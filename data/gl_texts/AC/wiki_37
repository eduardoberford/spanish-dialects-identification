{"id": "278977", "revid": "56817", "url": "https://gl.wikipedia.org/wiki?curid=278977", "title": "Coming Apart", "text": "Coming Apart \u00e9 o \u00e1lbum de estrea da banda estadounidense de rock alternativo Body/Head, publicado o 10 de setembro de 2013 a trav\u00e9s do selo Matador Records. Gravado en Easthampton, Massachusetts a finais de 2012, \"Coming Apart\" conta con arranxos experimentais de noise rock xunto con letras principalmente de tem\u00e1tica feminista.\nTras a s\u00faa edici\u00f3n, \"Coming Apart\" tivo polo xeral cr\u00edticas favorables. As voces de Gordon e a produci\u00f3n m\u00ednima do traballo foron loubados polos cr\u00edticos, e as t\u00e9cnicas de guitarra de Nace e as estruturas libre do dico foron comparadas \u00e1s primeiras edici\u00f3ns de Sonic Youth, banda \u00e1 que pertenc\u00eda Gordon."}
{"id": "278978", "revid": "865", "url": "https://gl.wikipedia.org/wiki?curid=278978", "title": "Attack on Memory", "text": "Attack on Memory \u00e9 o segundo \u00e1lbum de estudio da banda estadounidense de indie rock Cloud Nothings, publicado o 24 de xaneiro de 2012 a trav\u00e9s do selo Carpark Records. O disco foi producido por Steve Albini e gravado no seu estudio Electrical Audio de Chicago. O \u00e1lbum \u00e9 o primeiro en inclu\u00edr a Dylan Baldi como membro permanente e compositor, e destaca polo seu son pesado e canci\u00f3ns escuras, partindo do power-pop das s\u00faas edici\u00f3ns anteriores.\nListaxe de canci\u00f3ns.\nTodos os temas por Cloud Nothings."}
{"id": "278979", "revid": "89787", "url": "https://gl.wikipedia.org/wiki?curid=278979", "title": "Chlamydophila psittaci", "text": "Chlamydophila psittaci (antes chamada Chlamydia psitacci) \u00e9 unha especie bacteriana intracelular que pode causar a psittacose respiratoria en humanos, a clamid\u00edase aviaria end\u00e9mica, e estalidos infecciosos epizo\u00f3ticos en mam\u00edferos. Entre os h\u00f3spedes potenciais est\u00e1n as aves silvestres e dom\u00e9sticas e o gando vac\u00fan, porcos, ovellas e cabalos. \"Chlamydophila psittaci\" transm\u00edtese por inhalaci\u00f3n, contacto ou inxesti\u00f3n entre as aves e a mam\u00edferos. A psittacose en aves e humanos adoita comezar con s\u00edntomas semellantes aos dun arrefriado e despois conv\u00e9rtese nunha pneumon\u00eda que pode ser mortal. Moitas cepas permanecen quiescentes en aves ata que se activan polo estr\u00e9s. As aves son excelentes vectores, pola s\u00faa grande mobilidade, para a distribuci\u00f3n das infecci\u00f3ns clamidiais, e porque se alimentan ou te\u00f1en acceso a detritos de animais infectados de todas clases.\n\"Chlamydophila psittaci\" clasific\u00e1base anteriormente como \"Chlamydia psittaci\". As antigas cepas aborto, felina e de cobaias de \"Chlamydia psittaci\" \"de mam\u00edferos\" foron reclasificadas en tres novas especies, que son: \"Chlamydophila abortus\", \"Chlamydophila felis\", e \"Chlamydophila caviae\". Agora hai unha corrente de opini\u00f3n entre os expertos de que se debe restablecer o antigo x\u00e9nero \"Chlamydia\" como x\u00e9nero \u00fanico para estas bacterias, polo que propo\u00f1en que se volva a chamar \"Chlamydia psittaci\".\n\"C. psittaci\" en aves pode ser sist\u00e9mica con infecci\u00f3ns non aparentes, grave, aguda ou cr\u00f3nica con intermitencia. As cepas de \"C. psittaci\" de aves infectan a c\u00e9lulas epiteliais mucosas e a macr\u00f3fagos do tracto respiratorio. Xeralmente acaba por desenvolverse unha septicemia e a bacteria queda localizada nas c\u00e9lulas epiteliais e macr\u00f3fagos da maior\u00eda dos \u00f3rganos, conxuntiva, e tracto gastrointestinal. Pode tam\u00e9n transmitirse aos ovos. O estr\u00e9s pode activar o comezo dos s\u00edntomas graves, que dan lugar a unha deterioraci\u00f3n r\u00e1pida e \u00e1 morte. As cepas de \"C. psittaci\" son similares en virulencia, crecen rapidamente en cultivo celular, os seus xenes do ARNr 16S difiren &lt;0,8%, e pertencen a oito serovares. Todas se consideran doadamente transmisibles aos humanos.\n\"C. psittaci\" serovar A \u00e9 end\u00e9mico entre as aves psittacinas (papagaios) e ten causado doenzas zoon\u00f3ticas espor\u00e1dicas en humanos, outros mam\u00edferos e tartarugas. O serovar B \u00e9 end\u00e9mico entre os pombos, e foi illado dos pavos, e identificado como causa de abortos en vacas leiteiras. Os serovares C e D poden causar enfermidades profesionais aos traballadores de matadoiros e \u00e1s persoas que est\u00e1n en contacto con aves. Os illados do serovar E (chamados Cal-10, MP ou MN) obtiv\u00e9ronse de diversos h\u00f3spedes aviares en todo o mundo e, a\u00ednda que foron asociados cun estalido infeccioso en humanos nas d\u00e9cadas de 1920\u20131930, non se identificou un resevorio espec\u00edfico para o serovar E. Os serovares M56 e WC foron illados durante estalidos infecciosos en mam\u00edferos. Moitas capas de \"C. psittaci\" son susceptibles aos virus bacteri\u00f3fagos.\nCiclo de vida e m\u00e9todo de infecci\u00f3n.\n\"Chlamydophila psittaci\" \u00e9 unha pequena bacteria de 0,5 micr\u00f3metros, que sofre varias transformaci\u00f3ns durante o seu ciclo de vida. Est\u00e1 en forma de corpo elemental f\u00f3ra dos h\u00f3spedes, o cal non \u00e9 biol\u00f3xicamente activo, pero \u00e9 moi resistente aos estreses do ambiente natural e as\u00ed pode sobrevivir f\u00f3ra do h\u00f3spede. O corpo elemental viaxa desde unha ave infectada aos pulm\u00f3ns dunha ave ou persoa non infectadas en pequenas gotas, e \u00e9 responsable da infecci\u00f3n. Unha vez nos pulm\u00f3ns, o corpo elemental \u00e9 captado pola c\u00e9lula nunha ves\u00edcula chamada endosoma por un proceso chamado fagocitose. Por\u00e9n, o corpo elemental non se destr\u00fae pola fusi\u00f3n de lisosomas, como \u00e9 t\u00edpico noutros materiais fagocitados, sen\u00f3n que se transforma nun corpo reticulado e empeza a replicarse dentro do endosoma. Os corpos reticulados deben utilizar parte da maqueinaria celular do h\u00f3spede para completaren a s\u00faa replicaci\u00f3n. Os corpos reticulados despois volven a converterse en corpos elementais, e son liberados nos pulm\u00f3ns, xeralmente despois de causar a morte da c\u00e9lula h\u00f3spede. Os corpos elementais poden as\u00ed infectar novas c\u00e9lulas, no mesmo organismo ou nun h\u00f3spede novo. Deste xeito, o ciclo de vida de \"C. psittaci\" est\u00e1 dividido entre a fase de corpo elemental, que pode infectar a novos h\u00f3spedes pero non se pode replicar, e o corpo reticulado, que se replica pero non pode causar novas infecci\u00f3ns.\nHistoria.\nA enfermidade causada por \"C. psittaci\", chamada psittacose, identificouse por primeira vez en 1879 cando sete persoas en Su\u00edza contraeron pneumon\u00eda despois de ter estado expostas a aves tropicais que ti\u00f1an como mascotas. No inverno de 1929-1930, espallouse por Europa e os Estados Unidos unha psitacose pand\u00e9mica. A s\u00faa taxa de mortalidade foi do 20% e chegou ao 80% nas mulleres pre\u00f1adas. O espallamento da enfermidade foi atribu\u00edda \u00e1 exposici\u00f3n a papagaios do Amazonas importados da Arxentina. A\u00ednda que \"C. psittaci\" foi identificada en 1930 como o axente responsable da psittacose, non se descubriu que era unha bacteria ata que se examinou con microscopio electr\u00f3nico na d\u00e9cada de 1960 (antes moitas clam\u00eddias consider\u00e1banse virus).\nConfirmaci\u00f3n do diagn\u00f3stico e tratamento.\nAdemais dos s\u00edntomas, poden utilizarse para confirmar o diagn\u00f3stico probas de fixaci\u00f3n do complemento, de microinmunofluorescencia e PCR.\nPara o tratamento desta condici\u00f3n poden utilizarse a tetraciclina ou os macr\u00f3lidos. Estes f\u00e1rmacos admin\u00edstranse por v\u00eda intravenosa ou oral durante 10\u201314 d\u00edas ata que a febre cede. En nenos e mulleres pre\u00f1adas, non se deber\u00eda usar a tetraciclina."}
{"id": "278980", "revid": "27155", "url": "https://gl.wikipedia.org/wiki?curid=278980", "title": "Chlamydia psittaci", "text": ""}
{"id": "278981", "revid": "18868", "url": "https://gl.wikipedia.org/wiki?curid=278981", "title": "S\u00e3o Sim\u00e3o", "text": ""}
{"id": "278982", "revid": "23204", "url": "https://gl.wikipedia.org/wiki?curid=278982", "title": "Sim\u00f3n, ap\u00f3stolo", "text": "Sim\u00f3n, dito Sim\u00f3n, o celote (ou o Celador) ou Sim\u00f3n, o Cananeo, natural da Galilea, foi un dos disc\u00edpulos de Xes\u00fas Cristo que formou parte do grupo dos doce ap\u00f3stolos. Ref\u00edrese coma \"o Cananeo\" de acordo co Libro de Mateu e coma \"o celote\" no Libro de Lucas e en Feitos dos Ap\u00f3stolos.\nA palabra grega \"Cananeo\" e a palabra \"celote\", derivada do aramaico, significan a mesma cousa: \"celoso\". Suponse por ese apelido que Sim\u00f3n pertenc\u00eda \u00e1 seita xudaica co\u00f1ecida como celotes.\nMinisterio.\nNon se sabe con exactitude cal ser\u00eda o ministerio de Sim\u00f3n posteriormente. Algunhas tradici\u00f3ns col\u00f3cano como grande auxiliador no estabelecemento do cristianismo en Exipto, xunto con San Marcos e Filipe en Siria, con todo, poder\u00eda ter evanxelizado tam\u00e9n polo norte de \u00c1frica, por Asia menor e a Pen\u00ednsula Ib\u00e9rica. De a\u00ed, poder\u00eda ter partido con Xudas Tadeo para a Mesopotamia e Siria, onde se encontrou con outros Ap\u00f3stolos que por al\u00f3 evanxelizaban. A seguir, partir\u00eda para Persia. A s\u00faa predicadi\u00f3n par\u00e9cese \u00e1 dos outros catro ap\u00f3stolos que foron para o Oriente, considerada por alg\u00fans como asc\u00e9tica e xudaica, como as preservadas na Ep\u00edstola can\u00f3nica de Xudas.\nMartirio.\nSegundo o cronista cristi\u00e1n Hex\u00e9sipo, Sim\u00f3n encontrou o mart\u00edrio no tempo do emperador Traxano, cando contaba con, aproximadamente, 120 anos de idade. As versi\u00f3ns sobre a s\u00faa execuci\u00f3n diverxen: unhas falan sobre a crucifixi\u00f3n e outras tradici\u00f3ns menos seguras, dunha morte na fogueira en Armenia. A tradici\u00f3n cat\u00f3lica di que Sim\u00f3n foi martirizado cortado ao medio vivo cunha serra.\nIconograf\u00eda.\nO ap\u00f3stolo \u00e9 representado tendo na s\u00faa man dereita un libro aberto, que simboliza a evanxelizaci\u00f3n din\u00e1mica e que a Palabra de Deus \u00e9 sempre actual. Na man esquerda, a serra, ferramenta utilizada para o seu martirio. Cos ollos fitos no libro, lembra o amor a Deus por riba de todas as cousas."}
{"id": "278983", "revid": "18868", "url": "https://gl.wikipedia.org/wiki?curid=278983", "title": "Sim\u00f3n o Zelote", "text": ""}
{"id": "278984", "revid": "18868", "url": "https://gl.wikipedia.org/wiki?curid=278984", "title": "Sim\u00f3n o Cananeo", "text": ""}
{"id": "278987", "revid": "1505", "url": "https://gl.wikipedia.org/wiki?curid=278987", "title": "Langreo", "text": ""}
{"id": "278989", "revid": "1505", "url": "https://gl.wikipedia.org/wiki?curid=278989", "title": "El Franco", "text": ""}
{"id": "278991", "revid": "98629", "url": "https://gl.wikipedia.org/wiki?curid=278991", "title": "Vinagre de arroz", "text": "O vinagre de arroz \u00e9 un vinagre suave elaborado a partir do produto da fermentaci\u00f3n do arroz. A s\u00faa cor oscila entre o branco e o dourado p\u00e1lido. \u00c9 o \u00fanico vinagre usado na coci\u00f1a xaponesa, co que se aduban numerosos pratos coma o popular suxi, o que fai \u00e9 intervir na elaboraci\u00f3n do arroz que acompa\u00f1a o peixe nas diferentes formas de suxi que existen (por exemplo maki-suxi que son os roli\u00f1os de arroz con peixe arrodeados de alga nori). Cons\u00e9rvase moito tempo nun lugar fresco. O vinagre de arroz ten un sabor sutil, mais acedo e \u00e9 m\u00e1is suave que outros tipos de vinagre (coma o de vi\u00f1o).\nGastronom\u00eda do Xap\u00f3n.\nEn xapon\u00e9s a este vinagre ch\u00e1maselle \"komezu\". O seu sabor asem\u00e9llase ao do vinagre branco, por\u00e9n \u00e9 m\u00e1is mesto. Coma substituto adoita utilizarse vinagre de maz\u00e1, que ten un nivel de acidez semellante. \u00c9 com\u00fan \u00e1s veces, cando non se disp\u00f3n deste ingrediente, empregar unha cocci\u00f3n de vinagre de maz\u00e1 e azucre a partes iguais."}
{"id": "278992", "revid": "18868", "url": "https://gl.wikipedia.org/wiki?curid=278992", "title": "Alga nori", "text": ""}
{"id": "279001", "revid": "839", "url": "https://gl.wikipedia.org/wiki?curid=279001", "title": "Teodorico I, rei franco", "text": ""}
{"id": "279002", "revid": "839", "url": "https://gl.wikipedia.org/wiki?curid=279002", "title": "Napole\u00f3n III", "text": ""}
{"id": "279005", "revid": "839", "url": "https://gl.wikipedia.org/wiki?curid=279005", "title": "Zigurat", "text": ""}
{"id": "279009", "revid": "72012", "url": "https://gl.wikipedia.org/wiki?curid=279009", "title": "Rosc\u00f3n", "text": "O rosc\u00f3n ou pan de ovo \u00e9 un bolo de pan doce en forma de rosca (a\u00ednda que tam\u00e9n pode ser en forma de barra ou trenza) feito con ovos, leite, fari\u00f1a, manteiga e azucre, t\u00edpico dos xantares de domingo e das festas de Galicia, especialmente por Pascua e Reis (tradicionalmente tam\u00e9n pola matanza e as vodas). Tam\u00e9n \u00e9 t\u00edpico nalgunhas zonas de Espa\u00f1a (e por influencia Hispanoam\u00e9rica), Portugal, Francia e B\u00e9lxica, especialmente o d\u00eda de Reis.\nO rosc\u00f3n orixinal ter\u00eda sido un simple biscoito (tipo bica) en forma de rosca. O rosc\u00f3n t\u00edpico actual adoita ser un doce mesto e pesado, vernizado con ovo, que se adorna con froita confeitada ou cristalizada de varias cores (cereixas, laranxas, ameixas, peras etc.), e montes de azucre.\nNalg\u00fans casos (raramente en Galicia) pode encherse de nata, crema, chocolate, cabelo de anxo etc. No do d\u00eda de Reis m\u00e9tenselle \"sorpresas\" no interior (figuri\u00f1as e un feix\u00f3n).\nIngredientes.\nOpcional:\nAdorno:\nA rosca de Pascua.\nEn Galiza o tradicional era que os padri\u00f1os regalasen ovos aos nenos, ou, nalgunhas zonas fac\u00edanse biscoitos ou pan doce con manteiga no que se lle pu\u00f1an por riba ovos coa casca e se coc\u00edan no forno. O que est\u00e1 claro \u00e9 que o rosc\u00f3n \u00e9 xa unha tradici\u00f3n da Pascua galega. Ad\u00f3itase tomar na merenda do Domingo de Resurrecci\u00f3n ou coma almorzo o Luns de Pascua. Faise cos mesmos ingredientes que o rosc\u00f3n convencional, \u00e1s veces m\u00e1is enfeitado con ovos de chocolate, cabelo de anxo, xema torrada etc.\nEn Catalu\u00f1a, Arag\u00f3n e outras zonas do levante espa\u00f1ol faise para comer o Luns de Pascua, a \"mona\", un pastel que tradicionalmente consist\u00eda nun \"tortell\" (rosc\u00f3n ou pan de ovo).\nA rosca de Reis.\n\u00c9 unha tradici\u00f3n moi com\u00fan en toda Europa Occidental, especialmente nos pa\u00edses tradicionalmente cat\u00f3licos, e por extensi\u00f3n, en Hispanoam\u00e9rica. C\u00f3mese no d\u00eda de Reis e consiste na mesma receita que o rosc\u00f3n tradicional ou de Pascua, no que se lle engaden no interior da masa figuri\u00f1as (as m\u00e1is das veces da Virxe e San Xos\u00e9, e unha faba, sinal de m\u00e1 sorte, ou da obriga de pagar a rosca).\nA s\u00faa orixe semella estar ligada coas saturnais romanas, festas dedicadas ao deus Saturno co obxecto de que o pobo romano en xeral puidese celebrar os d\u00edas m\u00e1is longos que empezaban a vir tras o solsticio de invierno. Para estes festexos, elabor\u00e1banse unhas tortas redondas con figos, d\u00e1tiles e mel, que se partillaban por igual entre os plebeos e escravos. Xa no s\u00e9culo III, no interior da rosca met\u00edase a faba seca, e o afortunado ao que lle tocaba era nomeado \"rei de reis\" durante un curto per\u00edodo de tempo establecido de antem\u00e1n. Dende os romanos existen xogos da faba na pen\u00ednsula ib\u00e9rica.\nJulio Caro Baroja recolle na s\u00faa obra \"El Carnaval\" d\u00faas testemu\u00f1as do s\u00e9culo XII sobre a Rosca de Reis; o primeiro corresponde ao Reino de Navarra, a segunda corresponde a Ben Quzman, poeta andalus\u00ed, que nas s\u00faas Cantigas describe unha tradici\u00f3n semellante cunha torta (\"hall\u00f3n\", voc\u00e1bulo que permanece en Granada) no ano novo que conti\u00f1a unha moeda.\nEn Francia toman o \"G\u00e2teau des Rois\", tam\u00e9n chamado \"Couronne des Rois\", que \u00e9 id\u00e9ntico ao rosc\u00f3n galego, e a \"Galette des Rois\" propia do norte do pa\u00eds, que se fai con masa follada e se pode reencher cunha crema a base de am\u00e9ndoas mo\u00eddas, azucre, unha pouca manteiga e xema de ovo.\nEn Catalu\u00f1a fan o \"Tortell de Reis\", tam\u00e9n igual ao pan de ovo galego. En calquera caso, a popularidade do rosc\u00f3n de Reis no conxunto de Espa\u00f1a semella relativamente recente."}
{"id": "279011", "revid": "18868", "url": "https://gl.wikipedia.org/wiki?curid=279011", "title": "Pan de ovo", "text": ""}
{"id": "279013", "revid": "98629", "url": "https://gl.wikipedia.org/wiki?curid=279013", "title": "Pedro Madeira", "text": "Pedro Madeira \u00e9 un cantante portugu\u00e9s nado en Vendas Novas, no distrito de \u00c9vora, en Portugal. Pedro Madeira venceu na preselecci\u00f3n nacional para representar a Portugal no Festival de Eurovisi\u00f3n J\u00fanior 2006 en Roman\u00eda coa canci\u00f3n \"Deixa-me sentir\". Ademais de cantar, Pedro tam\u00e9n toca o piano e a viola, e \u00e9 o compositor da maior\u00eda dos seus temas. En 2007, lanzou o seu primeiro \u00e1lbum, \"D\u00e1-me a tua m\u00e3o\", e xa en 2008 comezou o s\u00faa primeira xira por Portugal.\nTraxectoria.\n1992-06: Inicio.\nPedro Madeira naceu o 11 de novembro de 1992 e \u00e9 natural de Vendas Novas. Fillo de mestres, dende cedo demostrou unha forte vertente musical que ten expresado nas clasesde piano, o seu instrumento principal, e no coro \"Oficina do Canto\" de Montemor-o-Novo, do cal foi integrante durante dous anos.\n2006: Festival da Eurovisi\u00f3n J\u00fanior.\nA s\u00faa primeira oportunidade no mundo da m\u00fasica xurdiu en 2006, coa posibilidade de participar no Festival de Eurovisi\u00f3n J\u00fanior 2006. Nesa \u00e9poca comezou a compo\u00f1er, xunto cun profesor, a m\u00fasica coa que sa\u00edu vencedor, \u201cDeixa-me sentir\u201d. Nese mesmo ano, o 2 de decembro, representou a Portugal en Roman\u00eda, pa\u00eds anfitri\u00f3n do Festival de Eurovisi\u00f3n J\u00fanior 2006.\n2007-09: \"D\u00e1-me a tua m\u00e3o\" e \"Viagem\".\nAp\u00f3s o Festival de Eurovisi\u00f3n J\u00fanior 2006, Vidisco e a RTP lanzaron o primeiro \u00e1lbum de Pedro Madeira, \"D\u00e1-me a tua m\u00e3o\", que inclu\u00eda a canci\u00f3n \"Deixa-me sentir\". O \u00e1lbum inclu\u00eda canci\u00f3ns propias compostas por el e versi\u00f3ns doutras canci\u00f3ns.\nEn 2009, l\u00e1nzase o primeiro EP do cantante, \"Viagem\", no que aparec\u00eda por primeira vez a canci\u00f3n \"Descobre-me\", un dos seus \u00e9xitos m\u00e1is importantes. Este EP dar\u00eda lugar ao segundo \u00e1lbum do cantante no 2012.\n2012-15: \"Onze\" e \"De Lisboa para ti\".\nEn febreiro de 2012, Pedro Madeira lanza \"Onze\", o seu segundo \u00e1lbum de estudio, que incl\u00fae a canci\u00f3n de \"Viagem\" \"Descobre-me\" e catro sinxelos m\u00e1is.\nO domingo 12 de outubro de 2014 sale o terceiro \u00e1lbum, titulado \"De Lisboa para ti\". A partir da sa\u00edda do \u00e1lbum, iniciou unha xira que percorreu Portugal, Madeira e Angola.\nO 24 de abril de 2015 foi unha das actuaci\u00f3ns do Especial 22\u00ba Aniversario da TVI de Portugal.\n2016-actualidade.\nA finais de setembro de 2016 lanza un sinxelo totalmente diferente, cun estilo m\u00e1is Pop chamado \"H\u00e1 Mais Em Ti\", seguido doutro chamada \"Mas eu n\u00e3o vou\", mais sen novas dun novo \u00e1lbum.\nEn setembro de 2018 a RTP anuncia que Pedro Madera formar\u00e1 parte do xurado de 'Juniores', a pre-selecci\u00f3n de Portugal para o Festival de Eurovisi\u00f3n J\u00fanior 2018."}
{"id": "279014", "revid": "56817", "url": "https://gl.wikipedia.org/wiki?curid=279014", "title": "D\u00e1-me a tua m\u00e3o", "text": "D\u00e1-me a tua m\u00e3o \u00e9 o primeiro \u00e1lbum do cantante portugu\u00e9s Pedro Madeira, lanzado o 17 de outubro de 2007."}
{"id": "279015", "revid": "23204", "url": "https://gl.wikipedia.org/wiki?curid=279015", "title": "Pantrop\u00eda", "text": "Pantrop\u00eda \u00e9 un neoloxismo que apareceu por primeira vez no \u00e1mbito da ciencia ficci\u00f3n. Foi acu\u00f1ado polo escritor estadounidense James Blish en 1957 nunha serie de relatos recompilados baixo o t\u00edtulo de \"Sementes Estelares\" (\"The Seedling Stars\"). A palabra deriva do grego; \u03c0\u03b1\u03bd, \"todo\" e \u03c4\u03c1o\u03c0\u03ae, \"transformaci\u00f3n\".\nA pantrop\u00eda aparece como alternativa ou para complementar o proceso de terraformaci\u00f3n ou o de colonizaci\u00f3n espacial coa finalidade de poder adaptar a vida terrestre \u00f3s ambientes doutros planetas ou para que estes sexan menos esixentes canto as condici\u00f3ns ambientais alien\u00edxenas."}
{"id": "279016", "revid": "1131", "url": "https://gl.wikipedia.org/wiki?curid=279016", "title": "Paradores de Turismo", "text": ""}
{"id": "279017", "revid": "27155", "url": "https://gl.wikipedia.org/wiki?curid=279017", "title": "Galactosa-1-fosfato uridiltransferase", "text": "A galactosa-1-fosfato uridiltransferase (GALT) () \u00e9 un encima responsable de converter a galactosa inxerida en glicosa.\nA GALT cataliza a segunda etapa da ruta de Leloir do metabolismo da galactosa.\nO encima est\u00e1 codificado no xene \"GALT\" do cromosoma 9, e a s\u00faa expresi\u00f3n est\u00e1 controlada polo xene FOX3. A ausencia deste encima orixina nos humanos a enfermidade galactosemia que pode ser mortal nos neonatos se non se elimina da dieta a lactosa (disac\u00e1rido que cont\u00e9n galactosa). A fisiopatolox\u00eda da galactosemia non foi a\u00ednda definida claramente.\nMecanismo.\nA galactosa-1-fosfato uridiltransferasa (GALT) cataliza a segunda reacci\u00f3n da ruta de Leloir do metabolismo da galactosa por medio dunha cin\u00e9tica encim\u00e1tica de dobre desprazamento. Isto significa que a reacci\u00f3n neta consiste en dous reactantes e dous produtos, e procede por medio do seguinte mecanismo: O encima reacciona cun substrato para xerar un produto e o encima modificado, o cal posteriormente reacciona co segundo substrato para formar o segundo produto, rexener\u00e1ndose o encima orixinal. No caso da GALT, o residuo His-166 act\u00faa como un nucle\u00f3filo potente para facilitar a transferencia dun nucle\u00f3tido entre UDP-hexosas e hexosas-1-fosfato.\nA GALT necesita un i\u00f3n ferro un i\u00f3n cinc por subunidade.\nEstudos estruturais.\nA GALT \u00e9 un homod\u00edmero. A estrutura tridimensional por cristalograf\u00eda de raios X a unha resoluci\u00f3n de 1,8 \u00e1ngstroms da galactosa-1-fosfato uridiltransferase obtiv\u00e9rona Wedekind, Frey e Rayment, e a s\u00faa an\u00e1lise estrutural atopou os amino\u00e1cidos chave esenciais para a funci\u00f3n da GALT. Os amino\u00e1cidos importantes encontrados por Wedekind et al. (Leu-4, Phe-75, Asn-77, Asp-78, Phe-79 e Val-108) son concordantes cos residuos que foron implicados en experimentos de mutaci\u00f3ns puntuais e en cribado cl\u00ednico na galactosemia humana.\nImportancia cl\u00ednica.\nA deficiencia en galactosa-1-fosfato uridiltransferase causa a galactosemia cl\u00e1sica. A galactosemia \u00e9 unha doenza da nenez de natureza hereditaria. Os trazos autos\u00f3micos recesivos afectan aproximadamente a 1 de cada 40.000-60.000 nados. A galactosemia cl\u00e1sica (G/G) \u00e9 causada por unha deficiencia na actividade da GALT, mentres que a forma m\u00e1is com\u00fan, Duarte/Classica (D/G), prod\u00facese pola atenuaci\u00f3n da actividade da GALT. Os s\u00edntomas incl\u00faen problemas ov\u00e1ricos, dispraxia (dificultade para falar correctamente e consistentemente) e d\u00e9ficit neurol\u00f3xicos. Unha soa mutaci\u00f3n nalg\u00fans amino\u00e1cidos pode producir atenuaci\u00f3n ou deficiencia da actividade da GALT. Por exemplo, unha mutaci\u00f3n simple de A a G no ex\u00f3n 6 do xene \"GALT\" cambia o Glu-188 por Arg, e unha mutaci\u00f3n de A a G no ex\u00f3n 10 cambia o Asn-314 por Asp. Estas d\u00faas mutaci\u00f3ns tam\u00e9n engaden novos sitios de corte para os encimas de restrici\u00f3n. O cribado cl\u00ednico practicamente eliminou a morte neonatal pola galactosemia cl\u00e1sica, pero a doenza, debido ao papel da GALT no metabolismo da conversi\u00f3n da galactosa inxerida en glicosa, pode ser mortal. Por\u00e9n, as persoas afectadas pola galactosemia poden vivir de forma relativamente normal evitando os produtos que conte\u00f1en leite e calquera alimento que conte\u00f1a galactosa, a\u00ednda que hai un risco potencial para problemas no desenvolvemento neurol\u00f3xico, ou outras complicaci\u00f3ns, mesmo naqueles individuos que eviten a galactosa."}
{"id": "279018", "revid": "27155", "url": "https://gl.wikipedia.org/wiki?curid=279018", "title": "GALT (encima)", "text": ""}
{"id": "279019", "revid": "27155", "url": "https://gl.wikipedia.org/wiki?curid=279019", "title": "GALT (xene)", "text": ""}
{"id": "279020", "revid": "22570", "url": "https://gl.wikipedia.org/wiki?curid=279020", "title": "Ecopoiese", "text": "Ecopoiese \u00e9 un neoloxismo creado por Robert Haynes, deriva do grego; \u03bf\u03b9\u03ba\u03bf\u03c2, casa, e \u03c0\u03bf\u03b9\u03b7\u03c3\u03b9\u03c2, produci\u00f3n. Ecopoiese ref\u00edrese \u00e1 orixe dun ecosistema.\nNo contexto da exploraci\u00f3n espacial, Haynes describe \u00e1 ecopoiese coma a \"fabricaci\u00f3n dun ecosistema sostible sobre un planeta actualmente sen vida, un planeta est\u00e9ril\". \u00c9 un tipo de enxe\u00f1ar\u00eda planetaria e unha das primeiras etapas de terraformaci\u00f3n. Nesta etapa primaria de creaci\u00f3n dun ecosistema, unha vez as condici\u00f3s son favorables para a vida, comezase usualmente pola diseminaci\u00f3n inicial de vida microbiana, nun principio de tipo extrem\u00f3filo. Posteriormente, con condici\u00f3ns semellantes \u00e1s da Terra, a vida vexetal tam\u00e9n poder\u00eda ser trasladada, isto acelerar\u00eda a produci\u00f3n de os\u00edxeno, que na teor\u00eda outorgar\u00eda \u00f3 planeta as condici\u00f3ns necesarias para acoller vida humana e animal."}
{"id": "279021", "revid": "27155", "url": "https://gl.wikipedia.org/wiki?curid=279021", "title": "Galactosa-1-fosfato-uridiltransferase", "text": ""}
{"id": "279022", "revid": "51040", "url": "https://gl.wikipedia.org/wiki?curid=279022", "title": "Ecopoiesis", "text": ""}
{"id": "279025", "revid": "22795", "url": "https://gl.wikipedia.org/wiki?curid=279025", "title": "John D. Rutherford", "text": ""}
{"id": "279026", "revid": "25871", "url": "https://gl.wikipedia.org/wiki?curid=279026", "title": "Liga de Campi\u00f3ns da UEFA 2014-15", "text": "A Liga de Campi\u00f3ns da UEFA 2014\u201315 foi a 60\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nA final xogouse no Olympiastadion de Berl\u00edn, Alema\u00f1a.\nRoldas previas.\nUn total de 77 equipos participan nesta edici\u00f3n procedentes dun total de 53 federaci\u00f3ns afiliadas \u00e1 UEFA sen inclu\u00edr a de Liechtenstein, a cal non ten unha competici\u00f3n de liga propia. Destes 77 equipos, 22 clasific\u00e1ronse de forma directa. Os outros 55 disputar\u00e1n diversas roldas previas ata chegar \u00e1 fase de grupos.\nPrimeira rolda.\nO sorteo tivo lugar 23 de xu\u00f1o de 2014. A ida das eliminatorias disputouse o 1 e 2 de xullo, mentres que a volta xogouse o 8 de xullo de 2014.\nSegunda rolda.\nOs partidos de ida xog\u00e1ronse o 15 e 16 de xullo, e os de volta o 22 e o 23 de xullo de 2014.\nTerceira rolda.\nA terceira rolda div\u00eddese en d\u00faas secci\u00f3ns: unha para campi\u00f3ns e outra para non campi\u00f3ns. Os equipos perdedores pasan \u00e1 rolda de playoff da UEFA Europa League 2014-15. Os partidos de ida xog\u00e1ronse o 19 e 20 de agosto, e os de volta o 26 e 27 de agosto de 2014.\n!colspan=6|Ruta de campi\u00f3ns\n!colspan=6|Ruta de non campi\u00f3ns\nFase de grupos.\nUnha vez rematadas as roldas previas, o sorteo da fase de grupos levouse a cabo o 28 de agosto de 2014 en M\u00f3naco. Os grupos quedaron do seguinte xeito:\nEliminatorias.\nOitavos de final.\nOs partidos de ida xog\u00e1ronse o 17, 18, 24 e 25 de febreiro, e os de volta o 10, 11, 17 e 18 de marzo de 2015.\nCuartos de final.\nOs partidos de ida xog\u00e1ronse o 14 e 15 de abril, e os volta o 21 e 22 de abril de 2015.\nSemifinais.\nOs partidos de ida xog\u00e1ronse o 5 e 6 de maio, e os de volta o 12 e 13 de maio de 2015."}
{"id": "279027", "revid": "1576", "url": "https://gl.wikipedia.org/wiki?curid=279027", "title": "Terraformacion", "text": ""}
{"id": "279029", "revid": "5312", "url": "https://gl.wikipedia.org/wiki?curid=279029", "title": "Miguel Arias Ca\u00f1ete", "text": "Miguel Arias Ca\u00f1ete, nado en Madrid o 24 de febreiro de 1950, \u00e9 un pol\u00edtico espa\u00f1ol membro do Partido Popular e Ministro de Agricultura, Alimentaci\u00f3n e Medio Ambiente do Goberno de Espa\u00f1a desde o 22 de decembro de 2011. O 9 de abril de 2014 foi seleccionado polo seu partido para encabezar a lista electoral ao Parlamento Europeo. Anteriormente xa ocupara ese mesmo cargo entre os anos 2000 e 2004.\nTraxectoria.\nNacido en Madrid en 1950, \u00e9 o maior dos fillos de Alfonso Arias de La Cuesta e de Herminia Ca\u00f1ete Tudela. Estudou nos xesu\u00edtas de Chamart\u00edn. En 1971 licenciouse en Dereito pola Universidade Complutense de Madrid, tras o cal preparou unha oposici\u00f3n para optar a unha praza de avogado do Estado, a que conseguiu en 1974, e na que traballou durante catro anos nas delegaci\u00f3ns de Facenda de Xerez da Fronteira e C\u00e1diz. En 1978 abandonou a administraci\u00f3n p\u00fablica para dedicarse \u00e1 docencia como profesor na Facultade de Dereito de Xerez da Fronteira, ata que comezou a s\u00faa actividade pol\u00edtica en 1982, da man de Alianza Popular.\nCasado con Micaela Domecq e Sol\u00eds-Beaumont, novena filla de Juan Pedro Domecq D\u00edez e de Matilde de Sol\u00eds-Beaumont e Atienza (filla dos marqueses de Valencina), coa que ten tres fillos. Foi, xa que logo, cu\u00f1ado do gandeiro Juan Pedro Domecq. Este irm\u00e1n da s\u00faa esposa, ata o seu falecemento en 2011, estaba casado coa condesa do Asalto, Mar\u00eda Teresa Moren\u00e9s y Urquijo, que \u00e9 curm\u00e1 doutro ministro do goberno de Mariano Rajoy, Pedro Moren\u00e9s.\nCarreira pol\u00edtica.\nMembro de Alianza Popular, foi parlamentario auton\u00f3mico andaluz entre 1982 e 1986. Foi senador nas lexislaturas V e VII pola circunscrici\u00f3n de C\u00e1diz. Membro do Parlamento Europeo entre 1986 e 1999, per\u00edodo durante o cal foi presidente das comisi\u00f3ns de Agricultura e de Pol\u00edtica Rexional. Nas elecci\u00f3ns locais de 1995, foi elixido concelleira de C\u00e1diz, permanecendo no Concello ata 2000. En devandito ano foi nomeado ministro de Agricultura e Pesca por Jos\u00e9 Mar\u00eda Aznar, permanecendo no cargo ata o seu cesamento tralas elecci\u00f3ns xerais de 2004, sendo elixido deputado por C\u00e1diz. Tam\u00e9n en 2004 foi nomeado ademais secretario de econom\u00eda do PP.\nFoi deputado por Madrid no Congreso dos Deputados dentro do Grupo Popular, presidindo a comisi\u00f3n parlamentaria mixta para a Uni\u00f3n Europea. No XVI Congreso Nacional do PP acaecido en Valencia foi elixido presidente do comit\u00e9 electoral nacional do partido. Nas elecci\u00f3ns xerais de 2011 foi de novo elixido deputado por Madrid.\nMinistro de Agricultura, Alimentaci\u00f3n e Medio Ambiente.\nO 22 de decembro de 2011 Mariano Rajoy nomeouno Ministro de Agricultura, Alimentaci\u00f3n e Medio Ambiente do Goberno de Espa\u00f1a.\n\u00c1s d\u00faas semanas de tomar posesi\u00f3n do cargo anunciou que \u00eda propo\u00f1er unha reforma \"moi profunda\" da Lei de Costas, unha lei que o anterior goberno do Partido Popular de Jos\u00e9 Mar\u00eda Aznar aplicou mentres estivo no poder (e do que Arias Ca\u00f1ete formou parte), para autorizar novos usos na primeira li\u00f1a da costa e as\u00ed \"po\u00f1er en valor\" o litoral, ademais de prorrogar as concesi\u00f3ns xa existentes.\nEntre as s\u00faas principais actuaci\u00f3ns estes dous anos destaca a aplicaci\u00f3n en Espa\u00f1a da Pol\u00edtica Agr\u00edcola Com\u00fan ( PAC). Ca\u00f1ete destacou os 47.000 mill\u00f3ns de euros conseguidos por Espa\u00f1a para o per\u00edodo 2014-2020 e subli\u00f1ou que o modelo de aplicaci\u00f3n da PAC permitir\u00e1 a todos os sectores agrarios e gandeiros seguir sendo competitivos.\nAdemais, Ca\u00f1ete impulsou o proxecto de mellora da cadea alimentaria e a norma de calidade dos produtos ib\u00e9ricos, que \u00e9 unha aposta pola calidade, a transparencia e a informaci\u00f3n aos consumidores.\nTam\u00e9n aprobou o acordo pesqueiro UE-Marrocos, que permitir\u00e1 que a frota espa\u00f1ola volva a faenar nesas augas nos pr\u00f3ximos meses. En materia de Medio Ambiente, destaca a s\u00faa reforma da Lei de Costas, unha norma que, segundo o ministro, resolve a \"maior parte\" dos problemas pendentes que ti\u00f1a Espa\u00f1a na materia.\nNa primavera de 2014 cesou como ministro para liderar a candidatura do PP \u00e1s elecci\u00f3ns europeas."}
{"id": "279031", "revid": "98629", "url": "https://gl.wikipedia.org/wiki?curid=279031", "title": "Gran Premio de Suecia de 1978", "text": "O Gran Premio de Suecia de 1978 foi unha carreira de F\u00f3rmula Un celebrada o 17 de xu\u00f1o de 1978 no Scandinavian Raceway en Anderstorp, Suecia. Foi a oitava carreira do Campionato do Mundo de pilotos de . A carreira disputouse sobre 70 voltas ao circu\u00edto de catro quil\u00f3metros para unha distancia total de carreira de 282 quil\u00f3metros.\nResumo da carreira.\nGordon Murray coa s\u00faa intelixente estratexia foi o responsable da vitoria de Brabham, que estaba tratando de eclipsar a invenci\u00f3n do efecto solo no Lotus 79 de Colin Chapman, o coche co faldr\u00f3n varrera a primeira fila desde o seu debut en Zolder. O centro do novo concepto do Brabham BT46B era un gran ventilador que atra\u00eda aire a trav\u00e9s do radiador de auga do motor, e se montaba horizontalmente sobre o motor. O ventilador tam\u00e9n fac\u00eda o efecto solo a un nivel superior, aspirando aire desde debaixo do coche, creando un baleiro parcial e a creando unha enorme cantidade de downforce. O coche parec\u00eda contravir unha norma que establec\u00eda que os dispositivos aerodin\u00e1micos m\u00f3biles non estaban permitidos, pero Brabham argumentou que as regras foran redactadas para prohibir dispositivos cunha \"funci\u00f3n aerodin\u00e1mica\". Pero o ventilador arrefriaba o motor, e Brabham afirmou que isto, e non a aerodin\u00e1mica, era a s\u00faa funci\u00f3n principal.\nA s\u00faa legalidade pronto foi protestada, pero permit\u00eduselle participar na carreira, John Watson e Niki Lauda cualificaron segundo e terceiro detr\u00e1s do Lotus 79 de Mario Andretti (os dous pilotos fixeron isto para non chamar a atenci\u00f3n sobre a notable vantaxe que o ventilador proporcionaba).\nAo comezo Andretti mantivo o primeiro lugar, mentres que Lauda adiantou a Watson; na segunda volta foi pasado por un r\u00e1pido Riccardo Patrese no Arrows, e na terceira tam\u00e9n pasouno o outro Lotus de Ronnie Peterson; o sueco tam\u00e9n pasou a Patrese, pero tivo que retroceder m\u00e1is tarde debido a unha picada. Esta orde mant\u00edvose igual ata a volta 20, cando Watson viuse obrigado a retirarse por un problema co acelerador.\nDiante, Lauda e Andretti loitaban polo primeiro lugar, ata que o americano cometeu un erro e viuse obrigado a deixar pasar ao austr\u00edaco, finalmente retirouse debido a unha v\u00e1lvula rota no seu motor. Cando un coche atrasado derramou aceite sobre a pista, o Brabham iniciou unha carreira propia, aparentemente non afectado pola superficie esvaradiza. Na biograf\u00eda de Lauda, To Hell and Back, escribiu que mentres outros coches tiveron que reducir a velocidade e conducir con coidado sobre o aceite, os Brabhams simplemente pod\u00edan acelerar (como o ventilador activado pola caixa de cambios non cumpr\u00eda as regulaci\u00f3ns, isto significaba que unha maior velocidade produc\u00eda moito maior agarre) a trav\u00e9s das partes afectadas da pista. Lauda ga\u00f1ou por 34\u00b46 segundos, seguido por Patrese e Peterson nun pechado final; os puntos restantes foron para Patrick Tambay, Clay Regazzoni e Emerson Fittipaldi.\nLogo da carreira, os comisarios consideraron legal o coche. M\u00e1is tarde, a FIA investigou o coche, e corroborou a afirmaci\u00f3n de Brabham de que o motivo principal do ventilador era arrefriar o coche, co\u00f1ec\u00edan a letra, pero non o esp\u00edrito, das regras. O coche foi considerado legal para correr e a vitoria de Brabham mant\u00edvose, pero o \"coche ventilador\" de Brabham nunca correu de novo. Popularmente crese que foi prohibido, pero en realidade foi retirado voluntariamente por Brabham. Isto foi sen d\u00fabida feito polo dono do equipo Bernie Ecclestone para evitar un conflito co resto de equipos privados, cuxo apoio necesitaba. foi o ano en que Ecclestone converteuse en presidente executivo da FOCA e liderou a guerra da FISA coa FOCA que levar\u00eda \u00e1 ca\u00edda da FISA e dar\u00eda a FOCA o dereito de negociar contratos de televisi\u00f3n dos Grandes Premios, dando a Ecclestone o control comercial efectivo da F\u00f3rmula 1, que contin\u00faa ata os nosos d\u00edas."}
{"id": "279033", "revid": "5863", "url": "https://gl.wikipedia.org/wiki?curid=279033", "title": "Doentes (obra de teatro)", "text": "Doentes \u00e9 unha obra de teatro de Roberto Vidal Bola\u00f1o, estreada e publicada en 1998.\nTrama.\nSantiago de Compostela, d\u00e9cada de 1950. Os enfermos acollidos no Hostal dos Reis Cat\u00f3licos son botados \u00e1 r\u00faa, dado que pecha como hospital e pasa a ser un hotel de luxo, para albergar persoeiros estranxeiros, como o presidente dos Estados Unidos de Am\u00e9rica, Dwight D. Eisenhower, quen visitou a cidade pouco despois.\nDon Valeriano e Ca\u00f1ete comezan unha peregrinaci\u00f3n na procura dun lugar onde pasar a noite, e descobren que a polic\u00eda est\u00e1 a apresar xente porque ao d\u00eda seguinte estar\u00e1n de visita Francisco Franco e mais a s\u00faa muller, Carmen Polo. Don Valeriano leva unha talla en madeira de San Serapio para lla vender a Carmen Polo, mais hai un trasacordo co intermediario e finalemente levan a figura canda a eles toda a noite. \nPasan a noite perseguidos por membros dun requet\u00e9 de falanxistas, que os acusan de roxos.\nAmbos os dous son pais de membros da loita antifranquista, e Ca\u00f1ete promet\u00e9ralle ao seu fillo, xa morto, que procurar\u00eda matar o xeneral\u00edsimo. Don Valeriano pide axuda a membros do Partido Comunista na clandestinidade, mais estes optan pola loita pol\u00edtica no canto da militar porque obedece mellor aos fins da s\u00faa loita. Pensan en falar con xente do Partido Galeguista, pero din que est\u00e1n m\u00e1is pendentes da loita literaria.\nTras unha falcatruada, mexar diante do pazo onde vive o cardenal Quiroga Palacios, son levados a comisar\u00eda, mais d\u00e9ixanos ceibes por falta de espazo. Finalmente os requetes danlle unha malleira a Ca\u00f1ete, e Don Valeriano intenta matar a Franco pola s\u00faa conta.\nNarraci\u00f3n.\nA trama desenv\u00f3lvese na vila de Santiago de Compostela nun inverno de mediados do s\u00e9culo XX (o peche do Hostal como hospital tivo lugar en 1953). A acci\u00f3n dura doce horas (de sete da tarde e as sete da ma\u00f1\u00e1), e ten lugar na zona vella, en lugares como a catedral ou a igrexa de San Paio de Antealtares.\nHai numerosas referencias \u00e1 obra \"Luces de bohemia\" de Ram\u00f3n Mar\u00eda del Valle-Incl\u00e1n.\nEdici\u00f3ns.\nA obra foi estreada por Teatro do Aqu\u00ed no Teatro Col\u00f3n da Coru\u00f1a o 13 de outubro de 1998, con direcci\u00f3n do propio autor e con elenco formado por Gonzalo Rey Chao, Miguel Varela, Vicente de Souza, M\u00f3nica Cama\u00f1o, Pilar Pereira, Pepe Soto, Xaqu\u00edn G. Marcos e Jorge Salinero.\nEn 2005 representouse polas r\u00faas de Compostela. En 2009 foi levado a c\u00f3mic por Brais Rodr\u00edguez, sendo publicado na \"Revista Galega de Teatro\". Foi levada ao cinema no 2011 con direcci\u00f3n de Gustavo Balza co t\u00edtulo hom\u00f3nimo de \"Doentes\". En 2013 a obra apareceu no volume II das \"Obras completas\", publicadas por Edici\u00f3ns Positivas."}
{"id": "279034", "revid": "839", "url": "https://gl.wikipedia.org/wiki?curid=279034", "title": "Elaf\u00f3nisos - \u0395\u03bb\u03b1\u03c6\u03cc\u03bd\u03b7\u03c3\u03bf\u03c2", "text": ""}
{"id": "279036", "revid": "22570", "url": "https://gl.wikipedia.org/wiki?curid=279036", "title": "Fonteformosa, Riocereixa, Pedrafita do Cebreiro", "text": "Fonteformosa \u00e9 un lugar da parroquia de Riocereixa no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 6 habitantes (4 homes e 2 mulleres)."}
{"id": "279037", "revid": "23204", "url": "https://gl.wikipedia.org/wiki?curid=279037", "title": "Riocereixa de Abaixo, Riocereixa, Pedrafita do Cebreiro", "text": "Riocereixa de Abaixo \u00e9 un lugar da parroquia de Riocereixa no concello lucense de Pedrafita do Cebreiro, na comarca dos Ancares."}
{"id": "279038", "revid": "6314339", "url": "https://gl.wikipedia.org/wiki?curid=279038", "title": "Riocereixa de Arriba, Riocereixa, Pedrafita do Cebreiro", "text": "Riocereixa de Arriba \u00e9 un lugar da parroquia de Riocereixa no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02023) ten 7 habitantes (5 homes e 2 mulleres)."}
{"id": "279039", "revid": "85894", "url": "https://gl.wikipedia.org/wiki?curid=279039", "title": "San Pedro, Riocereixa, Pedrafita do Cebreiro", "text": "San Pedro \u00e9 un lugar da parroquia de Riocereixa no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 32 habitantes (17 homes e 15 mulleres)."}
{"id": "279040", "revid": "85894", "url": "https://gl.wikipedia.org/wiki?curid=279040", "title": "Acivo, Zanfoga, Pedrafita do Cebreiro", "text": "Acivo \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 7 habitantes (3 homes e 4 mulleres)."}
{"id": "279041", "revid": "85894", "url": "https://gl.wikipedia.org/wiki?curid=279041", "title": "Bra\u00f1as, Zanfoga, Pedrafita do Cebreiro", "text": "Bra\u00f1as \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 6 habitantes (4 homes e 2 mulleres)."}
{"id": "279042", "revid": "54336", "url": "https://gl.wikipedia.org/wiki?curid=279042", "title": "Bartolomeu, ap\u00f3stolo", "text": "Bartolomeu, \u00e1s veces Bertomeu, chamado Natanael (\"Natan-el bar Tholmai\", \"Natanael, fillo de Ptolemeo\"; en arameo: \u05ea\u05d5\u05dc\u05de\u05d9-\u05d1\u05e8, \"bar-T\u00f4lmay\"; en grego: \u0392\u03b1\u03c1\u03b8\u03bf\u03bb\u03bf\u03bc\u03b1\u03af\u03bf\u03c2 \"Bartholoma\u00edos\"), nado en Can\u00e1 (Galilea) a comezos do s\u00e9culo I e finado na Armenia, foi segundo o Novo Testamento, un dos doce Ap\u00f3stolos de Xes\u00fas Cristo. \u00c9 venerado coma santo en tota a cristiandade.\nTraxectoria.\nFillo dun cananeo chamado de Ptolemeo, o seu nome real semella que era Natanael (en arameo \"Natan-el bar Tholmai\"). De aqu\u00ed o nome \"bar-Tolmay\", en galego Bertomeu, que significa \"fillo de Ptolemeo\".\nSegundo o Novo Testamento, veu a Xes\u00fas de Nazaret resucitado no Lago Tiberiades e foi testemu\u00f1a da s\u00faa ascensi\u00f3n ao ceo. Segundo Eusebio de Cesarea, Bertomeu foi a predicar \u00e1 India e, con Xudas Tadeo, predicou na Armenia, por iso son os patr\u00f3ns da Igrexa Apost\u00f3lica Armenia.\nO seu final foi dos m\u00e1is crueis entre os ap\u00f3stolos, xa que foi esfolado vivo e, finalmente, decapitado.\nVeneraci\u00f3n.\nConmem\u00f3raselle o 24 de agosto. Polo seu martirio \u00e9 patr\u00f3n de oficios relacionados co traballo da pel, coma os curtidores, e adobadores."}
{"id": "279043", "revid": "85894", "url": "https://gl.wikipedia.org/wiki?curid=279043", "title": "Os Casares, Zanfoga, Pedrafita do Cebreiro", "text": "Os Casares \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 9 habitantes (5 homes e 4 mulleres)."}
{"id": "279044", "revid": "56817", "url": "https://gl.wikipedia.org/wiki?curid=279044", "title": "Fonlor, Zanfoga, Pedrafita do Cebreiro", "text": "Fonlor \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 9 habitantes (4 homes e 5 mulleres)."}
{"id": "279045", "revid": "85894", "url": "https://gl.wikipedia.org/wiki?curid=279045", "title": "Fonteboa, Zanfoga, Pedrafita do Cebreiro", "text": "Fonteboa \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 10 habitantes (4 homes e 6 mulleres).\nNeste lugar local\u00edzase a cova de Chan de Lindeiro. Entre outros restos, atopouse no seu interior o esqueleto denominado Elba, unha pastora que viviu nesta \u00e1rea hai case dez mil anos."}
{"id": "279046", "revid": "85894", "url": "https://gl.wikipedia.org/wiki?curid=279046", "title": "Penacerveira, Zanfoga, Pedrafita do Cebreiro", "text": "Penacerveira \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 4 habitantes (3 homes e 1 muller)."}
{"id": "279047", "revid": "85894", "url": "https://gl.wikipedia.org/wiki?curid=279047", "title": "Rubiais, Zanfoga, Pedrafita do Cebreiro", "text": "Rubiais \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE 2013) ten 30 habitantes (16 homes e 14 mulleres).\nDesde 1977 at\u00e9 1992 funcionou no lugar unha mina de chumbo e cinc, considerada no seu momento como unha das m\u00e1is modernas de Europa."}
{"id": "279048", "revid": "85894", "url": "https://gl.wikipedia.org/wiki?curid=279048", "title": "Sant\u00edn, Zanfoga, Pedrafita do Cebreiro", "text": "Sant\u00edn \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 4 habitantes (2 homes e 2 mulleres)."}
{"id": "279050", "revid": "85894", "url": "https://gl.wikipedia.org/wiki?curid=279050", "title": "Veiga de Bra\u00f1as, Zanfoga, Pedrafita do Cebreiro", "text": "Veiga de Bra\u00f1as \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 32 habitantes (10 homes e 22 mulleres)."}
{"id": "279051", "revid": "85894", "url": "https://gl.wikipedia.org/wiki?curid=279051", "title": "Zanfoga, Zanfoga, Pedrafita do Cebreiro", "text": "Zanfoga \u00e9 un lugar da parroquia de Zanfoga no concello lucense de Pedrafita do Cebreiro, na comarca dos Ancares. Segundo o padr\u00f3n municipal (INE\u00a02013) ten 59 habitantes (31 homes e 28 mulleres)."}
{"id": "279052", "revid": "22570", "url": "https://gl.wikipedia.org/wiki?curid=279052", "title": "A Aliv\u00eda, Muros, Muros", "text": "A Aliv\u00eda \u00e9 un lugar da parroquia de Muros no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 72 habitantes (35 homes e 37 mulleres)."}
{"id": "279053", "revid": "85894", "url": "https://gl.wikipedia.org/wiki?curid=279053", "title": "Campo de Cortes, Muros, Muros", "text": "Campo de Cortes \u00e9 un lugar da parroquia de Muros no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 174 habitantes (82 homes e 92 mulleres)."}
{"id": "279054", "revid": "1131", "url": "https://gl.wikipedia.org/wiki?curid=279054", "title": "O Esp\u00edrito Santo, Muros, Muros", "text": "O Esp\u00edrito Santo \u00e9 un lugar da parroquia de Muros no concello coru\u00f1\u00e9s de Muros, na comarca de Muros. Debe o seu nome \u00e1 presenza dunha capela baixo a advocaci\u00f3n do Esp\u00edrito Santo."}
{"id": "279055", "revid": "839", "url": "https://gl.wikipedia.org/wiki?curid=279055", "title": "Pacto de Estella - Lizarra", "text": ""}
{"id": "279058", "revid": "85894", "url": "https://gl.wikipedia.org/wiki?curid=279058", "title": "Miraflores, Muros, Muros", "text": "Miraflores \u00e9 un lugar da parroquia de Muros no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 257 habitantes (126 homes e 131 mulleres)."}
{"id": "279059", "revid": "1131", "url": "https://gl.wikipedia.org/wiki?curid=279059", "title": "O Mu\u00ed\u00f1o do Vento, Muros, Muros", "text": "Mu\u00ed\u00f1o do Vento \u00e9 un lugar da parroquia de Muros no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 72 habitantes (32 homes e 40 mulleres)."}
{"id": "279060", "revid": "22570", "url": "https://gl.wikipedia.org/wiki?curid=279060", "title": "Muros, Muros, Muros", "text": "Muros \u00e9 un lugar da parroquia de Muros no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 1.754 habitantes (846 homes e 908 mulleres)."}
{"id": "279061", "revid": "12452", "url": "https://gl.wikipedia.org/wiki?curid=279061", "title": "San Bertomeu", "text": ""}
{"id": "279062", "revid": "85894", "url": "https://gl.wikipedia.org/wiki?curid=279062", "title": "San Roque, Muros, Muros", "text": "San Roque \u00e9 un lugar da parroquia de Muros no concello coru\u00f1\u00e9s de Muros, na comarca de Muros."}
{"id": "279063", "revid": "56817", "url": "https://gl.wikipedia.org/wiki?curid=279063", "title": "A Virxe do Cami\u00f1o, Muros, Muros", "text": "A Virxe do Cami\u00f1o \u00e9 un lugar da parroquia de Muros no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 194 habitantes (89 homes e 105 mulleres)."}
{"id": "279066", "revid": "98629", "url": "https://gl.wikipedia.org/wiki?curid=279066", "title": "A Acea, Serres, Muros", "text": "A Acea \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 208 habitantes (94 homes e 114 mulleres).\nToponimia.\nA orixe do top\u00f3nimo \"Acea\" \u00e9 o \u00e1rabe \"as-saniya\", que \u00e9 un mu\u00ed\u00f1o de auga destinado a moer fari\u00f1a."}
{"id": "279067", "revid": "85894", "url": "https://gl.wikipedia.org/wiki?curid=279067", "title": "Anido, Serres, Muros", "text": "Anido \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 17 habitantes (6 homes e 11 mulleres)."}
{"id": "279068", "revid": "85894", "url": "https://gl.wikipedia.org/wiki?curid=279068", "title": "Avesada, Serres, Muros", "text": "Avesada \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 27 habitantes (15 homes e 12 mulleres).\nO top\u00f3nimo Avesada procede do lat\u00edn (terra) , \"terra labrada con arado\", do lat\u00edn , \"dar a volta\"."}
{"id": "279069", "revid": "56817", "url": "https://gl.wikipedia.org/wiki?curid=279069", "title": "Badernado, Serres, Muros", "text": "Badernado \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 206 habitantes (90 homes e 116 mulleres)."}
{"id": "279070", "revid": "85894", "url": "https://gl.wikipedia.org/wiki?curid=279070", "title": "Boa Vista, Serres, Muros", "text": "Boa Vista \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 207 habitantes (108 homes e 99 mulleres)."}
{"id": "279071", "revid": "55340", "url": "https://gl.wikipedia.org/wiki?curid=279071", "title": "Burleo, Serres, Muros", "text": "Burleo \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 23 habitantes (11 homes e 12 mulleres)."}
{"id": "279072", "revid": "85894", "url": "https://gl.wikipedia.org/wiki?curid=279072", "title": "O Castelo, Serres, Muros", "text": "O Castelo \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 40 habitantes (18 homes e 22 mulleres)."}
{"id": "279073", "revid": "85894", "url": "https://gl.wikipedia.org/wiki?curid=279073", "title": "Portugalete, Serres, Muros", "text": "Portugalete \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 95 habitantes (50 homes e 45 mulleres)."}
{"id": "279074", "revid": "1131", "url": "https://gl.wikipedia.org/wiki?curid=279074", "title": "O Pozo do Cach\u00f3n, Serres, Muros", "text": "O Pozo do Cach\u00f3n \u00e9 un lugar da parroquia de Serres no concello coru\u00f1\u00e9s de Muros, na comarca de Muros."}
{"id": "279075", "revid": "85894", "url": "https://gl.wikipedia.org/wiki?curid=279075", "title": "A Retorta, Serres, Muros", "text": "A Retorta \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 98 habitantes (49 homes e 49 mulleres)."}
{"id": "279076", "revid": "56817", "url": "https://gl.wikipedia.org/wiki?curid=279076", "title": "A Rocha, Serres, Muros", "text": "A Rocha \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 64 habitantes (30 homes e 34 mulleres)."}
{"id": "279077", "revid": "1131", "url": "https://gl.wikipedia.org/wiki?curid=279077", "title": "Serres, Serres, Muros", "text": "Serres \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 328 habitantes (161 homes e 167 mulleres)."}
{"id": "279078", "revid": "85894", "url": "https://gl.wikipedia.org/wiki?curid=279078", "title": "Serres de Arriba, Serres, Muros", "text": "Serres de Arriba \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 92 habitantes (41 homes e 51 mulleres)."}
{"id": "279079", "revid": "22570", "url": "https://gl.wikipedia.org/wiki?curid=279079", "title": "Valdexer\u00eda, Serres, Muros", "text": "Valdexer\u00eda \u00e9 un lugar da parroquia de Serres no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 113 habitantes (53 homes e 60 mulleres)."}
{"id": "279080", "revid": "56817", "url": "https://gl.wikipedia.org/wiki?curid=279080", "title": "Arriba, Sestaio, Muros", "text": "Arriba \u00e9 un lugar da parroquia de Sestaio no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 10 habitantes (5 homes e 5 mulleres)."}
{"id": "279081", "revid": "85894", "url": "https://gl.wikipedia.org/wiki?curid=279081", "title": "A Eiroa, Sestaio, Muros", "text": "A Eiroa \u00e9 un lugar da parroquia de Sestaio no concello coru\u00f1\u00e9s de Muros, na comarca de Muros. Segundo o padr\u00f3n municipal (INE) en 2013 ti\u00f1a oito habitantes (dous homes e seis mulleres)."}
{"id": "279082", "revid": "85894", "url": "https://gl.wikipedia.org/wiki?curid=279082", "title": "Fondo, Sestaio, Muros", "text": "Fondo \u00e9 un lugar da parroquia de Sestaio no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 13 habitantes (7 homes e 6 mulleres)."}
{"id": "279083", "revid": "85894", "url": "https://gl.wikipedia.org/wiki?curid=279083", "title": "Sestaio, Sestaio, Muros", "text": "Sestaio \u00e9 un lugar da parroquia de Sestaio no concello coru\u00f1\u00e9s de Muros, na comarca de Muros."}
{"id": "279084", "revid": "85894", "url": "https://gl.wikipedia.org/wiki?curid=279084", "title": "Area Longa, Tal, Muros", "text": "Area Longa \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279085", "revid": "56817", "url": "https://gl.wikipedia.org/wiki?curid=279085", "title": "Cabanas, Tal, Muros", "text": "Cabanas \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279086", "revid": "22570", "url": "https://gl.wikipedia.org/wiki?curid=279086", "title": "As Cambadas, Tal, Muros", "text": "As Cambadas \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279087", "revid": "85894", "url": "https://gl.wikipedia.org/wiki?curid=279087", "title": "A Chabola, Tal, Muros", "text": "A Chabola \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279089", "revid": "22570", "url": "https://gl.wikipedia.org/wiki?curid=279089", "title": "Mercado entre lusco e fusco", "text": "O Mercado Entre lusco e fusco \u00e9 unha feira de produtos ecol\u00f3xicos e locais que se realiza todas as terzas feiras \u00e1 tarde no parque de Belv\u00eds de Santiago de Compostela. Comezou no ano 2010 da man da asociaci\u00f3n Andaime e en colaboraci\u00f3n coa cooperativa de consumo Eirado."}
{"id": "279090", "revid": "22570", "url": "https://gl.wikipedia.org/wiki?curid=279090", "title": "Parede Nova, Tal, Muros", "text": "Parede Nova \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279091", "revid": "22570", "url": "https://gl.wikipedia.org/wiki?curid=279091", "title": "A Paredi\u00f1a, Tal, Muros", "text": "A Paredi\u00f1a \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279092", "revid": "22570", "url": "https://gl.wikipedia.org/wiki?curid=279092", "title": "Reimundes, Tal, Muros", "text": "Reimundes \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279093", "revid": "22570", "url": "https://gl.wikipedia.org/wiki?curid=279093", "title": "Santa Catali\u00f1a, Tal, Muros", "text": "Santa Catali\u00f1a \u00e9 un lugar da parroquia de Tal no concello coru\u00f1\u00e9s de Muros, na comarca de Muros."}
{"id": "279094", "revid": "85894", "url": "https://gl.wikipedia.org/wiki?curid=279094", "title": "Tal de Abaixo, Tal, Muros", "text": "Tal de Abaixo \u00e9 un lugar da parroquia de Tal no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 199 habitantes (94 homes e 105 mulleres)."}
{"id": "279095", "revid": "85894", "url": "https://gl.wikipedia.org/wiki?curid=279095", "title": "Tal de Arriba, Tal, Muros", "text": "Tal de Arriba \u00e9 un lugar da parroquia de Tal no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 262 habitantes (131 homes e 131 mulleres)."}
{"id": "279096", "revid": "98629", "url": "https://gl.wikipedia.org/wiki?curid=279096", "title": "Can\u00e1", "text": "Can\u00e1 era unha cidade de Galilea citada algunhas veces polo Evanxeo segundo Xo\u00e1n como o lugar onde se realizou o primeiro milagre de Xes\u00fas de Nazaret, a conversi\u00f3n da auga en vi\u00f1o durante un casamento, feito co\u00f1ecido coma as \"vodas de Can\u00e1\".\nO Evanxeo de Xo\u00e1n cita tam\u00e9n Can\u00e1 porque al\u00f3 se atopaba Xes\u00fas Cristo cando lle van pedir de sandar ao fillo do funcionario real de Cafarna\u00fam (4, 46) e coma cidade natal de Natanael, identificado co ap\u00f3stolo Bertomeu. Algunhas tradici\u00f3ns indican que Can\u00e1 ser\u00eda tam\u00e9n a cidade onde naceu Sim\u00f3n o Celote, outro dos doce ap\u00f3stolos de Xes\u00fas Cristo. Por\u00e9n en toda a Biblia non se fai m\u00e1is referencia ao lugar.\nNon se co\u00f1ece a localizaci\u00f3n topogr\u00e1fica, xa que o evanxelista non a indica. Unha tradici\u00f3n que se remonta ao s\u00e9culo XIII identif\u00edcaa coa vila de Kafr Kanna, sete quil\u00f3metros ao nord\u00e9s de Nazaret; outros sit\u00faana en Kenet al-Jalil (literalmente, en lingua \u00e1rabe, 'Can\u00e1 de Galilea'), m\u00e1is ao norte; en A\u00edn Kana, m\u00e1is achegada que as outras d\u00faas localidades e m\u00e1is prob\u00e1bel pola etimolox\u00eda do nome; ou incluso en Qana, ao sur do L\u00edbano.\nDe todos os xeitos, non est\u00e1 claro que a cidade existise realmente. Alg\u00fans historiadores e estudosos da Biblia coidan que o Evanxeo de Xo\u00e1n foi escrito para un p\u00fablico culto mais non necesariamente co\u00f1ecedor da xeograf\u00eda de Palestina, os cales afirman que Can\u00e1 poder\u00eda ser tan s\u00f3 un nome cunha funci\u00f3n teol\u00f3xica e simb\u00f3lica, m\u00e1is ca hist\u00f3rica."}
{"id": "279097", "revid": "85894", "url": "https://gl.wikipedia.org/wiki?curid=279097", "title": "A Amira, Torea, Muros", "text": "A Amira \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o IGE, en 2016 ti\u00f1a 52 habitantes (27 homes e 25 mulleres)."}
{"id": "279098", "revid": "56817", "url": "https://gl.wikipedia.org/wiki?curid=279098", "title": "Cornes, Torea, Muros", "text": "Cornes \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 37 habitantes (19 homes e 18 mulleres)."}
{"id": "279099", "revid": "56817", "url": "https://gl.wikipedia.org/wiki?curid=279099", "title": "Figueiroa, Torea, Muros", "text": "Figueroa \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 21 habitantes (13 homes e 8 mulleres)."}
{"id": "279100", "revid": "85894", "url": "https://gl.wikipedia.org/wiki?curid=279100", "title": "Lest\u00f3n de Arriba, Torea, Muros", "text": "Lest\u00f3n de Arriba \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 64 habitantes (28 homes e 36 mulleres)."}
{"id": "279101", "revid": "56817", "url": "https://gl.wikipedia.org/wiki?curid=279101", "title": "Pando, Torea, Muros", "text": "Pando \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 41 habitantes (22 homes e 19 mulleres)."}
{"id": "279102", "revid": "98629", "url": "https://gl.wikipedia.org/wiki?curid=279102", "title": "Linfocito T gamma-delta", "text": "Os linfocitos T gamma-delta (linfocitos T \u03b3\u03b4) ou c\u00e9lulas T gamma-delta (c\u00e9lulas T \u03b3\u03b4) son un pequeno conxunto de c\u00e9lulas T que pos\u00faen un receptor de c\u00e9lulas T (TCR) especial caracter\u00edstico na s\u00faa superficie. A maior\u00eda das c\u00e9lulas T te\u00f1en un TCR composto por d\u00faas cadeas de glicoprote\u00ednas chamadas cadeas \u03b1 e \u03b2 do TCR, polo que estas c\u00e9lulas se denominan c\u00e9lulas T \u03b1\u03b2). A diferenza das anteriores, as c\u00e9lulas T \u03b3\u03b4, te\u00f1en un TCR constitu\u00eddo por unha cadea \u03b3 e outra \u03b4. Este grupo especial de c\u00e9lulas T xeralmente \u00e9 moito menos com\u00fan que o das c\u00e9lulas T \u03b1\u03b2, pero a s\u00faa maior abundancia d\u00e1se na mucosa gastrointestinal, entre unha poboaci\u00f3n de linfocitos chamados linfocitos intraepiteliais (IELs).\nAs mol\u00e9culas antix\u00e9nicas que activan as c\u00e9lulas T \u03b3\u03b4 en gran parte a\u00ednda non se co\u00f1ecen. Por\u00e9n, as c\u00e9lulas T \u03b3\u03b4 son peculiares porque non parecen necesitar un procesamento do ant\u00edxeno e unha presentaci\u00f3n dos epitopos do p\u00e9ptido por medio do complexo maior de histocompatibilidade (MHC), a\u00ednda que alg\u00fans poden reco\u00f1ecer as mol\u00e9culas MHC de clase Ib. Ademais, as c\u00e9lulas T \u03b3\u03b4 crese que te\u00f1en un papel importante no reco\u00f1ecemento de ant\u00edxenos lip\u00eddicos. A natureza do seu TCR non var\u00eda e poden activarse por sinais de alarma, como as prote\u00ednas de choque t\u00e9rmico (HSP).\nTam\u00e9n existe unha subpoboaci\u00f3n de c\u00e9lulas T \u03b3\u03b4 no compartimento epid\u00e9rmico da pel do rato. Inicialmente estas c\u00e9lulas denomin\u00e1ronse c\u00e9lulas epid\u00e9rmicas dendr\u00edticas Thy-1+ (Thy1+DEC), e son agora m\u00e1is co\u00f1ecidas como c\u00e9lulas T dendr\u00edticas epid\u00e9rmicas (DETC). As DETCs orix\u00ednanse durante o desenvolvemento fetal e expresan de forma invariable o receptor de c\u00e9lula T V\u03b33 V\u03b41 (designado utilizando a nomenclatura de Garman).\nAs c\u00e9lulas T \u03b3\u03b4 no sistema inmunitario adaptativo.\nAs condici\u00f3ns que activan as respostas das c\u00e9lulas T \u03b3\u03b4 non se comprenden completamente, e os actuais conceptos de c\u00e9lulas T \u03b3\u03b4 como \"primeira li\u00f1a de defensa\", \"c\u00e9lulas reguladoras\", ou \"ponte entre as respostas innata e adaptativa\" s\u00f3 cobren algunhas facetas do seu complexo comportamento. De feito, as c\u00e9lulas T \u03b3\u03b4 forman un sistema de linfocitos completo, que se desenvolve baixo a influencia doutros leucocitos, no timo e na periferia. As c\u00e9lulas T \u03b3\u03b4 maduras est\u00e1n divididas en dous grupos funcionalmente distintos que obedecen \u00e1s s\u00faas propias regras (a maior\u00eda desco\u00f1ecidas) e que te\u00f1en incontables efectos directos e indirectos sobre os tecidos saudables e as c\u00e9lulas inmunitarias, e sobre os pat\u00f3xenos e os tecidos que est\u00e1n a sufrir unha infecci\u00f3n e as respostas do h\u00f3spede a eles.\nComo outros conxuntos de c\u00e9lulas T non convencionais que levan TCRs invariables, como as c\u00e9lulas NKT restrinxidas ao receptor CD1d, as c\u00e9lulas T \u03b3\u03b4 exhiben varias caracter\u00edsticas que as sit\u00faan no l\u00edmite entre o sistema inmunitario innato primitivo m\u00e1is evolucionado, que permite unha r\u00e1pida resposta beneficiosa contra diversos axentes alleos, e o sistema inmunitario adaptativo, no que as c\u00e9lulas B e T coordinan unha resposta inmune m\u00e1is lenta pero moi espec\u00edfica para o ant\u00edxeno, que orixina unha memoria inmunitaria de longa duraci\u00f3n contra ulteriores ataques do mesmo ant\u00edxeno.\nClaramente, a complexidae da biolox\u00eda das c\u00e9lulas T \u03b3\u03b4 abrangue as definici\u00f3ns tanto das respostas inmunol\u00f3xicas adaptativas coma innatas.\nFamilias x\u00e9nicas en diferentes especies.\nNos ratos de laboratorio (\"Mus musculus\").\nCadeas V\u03b3 de rato.\nEsta t\u00e1boa, resume a nomenclatura utilizada para as cadeas V\u03b3 de rato e indica os anticorpos monoclonais utilizados a mi\u00fado para identificar estas cadeas. Este sistema onde mellor foi descrito foi na cepa C57BL/6 de ratos e poder\u00eda non ser perfectamente aplicable a outras cepas. Hai dous sistemas de nomenclatura en uso, o Heilig e o Garman, e moitos autores non indican sempre que sistema est\u00e1n a usar. Por exemplo, o IMGT (\"International Immunogenetics Information System\", Sistema de Informaci\u00f3n Inmunoxen\u00e9tica Internacional) utiliza a notaci\u00f3n Heilig, pero non indica este feito na s\u00faa p\u00e1xina web. Esta t\u00e1boa ref\u00edrese aos segmentos x\u00e9nicos da cadea variable V\u03b3 e aos anticorpos monoclonais que detectan as cadeas proteicas V\u03b3 correspondentes. N\u00f3tese que a nomenclatura \"oficial\" proposta por Hayday non se utiliza moi xeneralizadamente, o que crea \u00e1s veces unha considerable confusi\u00f3n na literatura. Unha vantaxe e \u00e1 vez debilidade da nomenclatura de Hayday \u00e9 que est\u00e1 baseada na orde dos xenes no xenoma B6, pero isto poder\u00eda non ser aplicable a outras cepas.\nTipos en humanos.\nC\u00e9lulas T V\u03b42+ en humanos.\nAs c\u00e9lulas T V\u03b39/V\u03b42 aparecen s\u00f3 nos humanos e outros primates e representan unha poboaci\u00f3n menor e non convencional de leucocitos no sangue perif\u00e9rico (0,5-5%); a\u00ednda que se asume que xogan un papel inicial e esencial na percepci\u00f3n do \"perigo\" xerado pola invasi\u00f3n de pat\u00f3xenos, xa que se expanden enormemente en moitas infecci\u00f3ns agudas e poden exceder a todos os demais linfocitos en poucos d\u00edas, por exemplo, na tuberculose, salmonelose, ehrlichiose, brucellose, tularemia, listeriose, toxoplasmose, e malaria. Todas as c\u00e9lulas T V\u03b39/V\u03b42 reco\u00f1ecen o mesmo pequeno composto microbiano, o (\"E\")-4-hidroxi-3-metil-but-2-enil pirofosfato (HMB-PP), que \u00e9 un intermediario natural da v\u00eda non do mevalonato da bios\u00edntese do isopentenil pirofosfato (IPP). HMB-PP \u00e9 un metabolito esencial na maior\u00eda das bacterias pat\u00f3xenas como \"Mycobacterium tuberculosis\" e parasitos da malaria, pero est\u00e1 ausente no h\u00f3spede humano. As especies bacterianas que carecen da v\u00eda non do mevalonato e sintetizan IPP pola v\u00eda do mevalonato cl\u00e1sica, como \"Streptococcus\", \"Staphylococcus\", e \"Borrelia\", non poden producir HMB-PP e non activan especificamente \u00e1s c\u00e9lulas T V\u03b39/V\u03b42.\nO propio isopentenil pirofosfato (IPP) est\u00e1 moi relacionado estruturalmente co HMB-PP e est\u00e1 presente ubicuamente en todas as c\u00e9lulas vivas, inclu\u00eddas as humanas, pero a s\u00faa potencia \"in vitro\" est\u00e1 reducida 10.000 veces; non est\u00e1 a\u00ednda claro se o IPP representa un sinal de \"perigo\" fisiol\u00f3xico indicativo de c\u00e9lulas estresadas ou transformadas. Os aminobisfosfonatos sint\u00e9ticos te\u00f1en un interese farmacol\u00f3xico e bioactividades comparables \u00e1s do IPP; entre eles est\u00e1n o zoledronato (Zometa) ou pamidronato (Aredia), que se utilizan moito no tratamento da osteoporose e a met\u00e1stase \u00f3sea, e incidentalmente act\u00faan como agonistas do receptor de c\u00e9lula T V\u03b39/V\u03b42. Por\u00e9n, cada vez hai m\u00e1is evidencias que suxiren que estes \"ant\u00edxenos\" aminobisfosfonato non son reco\u00f1ecidos directamente polas c\u00e9lulas T V\u03b39/V\u03b42, sen\u00f3n que act\u00faan indirectamente por medio dos seus efectos sobre a v\u00eda biosint\u00e9tica do mevalonato, orixinando unha acumulaci\u00f3n de IPP. Finalmente, describiuse que certas aminas alquiladas activan as c\u00e9lulas T V\u03b39/V\u03b42 \"in vitro\", pero s\u00f3 a concentraci\u00f3ns milimolares, \u00e9 dicir, con potencias 106-108 menores que as do HMB-PP, o que pon en cuesti\u00f3n a s\u00faa relevancia fisiol\u00f3xica.\nNon est\u00e1 claro se estes ant\u00edxenos non pept\u00eddicos se unen directamente ao TCR V\u03b39/V\u03b42 ou se existe un elemento que o \"presenta\". Hai evidencias de que c\u00f3mpre un contacto c\u00e9lula a c\u00e9lula espec\u00edfico de especie. Por\u00e9n, ningunha das mol\u00e9culas presentadoras de ant\u00edxenos co\u00f1ecidas, como as prote\u00ednas do complexo maior de histocompatibilidade de clase I ou II ou o CD1 son necesarias para a activaci\u00f3n das c\u00e9lulas T \u03b3\u03b4, o que suxire a existencia dun novo elemento presentador. Un forte apoio a que exista un reco\u00f1ecemento directo de ant\u00edxenos non pept\u00eddicos polo TCR V\u03b39/V\u03b42 procede de estudos que demostraron que un TCR V\u03b39/V\u03b42 transfectado pode darlle capacidade de responder a unha c\u00e9lula que ata ent\u00f3n non respond\u00eda; ademais, os anticorpos do TCR \u03b3\u03b4 bloquean o reco\u00f1ecemento. As\u00ed, a presenza dun TCR V\u03b39/V\u03b42 funcional parece imprescindible para que haxa unha resposta a ant\u00edxenos non pept\u00eddicos, a\u00ednda que as bases das grandes diferenzas en bioactividade entre mol\u00e9culas moi relacionadas como o HMB-PP e o IPP non se poden explicar polos modelos convencionais de presentaci\u00f3n/reco\u00f1ecemento de epitopos.\nEstas c\u00e9lulas T V\u03b39V\u03b42 poden tam\u00e9n comportarse como c\u00e9lulas presentadoras de ant\u00edxenos profesionais. Parece que as c\u00e9lulas T V\u03b39V\u03b42 humanas caracter\u00edzanse por un programa de migraci\u00f3n inflamatoria caracter\u00edstico, inclu\u00edndo moitos receptores de quimiocinas inflamatorias (CXCR3, CCR1, CCR2 e CCR5). Isto significa que a estimulaci\u00f3n con IPP ou HMB-PP induce a migraci\u00f3n aos tecidos linf\u00e1ticos, especificamente \u00e1 \u00e1rea de c\u00e9lulas T dos ganglios linf\u00e1ticos. As\u00ed, a estimulaci\u00f3n de c\u00e9lulas T V\u03b39V\u03b42 con fosfoant\u00edxenos d\u00e1 lugar \u00e1 expresi\u00f3n de m\u00faltiples marcadores, que est\u00e1n asociados coas c\u00e9lulas presentadoras de ant\u00edxenos, como as mol\u00e9culas MHC-I e MHC-II, mol\u00e9culas coestimulatorias (CD80, CD86) e receptores de adhesi\u00f3n (CD11a, CD18, CD54). As c\u00e9lulas T V\u03b39V\u03b42 que se activan as\u00ed comp\u00f3rtanse como c\u00e9lulas presentadoras de ant\u00edxenos (c\u00e9lulas T \u03b3\u03b4 presentadoras ou \u03b3\u03b4 T-APC) que presentan ant\u00edxenos a c\u00e9lulas T \u03b1\u03b2. Isto fai que as c\u00e9lulas virxes T \u03b1\u03b2 CD4+ e CD8+ se convertan en c\u00e9lulas efectoras. A diferenciaci\u00f3n, inducida pola c\u00e9lula T \u03b3\u03b4 presentadora, na maior parte dos casos orixina unha resposta de c\u00e9lula T colaboradora, xeralmente unha resposta Th1 proinflamatoria coa produci\u00f3n subseguinte de IFN-\u03b3 e TNF-\u03b1. Pero no caso de que haxa unha baixa proporci\u00f3n c\u00e9lula T \u03b3\u03b4 presentadora/CD4+ o que se produce \u00e9 a diferenciaci\u00f3n dalgunhas c\u00e9lulas T \u03b1\u03b2 virxes en c\u00e9lulas Th2 (IL-4) ou Th0 (IL-4 e mais IFN-\u03b3). As c\u00e9lulas T V\u03b39V\u03b42 humanas son tam\u00e9n c\u00e9lulas cunha excelente actividade de presentaci\u00f3n cruzada de ant\u00edxenos, un proceso que describe a captaci\u00f3n de ant\u00edxenos ex\u00f3xenos e o seu paso pola v\u00eda do MHC-I para a induci\u00f3n de c\u00e9lulas T citot\u00f3xicas CD8+. As c\u00e9lulas T citot\u00f3xicas activadas dese modo poden matar c\u00e9lulas infectadas ou tumorais. Este feito pode usarse na inmunoterapia do cancro e enfermidades infecciosas.\nC\u00e9lulas T non V\u03b42+ en humanos.\nA grande diversidade estrutural dos TCRs V\u03b41 e V\u03b43 e a existencia de clons V\u03b41+ reactivos contra as mol\u00e9culas do MHC, ou de tipo MHC, ou non MHC suxire que hai un reco\u00f1ecemento dun conxunto heterox\u00e9neo moi diverso de ant\u00edxenos por c\u00e9lulas non V\u03b42, a\u00ednda que as interacci\u00f3ns entre TCRs non V\u03b42 e calquera destes ant\u00edxenos polo momento non se demostraron. Prop\u00faxose que o xene A (MICA) relacionado coa cadea de clase I do MHC \u00e9 un importante ant\u00edxeno tumoral que \u00e9 reco\u00f1ecido polas c\u00e9lulas T V\u03b41+. Non obstante, a afinidade moi baixa das interacci\u00f3ns MICA\u2013TCR V\u03b41 estimada por an\u00e1lises de resonancia plasm\u00f3nica de superficie formula d\u00fabidas sobre a importancia funcional do reco\u00f1ecemento de MICA ou tam\u00e9n do xene B relacionado coa cadea de clase I do MHC (MICB) por parte dos TCRs V\u03b41+.\nAs c\u00e9lulas T \u03b3\u03b4 non V\u03b42 exp\u00e1ndense en varios contextos infecciosos que implican bacterias intracelulares (micobacterias e Listeria) e extracelulares, como \"Borrelia burgdorferi\" e virus (VIH, citomegalovirus). Na maior\u00eda dos casos, os est\u00edmulos que activan a expansi\u00f3n de Vd1 non derivan dos pat\u00f3xenos sen\u00f3n que corresponden a produtos de xenes end\u00f3xenos que presumiblemente son regulados \u00e1 alza durante a infecci\u00f3n. Os ant\u00edxenos reco\u00f1ecidos polas c\u00e9lulas T non V\u03b42 expandidas nos contextos infecciosos anteriores non foron ben caracterizados, pero o feito de que as respostas de c\u00e9lulas T V\u03b41+ non sexan bloqueadas por anticorpos monoclonais dirixidos contra as mol\u00e9culas MHC cl\u00e1sicas e non cl\u00e1sicas co\u00f1ecidas, suxire o reco\u00f1ecemento dunha nova clase de ant\u00edxenos inducidos polo estr\u00e9s conservados."}
{"id": "279103", "revid": "56817", "url": "https://gl.wikipedia.org/wiki?curid=279103", "title": "Riomao, Torea, Muros", "text": "Riomao \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 6 habitantes (2 homes e 4 mulleres)."}
{"id": "279104", "revid": "85894", "url": "https://gl.wikipedia.org/wiki?curid=279104", "title": "San Xi\u00e1n, Torea, Muros", "text": "San Xi\u00e1n \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 65 habitantes (26 homes e 39 mulleres)."}
{"id": "279105", "revid": "85894", "url": "https://gl.wikipedia.org/wiki?curid=279105", "title": "Torea, Torea, Muros", "text": "Torea \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 24 habitantes (10 homes e 14 mulleres)."}
{"id": "279106", "revid": "27155", "url": "https://gl.wikipedia.org/wiki?curid=279106", "title": "C\u00e9lula T colaboradora", "text": ""}
{"id": "279107", "revid": "56817", "url": "https://gl.wikipedia.org/wiki?curid=279107", "title": "Vistav\u00f3s, Torea, Muros", "text": "Vistav\u00f3s \u00e9 un lugar da parroquia de Torea no concello coru\u00f1\u00e9s de Muros, na comarca de Muros. Segundo o padr\u00f3n municipal (INE 2013) ten 40 habitantes (19 homes e 21 mulleres)."}
{"id": "279108", "revid": "27155", "url": "https://gl.wikipedia.org/wiki?curid=279108", "title": "C\u00e9lula T gamma-delta", "text": ""}
{"id": "279111", "revid": "98629", "url": "https://gl.wikipedia.org/wiki?curid=279111", "title": "Nazaret", "text": "\"Este artigo trata sobre a cidade de Israel, para a cidade portuguesa v\u00e9xase Nazar\u00e9, para a belga v\u00e9xase Nazareth.\"\nNazaret (en , \"Natzrat\"; en , \"an-N\u0101\u1e63ira\", en , \"Na\u1e63rath\") \u00e9 a capital e a cidade m\u00e1is poboada do Distrito Norte de Israel. A cidade \u00e9 co\u00f1ecida como a \"capital \u00e1rabe de Israel\". En 2016 a s\u00faa poboaci\u00f3n era de 75.922 habitantes Os seus habitantes son principalmente \u00e1rabes, dos cales un 69% son musulm\u00e1ns e un 30.9% cristi\u00e1ns. Nazareth Illit (lit. \"Upper Nazareth\"), declarada cidade separada en xu\u00f1o de 1974, est\u00e1 constru\u00edda xunto \u00e1 Nazaret, e ti\u00f1a unha poboaci\u00f3n xud\u00eda de 40.312 habitantes en 2014.\nNo Novo Testamento, a cidade aparece como o lugar da Anunciaci\u00f3n e no que pasou a s\u00faa infancia Xesucristo, polo que \u00e9 un importante lugar de peregrinaci\u00f3n entre os cristi\u00e1ns.\nEtimolox\u00eda.\nHebreo: \"Netzer\".\nAlgunhas fontes suxiren que \"Nazaret\" der\u00edvase do termo hebreo \u05e0\u05b5\u05ab\u05e6\u05b6\u05e8 (\"ne\u00b7\u1e63er\") e alude \u00e1s palabras prof\u00e9ticas e mesi\u00e1nicas do Libro de Isa\u00edas 11:1. "}
{"id": "279112", "revid": "23204", "url": "https://gl.wikipedia.org/wiki?curid=279112", "title": "Mateo, ap\u00f3stolo", "text": ""}
{"id": "279113", "revid": "27155", "url": "https://gl.wikipedia.org/wiki?curid=279113", "title": "Linfocito T \u03b3\u03b4", "text": ""}
{"id": "279114", "revid": "27155", "url": "https://gl.wikipedia.org/wiki?curid=279114", "title": "C\u00e9lula T \u03b3\u03b4", "text": ""}
{"id": "279117", "revid": "27155", "url": "https://gl.wikipedia.org/wiki?curid=279117", "title": "C\u00e9lula T gamma/delta", "text": ""}
{"id": "279118", "revid": "27155", "url": "https://gl.wikipedia.org/wiki?curid=279118", "title": "Linfocito T gamma/delta", "text": ""}
{"id": "279119", "revid": "839", "url": "https://gl.wikipedia.org/wiki?curid=279119", "title": "Afonso I o Cat\u00f3lico", "text": ""}
{"id": "279121", "revid": "839", "url": "https://gl.wikipedia.org/wiki?curid=279121", "title": "Esmaragdo, Exarca", "text": ""}
{"id": "279122", "revid": "839", "url": "https://gl.wikipedia.org/wiki?curid=279122", "title": "Romano, Exarca", "text": ""}
{"id": "279123", "revid": "1987", "url": "https://gl.wikipedia.org/wiki?curid=279123", "title": "Santiago o Menor", "text": "Xacobe ou X\u00e1come co\u00f1ecido coma Santiago o Menor, en arameo \"Yaqob bar Clopas\" e en grego I\u03ac\u03ba\u03c9\u03b2\u03bf\u03c2 \"I\u00e0kovos\"), fillo de Alfeu (Can\u00e1, Galilea ? - Xerusal\u00e9n, 62 dC) segundo o Novo Testamento, foi un dos Doce Ap\u00f3stolos de Xes\u00fas de Nazaret. \u00c9 venerado coma santo en todas as confesi\u00f3ns cristi\u00e1s. Fillo dun home cananeo chamado de Alfeo e a s\u00faa dona Mar\u00eda de Clopas, era irm\u00e1n de Xos\u00e9 e Xudas Tadeo (Marcos|15|40) e curm\u00e1n de Xes\u00fas Cristo, xa que os pais de ambos os dous ser\u00edan irm\u00e1ns. Segundo o historiador xudaico Flavio Xosefo, no ano 62 un Xacobe \"irm\u00e1n de Xes\u00fas, chamado do Cristo\" foi xulgado polo sanedr\u00edn e executado por apedramento (\"Antig\u00fcidades xudaicas\", 20.9.1). A tradici\u00f3n considera que este relato cita a Santiago o Xusto.\nTradici\u00f3n posterior.\nA tradici\u00f3n mant\u00e9n que Santiago foi crucificado por violar a Tor\u00e1 xudaica, a\u00ednda que esta versi\u00f3n cont\u00e9n erros hist\u00f3ricos; s\u00f3 ti\u00f1an o dereito de condenar a crucifixi\u00f3n a algu\u00e9n os romanos mais por outra banda os romanos non interfer\u00edan en \"crimes relixiosos\", a menos que cresen que se incitaba \u00e1 rebeli\u00f3n. O seu martirio ter\u00eda lugar en Ostracina (Baixo Exipto) onde estaba a predicar.\nVeneraci\u00f3n.\nSegundo a tradici\u00f3n cristi\u00e1, os seus restos mortais foron trasladados a Constantinopla e, posteriormente, a Roma, \u00e1 igrexa dos Santos Ap\u00f3stolos (\"Santi Apostoli\").\nAt\u00e9 1955, a Igrexa Cat\u00f3lica fac\u00eda a festividade de Santiago, xunto coa de San Filipe, o 1\u00ba de maio, aniversario da dedicaci\u00f3n da Igrexa dos Santos Ap\u00f3stolos de Roma, onde se achan as s\u00faas reliquias. Ao se institu\u00edr a festa de San Xos\u00e9 Obreiro, en 1955, o 1\u00ba de maio, vaise mover a data da festa de Santiago e Filipe ao 11 de maio, o d\u00eda m\u00e1is achegado que non ti\u00f1a asignada festa ningunha. En 1969, trala revisi\u00f3n do \"Calendario romano\", vaise mover de novo, agora ao 3 de maio, que \u00e9 a data de celebraci\u00f3n hoxe en d\u00eda. A Igrexa Anglicana mant\u00e9n coma festividade o 1 de maio, e a Igrexa ortodoxa grega, o 9 de outubro."}
{"id": "279124", "revid": "27155", "url": "https://gl.wikipedia.org/wiki?curid=279124", "title": "Linfocito T gamma delta", "text": ""}
{"id": "279125", "revid": "27155", "url": "https://gl.wikipedia.org/wiki?curid=279125", "title": "C\u00e9lula T gamma delta", "text": ""}
{"id": "279126", "revid": "56817", "url": "https://gl.wikipedia.org/wiki?curid=279126", "title": "1160 Illyria", "text": "Illyria (asteroide 1160) \u00e9 un asteroide descuberto por Karl Wilhelm Reinmuth en Heidelberg (Alema\u00f1a) no ano 1929, coa designaci\u00f3n provisional 1929 RL.\nPertencente \u00f3 cinto de asteroides. O seu per\u00edodo orbital \u00e9 de 1.496,58 d\u00edas. Toma o seu nome da antiga rexi\u00f3n europea Iliria (\"Illyria\" en lat\u00edn)."}
{"id": "279129", "revid": "5312", "url": "https://gl.wikipedia.org/wiki?curid=279129", "title": "Donut", "text": "Un donut (do ingl\u00e9s \"doughnut\", pronunciado \"/\u02c8do\u028an\u0259t/\" ou \"/\u02c8do\u028an\u028ct/\" ) \u00e9 unha clase de rosquilla ou biscoiti\u00f1o doce en forma de rosca cuberto de azucre derretido, chocolate ou outros sabores. \u00c9 t\u00edpico dos Estados Unidos, a\u00ednda que se ten popularizado por todo o mundo, inclu\u00edndo Galiza. A s\u00faa orixe \u00e9 a rosquilla europea.\n\"Dough\", \"doughnut\" e a simplificada \"donut\" son verbas inglesas que definen unha pasta azucrada de forma arredondada e, xeralmente, cun buraco no medio e medio (rosca). De feito \"dough\" significa masa ou pasta e \"nut\" ref\u00edrese ao buraco central. Suponse que os colonos neerlandeses do s\u00e9culo XVII foron os respons\u00e1beis da s\u00faa introduci\u00f3n nos Estados Unidos.\nUnha das teor\u00edas da orixe do furado asegura que foi introducido no 1847 polo mari\u00f1eiro Hansen Gregory que, farto de que os \"donuts\" do barco tivesen o centro cru, colleu un saleiro de lata e cravouno no centro da masa coma se fose un molde.\n\u00c1 pasta d\u00e1selle forma de toro ou rosca e despois \u00e9 frixida. \u00c1s veces o \"donut\" ten forma de b\u00f3la, sen buraco. En Espa\u00f1a, as marcas Donut\u2122, Donuts\u2122 e Doughnuts\u2122 pertencen a Panrico.\nUn \"donut\" de chocolate \u00e9 un \"donut\" cuberto e/ou recheo de chocolate. P\u00f3dese considerar que hai diversos tipos segundo como leven o chocolate, o tipo de \"donut\" e a cantidade de chocolate.\nO nome \"doughnut\" (literalmente \"noz de pasta\"), en ingl\u00e9s, foi utilizada por vez primeira nunha historieta, que dic\u00eda \"fire-cakes and dough-nuts\".\nA popularidade dos \"donuts\" no mercado espa\u00f1ol chegou en 1962, cando o empresario catal\u00e1n Andreu Costafreda creou a \"Donut Corporation\" para a fabricaci\u00f3n e comercializaci\u00f3n do produto. A verba \"donut\", non recollida nos dicionarios de galego, v\u00e9n a partir da marca comercial, galeguizando a graf\u00eda a partir da palabra inglesa \"doughnut\".\nExisten no mundo varias franqu\u00edas especializadas en \"donuts\", coma Dunkin, Baskin Robbins ou Donut King, entre outras.\nOs \"donuts\" na cultura popular.\nOs \"donuts\" son moi populares na serie de animaci\u00f3n estadounidense \"Os Simpson\", onde Homer Simpson \u00e9 todo un afeccionado. Isto leva a moitas bromas e referencias \u00e1 s\u00faa predilecci\u00f3n esaxerada. O R\u00e9cord Guinness do maior \"donut\" da historia bateuse na cidade australiana de Sydney, no ano 2007, co gallo da estrea de \"The Simpsons Movie\"."}
{"id": "279131", "revid": "12452", "url": "https://gl.wikipedia.org/wiki?curid=279131", "title": "Doughnut", "text": ""}
{"id": "279133", "revid": "18868", "url": "https://gl.wikipedia.org/wiki?curid=279133", "title": "Maracui\u00e1", "text": ""}
{"id": "279140", "revid": "3260385", "url": "https://gl.wikipedia.org/wiki?curid=279140", "title": "Iliria (hom\u00f3nimos)", "text": "Iliria ou Illyria pode referirse a:"}
{"id": "279144", "revid": "3257837", "url": "https://gl.wikipedia.org/wiki?curid=279144", "title": "Phobos", "text": ""}
{"id": "279151", "revid": "56817", "url": "https://gl.wikipedia.org/wiki?curid=279151", "title": "Froita confeitada", "text": "A froita confeitada \u00e9 aquela froita que se mergulla e ap\u00f3s se coci\u00f1a en almibre de xeito que perda a s\u00faa humidade interior e se logre as\u00ed conservala. As froitas confeitadas acostuman empregarse na elaboraci\u00f3n de certas tortas, coma o rosc\u00f3n, que tomadas de forma simple forman parte da repostar\u00eda t\u00edpica do Nadal.\nCaracter\u00edsticas.\nO proceso continuo de somerxer a froita en almibre provoca que esta se sature de azucre, evitando as\u00ed o crecemento de microbios que a podrecen, polo que poden manterse varios anos en bo estado sen necesidade de medidas de preservaci\u00f3n adicionais. Dependendo do tama\u00f1o e o tipo de froita, o proceso de confeitaxe pode supor varios d\u00edas. Poden confeitarse pezas enteiras, anacos de froita ou retallos de pela.\nAs froitas confeitadas poden, posteriormente, ser glaseadas ou cristalizadas. Ambos os procesos consisten en dar un recubrimento de azucre \u00e1 froita. O glaseado aporta un recubrimento uniforme e liso, mentres o cristalizado d\u00e1 un aspecto de tona \u00abxeada\u00bb ao se solidificar o azucre sobre a codia da froita formando pequenos cristais.\nAlgunhas froitas que adoitan confeitarse son os d\u00e1tiles, as cereixas marrascas, o anan\u00e1s e o xenxibre. Tam\u00e9n se conservan ben os figos, pexegos, albaricoques, peras, carambolas, maz\u00e1s e froitas c\u00edtricas.\nHistoria.\nA conservaci\u00f3n por medio da utilizaci\u00f3n do azucre (mel de palma e mel) xa era co\u00f1ecida nas antigas culturas da China e da Mesopotamia. A mi\u00fado era o \u00fanico m\u00e9todo de conservaci\u00f3n co\u00f1ecido: os antigos romanos preservaban o peixe mergullado en mel. Por\u00e9n consid\u00e9ranse coma verdadeiros precursores da confeitaxe moderna os \u00e1rabes, que xa serv\u00edan c\u00edtricos e rosas confeitadas no momento principal dos seus banquetes. Coa dominaci\u00f3n \u00e1rabe de partes do sur de Europa, a froita confeitada iniciou o seu cami\u00f1o cara Occidente. Os primeiros documentos que falan do uso de froitas confeitadas en Europa rem\u00f3ntanse ao s\u00e9culo XVI. Nesa \u00e9poca, as froitas confeitadas ti\u00f1an un tratamento semellante ao das especias. En Espa\u00f1a era moi popular o \"diacitr\u00f3n\" (unha cidra confeitada que aparece en varias obras literarias do s\u00e9culo XVI). En Italia, conv\u00e9rtense nun ingrediente clave dalg\u00fans dos m\u00e1is famosos doces da s\u00faa tradici\u00f3n culinaria: entre eles, o \"Panettone milan\u00e9s\" e a \"Cassata Siciliana\". \u00dasase moito coma ingrediente do \"plum cake\" ingl\u00e9s.\nEn Galiza o seu uso restr\u00ednxese ao adorno do pan de ovo ou rosc\u00f3n."}
{"id": "279152", "revid": "18868", "url": "https://gl.wikipedia.org/wiki?curid=279152", "title": "Froita cristalizada", "text": ""}
{"id": "279153", "revid": "5863", "url": "https://gl.wikipedia.org/wiki?curid=279153", "title": "Calino", "text": "Calino de \u00c9feso (en lingua grega \u039a\u03b1\u03bb\u03bb\u1fd6\u03bd\u03bf\u03c2), foi un poeta grego cl\u00e1sico da primeira metade do s\u00e9culo -VII.\nTraxectoria.\nVinc\u00falano \u00e1 pole de \u00c9feso, pero nada seguro pode dicirse respecto diso. \u00c9 un dos m\u00e1is antigos poetas elex\u00edacos (\u00e9 dicir, que compuxeron d\u00edsticos elex\u00edacos formados por un hex\u00e1metro e un pent\u00e1metro); da s\u00faa biograf\u00eda co\u00f1\u00e9cese moi pouco e s\u00f3 se conservan da s\u00faa obra tres fragmentos de pe\u00e1ns ou poemas guerreiros moi influ\u00eddos pola epopea no plano do formal, pero novidosos en canto \u00e1 exhortaci\u00f3n cara a un ex\u00e9rcito hopl\u00edtico que loita unido, o maior destes poemas consta duns vinte versos. Viviu na \u00e9poca das guerras que \u00c9feso, cidade xonia de Asia Menor, manti\u00f1a cun pobo invasor que se co\u00f1ece co escuro nome de cimerios, de estirpe indoirania e que entrou en Asia Menor no s\u00e9culo -VII. Unha das s\u00faas tribos, os treres, penetrou en Sardes e deu morte ao rei Xixes.\nCos seus poemas Calino daba \u00e1nimos, como N\u00e9stor na \"Il\u00edada\", aos combatentes xonios para expulsar os estranxeiros da patria: \"Quen \u00e9 mortal, cami\u00f1a cara \u00e1 morte\"."}
{"id": "279155", "revid": "18868", "url": "https://gl.wikipedia.org/wiki?curid=279155", "title": "Citrus \u00d7 sinensis", "text": ""}
{"id": "279156", "revid": "23204", "url": "https://gl.wikipedia.org/wiki?curid=279156", "title": "Cidreira", "text": "\"Este artigo trata sobre unha \u00e1rbore de froitos c\u00edtricos, para a bebida alc\u00f3lica de maz\u00e1 v\u00e9xase sidra.\"\nA cidreira (Citrus medica) \u00e9 un arbusto da familia das rut\u00e1ceas de gomos avermellados, follas arom\u00e1ticas, flores rosadas ou purp\u00fareas e madeira amarela, dura e compacta, cultivado polo seu froito, chamado cidra, que rara vez se consome fresco, mais cuxa pela \u00fasase en preparaci\u00f3ns de repostar\u00eda e coma aromatizante polo seu forte contido en aceites esenciais. Foi probabelmente o primeiro c\u00edtrico co\u00f1ecido en Europa, documentado desde a \u00e9poca do Imperio romano. A \"Naturalis Historia\" de Plinio o Vello descr\u00edbeo (xii.7), e menciona os seus usos medicinais.\nDescrici\u00f3n.\n\u00c9 unha arbori\u00f1a ou arbusto perennifolio, de 2,5 a 5 m de altura, co fuste torto e ramallada mesta e rexa, con espi\u00f1os nas axilas foliares. As follas, de pec\u00edolos curtos, son simples, alternas, el\u00edpticas a lanceoladas, de at\u00e9 18\u00a0cm de longo, de superficie cori\u00e1cea e cor verde escura pola face superior, cun distintivo recendo a lim\u00f3n. Produce flores hermafroditas, recendentes, de bo tama\u00f1o, brancas ou purp\u00fareas, formando acios mi\u00fados. Ten de 4 a 5 p\u00e9talos, con 30 a 60 estames.\nO froito \u00e9 un hesperidio oblongo ou globoso, raramente piriforme, de at\u00e9 30\u00a0cm de di\u00e1metro, variando moito entre exemplares e incluso no mesmo exemplar, co estilo ben marcado. Est\u00e1 recuberto dunha pela grosa, carnosa, pegada ao endocarpo, de cor amarela ou averdada, con gl\u00e1ndulas oleosas pequenas e frecuentemente rugosa. Ten 10 a 15 carpelos, firmes, pouco zumarentos, doces ou acedos segundo a variedade. As sementes adoitan ser miudi\u00f1as, monoembri\u00f3nicas, lisas, brancas por dentro e abundantes.\nDistribuci\u00f3n e h\u00e1bitat.\nDesco\u00f1\u00e9cese a s\u00faa orixe, pero existen documentos de sementes dom\u00e9sticas dende o IV milenio\u00a0a.\u00a0C.; probabelmente o ex\u00e9rcito de Alexandre Magno introduciuno na conca do Mar Mediterr\u00e1neo, e axi\u00f1a se espallou a s\u00faa cultura. Na antiga Roma empregouse coma menci\u00f1a, e a partir do s\u00e9culo II coma alimento; \u00e9 mencionado tanto por Diosc\u00f3rides coma por Plinio. Seica se cultivou en Xudea en \u00e9poca b\u00edblica, posto que o seu froito \u2014chamado de \"etrog\" en hebraico\u2014 \u00e9 unha das especies rituais utilizadas na festa de Sucot. En Italia desapareceu coa ca\u00edda do Imperio romano, conserv\u00e1ndose s\u00f3 en Sicilia, Sarde\u00f1a e mais na rexi\u00f3n napolitana.\nChegou \u00e1s Am\u00e9ricas a trav\u00e9s de Espa\u00f1a; os conquistadores introduc\u00edrono na Florida, Porto Rico e finalmente California; malia desenvolveren plantaci\u00f3ns comerciais, eventualmente a dificultade do seu crecimiento levou ao desleixamento. En Centroam\u00e9rica, Brasil e Colombia naturalizouse, e existen plantaci\u00f3ns dalgunha extensi\u00f3n, sobre todo para exportaci\u00f3n.\nCultivo.\nRara vez se cultiva de semente; repord\u00facese con facilidade por esgallos apa\u00f1ados de p\u00f3las de 2 a 4 anos e plantadas sen defoliar. A\u00ednda m\u00e1is axi\u00f1a se reproduce por enxerto sobre un padr\u00f3n de laranxeira doce (\"Citrus \u00d7 sinensis\"), laranxeira agre (\"Citrus \u00d7 aurantium\") ou toronxeira (\"Citrus \u00d7 paradisi\"), mais as froitas as\u00ed obtidas son de menor tama\u00f1o e o enxerto medra \u00e1s veces m\u00e1is axi\u00f1a do que o padr\u00f3 pode soportar.\nRequire bastante sol, solo ben arexado, e atura mal os extremos de temperatura e humidade; a diferenza doutros c\u00edtricos, non atravesa unha fase invernal de repouso. Polo peso dos froitos c\u00f3mpre podar as p\u00f3las longas, ou colocarlles soportes para que resistan durante todo o crecemento destes. \u00c9 frecuente tam\u00e9n a pr\u00e1ctica de cortar os espi\u00f1os para evitar dano \u00e1 froita nas plantaci\u00f3ns comerciais.\nEst\u00e1 en flor a maior parte do ano, producindo froita acot\u00edo, a\u00ednda que a maior parte se produce na primavera. Tarda uns tres meses en acadar a forma madura, coa pela amarela intensa e un profundo recendo. Para uso culinario ad\u00f3itase apa\u00f1ar a\u00ednda verde, con entre 12 e 15\u00a0cm de di\u00e1metro. A produci\u00f3n normal est\u00e1 arredor dos 30 quilos anuais, a\u00ednda que en circunstancias favor\u00e1beis pode acadarse o triplo disto.\nA variedade \u00abcidra de C\u00f3rsega\u00bb foi moi cultivada en C\u00f3rsega a finais do s\u00e9culo XIX en socalcos, abeirados do vento. A produci\u00f3n, a maior a escala mundial nesta \u00e9poca, destin\u00e1base especialmente a industrias alimenticias de Italia e Europa do Norte, a\u00ednda que localmente se fabricaba un licor t\u00edpico moi perfumado e apreciado, a \u00abc\u00e9dratine\u00bb. Hoxe en d\u00eda, a cultura practicamente desapareceu en C\u00f3rsega e soamente se realiza, a grande escala, en Marrocos, Italia, China e Am\u00e9rica do Sur.\nUsos.\nRitual.\nO froito dun cultivar de \"C. medica\", chamado en hebraico de \"etrog\", empr\u00e9gase coma unha das catro especias (\u05d0\u05e8\u05d1\u05e2\u05d4 \u05de\u05d9\u05e0\u05d9\u05dd, \"arba'a minim\") que se axitan na festa de Sucot, polo outono setentrional, nunha ofrenda prescrita.\nMedicinal.\nExteriormente este froito asem\u00e9llase a un lim\u00f3n por\u00e9n a diferenza deste ten moi pouco zume. Dende a antig\u00fcidade utiliz\u00e1base con fins terap\u00e9uticos (contra problemas pulmonares, intestinais e outros). O \u00f3leo esencial de cidra consid\u00e9rase un antibi\u00f3tico.\nO zume de cidra con vi\u00f1o disque era un ant\u00eddoto efectivo contra os velenos en xeral.\nActualmente val\u00f3rase moito a fragrancia da cidreira. O seu froito (inclu\u00edda a pela) \u00e9 obxecto de comercio internacional e se utiliza moito coma ingrediente na industria agroalimentaria.\nTaxonom\u00eda.\n\"Citrus medica\" foi descrita por Carl von Linn\u00e9 e publicado en \"Species Plantarum 2: 782\", no ano 1753."}
{"id": "279157", "revid": "18868", "url": "https://gl.wikipedia.org/wiki?curid=279157", "title": "Citrus medica", "text": ""}
{"id": "279158", "revid": "18868", "url": "https://gl.wikipedia.org/wiki?curid=279158", "title": "Cidra", "text": ""}
{"id": "279159", "revid": "22570", "url": "https://gl.wikipedia.org/wiki?curid=279159", "title": "Rutaceae", "text": "Rutaceae, as rut\u00e1ceas, \u00e9 unha familia de plantas anxiospermas pertencente \u00e1 orde Sapindales. Agrupa arredor de 160 x\u00e9neros e 1.600 especies.\nDescrici\u00f3n.\nPlantas l\u00edgneas ou raramente herb\u00e1ceas, provistas de gl\u00e1ndulas secretoras ole\u00edferas. Follas alternas ou opostas, simples ou compostas, sen est\u00edpulas, \u00e1s veces con espi\u00f1os axilares. Flores xeralmente hermafroditas, actinomorfas ou zigomorfas, pent\u00e1meras ou tetr\u00e1meras, con pezas ceibas ou soldadas na base; androceo cun n\u00famero vari\u00e1bel de estames, a mi\u00fado o mesmo ou o duplo ca o de p\u00e9talos, con disco nectar\u00edfero carnoso intraestaminal; xineceo s\u00fapero ou semi\u00ednfero, pluricarpelar, xeralmente sinc\u00e1rpico e plurilocular. Inflorescencias diversas. Froitos en c\u00e1psula, polifol\u00edculo, hesperidio, drupa ou s\u00e1mara.\nTen as subfamilias a seguir: Citroideae, Dictyolomatoideae, Flindersioideae, Rutoideae, Spathelioideae, e Toddalioideae. En total son unhas 1.600 especies, das cales a meirande parte medran en pa\u00edses tropicais e subtropicais."}
{"id": "279160", "revid": "18868", "url": "https://gl.wikipedia.org/wiki?curid=279160", "title": "Rut\u00e1ceas", "text": ""}
{"id": "279161", "revid": "1822", "url": "https://gl.wikipedia.org/wiki?curid=279161", "title": "Santiago Alfeo", "text": ""}
{"id": "279162", "revid": "22795", "url": "https://gl.wikipedia.org/wiki?curid=279162", "title": "John David Rutherford", "text": ""}
{"id": "279164", "revid": "1131", "url": "https://gl.wikipedia.org/wiki?curid=279164", "title": "CD Cea", "text": "O Clube Deportivo Cea \u00e9 un club de f\u00fatbol galego de Cea, no municipio ourens\u00e1n de San Cristovo de Cea. Foi fundado no ano 1966, militando agora na Terceira Auton\u00f3mica de Galicia Grupo 10. O CD Cea disputa os seus partidos como local no Lodairo situado xusto na cima de Cea con vestiarios, m\u00e1is de 500 bancadas e un terreo de xogo de c\u00e9spede artificial. Estas innovaci\u00f3ns d\u00e9bense a que no ano 2013 o campo renovouse para constru\u00edr uns novos vestiarios, para instalar asentos individuais na vella tribuna e para cambiar a antiga terra pola nova herba de artificio do terreo de xogo.\nNas s\u00faas vitrinas o CD Cea cont\u00e9n a Copa Deputaci\u00f3n de Ourense 1985, a 1984-85 e a 2002-03, un trofeo de Segunda Auton\u00f3mica e outro de Terceira Auton\u00f3mica de Galicia. \u00c1 parte o CD Cea Xuvenil ten o trofeo da Copa Deputaci\u00f3n Xuvenil de Ourense 1994.\nTraxectoria.\nInicios.\nA mediados de s\u00e9culo XX o f\u00fatbol empezou a cobrar diferenza de cara aos xogos tradicionais e populares convert\u00e9ndose no xogo m\u00e1is practicado da zona. Como o actual deporte rei era xa o m\u00e1is importante de cara ao ano 1966 creouse o Clube Deportivo Cea. Ata que no ano 1975 se crearon as primeiras ligas locais, o equipo ce\u00e9s disputaba encontros amigables contra outros equipos da zona. O primeiro ano que o club ascende a Segunda Auton\u00f3mica de Galiza descende.\nEra dourada.\nAo ano seguinte de regresar \u00e1 Terceira Auton\u00f3mica de Galiza o CD Cea triunfou na liga con 156 goles a favor e a primeira posici\u00f3n. Na campa\u00f1a que chegou a continuaci\u00f3n (a 1983-1984) o conxunto panadeiro conseguiu o ascenso ao rematar segundo s\u00f3 sendo superado polo El 21 e cun rexistro de 105 goles transformados. A tempada 1984/1985 foi a mellor tempada na historia do Clube Deportivo Cea. Nesta campa\u00f1a o equipo conseguiu o dobrete. O dobrete constou do t\u00edtulo de Primeira Auton\u00f3mica de Galiza con 105 goles anotados e 27 en contra e do \u00fanico trofeo da Copa Deputaci\u00f3n de Ourense ga\u00f1ado no Estadio do Couto 2 goles a 1 contra o CD Allariz.\nCrise.\nAo ano seguinte co ascenso \u00e1 Preferente Auton\u00f3mica o club ourens\u00e1n finalizou \u00faltimo. O CD Cea aguantou tres anos ata que volveu baixar \u00e1 Segunda Auton\u00f3mica na que estivo catro anos.\nRexurdimento.\nNa temporada 93/94 o conxunto panadeiro subiu a Primeira Auton\u00f3mica de novo e o recente equipo xuvenil do CD Cea ga\u00f1ou a Copa Deputaci\u00f3n de Ourense Xuvenil 1994 vencer no Couto 1-0 ao CD Ribadavia. Dende este ano mant\u00edvose tres anos na Primeira Auton\u00f3mica ata baixar \u00e1 Segunda Auton\u00f3mica e volver descender na mesma campa\u00f1a. Outra vez ata o 2001/02 continuou o equipo na Primeira Auton\u00f3mica pero na tempada 2002/03 o CD Cea volveu facerse campi\u00f3n da Primeira Auton\u00f3mica negando a directiva subir para Preferente Auton\u00f3mica de Galicia.\nActualidade.\nNa 03/04 o CD Cea militou todo o tempo ininterrompido na Primeira Auton\u00f3mica de Galiza ata que na campa\u00f1a 07/08 este equipo baixou \u00e1 Segunda Rexional. Dende que o Cea descendeu \u00e1 Segunda Auton\u00f3mica seguiu ata agora na mesma divisi\u00f3n. No ano 2011 Manuel V\u00e1zquez \u201cBoroas\u201d fundou o EMD Cea, que consta dun equipo alev\u00edn e outro infantil. Como na tempada 2012/13 o EMD Cea conseguiu o terceiro posto nas d\u00faas categor\u00edas no Campionato Provincial de f\u00fatbol sala e o subcampionato da Copa Deputaci\u00f3n Infantil de f\u00fatbol sala 2013 ao caer 7-0 no Pavill\u00f3n A Granxa de Ver\u00edn contra o EDC Ver\u00edn (campi\u00f3n galego infantil de f\u00fatbol sala 2012/13) o EMD Cea creou outro equipo de categor\u00eda cadete."}
{"id": "279165", "revid": "27155", "url": "https://gl.wikipedia.org/wiki?curid=279165", "title": "IPP", "text": ""}
{"id": "279166", "revid": "22795", "url": "https://gl.wikipedia.org/wiki?curid=279166", "title": "Britania romana", "text": ""}
{"id": "279169", "revid": "89787", "url": "https://gl.wikipedia.org/wiki?curid=279169", "title": "Marilyn Manson", "text": "Brian Hugh Warner, co\u00f1ecido como Marilyn Manson, nado en Canton (Ohio) o 5 de xaneiro de 1969 \u00e9 un cantante, compositor, actor, escritor, pintor e director de cine estadounidense, co\u00f1ecido pola s\u00faa personalidade e a s\u00faa imaxe controvertidas como vocalista e l\u00edder da banda de metal industrial Marilyn Manson. O seu nome art\u00edstico formouse a partir dos nomes da actriz Marilyn Monroe e do convicto Charles Manson.\nApareceu nalgunhas pel\u00edculas como \"Jawbreaker\", \"Lost Highway\" de David Lynch e \"Party Monster\", e en series como \"Sons of Anarchy\". Non s\u00f3 se dedica \u00e1 m\u00fasica, sen\u00f3n tam\u00e9n \u00e1 pintura. Figura no lugar n\u00famero 44 na lista dos 100 mellores vocalistas de metal de todos os tempos, segundo \"Hit Parader\". Manson ademais foi certificado polo IFPI como un dos 100 artistas m\u00e1is exitosos de todos os tempos e ostenta un posto entre os cinco artistas do metal industrial m\u00e1is exitosos, certificando 50 mill\u00f3ns de discos vendidos. Manson ten o seu alter ego andr\u00f3xino chamado \"Omega\" que apareceu no seu \u00e1lbum de estudio \"Mechanical Animals\".\nPrimeiros anos.\nMarilyn Manson naceu en Canton. Segundo a s\u00faa autobiograf\u00eda \"The Long Hard Road Out of Hell\", Manson \u00e9 de ascendencia alem\u00e1 e polaca pola parte do seu pai e foi criado coas crenzas relixiosas da s\u00faa nai. En 1990 graduouse como periodista para a revista \"Lifestyle Magazine, 25th Parallel\", o cal lle permitiu realizar os seus primeiros contactos coa m\u00fasica, sobre todo cos artistas que entrevistaba.\nCarreira.\nM\u00fasica.\nNo ano 1989 (xa con 20 anos), Marilyn formou en Florida a banda Marilyn Manson &amp; the Spooky Kids (en 1992 o nome recortouse a Marilyn Manson). Nos primeiros anos da banda viuse involucrado con varios m\u00fasicos cos cales gravou o seu primeiro \u00e1lbum, Jeordie White (m\u00e1is co\u00f1ecido polo seu nome art\u00edstico Twiggy Ram\u00edrez) e Stephen Gregory Bier Jr. (m\u00e1is co\u00f1ecido como Madonna Wayne Gacy), Manson non s\u00f3 formaba parte de The Spookie Kids, sen\u00f3n que tam\u00e9n participou en proxectos paralelos como Satan on Fire, un falso grupo de metal cristi\u00e1n onde tocou o baixo e a bater\u00eda en Mrs. Scabtree, banda formada en colaboraci\u00f3n con Jeordie e a s\u00faa noiva Jessicka (vocalista da banda Jack Off Jill).\nNo ver\u00e1n de 1993 atraeu a atenci\u00f3n dun dos expo\u00f1entes m\u00e1is relevantes da industria do metal nesa \u00e9poca, Trent Reznor, vocalista de Nine Inch Nails. Reznor ocupouse da produci\u00f3n do primeiro \u00e1lbum da banda no ano 1994, chamado \"Portrait of an American Family\", o cal logrou a certificaci\u00f3n de ouro nos Estados Unidos, cun n\u00famero maior de vendas que superaron as 500.000 copias vendidas e foi distribu\u00eddo pola discogr\u00e1fica Nothing Records (propiedade de Trent Reznor). Con este \u00e1lbum foi co que a banda conseguiu o seu propio club de fans, o cal creceu co seu primeiro \u00e1lbum remix denominado \"Smells Like Children\" en 1995, que recibiu a certificaci\u00f3n de platino, por superar o mill\u00f3n de copias vendidas; conseguiu tam\u00e9n aparecer na programaci\u00f3n de v\u00eddeos en MTV co seu primeiro \u00e9xito que resultou ser \"Sweet Dreams (Are Made of This)\" (versi\u00f3n da canci\u00f3n do grupo Eurythmics).\nO \u00e9xito seguiu co \u00e1lbum m\u00e1is reco\u00f1ecido da banda ata o momento chamado \"Antichrist Superstar\" (coproducido por Trent Renzor e Dave Ogilvie). Nos Estados Unidos tres dos \u00e1lbums da banda conseguiron a certificaci\u00f3n de platino e outros tres conseguiron a certificaci\u00f3n de ouro, tam\u00e9n a banda logrou entrar nos dez primeiros do Billboard, inclu\u00edndo dous dos seus \u00e1lbums que lograron debutar no posto n\u00b0 1. Manson tam\u00e9n debutou como produtor na banda Jack Off Jill. Tam\u00e9n axudou a po\u00f1er o nome \u00e1 banda e \u00e9 o produtor da maior\u00eda dos \u00e1lbums de Marilyn Manson, tam\u00e9n toca a guitarra, o cal se ve na canci\u00f3n My Cat e abriu a maior\u00eda dos shows no sur de Florida. As\u00ed mesmo axudou a escribir a maior\u00eda das letras do \u00e1lbum \"Humid Teenage Mediocrity 1992\u20131996\" de Jack Off Jill, que \u00e9 unha compilaci\u00f3n de varios dos \u00e1lbums do grupo nos seus inicios. Marilyn apareceu como cantante invitado no \u00e1lbum \"Flesh of My Flesh, Blood of My Blood\" do rapeiro DMX, e no \u00e1lbum \"2000 Years of Human Error\" da banda \"Godhead\", o \u00fanico \u00e1lbum producido polo seu selo discogr\u00e1fico Posthuman.\nCine e televisi\u00f3n.\nManson fixo o seu debut no cine como actor en 1997, na pel\u00edcula \"Lost Highway\", dirixida por David Lynch. Desde ent\u00f3n apareceu en pequenos papeis, como no filme \"Jawbreaker\", xunto coa s\u00faa ex noiva Rose McGowan en 1998, En 2002 formou parte do elenco de \"Beat the Devil\". Ese mesmo ano tivo unha intervenci\u00f3n no documental \"Bowling for Columbine\" do cineasta, documentalista e escritor Michael Moore. En 2003 apareceu en \"Party Monster\" xunto con Macaulay Culkin e Seth Green. Un ano despois tivo un papel na cinta \"The Heart Is Deceitful Above All Things\", dirixida por Asia Argento, En 2007 interpretou un barman en \"\". En canto \u00e1 televisi\u00f3n, apareceu na serie animada \"Clon High\", e tam\u00e9n en varias ocasi\u00f3ns en \"Celebrity Deathmatch\", da cadea MTV. O actor Johnny Depp asegurou que se inspirou en Manson para a s\u00faa actuaci\u00f3n como Willy Wonka na pel\u00edcula \"Charlie e a f\u00e1brica de chocolate\". Marilyn expresou o seu interese en interpretar el mesmo o papel de Willy Wonka e aparentemente era a primeira elecci\u00f3n do director, pero diversos conflitos da programaci\u00f3n fix\u00e9rono imposible.\nA mediados de 2007 s\u00f3ubose que estaba traballando no seu debut como director da pel\u00edcula \"\", acerca do autor de \"Alicia no pa\u00eds das marabillas\", Manson interpretar\u00eda tam\u00e9n o papel do escritor, ademais de escribir o gui\u00f3n e crear a banda sonora da mesma. As\u00ed mesmo, public\u00e1ronse noticias onde se afirma que Emma Watson far\u00e1 unha nova adaptaci\u00f3n do cl\u00e1sico da Cincenta xunto a Manson. A\u00ednda non hai demasiados detalles sobre este novo traballo pero non ter\u00e1 nada que ver coa versi\u00f3n actual, xa que o musical se converter\u00e1 nunha versi\u00f3n g\u00f3tica.\nArte.\nEn 2004, durante unha entrevista coa revista \"i-D\" Marilyn afirmou comezar a s\u00faa carreira como pintor de acuarelas e artista de pintura en seco en 1999, cando realizou cinco pezas en arredor de cinco minutos. Entre o 13 e 14 de setembro de 2002 realizou no Centro de Exhibici\u00f3ns de Arte Contempor\u00e1nea dos \u00c1nxeles a s\u00faa primeira exhibici\u00f3n, que denominou \"A Idade Dourada do Grotesco\". Max Henry, da revista \"Art in America\", dixo que o seu traballo nunca ser\u00eda tomado en serio, e sinalou:\nEntre o 14 e o 15 de setembro de 2004, realizou unha segunda exposici\u00f3n, a primeira noite en Par\u00eds e a segunda en Berl\u00edn. O programa foi denominado \"Trismegistus\", que foi tam\u00e9n o t\u00edtulo da peza central da exposici\u00f3n, un cadro grande de Cristo con tres cabezas pintado sobre un panel de madeira antigo dunha mesa port\u00e1til de embalsamadores. Manson nomeou o seu autoproclamado movemento art\u00edstico \"Celebritarian Corporation\", as\u00ed mesmo acu\u00f1ou un slogan para o movemento: \u00abImos vender a nosa sombra aos que est\u00e1n dentro dela.\u00bb. En 2005, dixo que a Celebritarian Corporation fora xest\u00e1ndose durante sete anos, que de ser certo indicar\u00eda que se iniciou en 1998. Celebritarian Corporation \u00e9 tam\u00e9n o nome dunha galer\u00eda de arte propiedade de Manson, chamada Celebritarian Corporation Gallery of Fine Art nos \u00c1nxeles, a cal se inaugurou coa presentaci\u00f3n da s\u00faa terceira exposici\u00f3n. En abril de 2007, as s\u00faas \u00faltimas obras exhib\u00edronse na galer\u00eda de arte Space 39 Modern &amp; Contemporary en Florida. Corenta pezas desta exposici\u00f3n foron levadas \u00e1 galer\u00eda Brigitte Schenk da cidade alem\u00e1 de Colonia para ser exhibidas publicamente do 28 de xu\u00f1o ao 28 de xullo de 2007. Entre os habituais compradores das s\u00faas pinturas enc\u00f3ntranse Flea, Nicolas Cage e Jack Osbourne.\nVida privada.\nEn 2008 lanzou a s\u00faa propia bebida de asente, denominada Mansinthe, a cal cont\u00e9n un 66,6% de alcohol e \u00e9 producida pola empresa Matter-Luginbuehl. A bebida recibiu duras cr\u00edticas pola parte de diversos co\u00f1ecedores da materia; alg\u00fans compararon o seu olor co das augas residuais ou co dun pantano de barro, pero en agosto de 2008 foi elixida como a segunda mellor bebida de absintio, e obtivo unha medalla de ouro na Competici\u00f3n Mundial de Bebidas Alcoh\u00f3licas de San Francisco. Despois de que varios medios de comunicaci\u00f3n mostrasen a Marilyn con pantal\u00f3ns de coiro, a organizaci\u00f3n polos dereitos dos animais PETA inclu\u00eduno na lista das celebridades peor vestidas de 2008.\nRelaci\u00f3ns.\nManson mantivo unha relaci\u00f3n sentimental de cinco anos coa actriz Rose McGowan, desde 1997 ata 2001. Durante esa \u00e9poca, Rose chamou a atenci\u00f3n ao aparecer practicamente n\u00faa nos MTV Video Music Awards de 1998, cun vestido de rede e roupa interior de leopardo. Tam\u00e9n apareceu no v\u00eddeo da canci\u00f3n \"Coma White\" da banda Marilyn Manson, imitando a Jacqueline Kennedy, e prestou a s\u00faa voz como fondo no tema \"Posthuman\", tam\u00e9n de Manson. A parella comprometeuse no ano 2000, pero Rose terminou coa relaci\u00f3n a principios do 2001 alegando diferentes estilos de vida.\nMeses m\u00e1is tarde e trala ruptura con Rose McGowan, comezou unha longa relaci\u00f3n de catro anos coa modelo er\u00f3tica Dita Von Teese. A parella contraeu matrimonio o 3 de decembro de 2005, nun castelo en Irlanda propiedade do artista Gottfried Helnwein. A cerimonia foi oficiada polo escritor, dramaturgo e cineasta chileno Alejandro Jodorowsky, amigo de Manson.\nPor\u00e9n, despois dun ano e medio de matrimonio e seis de relaci\u00f3n, en xaneiro de 2007, Dita mandoulle a demanda de divorcio a Manson xusto o d\u00eda do seu 38 aniversario, o 5 de xaneiro de 2007, alegando diferenzas irreconciliables; o feito foi desmentido m\u00e1is tarde pola prensa, xa que a verdadeira raz\u00f3n da ruptura da parella fora a infidelidade de Manson coa actriz Evan Rachel Wood, coa que comezou a sa\u00edr meses antes do divorcio da parella.\nD\u00edas despois do seu divorcio, en xaneiro de 2007 f\u00edxose oficialmente p\u00fablica a s\u00faa relaci\u00f3n con Evan Rachel Wood, quen protagonizou xunto con Manson o v\u00eddeo da canci\u00f3n \"Heart-Shaped Glasses (When the Heart Guides the Hand)\", o cal suscitou unha leve pol\u00e9mica debido \u00e1s s\u00faas escenas de sexo expl\u00edcito e as escenas nas que ambos aparecen cubertos de sangue na cama. En maio de 2009 anunciaron a s\u00faa separaci\u00f3n tras unha grave crise de parella. Non obstante, a principios de 2010 anunciaron a s\u00faa reconciliaci\u00f3n e compromiso.\nFinalmente en agosto dese mesmo ano, anunciaron o fin da s\u00faa relaci\u00f3n.\nDurante o tempo de separaci\u00f3n con Wood, a prensa falou sobre unha posible relaci\u00f3n do cantante coa actriz pornogr\u00e1fica Stoya, relaci\u00f3n \u00e1 cal Manson puxo o seu fin en novembro, para volver coa que fora a s\u00faa parella, a actriz Evan Rachel Wood en xaneiro de 2010. Finalmente Stoya alegou que a relaci\u00f3n que ambos manti\u00f1an non era considerada por ning\u00fan dos dous como unha relaci\u00f3n seria, xa que apenas se v\u00edan e non hab\u00eda comunicaci\u00f3n, Stoya denominou esa relaci\u00f3n como \"unha relaci\u00f3n de car\u00e1cter sexual\" e sen compromisos de por medio, Stoya dixo que m\u00e1is que unha relaci\u00f3n era \"un pasatempo divertido\" ademais de dicir en m\u00e1is dunha ocasi\u00f3n que por Manson non sent\u00eda m\u00e1is al\u00e1 que unha grande amizade, dicindo \"Por que non ter un amigo con dereito a rozamento se ning\u00fan ten parella?\". Por\u00e9n, Manson e Stoya mante\u00f1en unha relaci\u00f3n de amizade desde a finalizaci\u00f3n desa estra\u00f1a e curta relaci\u00f3n. Manson nunca falou ou desmentiu nada sobre dita relaci\u00f3n.\nDesde novembro de 2010 mant\u00e9n unha relaci\u00f3n estable coa modelo Lindsay Usich.\nPremios e nominaciones.\nGrammy Awards\nMTV Video Music Awards"}
{"id": "279172", "revid": "56817", "url": "https://gl.wikipedia.org/wiki?curid=279172", "title": "Gran Premio de Francia de 1978", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard en Francia o 2 de xullo de 1978. Foi a novena proba da tempada de F\u00f3rmula Un de , o 56\u00ba Gran Premio de Francia.\nResumo da carreira.\nA ra\u00edz da retirada do \"coche ventilador\", en Brabham v\u00edronse obrigados a volver ao seu anterior coche, pero isto non impediu que, con comezaran con John Watson na pole e Niki Lauda no terceiro lugar detr\u00e1s de Mario Andretti no Lotus. Ao principio, Watson liderou na primeira curva, con Andretti segundo, e Patrick Tambay no seu McLaren terceiro, pero esa orde non permaneceu por moito tempo, Andretti arrebatou o liderado a Watson na primeira volta. Lauda e Ronnie Peterson estaban avanzando, as\u00ed, cando pasaron a Watson e Tambay quedaron en segunda e terceira posici\u00f3n, pero Lauda sufriu outra avar\u00eda no motor. Isto deixou aos dous coches de Lotus nas d\u00faas primeiras posici\u00f3ns, terminaron as\u00ed con Andretti logrando a s\u00faa terceira vitoria en catro carreiras, o podio foi completado por James Hunt que pasou Watson a metade de carreira.\nNotas.\nDerradeiro podio: James Hunt"}
{"id": "279175", "revid": "98629", "url": "https://gl.wikipedia.org/wiki?curid=279175", "title": "William A. Wellman", "text": "William Augustus Wellman, nado en Brookline (Massachusetts) o 29 de febreiro de 1896 e finado nos \u00c1nxeles o 9 de decembro de 1975 foi un director de cinema estadounidense.\nTraxectoria.\nWellman era descendente de Thomas Wellman, que emigrou a Massachusetts en 1640 e de Francis Lewis, un dos asinantes da Declaraci\u00f3n de Independencia dos Estados Unidos.\nFoi expulsado do instituto por lanzar unha bomba f\u00e9tida na cabeza do director. Fixo varios traballos ata acabar sendo xogador profesional de h\u00f3ckey sobre xeo, onde o descubriu Douglas Fairbanks, que lle suxeriu que pod\u00eda converterse en actor.\nDurante a primeira guerra mundial foi condutor de ambulancias. En Par\u00eds uniuse \u00e1 Lexi\u00f3n Estranxeira e en 1917 foi asignado como piloto, un\u00edndose \u00e1 Lafayette Flying Corps, onde ga\u00f1ou o sobrenome de \"Wild Bill\" e recibiu a Croix de Guerre. Tras derribar varios avi\u00f3ns, el mesmo foi derribado polos alem\u00e1ns o 21 de marzo de 1918. A pesar de sobrevivir, quedoulle unha coxeira para o resto da s\u00faa vida. Poucos meses despois volveu ao seu pa\u00eds e publicou un libro sobre as s\u00faas experiencias. Establecido en San Diego, de onde \u00eda a Hollywood, aterrando na pista de polo de Fairbanks, este aseguroulle que o recomendar\u00eda para un traballo no mundo do cinema. Wellman foi contratado como actor no filme \"Evangeline\", en 1919, pero foi despedido por golpear \u00e1 protagonista, Miriam Cooper, que era a esposa do director, Raoul Walsh. Non lle importou, porque odiaba ser actor, e ao pouco tempo comezou a traballar detr\u00e1s da c\u00e1mara, ata chegar a ser director.\nDebutou como director en 1920, se ben non foi acreditado ata 1923. En 1927 foi contratado pola Paramount para dirixir \"Wings\", drama b\u00e9lico que se converteu no primeiro ga\u00f1ador do Oscar ao mellor filme.\nFinou en 1975, v\u00edtima da leucemia."}
{"id": "279176", "revid": "5863", "url": "https://gl.wikipedia.org/wiki?curid=279176", "title": "Rainer Werner Fassbinder", "text": "Rainer Werner Fassbinder, nado en Bad W\u00f6rishofen (Baviera) o 31 de maio de 1945 e finado en M\u00fanic o 10 de xu\u00f1o de 1982 foi un director de cinema e guionista alem\u00e1n, un dos principais representantes do novo cinema alem\u00e1n.\nTraxectoria.\nNado nunha familia burguesa, os seus pais separ\u00e1ronse en 1951, quedando coa s\u00faa nai. Por\u00e9n, a tuberculose da s\u00faa nai mant\u00edvoos separados longas tempadas, sendo coidado por amigos. Fassbinder cada vez volv\u00edase m\u00e1is independente e incontrolable, pasando moito tempo nas r\u00faas e escap\u00e1ndose da escola. Co di\u00f1eiro que lle daba a s\u00faa nai \u00eda ao cine case cada d\u00eda, e en ocasi\u00f3ns, tres ou catro veces no mesmo d\u00eda. Con quince anos marchou a Colonia a vivir co seu pai, co que discut\u00eda habitualmente. Al\u00f3 estudou na escola nocturna e fac\u00eda pequenos traballos. Tam\u00e9n comezou a escribir obras, poemas e contos.\nEn 1963 mudouse a M\u00fanic, tomando clases de interpretaci\u00f3n. En 1965 escribiu e dirixiu unha curtametraxe, \"Der Stadtstreicher\", financiado polo seu amante, o aspirante a actor Christoph Roser. Dous anos despois uniuse a unha compa\u00f1\u00eda teatral, na que actuaba e dirix\u00eda.\nA partir de 1969 concentrouse na s\u00faa carreira cinematogr\u00e1fica, pero volveu intermitentemente ao teatro ao longo da s\u00faa vida. Durante os quince anos que durou a s\u00faa carreira no cinema dirixiu m\u00e1is de corenta filmes e telefilmes. Ademais tam\u00e9n foi compositor, director de produci\u00f3n, director de fotograf\u00eda, produtor e montador, recibindo premios en m\u00faltiples festivais.\nNos anos nos que rodaba o seu \u00faltimo filme, \"Querelle\" (1982), Fassbinder abusaba do alcohol e das drogas. A tarde do nove de xu\u00f1o de 1982, entou no seu cuarto a traballar nun futuro filme, \"Rosa L\", baseado na vida de Rosa Luxemburg. \u00c1 unha da madrugada falou por tel\u00e9fono co seu amigo e axudante Harry Baer. Cando a parella de Fassbinder, a montadora Juliane Lorenz, chegou \u00e1 casa, entrou no cuarto (sen permiso) e atopouno morto na cama. A causa da morte foi un dose letal de coca\u00edna e barbit\u00faricos."}
{"id": "279179", "revid": "23204", "url": "https://gl.wikipedia.org/wiki?curid=279179", "title": "Dungeons &amp; Dragons (hom\u00f3nimos)", "text": "Dungeons &amp; Dragons pode facer referencia a:"}
{"id": "279180", "revid": "109216", "url": "https://gl.wikipedia.org/wiki?curid=279180", "title": "St Albans", "text": "St Albans \u00e9 a principal \u00e1rea urbana do distrito de St Albans, ao sur do condado de Hertfordshire (Inglaterra), a 35,5\u00a0km ao norte do centro de Londres.\nHistoria.\nO territorio actual de St Albans estaba na antig\u00fcidade ocupado polos brit\u00f3ns (\"brittones\"), dos que deriva o nome de \"Britannia\" que lle deron os romanos cando fundaron a s\u00faa provincia nas terras centromeridionais de illa. Pobos ga\u00e9licos precederon aos \"Catuvellauni\" ou \"Cassivellauni\", que estableceron o seu \"oppidum\" en \"Prae Hill\", \u00e9 dicir, ao redor de m ao oeste do centro da cidade actual.\nFoi unha das principais cidades da Britania romana, na que se co\u00f1ec\u00eda co nome de Verulamium. Despois da retirada romana e antes de pasar a chamarse St Albans, a cidade chamouse \"Verlamchester\" ou \"W\u00e6clingacaester\". Nas s\u00faas proximidades tiveron lugar d\u00faas fundamentais batallas durante a guerra das d\u00faas rosas (1455-1485), que enfrontou polo trono de Inglaterra \u00e1 casa de Lancaster coa de York: a primeira e a segunda batalla de Santo Albano.\nA cidade.\nA pesar da s\u00faa importancia hist\u00f3rica, St Albans \u00e9 unha poboaci\u00f3n relativamente suburbana. Moitas das s\u00faas vivendas foron constru\u00eddas no s\u00e9culo XX, no per\u00edodo entreguerras e durante a expansi\u00f3n da posguerra. Est\u00edmase que o 20 % da poboaci\u00f3n viaxa a Londres para traballar, mentres que os negocios locais ocupan unhas 46.000 persoas, o 46 % das cales ve\u00f1en doutras localidades.\nA econom\u00eda de St Albans bas\u00e9ase principalmente en oficinas, pequenas empresas, vendas polo mi\u00fado e compa\u00f1\u00edas tur\u00edsticas, o 80 % das cales te\u00f1en menos de 10 empregados. Os alugueiros das vivendas son relativamente caros en comparaci\u00f3n co resto de Inglaterra, debido principalmente a que est\u00e1 moi ben comunicada (especialmente por ferrocarril cara a Londres, a\u00ednda que tam\u00e9n polas autoestradas M25 (circular de Londres) e M1.\nSt Albans \u00e9 unha das localidades que se autoadxudican o t\u00edtulo de teren m\u00e1is \"pubs\" por metro cadrado (outras son Edimburgo, Norwich, Nottingham, Otley e Rochdale). Tam\u00e9n presume de ter o pub m\u00e1is antigo de Inglaterra, o Ye Olde Fighting Cocks.\nA igrexa principal de St Albans, de estilo g\u00f3tico e dedicada a santo Albano, data dos s\u00e9culos XII a XIX. Inicialmente foi unha igrexa monacal e, desde 1877 \u00e9 unha catedral.\nOs principais xornais locais son o \"Herts Advertiser\" e o \"St Albans and Harpenden Review\"."}
{"id": "279182", "revid": "98629", "url": "https://gl.wikipedia.org/wiki?curid=279182", "title": "Panchen Lama", "text": "O Panchen Lama (, chin\u00e9s simplificado: \u73ed\u79aa\u5587\u561b chin\u00e9s tradicional: \u73ed\u7985\u5587\u561b), ou Panchen Erdeni (; chin\u00e9s simplificado: \u73ed\u79aa\u984d\u723e\u5fb7\u5c3c; chin\u00e9s tradicional: \u73ed\u7985\u989d\u5c14\u5fb7\u5c3c), \u00e9 o maior t\u00edtulo Lama por detr\u00e1s do Dalai Lama na li\u00f1axe Gelugpa (Dge-lugs-pa) do budismo tibetano (esta li\u00f1axe controlou o oeste do T\u00edbet dende o s\u00e9culo XVI ata a Rebeli\u00f3n Tibetana de 1959). A presente encarnaci\u00f3n do Panchen Lama (o 11\u00ba) \u00e9 motivo de controversia: a Rep\u00fablica Popular da China afirma que \u00e9 Gyancain Norbu, mentres que o 14\u00ba Dalai Lama, Tenzin Gyatso, afirmou o 14 de maio de 1995 que o aut\u00e9ntico 11\u00ba Panchen Lama era Gedhun Choekyi Nyima. Este \u00faltimo est\u00e1 permanece desaparecido dende pouco despois do seu nomeamento aos seis anos de idade. As autoridades chinesas declararon que Gendhun fora posto baixo custodia daqueles que o quer\u00edan levar ao exilio, e actualmente se atopa en cauteverio en contra dos desexos do tibetano. Os tibetanos e grupos a favor dos dereitos humanos contin\u00faan a facer campa\u00f1a pola s\u00faa liberaci\u00f3n.\nHistoria.\nOs sucesivos Panchen Lama forman parte dunha li\u00f1axe de reencarnaci\u00f3ns \"tulku\" que se di que son encarnaci\u00f3ns do Buda Amitabha. O t\u00edtulo, que significa \"Gran Erudito\", \u00e9 unha contraci\u00f3n tibetana do s\u00e1nscrito \"pa\u1e47\u1e0dita\" (erudito) e do tibetano \"chenpo\" (gran). O Panchen Lama vive tradicionalmente no Mosteiro Tashilhunpo (Teshu-lumbo) en Shigatse. Polo nome deste mosteiro, os europeos refer\u00edronse ao Pancen Lama como o \"Tashi-Lama\" (ou escrito \"Tesho-Lama\" ou \"Teshu-Lama\").\nO reco\u00f1ecemento do Panchen Lama sempre foi un asunto relacionado co Dalai Lama. O mesmo 10\u00ba Panchen Lama declarou, como se cita nunha cont\u00e9 oficial chinesa que \"de acordo coa tradici\u00f3n tibetana, a confirmaci\u00f3n tanto do Dalai como do Panchen debe ser reco\u00f1ecida mutuamente\". A participaci\u00f3n da China neste asunto \u00e9 vista por alg\u00fans como unha manobra pol\u00edtica para tentar coller o control sobre o reco\u00f1ecemento do seguinte Dalai Lama, e reforzar o seu control sobre o futuro do T\u00edbet e o seu goberno. China asegura con todo que a s\u00faa participaci\u00f3n non rompe coa tradici\u00f3n na que a decisi\u00f3n final sobre o reco\u00f1ecemento tanto do Dalai Lama como do Panchen Lama estaba nas mans do emperador da China. Por exemplo, despois de 1792, pensouse que a furna dousada fora empregada para a selecci\u00f3n do 10\u00ba, 11\u00ba e 12\u00ba Dalai Lama; mais o 14\u00ba Dalai Lama, Tenzin Gyatso, declarou m\u00e1is Recentemente que s\u00f3 foi empregada na selecci\u00f3n do 11\u00ba. Houbo controversia entre o goberno do T\u00edbet e os seguidores de Ch\u00f6kyi Gyaltsen durante a elecci\u00f3n do 10\u00ba Panchen Lama.\nMa Bufang favoreceu ao 10\u00ba Panchen Lama, e \u00e1 Seita Lama\u00edsta Vermella fronte ao Dalai Lama. Qinghai serviu como \"santuario\" para os membros da Seita Vermella, e Ma Bufang permitiulle ao Mosteiro Kumbum ser totalmente autogobernado polo Panchen Lama. O 10\u00ba Panchen Lama, que foi exiliado do T\u00edbet polo goberno do Dalai Lama, quer\u00eda vingarse levando un ex\u00e9rcito contra o T\u00edbet en setembro de 1949, para o que pediu axuda a Ma Bufang. Ma cooperou co Panchen Lama en contra do r\u00e9xime do Dalai Lama no T\u00edbet. O Panchen Lama ficou en Qinghai. Ma tentou persuadir ao Panchen Lama para ir co goberno de Kuomintang a Taiw\u00e1n cando a vitoria comunista se acercou, mais o Panchen Lama decidiu desertar aos comunistas no seu lugar. O Panchen Lama, ao contrario do Dalai Lama, tratou de exercer control na toma de decisi\u00f3ns.\nLi\u00f1axe.\nNa li\u00f1axe dos Panchen Lama tibetanos non se consideran catro reencarnaci\u00f3ns indias e tres tibetanas do Buda Amitabha anteriores a Khedrup Gelek Pelzang, que \u00e9 reco\u00f1ecido como o primeiro Panchen Lama. A li\u00f1axe comezou con Subhuti, un dos disc\u00edpulos orixinais de Siddhartha Gautama. G\u00f6 Lotsawa \u00e9 considerado primeira encarnaci\u00f3n tibetana do Buda Amitabha nesta li\u00f1a.\nImportancia pol\u00edtica.\nAs figuras mon\u00e1sticas te\u00f1en mantido historicamente papeis importantes na composici\u00f3n social e pol\u00edtica do T\u00edbet, e a\u00ednda que eses papeis te\u00f1en diminu\u00eddo dende 1959, moitos tibetanos contin\u00faan a ver ao Panchen Lama como unha figura pol\u00edtica significativa, as\u00ed como espiritual debido ao papel que xoga tradicionalmente na selecci\u00f3n do seguinte Dalai Lama. A importancia pol\u00edtica do papel \u00e9 tam\u00e9n empregada polo Estado chin\u00e9s. Alg\u00fans grupos de apoio tibetano te\u00f1en argumentado que o goberno chin\u00e9s pretende instalar a s\u00faa propia elecci\u00f3n do Dalai Lama cando Tenzin Gyatso, o actual Dalai Lama, morra e que por esta raz\u00f3n o elixido do Dalai Lama, Gedhun Choekyi Nyima, desapareceu aos seis anos de idade, sendo substitu\u00eddo polo elixido do Estado chin\u00e9s, Gyancain Norbu. Se esta t\u00e1ctica \u00e9 correcta, o anuncio feito polo Dalai Lama o 10 de marzo de 2011 de que deixar\u00e1 o seu papel pol\u00edtico poder\u00eda dar lugar a un cambio na pol\u00edtica con respecto aos dous candidatos en disputa."}
{"id": "279183", "revid": "23204", "url": "https://gl.wikipedia.org/wiki?curid=279183", "title": "Cadeas e drag\u00f3ns", "text": "Cadeas e drag\u00f3ns (en ) \u00e9 unha serie estadounidense de animaci\u00f3n baseada no xogo de rol hom\u00f3nimo. \u00c9 unha coproduci\u00f3n de Marvel Productions e TSR, e orixinalmente a serie emitiuse a trav\u00e9s da CBS dende 1983 a 1985 en tres temporadas, cun total de 27 episodios. A compa\u00f1\u00eda xaponesa Toei Animation realizou a animaci\u00f3n da serie.\nA historia c\u00e9ntrase nun grupo de seis amigos que son transportados a un mundo de fantas\u00eda e as s\u00faas aventuras para atopar o xeito de volver a casa. Para iso, contan coa axuda do seu gu\u00eda o \"Dungeon Master\". Un episodio final que non foi producido deb\u00eda servir ou ben para rematar a trama ou para redirixir a serie nunha cuarta temporada. Por\u00e9n, a serie foi cancelada antes de que o episodio fose realizado. O gui\u00f3n dese episodio pode atoparse en diversas fontes na rede e foi usado nun drama en son que aparece na edici\u00f3n especial en DVD da serie.\nEstreouse en galego a trav\u00e9s da TVG no espazo infantil e xuvenil \"Xabar\u00edn Club\"."}
{"id": "279184", "revid": "23204", "url": "https://gl.wikipedia.org/wiki?curid=279184", "title": "Montana Jones", "text": " \u00e9 un anime italo-xapon\u00e9s que foi emitido no Xap\u00f3n a trav\u00e9s da canle NHK dende o 2 de abril de 1994 ata o 8 de abril de 1995. Studio Junio (Xap\u00f3n) e REVER (Italia) crearon xuntos os 52 episodios da serie. \"Montana Jones\" ten un dese\u00f1o semellante \u00f3 de \"Sherlock Hound\", resultado da colaboraci\u00f3n de Rever e TMS Entertainment dez anos antes, en 1984. Os caracteres antropom\u00f3rficos en \"Montana Jones\" son felinos, no canto dos cans empregados en \"Sherlock Hound\". En Galicia emitiuse no espazo infantil-xuvenil \"Xabar\u00edn Club\".\nA historia ten lugar na d\u00e9cada de 1930 e trata das aventuras de Montana Jones, que viaxa na busca de tesouros xunto co seu curm\u00e1n Alfred Jones e a fermosa xornalista Melissa Sone. Nas s\u00faas viaxes visitan lugares e cidades reais como as Pir\u00e1mides de Gizeh, o Taj Mahal, Istambul ou a Illa de Pascua. Frecuentemente enfr\u00f3ntanse con Lord Zero, un rico e exc\u00e9ntrico ladr\u00f3n. O anime est\u00e1 claramente inspirado nos filmes de Indiana Jones."}
{"id": "279186", "revid": "89787", "url": "https://gl.wikipedia.org/wiki?curid=279186", "title": "Carmen Pardo", "text": "Mar\u00eda del Carmen Pardo L\u00f3pez, nada en Par\u00eds o 24 de setembro de 1971, \u00e9 unha pol\u00edtica galega do PPdeG.\nTraxectoria.\nLicenciada en econom\u00eda e empresariais pola Universidade de Santiago de Compostela, profesionalmente traballou como directora de recursos humanos en empresas hoteleiras. Elixida concelleira nas municipais de 2007, foi tenente de alcade de Ver\u00edn de 2007 ata 2009, logo de resultar elixida para o Parlamento de Galicia nas elecci\u00f3ns de 2009 pero que deixou ao pouco para se ocupar da Secretar\u00eda Xeral de Turismo. Nas elecci\u00f3ns de 2012 resultou de novo elixida para o Parlamento de Galicia e en xaneiro de 2013 cesou como secretaria Xeral de Turismo. Presentouse no posto 25\u00ba da candidatura do PP \u00e1s elecci\u00f3ns europeas de 2014. En agosto de 2015 renunciou ao seu escano no Parlamento de Galicia e foi substitu\u00edda por Jackeline Elizabeth Fern\u00e1ndez Mac\u00edas."}
{"id": "279187", "revid": "1822", "url": "https://gl.wikipedia.org/wiki?curid=279187", "title": "Cua\u00f1a", "text": ""}
{"id": "279189", "revid": "89787", "url": "https://gl.wikipedia.org/wiki?curid=279189", "title": "V\u00eda do metileritritol fosfato", "text": "A v\u00eda do metileritrol fosfato (v\u00eda MEP/DOXP, v\u00eda MEP) tam\u00e9n chamada v\u00eda non do mevalonato (do ingl\u00e9s \"non-mevalonate pathway\") ou v\u00eda alternativa \u00e1 do mevalonato ou independente do mevalonato \u00e9 unha v\u00eda metab\u00f3lica para a s\u00edntese de isoprenoides que orixina a formaci\u00f3n de isopentenil pirofosfato (IPP) e dimetilalil pirofosfato (DMAPP) a trav\u00e9s dos compostos 2-\"C\"-metil--eritritol 4-fosfato (MEP) e 1-desoxi--xilulosa 5-fosfato (DOXP), en lugar de pola v\u00eda do mevalonato cl\u00e1sica.\nDiversidade da bios\u00edntese de isoprenoides.\nA v\u00eda do mevalonato cl\u00e1sica ou v\u00eda da HMG-CoA redutase \u00e9 unha importante v\u00eda metab\u00f3lica celular presente en todos os eucariotas superiores e moitas bacterias. \u00c9 importante para a produci\u00f3n de IPP e DMAPP, os cales serven de base para a bios\u00edntese de mol\u00e9culas utilizadas en procesos tan diversos como a prenilaci\u00f3n de prote\u00ednas, mantemento das membranas celulares, hormonas, ancoramento de prote\u00ednas e \"N\"-glicosilaci\u00f3n.\nEn contraste coa v\u00eda do mevalonato cl\u00e1sica da bios\u00edntese de isoprenoides, as plantas e os protozoos apicomplexos, como os parasitos causantes da malaria, te\u00f1en a capacidade de producir os seus isoprenoides (terpenoides) utilizando unha v\u00eda alternativa, chamada v\u00eda non do mevalonato, que ten lugar nos seus plastidios. Ademais, a maior\u00eda das bacterias, inclu\u00edndo importantes pat\u00f3xenos como o \"Mycobacterium tuberculosis\", sintetizan IPP e DMAPP por esta v\u00eda alternativa.\nReacci\u00f3ns.\nAs reacci\u00f3ns da v\u00eda son as seguintes:\nInhibici\u00f3n.\nA fosmidomicina inhibe especificamente a DOXP redutoisomerase, un encima clave na v\u00eda alternativa \u00e1 do mevalonato, polo que representa un candidato atractivo para usarse como antibi\u00f3tico ou f\u00e1rmaco antimal\u00e1rico.\nActivaci\u00f3n de c\u00e9lulas T.\nO intermediato desta v\u00eda o HMB-PP \u00e9 o activador natural das c\u00e9lulas T V\u03b39/V\u03b42 humanas, que \u00e9 a maior poboaci\u00f3n de c\u00e9lulas T \u03b3\u03b4 no sangue perif\u00e9rico."}
{"id": "279190", "revid": "1888", "url": "https://gl.wikipedia.org/wiki?curid=279190", "title": "Nicol\u00e1s Gonz\u00e1lez Casares", "text": "Nicol\u00e1s Mar\u00eda Gonz\u00e1lez Casares, nado na Coru\u00f1a o 20 de xullo de 1972, \u00e9 un enfermeiro e pol\u00edtico galego do PSdeG-PSOE.\nTraxectoria.\nFillo de Nicol\u00e1s Gonz\u00e1lez Aller e Mar\u00eda Teresa Casares Pel\u00e1ez, e neto de Luis Gonz\u00e1lez Taboada, residiu en Lal\u00edn dende a infancia. Estudou enfermer\u00eda na Universidade de Santiago de Compostela, \u00e9 experto en Xesti\u00f3n de Servizos de Enfermer\u00eda, exerceu no 061 e como docente, especialista en soporte vital polo ERC e pola AHA; \u00e9 un dos autores do \"Manual de soporte vital avanzado en urxencias prehospitalarias\" (2007).\nForma parte do Comit\u00e9 Nacional Galego do PSdeG dende 2007 e preside a asociaci\u00f3n ecoloxista Vilau Garrido dende 2009. Vencellado \u00e1 agrupaci\u00f3n socialista de Lal\u00edn, foi elixido en 2008 secretario de organizaci\u00f3n e secretario xeral en 2012. Foi membro da Executiva Provincial de Pontevedra desde 2009 ata 2017. Nas elecci\u00f3ns xerais de 2011 concorreu no n\u00famero 6 pola provincia de Pontevedra. Nas elecci\u00f3ns europeas de 2014 formou parte da lista do PSOE pero non resultou elixido. Nas municipais de 2015 encabezou a lista socialista \u00e1 alcald\u00eda de Lal\u00edn que obtivo tres concelleiros. Foi nomeado primeiro tenente alcalde e concelleiro de Urbanismo, Servizos Sociais, Sa\u00fade e Deporte (compartida).\nEn marzo de 2019 foi inclu\u00eddo na novena posici\u00f3n da lista do PSOE para as elecci\u00f3ns ao Parlamento Europeo de 2019, e foi elixido. Desde o Parlamento Europeo traballa como titular na Comisi\u00f3n de Enerx\u00eda, Industria e Innovaci\u00f3n (ITRE), \u00e9 substituto na Comisi\u00f3n de Medio Ambiente e Sa\u00fade (ENVI) e susbtituto na de Pesca (PECH). Oc\u00fapase de transici\u00f3n enerx\u00e9tica, cambio clim\u00e1tico, sa\u00fade e pesca."}
{"id": "279191", "revid": "27155", "url": "https://gl.wikipedia.org/wiki?curid=279191", "title": "V\u00eda non do mevalonato", "text": ""}
{"id": "279192", "revid": "27155", "url": "https://gl.wikipedia.org/wiki?curid=279192", "title": "V\u00eda alternativa \u00e1 do mevalonato", "text": ""}
{"id": "279193", "revid": "27155", "url": "https://gl.wikipedia.org/wiki?curid=279193", "title": "V\u00eda MEP/DOXP", "text": ""}
{"id": "279194", "revid": "10599", "url": "https://gl.wikipedia.org/wiki?curid=279194", "title": "Sport (xornal)", "text": ""}
{"id": "279195", "revid": "27155", "url": "https://gl.wikipedia.org/wiki?curid=279195", "title": "V\u00eda do \u00e1cido meval\u00f3nico", "text": ""}
{"id": "279196", "revid": "22570", "url": "https://gl.wikipedia.org/wiki?curid=279196", "title": "Dimetilalil pirofosfato", "text": "O dimetilalil pirofosfato (ou dimetilalil difosfato ou pirofosfato de dimetilalilo), abreviado DMAPP, \u00e9 un produto intermediario da v\u00eda do mevalonato e da v\u00eda do metileritritol fosfato ou v\u00eda MEP/DOXP. \u00c9 un is\u00f3mero do isopentenil pirofosfato (IPP) e aparece en practicamente todos os seres vivos. O encima isopentenil pirofosfato isomerase \u00e9 o encargado de catalizar a isomerizaci\u00f3n do IPP para dar DMAPP.\nO precursor do DMAPP na v\u00eda do mevalonato \u00e9 o \u00e1cido meval\u00f3nico (MEV), e na v\u00eda do metileritritol fosfato \u00e9 o 2-C-metil-D-eritritol-4-P."}
{"id": "279197", "revid": "27155", "url": "https://gl.wikipedia.org/wiki?curid=279197", "title": "Pirofosfato de dimetilalilo", "text": ""}
{"id": "279198", "revid": "27155", "url": "https://gl.wikipedia.org/wiki?curid=279198", "title": "DMAPP", "text": ""}
{"id": "279200", "revid": "1131", "url": "https://gl.wikipedia.org/wiki?curid=279200", "title": "Javier Couso", "text": "Javier Couso Permuy, nado en Ferrol o 8 de novembro de 1968, \u00e9 un xornalista, activista social e pol\u00edtico galego.\nEncabeza o movemento que pide xustiza polo asasinato do seu irm\u00e1n Jos\u00e9 Couso por militares norteamericanos en Iraq en 2003. Foi eurodeputado entre 2014 e 2019 por La Izquierda Plural.\nTraxectoria.\nFormaci\u00f3n e traballo audiovisual.\nDurante a s\u00faa xuventude foi bater\u00eda da banda de punk anarquista Sin Dios. Formouse como t\u00e9cnico de son na Escola de RTVE entre 1988 e 1989, e traballou como axudante de c\u00e1mara co seu irm\u00e1n Jos\u00e9 en Telecinco. En 2008 diplomouse como xornalista audiovisual na Escola Internacional de Xornalismo Jos\u00e9 Mart\u00ed da Habana. Traballou en informativos e en diversas produtoras, realizando labores de produci\u00f3n, operaci\u00f3n de c\u00e1mara e direcci\u00f3n. Foi tam\u00e9n mensaxeiro, m\u00fasico e libreiro.\nDirixiu, entre outros, o documental \"Una mosca en una botella de Coca Cola\", que trata sobre os medios de comunicaci\u00f3n e a s\u00faa repercusi\u00f3n. Entre alg\u00fans dos entrevistados no documental at\u00f3panse periodistas como Olga Rodr\u00edguez, Pascual Serrano, Ignacio Escolar, I\u00f1aki Gabilondo e Juan Carlos Monedero.\u200b\nActivismo.\nFoi activista social dende os anos 80, participando de diversos movementos como a defensa dos centros sociais okupados, a obxecci\u00f3n de conciencia, os dereitos humanos, a solidariedade internacional, o sindicalismo de base ou a loita contra o racismo e o fascismo. Involucrouse en pol\u00edtica dende a r\u00faa, organizando e participando en manifestaci\u00f3ns e protestas.\nTras o asasinato en Bagdad do seu irm\u00e1n por militares norteamericanos en 2003 encabezou un movemento contra a impunidade, exemplarizada no caso do seu irm\u00e1n, denominado \"Asociaci\u00f3n Hermanos, Amigos y Compa\u00f1eros de Jos\u00e9 Couso\" que logrou que o caso de Jos\u00e9 Couso sexa o \u00fanico aberto no mundo que investiga por un delito de crime de guerra a oficiais e xefes do ex\u00e9rcito estadounidense. Nos Estados Unidos participou en programas de radio e televisi\u00f3n difundindo o caso do seu irm\u00e1n da man da xornalista Amy Goodman de Democracy Now. Colaborou como analista nas canles de televisi\u00f3n TeleSUR, Hispan TV, RT e Tele K e publica habitualmente en \"La Marea\", \"Hablando Rep\u00fablica\", \"P\u00fablico\", \"Rebeli\u00f3n\" e no seu propio blog.\nPol\u00edtica.\nMilitou en Izquierda Unida dende 2011. A proposta da federaci\u00f3n balear de Izquierda Unida foi inclu\u00eddo como n\u00famero sete dentro da lista presentada por La Izquierda Plural \u00e1s elecci\u00f3ns europeas de 2014.\u200b A lista de La Izquierda Plural conseguiu seis deputados, pero a dimisi\u00f3n o 25 de xu\u00f1o de 2014, antes de tomar posesi\u00f3n do escano, de Willy Meyer, fixo que Couso ocupase a s\u00faa praza como eurodeputado.\nFoi vicepresidente da Comisi\u00f3n de Asuntos Exteriores\u200b e da Delegaci\u00f3n para as Relaci\u00f3ns con Irak, membro da Subcomisi\u00f3n de Seguridade e Defensa, da Delegaci\u00f3n para as Relaciones coa Asemblea Parlamentaria da OTAN e da Comisi\u00f3n Especial sobre Terrorismo, e suplente da Subcomisi\u00f3n de Dereitos Humanos, da Delegaci\u00f3n na Comisi\u00f3n Parlamentaria Mixta UE-M\u00e9xico e da Delegaci\u00f3n na Asemblea Parlamentaria Euro-Latinoamericana.\nFoi designado n\u00famero un pola candidatura Izquierda en Positivo (unha escisi\u00f3n de La Izquierda Plural-Unidas Podemos-En Marea-M\u00e9s per les Illes Balears) \u00e1s elecci\u00f3ns ao Parlamento Europeo de 2019, pero non conseguiu escano."}
{"id": "279204", "revid": "121631", "url": "https://gl.wikipedia.org/wiki?curid=279204", "title": "Gran Premio do Reino Unido de 1978", "text": "O Gran Premio do Reino Unido de 1978 (oficialmente o XXXI John Player British Grand Prix) foi unha carreira de automobilismo de F\u00f3rmula Un, celebrada o 16 de xullo de 1978 no circu\u00edto de Circu\u00edto de Brands Hatch, Kent, Inglaterra. Foi a d\u00e9cima carreira do Campionato do Mundo da tempada de , disputada sobre 76 voltas.\nResumo da carreira.\nEliminatorias.\nCun total de 31 coches na lista de inscritos, decidiuse prohibir a participaci\u00f3n do Martini de Ren\u00e9 Arnoux, o que deixou 30 coches para a cualificaci\u00f3n.\nComo era de esperar, o Team Lotus ocupou a primeira fila da grella, a\u00ednda que nesta ocasi\u00f3n Ronnie Peterson adiantouse a Mario Andretti. Jody Scheckter en Wolf e Niki Lauda en Brabham formaron a segunda fila, mentres que na terceira estaban Riccardo Patrese no Arrows e Alan Jones no Williams. O top ten completouse con Jacques Laffite do Ligier, Carlos Reutemann de Ferrari, John Watson no segundo Brabham e Patrick Depailler no Tyrrell.\nCarreira.\nAo comezo da carreira, Andretti adiantou a Peterson, con Scheckter terceiro e Jones ascendendo ao cuarto posto. Os lotus rapidamente lograron unha gran diferenza, e parec\u00eda que \u00edan dominar, ata que Peterson retirouse na volta 7, cunha fuga de combustible. Andretti seguiu \u00e1 fronte ata que unha picada obrigoulle entrar a boxes na volta 24, antes de que o seu motor fallara cinco voltas m\u00e1is tarde.\nScheckter herdou o liderado, seguido de cerca por Jones, Lauda e Patrese. Na volta 27, o eixe de transmisi\u00f3n de Jones rompeu, antes de que Scheckter comezara a sufrir problemas co cambio. Na volta 34, Lauda alcanzou ao surafricano, quen se retirou tres voltas m\u00e1is tarde. Isto deixou a Patrese segundo, con Reutemann terceiro, e Watson cuarto, Didier Pironi quinto no segundo Tyrrell e Keke Rosberg no sexto lugar no ATS.\nNa volta 41, Patrese sufriu unha picada na roda traseira, que provocou un fallo na suspensi\u00f3n. Pironi tam\u00e9n se retirou nesta volta con problemas na caixa de cambios, quedando Rosberg cuarto. O finland\u00e9s pronto se viu presionado por Depailler, que o pasou na volta 49.\nReutemann alcanzou a Lauda e pasouno na volta 60 acadando o liderado, os dous estaban dobrando ao McLaren de Bruno Giacomelli. O arxentino mantivo baixo control \u00f3 austr\u00edaco nas voltas finais, logrando a s\u00faa terceira vitoria da tempada cunha vantaxe de 1\u00b42 segundos. Watson terminou 36 segundos detr\u00e1s de Lauda e 36 por diante de Depailler, mentres que un fallo na suspensi\u00f3n de Rosberg na volta 60 significaba que os puntos finais foron a Hans-Joachim Stuck no Shadow e Patrick Tambay no McLaren."}
{"id": "279208", "revid": "85894", "url": "https://gl.wikipedia.org/wiki?curid=279208", "title": "Jos\u00e9 Antonio de Lorenzo", "text": "Jos\u00e9 Antonio de Lorenzo Pardo, nado na Coru\u00f1a en 1954, \u00e9 un sindicalista, profesor, divulgador cient\u00edfico e pol\u00edtico galego de Ciudadanos.\nTraxectoria.\nEstudou f\u00edsica nas universidades de Santiago de Compostela e Sevilla. Exerceu de profesor en Catalu\u00f1a e Galicia e formou parte das executivas da federaci\u00f3n do ensino de Comisi\u00f3ns Obreiras de Catalu\u00f1a e da espa\u00f1ola. \u00c9 profesor de f\u00edsica e qu\u00edmica no IES Salvador de Madariaga. Foi candidato \u00e1 alcald\u00eda da Coru\u00f1a por Uni\u00f3n Progreso y Democracia nas elecci\u00f3ns municipais de 2011 e a deputado nas elecci\u00f3ns xerais de 2011. En 2014 foi elixido como Coordinador Territorial de UPyD en Galicia posto que abandonou xunto con parte da direcci\u00f3n galega e integr\u00e1ndose como tr\u00e1nsfuga en Ciudadanos. Como divulgador cient\u00edfico publicou \"La revoluci\u00f3n del metro\" (1998)."}
{"id": "279209", "revid": "23204", "url": "https://gl.wikipedia.org/wiki?curid=279209", "title": "Alice Brady", "text": "Mary Rose Brady, nada en Nova York o 2 de novembro de 1892 e finada na mesma cidade o 28 de outubro de 1939 foi unha actriz estadounidense co\u00f1ecida como Alice Brady.\nTraxectoria.\nNaceu en Nova York, filla de William A. Brady, produtor teatral. Viuse atra\u00edda pola interpretaci\u00f3n desde pequena, debutando en Broadway con catorce anos. Seguiu no teatro durante vinte e dous anos, estreando a obra \"Mourning Becomes Electra\", de Eugene O'Neill.\nEn 1913 comezou a s\u00faa carreira cinematogr\u00e1fica, que deixou de lado entre 1923 e 1933 para concentrarse no teatro. Traballou tanto no cinema mudo coma no sonoro, ga\u00f1ando en 1937 o Oscar \u00e1 mellor actriz secundaria. A placa do premio foi roubada por un home que subiu ao escenario para aceptar o premio en ausencia de Brady e nunca se recuperou.\nFinou de cancro poucos d\u00edas antes de cumprir 47 anos."}
{"id": "279210", "revid": "23204", "url": "https://gl.wikipedia.org/wiki?curid=279210", "title": "Fay Bainter", "text": "Fay Okell Bainter, nada nos \u00c1nxeles (California) o 7 de decembro de 1893 e finada na mesma cidade o 16 de abril de 1968 foi unha actriz estadounidense.\nTraxectoria.\nDebutou no teatro en 1908 e catro anos despois actuou por primeira vez en Broadway. En 1934 foi contratada pola Metro-Goldwyn-Mayer para facer cinema.\nDeseguido destacou en filmes, convert\u00e9ndose na primeira int\u00e9rprete dobremente nomeada para o Oscar no mesmo ano (1938). Finalmente ga\u00f1ou o Oscar \u00e1 mellor actriz secundaria.\nTanto ela coma o seu marido, oficial militar, est\u00e1n enterrados no cemiterio de Arlington."}
{"id": "279211", "revid": "89787", "url": "https://gl.wikipedia.org/wiki?curid=279211", "title": "Gene Tierney", "text": "Gene Eliza Tierney, nada en Nova York o 19 de novembro de 1920 e finada en Houston o 6 de novembro de 1991 foi unha actriz estadounidense.\nTraxectoria.\nCando era moza viviu dous anos en Su\u00edza aprendendo franc\u00e9s. Volveu ao seu pa\u00eds en 1938. Durante unha viaxe \u00e1 costa oeste visitou o estudio Warner Bros. O director Anatole Litvak viuna e quedou impresionado coa s\u00faa beleza, suxer\u00edndolle que se convertese en actriz. A Warner quixo asinar un contrato, pero os seus pais neg\u00e1ronse. Pouco despois, aburrida da alta sociedade \u00e1 que pertenc\u00eda, decidiu iniciar unha carreira como actriz, estudando en Nova York.\nA s\u00faa carreira profesional iniciouse en Broadway ese mesmo ano. O pai de Tierney creou unha compa\u00f1\u00eda, Belle-Tier para promover a s\u00faa carreira. En 1939 asinou con Columbia Pictures un contrato por seis meses. Co\u00f1eceu a Howard Hughes, que tratou de seducila sen \u00e9xito. Por\u00e9n foron amigos moitos anos. Despois de que a Columbia non conseguise atopar papeis para ela volveu ao teatro.\nFinalmente, debutou no cinema en 1940 na 20th Century Fox. O seu papel m\u00e1is famoso foi o do filme \"Laura\", en 1944. Cando rematou o seu contrato en 1952 interpretou a Marya Lamarkina en \"Never Let Me Go\", rodada en Inglaterra con Clark Gable. Tierney rodou outro filme en Europa, durante o que comezou unha relaci\u00f3n co pr\u00edncipe Aly Khan, pero o seu pai, Aga Khan III, op\u00faxose ao matrimonio.\nDebido a tristes sucesos, como o nacemento dunha filla con discapacidade mental, Tierney sufriu episodios de depresi\u00f3n. En 1955 ingresou no Harkness Pavilion en Nova York e logo en The Institute of Living en Hartford, Connecticut, onde recibiu tratamentos de electroshock. M\u00e1is tarde converteuse en voceira en contra deste tratamento, indicando que ela perdera memoria. En 1957 subiu \u00e1 terraza do edificio da s\u00faa nai e estivo al\u00f3 vinte minutos, no que se considera un intento de suicidio. Tras este episodio volveu ser ingresada en Topeka, Kansas.\nRegresou ao cinema en 1962, recibindo de novo boas cr\u00edticas, pero dous anos m\u00e1is tarde retirouse e traballou unicamente na televisi\u00f3n ata 1980. En 1960 casou co empresario petroleiro W. Howard Lee que acababa de divorciarse de Hedy Lamarr."}
{"id": "279212", "revid": "89787", "url": "https://gl.wikipedia.org/wiki?curid=279212", "title": "Irene Dunne", "text": "Irene Marie Dunn, nada en Louisville (Kentucky) o 20 de decembro de 1898 e finada nos \u00c1nxeles o 4 de setembro de 1990 foi unha actriz estadounidense, co\u00f1ecida como Irene Dunne.\nTraxectoria.\nNada en Kentucky, ti\u00f1a once anos cando morreu o seu pai. Despois dese feito mudouse coa s\u00faa nai e o seu irm\u00e1n a Madison, Indiana. A nai de Dunne ensinoulle desde pequena a tocar o piano. Ademais, cunha voz de soprano tratou de ser cantante de \u00f3pera, pero non pasou as probas da Metropolitan Opera Company.\nDebutou en Broadway en 1922 e en poucos anos xa ti\u00f1a unha destacada carreira no escenario. En 1929 asinou un contrato coa RKO Pictures e apareceu no cinema por primeira vez en 1930. Marchou a Hollywood coa s\u00faa nai e irm\u00e1n, quedando o seu marido en Nova York ata 1936.\nDurante as d\u00e9cadas de 1930 e 1940 converteuse nunha popular hero\u00edna da pantalla, interpretando a s\u00faa primeira comedia en 1936 (\"Theodora Goes Wild\").\nRetirouse en 1952, a\u00ednda que seguiu actuando no teatro e na televisi\u00f3n ata 1962, tres anos antes da morte do seu marido.\nDunne foi descrita como a mellor actriz que nunca recibiu un oscar a pesar de recibir cinco candidaturas ao premio \u00e1 mellor actriz."}
{"id": "279219", "revid": "56817", "url": "https://gl.wikipedia.org/wiki?curid=279219", "title": "2-C-metileritritol 4-fosfato", "text": "O 2-\"C\"-metileritritol 4-fosfato ou MEP \u00e9 un intermediario da v\u00eda metab\u00f3lica alternativa \u00e1 do mevalonato, tam\u00e9n chamada v\u00eda do metileritritol fosfato ou v\u00eda MEP/DOXP, por medio da cal se sintetiza isopentenil pirofosfato e dimetilalil pirofosfato. Orix\u00ednase na segunda reacci\u00f3n de dita v\u00eda a partir do monosac\u00e1rido derivado 1-desoxi-D-xilulosa 5-fosfato (DOXP), catalizada pola DOXP redutase."}
{"id": "279225", "revid": "27155", "url": "https://gl.wikipedia.org/wiki?curid=279225", "title": "Metileritritol fosfato", "text": ""}
{"id": "279231", "revid": "89787", "url": "https://gl.wikipedia.org/wiki?curid=279231", "title": "Prenilaci\u00f3n", "text": "A prenilaci\u00f3n ou isoprenilaci\u00f3n \u00e9 a adici\u00f3n de mol\u00e9culas hidrof\u00f3bicas isoprenoides a prote\u00ednas ou outros compostos qu\u00edmicos. Consid\u00e9rase que a adici\u00f3n de grupos prenilo ou prenil (3-metil-but-2-en-1-il) facilita a uni\u00f3n de moitas prote\u00ednas \u00e1s membranas celulares, de xeito similar ao que ocorre coa uni\u00f3n a \u00e1ncoras lip\u00eddicas como a \u00e1ncora GPI, a\u00ednda que non hai probas directas. Os grupos prenilo son importantes para a uni\u00f3n prote\u00edna-prote\u00edna por medio de dominios de uni\u00f3n a prenilos especializados. Os grupos que se engaden son xeralmente farnesilo, xeranilo ou xeranilxeranilo.\nPrenilaci\u00f3n de prote\u00ednas.\nA prenilaci\u00f3n de prote\u00ednas implica a transferencia dun resto farnesilo ou xeranilxeranil a ciste\u00ednas C-terminais da prote\u00edna diana. Na c\u00e9lula hai tres encimas que levan a cabo a prenilaci\u00f3n, chamadas farnesil transferase, Caax protease e xeranilxeranil transferase I.\nA farnesilaci\u00f3n \u00e9 un tipo de prenilaci\u00f3n, consistente na modificaci\u00f3n postraducional de prote\u00ednas pola adici\u00f3n de grupos isoprenilo a un residuo de ciste\u00edna. \u00c9 un importante proceso para mediar interacci\u00f3ns prote\u00edna-prote\u00edna e prote\u00edna-membrana.\nFarnesiltransferase e xeranilxeraniltransferase I.\nA farnesil transferase e a xeranilxeranil transferase I son prote\u00ednas moi similares. Constan de d\u00faas subunidades, a subunidade \u03b1, que \u00e9 com\u00fan a ambos os encimas, e a subunidade \u03b2, que ten unha identidade de secuencia do 25%. Estes encimas reco\u00f1ecen a caixa CaaX no extremo C-terminal da prote\u00edna diana. C aqu\u00ed significa c\u00edste\u00edna, que \u00e9 prenilada, a \u00e9 o amino\u00e1cido alif\u00e1tico, e a identidade de X determina que encima \u00e9 o que act\u00faa sobre a prote\u00edna. A farnesil transferase reco\u00f1ece caixas CaaX nas que X = M (metionina), S (serina), Q (glutamina), A (alanina), ou C (ciste\u00edna), mentres que a xeranilxeranil transferase I reco\u00f1ece caixas CaaX nas que X = L (leucina) ou E (\u00e1cido glut\u00e1mico).\nRab xeranilxeranil transferase.\nA Rab xeranilxeranil transferase, ou xeranilxeranil transferase II, transfire (xeralmente) dous grupos xeranilxeranil \u00e1s ciste\u00ednas do C-terminal das prote\u00ednas Rab. O C-terminal das prote\u00ednas Rab var\u00eda en lonxitude e secuencia, polo que se di que \u00e9 hipervariable. As\u00ed, as prote\u00ednas Rab non te\u00f1en unha secuencia consenso, como a caixa CaaX, \u00e1 cal poida reco\u00f1ecer a Rab xeranilxeranil transferase. As prote\u00ednas Rab xeralmente rematan no motivo CC (ciste\u00edna-ciste\u00edna) ou CXC (ciste\u00edna-X-ciste\u00edna). En vez diso, \u00e1s prote\u00ednas Rab \u00fanese a prote\u00edna escolta de Rab (REP) nunha rexi\u00f3n m\u00e1is conservada da prote\u00edna Rab e despois a REP pres\u00e9ntaas \u00e1 Rab xeranilxeranil transferase. Unha vez que as prote\u00ednas Rab est\u00e1n preniladas, a \u00e1ncora lip\u00eddica fai que as Rabs xa non sexan solubles, pero mentres est\u00e1n unidas \u00e1 REP son solubles. A REP, por tanto, xoga un importante papel na solubilizaci\u00f3n de grupos xeranilxeranil, e finalmente deixa a prote\u00edna Rab nunha membrana celular.\nAmbos os tipos de cadeas isoprenoides, o xeranilxeranil pirofosfato (GGpp) e o farnesil pirofosfato son produtos da v\u00eda da HMG-CoA redutase. O produto da HMG-CoA redutase \u00e9 o mevalonato. Combinando precursores de 5 carbonos, a v\u00eda posteriormente produce xeranil pirofosfato (10 carbonos), farnesil pirofosfato (15 carbonos) e xeranilxeranil pirofosfato (20 carbonos). Tam\u00e9n poden combinarse dous grupos farnesil pirofosfato para formar escualeno, que \u00e9 o precursor do colesterol. Isto significa que as estatinas, que inhiben a HMG CoA redutase, inhiben a produci\u00f3n tanto de colesterol coma de isoprenoides.\nN\u00f3tese que, na v\u00eda HMG-CoA redutase/mevalonato, os precursores xa conte\u00f1en un grupo pirofosfato, e os isoprenoides prod\u00facense cun grupo pirofosfato. Non se co\u00f1ecen encimas que poidan levar a cabo a reacci\u00f3n de prenilaci\u00f3n co isoprenoide en forma de alcohol. Por\u00e9n, co\u00f1\u00e9cese unha actividade encim\u00e1tica de isoprenoide quinase que pode converter os alcohois isoprenoides en isoprenoides difosfatos. En concordancia con isto, o farnesol e o xeranilxeraniol poden compensar os efectos causados polas estatinas ou os bisfosfonatos nitroxenados, o que \u00e9 un apoio m\u00e1is a que os alcohois \"poden\" estar implicados na prenilaci\u00f3n, probablemente por medio de fosforilaci\u00f3n para formar o correspondente difosfato.\nEntre as prote\u00ednas que sofren prenilaci\u00f3n est\u00e1n as \"prote\u00ednas Ras\", que xogan un papel central no desenvolvemento do cancro. Isto suxire que os inhibidores dos encimas da prenilaci\u00f3n (por exemplo, da farnesil transferase) poden influ\u00edr no crecemento do tumor. No caso das formas K-Ras e N-Ras, cando as c\u00e9lulas son tratadas con inhibidores da farnesil transferase (FTIs), estas formas de Ras poden sufrir unha prenilaci\u00f3n en forma de xeranilxeranilaci\u00f3n. Atopouse en traballos recentes que os FTIs tam\u00e9n inhiben a Rab xeranilxeranil transferase e que o \u00e9xito deses inhibidores nos ensaios cl\u00ednicos pode deberse tanto a efectos sobre a prenilaci\u00f3n das prote\u00ednas Rab coma sobre a prenilaci\u00f3n de Ras. N\u00f3tese que os inhibidores dos encimas preniltransferases mostran diferente especificidade polas preniltransferases, dependendo do composto espec\u00edfico que se utilice.\nOs FTIs poden tam\u00e9n usarse para inhibir a farnesilaci\u00f3n en parasitos como o \"Trypansoma brucii\" e os plasmodios da malaria. Os parasitos parecen ser m\u00e1is vulnerables \u00e1 inhibici\u00f3n da darnesil transferase que os humanos. Nalg\u00fans casos, isto pode deberse a que carecen de xeranilxeranil transferase I. As\u00ed, \u00e9 posible que o desenvolvemento de f\u00e1rmacos antiparasitos se beneficie das investigaci\u00f3ns sobre FTIs no cancro.\nAdemais, os FTIs parecen prometedores para o tratamento da proxeria en modelos de ratos, e en 2007 empezou un ensaio cl\u00ednico en fase II utilizando o FTI Lonafarnib para tratar a proxeria en nenos.\nNa transduci\u00f3n de sinais por medio da prote\u00edna G, a palmitoilaci\u00f3n da s\u00faa subunidade \u03b1, a prenilaci\u00f3n da subunidade \u03b3, e a miristoilaci\u00f3n est\u00e1n implicadas na fixaci\u00f3n da prote\u00edna G \u00e1 superficie interna da membrana plasm\u00e1tica para que a prote\u00edna G poida interaccionar co seu receptor.\nPrenilaci\u00f3n de pequenas mol\u00e9culas.\nAlgunhas pequenas mol\u00e9culas poden tam\u00e9n ser preniladas, como \u00e9 o caso dos prenilflavonoides.\nLonxevidade e efectos card\u00edacos.\nUn estudo de 2012 atopou que o tratamento con estatinas incrementa a duraci\u00f3n da vida e mellora a sa\u00fade card\u00edaca na mosca \"Drosophila\" ao facer diminu\u00edr a prenilaci\u00f3n de prote\u00ednas espec\u00edficas. O estudo conclu\u00eda dicindo: \"Estes datos son a proba m\u00e1is directa ata agora de que a diminuci\u00f3n da prenilaci\u00f3n de prote\u00ednas pode incrementar a sa\u00fade card\u00edaca e a duraci\u00f3n da vida nunha especie de metazoos, e pode explicar os efectos na sa\u00fade pleiotr\u00f3picos (non relacionados co colesterol) das estatinas.\"\nUn ensaio cl\u00ednico de 2012 explorou a estratexia de inhibir a prenilaci\u00f3n de prote\u00ednas con certo \u00e9xito no tratamento da s\u00edndrome de proxeria de Hutchinson-Gilford, que \u00e9 un trastorno multisistema que causa fallos que favorecen e aceleran a aterosclerose e levan a unha morte prematura."}
{"id": "279234", "revid": "27155", "url": "https://gl.wikipedia.org/wiki?curid=279234", "title": "Farnesilaci\u00f3n", "text": ""}
{"id": "279235", "revid": "27155", "url": "https://gl.wikipedia.org/wiki?curid=279235", "title": "Grupo prenilo", "text": ""}
{"id": "279236", "revid": "27155", "url": "https://gl.wikipedia.org/wiki?curid=279236", "title": "Prenil", "text": ""}
{"id": "279237", "revid": "27155", "url": "https://gl.wikipedia.org/wiki?curid=279237", "title": "Isoprenilaci\u00f3n", "text": ""}
{"id": "279238", "revid": "10599", "url": "https://gl.wikipedia.org/wiki?curid=279238", "title": "Elecci\u00f3ns municipais en Donostia-San Sebasti\u00e1n", "text": ""}
{"id": "279239", "revid": "27155", "url": "https://gl.wikipedia.org/wiki?curid=279239", "title": "Isoprenilo", "text": ""}
{"id": "279249", "revid": "92340", "url": "https://gl.wikipedia.org/wiki?curid=279249", "title": "Francisco Javier Fern\u00e1ndez Tarr\u00edo", "text": "Francisco Javier Fern\u00e1ndez Tarr\u00edo, nado en Ponferrada o 16 de marzo de 1976, \u00e9 un avogado e pol\u00edtico galego.\nTraxectoria.\nEstudou dereito na Universidade da Coru\u00f1a. Formou parte da executiva da Coru\u00f1a do PPdeG. En setembro de 2012 incorporouse a Sociedad Civil y Democracia, encabezando a candidatura da provincia da Coru\u00f1a \u00e1s elecci\u00f3ns ao Parlamento Galego. En novembro de 2012 resultou elixido coordinador territorial en Galicia de SCyD , abandonando a formaci\u00f3n pouco despois, en febreiro, por mor dunha falta de democracia interna. En 2014 ingresou en VOX, formaci\u00f3n na que \u00e9 secretario provincial da Coru\u00f1a."}
{"id": "279261", "revid": "27155", "url": "https://gl.wikipedia.org/wiki?curid=279261", "title": "V\u00eda da HMG-CoA redutase", "text": ""}
{"id": "279262", "revid": "56817", "url": "https://gl.wikipedia.org/wiki?curid=279262", "title": "Andy Dick", "text": "Andrew Roane \"Andy\" Dick, nado en Charleston (Carolina do Sur) o 21 de decembro de 1965, \u00e9 un actor estadounidense."}
{"id": "279283", "revid": "23204", "url": "https://gl.wikipedia.org/wiki?curid=279283", "title": "Anne Revere", "text": "Anne Revere, nada en Nova York o 25 de xu\u00f1o de 1903 e finada en Locust Valley (Nova York) o 18 de decembro de 1990 foi unha actriz estadounidense.\nTraxectoria.\nDescendente do heroe Paul Revere, estudou interpretaci\u00f3n con Maria Ouspenskaya e Richard Boleslavsky. Debutou en Broadway en 1931 en \"The Great Barrington\" e tres anos despois marchou a Hollywood para a adaptaci\u00f3n cinematogr\u00e1fica da obra.\nDurante a s\u00faa carreira apareceu en case tres ducias de filmes, ga\u00f1ando o Oscar \u00e1 mellor actriz secundaria en 1944 por \"National Velvet\".\nEn 1951 negouse a declarar ante a House Un-American Activities Committee. Non volver\u00eda aparecer en pantalla ata vinte anos despois. A partir de 1960 traballou na televisi\u00f3n."}
{"id": "279284", "revid": "98629", "url": "https://gl.wikipedia.org/wiki?curid=279284", "title": "Norman Jewison", "text": "Norman Frederick Jewison, nado en Toronto o 21 de xullo de 1926 \u00e9 un director de cinema canadense.\nTraxectoria.\nComezou a amosar o seu talento para o teatro na escola. Durante a segunda guerra mundial serviu na Royal Canadian Navy (1944\u20131945) e tras acabar a contenda viaxou por Suram\u00e9rica, onde descubriu a segregaci\u00f3n que influir\u00eda no seu traballo posterior.\nTras graduarse na universidade en 1949 marchou a Londres, traballando como guionista para un espect\u00e1culo infantil e como actor para a BBC. Volveu ao seu pa\u00eds en 1951, para preparar o lanzamento da CBC Television, na que foi guionista, director e produtor.\nEn 1958 foi contratado pola CBS en Nova York. O actor Tony Curtis, nunha visita ao estudio, suxeriulle que dirixise un filme. Jewison non volveu \u00e1 televisi\u00f3n ata a d\u00e9cada de 1990. Debutou no cinema con \"Forty Pounds of Trouble\" (1962), protagonizada por Curtis. Os seus seguintes filmes foron tam\u00e9n comedias lixeiras, ata que decidiu apartarse do x\u00e9nero a mediados de d\u00e9cada de 1960.\nEn 1967 dirixiu \"Na calor da noite\", que ga\u00f1ou o \u00d3scar \u00f3 mellor filme."}
{"id": "279285", "revid": "23204", "url": "https://gl.wikipedia.org/wiki?curid=279285", "title": "Maureen O'Hara", "text": "Maureen FitzSimons, nada en Dubl\u00edn o 17 de agosto de 1920 e finada en Boise (Idaho) o 24 de outubro de 2015, foi unha actriz irlandesa-estadounidense co\u00f1ecida como Maureen O'Hara.\nTraxectoria.\nNaceu nun suburbio de Dubl\u00edn, sendo a segunda de seis irm\u00e1ns. Entre os seis e os dezasete anos estudou arte dram\u00e1tica, m\u00fasica e danza, e aos dez anos uniuse a unha compa\u00f1\u00eda de teatro afeccionado. Unha proba chamou a atenci\u00f3n do actor Charles Laughton, especialmente pola expresividade dos seus ollos. Grazas a Laughton e ao seu socio Erich Pommer O\u2019Hara conseguiu un contrato de sete anos coa Mayflower Pictures. Laughton tam\u00e9n lle conseguiu o papel de Esmeralda en \"The Hunchback of Notre Dame\" que se rodou en Hollywood.\nA chegada da segunda guerra mundial fixo que Laughton considerase que non era posible manter o contrato de O\u2019Hara en Londres e pasouna \u00e1 RKO, que lle deu papeis en filmes de pouco orzamento. Destes filmes salvouna John Ford, que lle deu o papel de Angharad en \"Que verde era o meu val\".\nDona dunha voz de soprano, en 1960 estreou o musical de Broadway \"Christine\" e ese mesmo ano gravou dous discos de \u00e9xito. Retirouse da interpretaci\u00f3n en 1971, pero volveu vinte anos m\u00e1is tarde para interpretar a nai de John Candy en \"Only the Lonely\".\nDesde que sufriu un infarto en 2005, viviu principalmente en Glengarriff (Condado de Cork) antes de trasladarse a Idaho."}
{"id": "279286", "revid": "1131", "url": "https://gl.wikipedia.org/wiki?curid=279286", "title": "Spes", "text": "Spes foi unha revista editada en Pontevedra entre 1934 e 1962.\nHistoria e caracter\u00edsticas.\nSubtitulada \"Revista mensual. \u00d3rgano de la Juventud Cat\u00f3lica de Pontevedra\", apareceu o 15 de xu\u00f1o de 1934. Foi veh\u00edculo de expresi\u00f3n da comunidade cat\u00f3lica pontevedresa, especialmente da s\u00faa xuventude. Estivo dirixida por Gabriel M\u00e9ndez Rodr\u00edguez ata o seu falecemento en 1947, cando o sucedeu Jes\u00fas Mu\u00ed\u00f1os Gonz\u00e1lez. Entre os seus colaboradores figuraron Vicente Risco, Sof\u00eda Casanova, Filgueira Valverde, Xes\u00fas Carro Garc\u00eda, Enrique Chao Espina, Enrique Fern\u00e1ndez-Villamil, Paulino Pedret Casado, Celso Emilio Ferreiro e Antonio Rey Soto. Publicou alg\u00fans artigos en galego. Entre os artistas colaboraron da revista figuraron Carlos Sobrino, Lu\u00eds Pintos Fonseca, Alejandro Paisa Gil, Agust\u00edn Portela Paz e Xos\u00e9 Sesto."}
{"id": "279287", "revid": "5863", "url": "https://gl.wikipedia.org/wiki?curid=279287", "title": "Iago Fern\u00e1ndez", "text": "Iago Fern\u00e1ndez, nado en Cangas en 1987, \u00e9 un bater\u00eda e compositor de jazz establecido en Su\u00edza.\nTraxectoria.\nFillo do m\u00fasico cangu\u00e9s Moncho Fern\u00e1ndez, comezou a estudar Matem\u00e1ticas en Santiago de Compostela; estudou percusi\u00f3n cl\u00e1sica no conservatorio profesional de Cangas e jazz no Seminario Permanente de Jazz de Pontevedra (2002-2006). Co grupo Mr. Chacho quedou finalista no Concurso Internacional do Festival de Getxo (2007).\nEn 2011 graduouse no Centro Superior de M\u00fasica do Pa\u00eds Vasco (Musikene), na especialidade de bater\u00eda de jazz: al\u00ed, en Donostia, recibiu clases de Jorge Rossy, Perico Sambeat, Jo Krause, Albert Sanz e Guillermo Klein, entre outros.\nFoi membro do cuarteto de Jes\u00fas Santandreu (2007-2010), co que gravou un disco e que lle abriu contactos no mundo do jazz de Valencia, Madrid e Lisboa. Co saxofonista catal\u00e1n tocado en varios dos festivais e ciclos de jazz m\u00e1is importantes da Pen\u00ednsula Ib\u00e9rica (Barcelona, Vigo, Madrid, San Sebasti\u00e1n, Lisboa, Braga..), e ocasionalmente tam\u00e9n noutras partes do mundo (Ecuador, Alema\u00f1a e outros pa\u00edses).\nComo m\u00fasico de acompa\u00f1amento tam\u00e9n colaborou con Avishai Cohen (na s\u00faa xira europea de 2013), Omer Avital, Perico Sambeat, Marcus Strickland, Lage Lund, Masa Kamaguchi, Javier Colina, Albert Sanz, Chris Kase, Jesse van Ruller, Steve Nelson, Demian Cabaud, Jeff Williams ou Andrzej Olejniczak, entre outros.\nA partir de 2008 combinou a s\u00faa traxectoria como l\u00edder de grupo coa participaci\u00f3n estable en distintas formaci\u00f3ns, coma o tr\u00edo de Xan Campos, o sexteto de Virxilio Da Silva, o quinteto de Wilfried Wilde e mais o quinteto do guitarrista lisboeta Andr\u00e9 Fernandes (tam\u00e9n con Perico Sambeat). \nO seu primeiro disco como l\u00edder foi \"Agromando\" (Free Code, 2011). En 2013 asumiu a coorganizaci\u00f3n do Canjazz, o Festival de jazz de Cangas, a canda Xan Campos, collendo a testemu\u00f1a do tam\u00e9n m\u00fasico cangu\u00e9s Luis Carballo. Estivo \u00e1 fronte da codirecci\u00f3n do festival cangu\u00e9s un lustro. \n\u00c1 fronte do Iago Fern\u00e1ndez Quintet, con Andr\u00e9 Fernandes, Demian Cabaud, Xan Campos e mais Z\u00e9 Pedro Coelho, nese tempo tam\u00e9n produciu dous \u00e1lbums, \"Acougo\" (Free Code, 2015) e \"Brisa\" (Fresh Sound, 2016). Con \"Brisa\" obtivo o Premio Mart\u00edn C\u00f3dax da M\u00fasica na categor\u00eda de jazz e improvisaci\u00f3n na s\u00faa edici\u00f3n de 2017.\nAdemais, nese tempo tam\u00e9n gravou cinco \u00e1lbums co tr\u00edo de Xan Campos entre 2007 e 2020, e acumulou m\u00e1is dunha ducia de rexistros como instrumentista noutros conxuntos. Ao longo da s\u00faa carreira gravou en m\u00e1is de 40 \u00e1lbums.\nEn 2018 marchou a estudar a Basilea (Su\u00edza), na Jazz Campus, onde vive dende aquela. Al\u00ed, despois de atravesar unha crise persoal, compuxo ao longo de tres anos o seu cuarto \u00e1lbum, \"Luzada\", dinalmente publicado en 2022. En \"Luzada\" inclu\u00edu dous poemas da s\u00faa autor\u00eda, en lingua galega, e interpretadas pola vocalista polaco-xaponesa Yumi Ito, coa que tam\u00e9n colabora noutros proxectos. Ademais de tocar a bater\u00eda, en \"Luzada\" tam\u00e9n interpreta nos teclados."}
{"id": "279288", "revid": "98629", "url": "https://gl.wikipedia.org/wiki?curid=279288", "title": "Charles Stuart", "text": "Charles Stuart, primeiro bar\u00f3n Stuart de Rothesay, nado o 2 de xaneiro de 1779 e finado o 6 de novembro de 1845, foi un arist\u00f3crata e diplom\u00e1tico brit\u00e1nico, que exerceu como representante do seu goberno perante a Soberana Xunta Suprema do Reino de Galicia en 1808, foi d\u00faas veces embaixador na Francia posnapole\u00f3nica e tam\u00e9n serviu como embaixador en Rusia entre 1841 e 1844.\nPrimeiros pasos.\nStuart era fillo do Tenente Xeneral sir Charles Crichton-Stuart, fillo m\u00e1is novo do primeiro ministro John Stuart, terceiro conde de Bute, e de Louisa, filla de Lord Vere Bertie, que era o fillo m\u00e1is novo de Robert Bertie, primeiro duque de Ancaster e Kesteven. Foi educado no prestixioso Colexio Eton no Christ Church da Universidade de Oxford.\nCarreira diplom\u00e1tica.\nComezo.\nIngresou no servizo diplom\u00e1tico en 1801, sendo inmediatamente nomeado Secretario da Legaci\u00f3n en Viena, posto que ocupou at\u00e9 1804. Despois foi enviado a San Petersburgo e, en 1808, destinado \u00e1 Coru\u00f1a, ante a Xunta Suprema do Reino de Galicia, na parte de Espa\u00f1a libre, nese momento, da ocupaci\u00f3n francesa.\nDiplom\u00e1tico en Galicia.\nO 16 de xu\u00f1o de 1808 a Xunta Suprema do Reino de Galicia que, ante o cativerio de Fernando VII en Francia, se autoproclamara Soberana o anterior 31 de maio, designou como representantes ou embaixadores perante a corte de San Xaime a Xoaqu\u00edn Freire de Andrade e Francisco Berm\u00fadez de Castro e Sangro:\nAs petici\u00f3ns que o reino de Galicia transmit\u00eda por medio dos seus delegados ao Reino Unido eran as seguintes:\nA resposta do goberno ingl\u00e9s foi plenamente satisfactoria, xa que se comprometeu a enviar a Portugal un ex\u00e9rcito ao mando do xeneral Wellesley, obrigouse a transportar o ex\u00e9rcito de Dinamarca, liberou aos prisioneiros, asegurou a libre navegaci\u00f3n e comezou a enviar munici\u00f3ns e di\u00f1eiro e, ademais, o goberno brit\u00e1nico desprazou a Galicia a sir Charles Stuart con car\u00e1cter oficial de embaixador, que foi comisionado para apoiar \u00e1 Xunta sublevada contra a invasi\u00f3n napole\u00f3nica.\nPor\u00e9n, os env\u00edos de di\u00f1eiro ti\u00f1an, naturalmente, varias contrapartidas. Ademais da liberdade de comercio que conseguiu Inglaterra a partir dese momento, que facilitou a entrada masiva de lenzos ingleses con not\u00e1bel prexu\u00edzo para a burgues\u00eda galega, as remesas de di\u00f1eiro, sen xuros, estaban ben aseguradas. Nun documento datado o 29 de xullo de 1808 e transcrito por D\u00edaz Otero podemos ler as condici\u00f3ns do empr\u00e9stito:\nDo \u00e9xito da embaixada galega faise eco o historiador conde de Toreno:\nAo desembarcar na Coru\u00f1a sir Charles Stuart levou a noticia de que foran postos en liberdade e que ser\u00edan conducidos a Espa\u00f1a todos os prisioneiros capturados no sitio de Buenos Aires, que xem\u00edan nos pont\u00f3ns anclados no T\u00e1mese. Precedido da fama daquelas probas da alianza e xenerosidade brit\u00e1nicas, o comisionado foi recibido en triunfo polos habitantes da Coru\u00f1a, \u00e1vidos de mostrarlle \u00e1 s\u00faa gratitude e a s\u00faa alegr\u00eda.\nDurante o seu destino como embaixador en Espa\u00f1a (realmente en Galicia) a s\u00faa actuaci\u00f3n foi indispen\u00e1sbel para o duque de Wellington.\nEmbaixador nas cortes europeas.\nStuart serviu como embaixador extraordinario e ministro plenipotenciario en Portugal e no Brasil entre 1810 e 1814. Despois da ca\u00edda de Napole\u00f3n en 1815, foi brevemente embaixador nos Pa\u00edses Baixos entre febreiro e maio dese ano. A petici\u00f3n do xeneral Wellington foi nomeado embaixador brit\u00e1nico en Francia. Durante os Cen D\u00edas abandonou Par\u00eds cara a Bruxelas, onde se encontraba ao inicio da batalla de Waterloo; durante a s\u00faa estad\u00eda na capital belga asistiu ao Baile da duquesa de Richmond. Despois da definitiva ca\u00edda de Napole\u00f3n, acompa\u00f1ou ao exiliado rei franc\u00e9s Lu\u00eds XVIII de volta a Par\u00eds e converteuse de novo en embaixador brit\u00e1nico al\u00ed, at\u00e9 1824. \nDesde 1825 a 1826 foi unha vez m\u00e1is nomeado embaixador en Portugal e no Brasil. En 1825 foi creado conde de Machico por Xo\u00e1n VI de Portugal e, en 1826, marqu\u00e9s de Angra no Brasil por Mar\u00eda II de Portugal. As\u00ed mesmo, foi cabaleiro da Orde da Torre e a Espada.\nEn 1825 o rei Xo\u00e1n VI nomeou a Stuart o seu plenipotenciario con poderes para negociar e asinar un tratado sobre o reco\u00f1ecemento da independencia do Brasil con respecto ao Reino Unido de Portugal, o Brasil e o Algarve. Investido dos poderes, Stuart asinou o tratado reco\u00f1ecendo a independencia brasileira o 29 de agosto de 1825, e o 15 de novembro do mesmo ano o rei de Portugal ratificou o tratado.\nO 22 de xaneiro de 1828 foi novamente nomeado embaixador en Par\u00eds e, o mesmo d\u00eda, elevado ao t\u00edtulo nobiliario de bar\u00f3n Stuart de Rothesay, da illa de Bute (Escocia). Continuou como embaixador en Francia at\u00e9 1831, data en que deixou o servizo diplom\u00e1tico.\nPor\u00e9n, en 1841 foi nomeado embaixador en Rusia, posto que ocupou at\u00e9 1844, en que a abandonou a cuasa dunha enfermidade.\nVida familiar.\nO 6 de febreiro de 1818 Stuart casou con Elizabeth Margaret Yorke, filla de Philip Yorke, terceiro conde de Hardwicke, coa que tivo d\u00faas fillas:\nXubilado antecipadamrnte do servizo diplom\u00e1tico en 1831, Stuart mandou constru\u00edr unha nova casa familiar. En 1830 comprara un terreo en Highcliffe, Dorset, que previamente fora dos seus antepasados e que vendera o seu pai. Entre 1831 e 1835 constru\u00eduse o castelo de Highcliffe, unha masi\u00f3n de estilo neog\u00f3tico.\nEn 1844, debido a problemas de sa\u00fade, regresou a Inglaterra, deixando a embaixada de San Petersburgo e retir\u00e1ndose ao seu castelo de Highcliffe, no que morreu o 6 de novembro de 1845, aos 66 anos de idade. Ao non ter ning\u00fan herdeiro masculino, o t\u00edtulo de \"bar\u00f3n Stuart de Rothesay\" extinguiuse coa s\u00faa morte. Foi enterrado na igrexa de St Mark, Highcliffe, e o seu monumento mortuorio a\u00ednda pode verse hoxe al\u00ed."}
{"id": "279289", "revid": "23204", "url": "https://gl.wikipedia.org/wiki?curid=279289", "title": "Helios", "text": "Na mitolox\u00eda grega, Helios (en grego antigo \u1f2d\u03bb\u03b9\u03bf\u03c2 \"H\u1ebflios\", \u2018sol\u2019) \u00e9 a personificaci\u00f3n do Sol. O himno hom\u00e9rico identif\u00edcao como fillo dos tit\u00e1ns Hiperi\u00f3n e T\u00eda (Hes\u00edodo) ou Eurifaesa (himno hom\u00e9rico) e irm\u00e1n das deusas Selene, a L\u00faa, e Eos, a Aurora. Por\u00e9n, Homero ch\u00e1mao a mi\u00fado simplemente Tit\u00e1n ou Hiperi\u00f3n.\nHelios era imaxinado como un fermoso deus coroado coa brillante aur\u00e9ola do sol, que conduc\u00eda un carro polo ceo cada d\u00eda ata o Oc\u00e9ano que circundaba a terra e regresaba por este cara o leste pola noite. Homero describe o carro de Helios como tirado por touros solares. Posteriormente, os cabalos recibiron os nomes Flegonte (\u2018ardente\u2019), Aet\u00f3n (\u2018resplandecente\u2019), Pirois (\u2018\u00edgneo\u2019) e \u00c9oo (\u2018amencer\u2019).\nCo paso do tempo, Helios foi cada vez m\u00e1is identificado co deus da luz, Apolo. O seu equivalente na mitolox\u00eda romana era Sol."}
{"id": "279290", "revid": "56817", "url": "https://gl.wikipedia.org/wiki?curid=279290", "title": "Aur\u00e9ola", "text": "Unha aur\u00e9ola ou halo \u00e9 un c\u00edrculo que aparece nas representaci\u00f3ns art\u00edsticas de personaxes significativos coa finalidade de exaltar a s\u00faa figura.\nSimbolismo.\nMalia que na actualidade \u00e9 asociado cos santos cristi\u00e1ns, \u00e9 un s\u00edmbolo moito m\u00e1is antigo. Aparece presente nalguhas representaci\u00f3ns iconogr\u00e1ficas do hindu\u00edsmo. e na arte exipcia como unha transposici\u00f3n do sol, igual que a coroa.\nOs fara\u00f3ns e deuses portaban o sol na testa, s\u00edmbolo da divindade Ra. Posteriormente Apolo, como deus do sol, foi representado cun halo, e Xesucristo, o novo rei-deus, deb\u00eda portar un signo de graza divina. Esta asociaci\u00f3n sol-deus, que aparece nos escritos de Plat\u00f3n e nos himnos hom\u00e9ricos, derivou na literatura en descrici\u00f3ns de heroes que semellaban ter unha refulxencia sobrenatural, o cal era un sinal de \"iluminaci\u00f3n\" por parte dos deuses. Esta marca pode adoptar a forma dun c\u00edrculo de chamas na arte relixiosa t\u00e1ntrica, ou ben na cabeza ou arredor do corpo da figura.\nO halo \u00e9 un elemento moi importante da iconograf\u00eda cristi\u00e1, mais tam\u00e9n o \u00e9 no budismo, sobre todo no Mahayana e no budismo tibetano. Adoita estar presente nas representaci\u00f3ns de Buda e das divindades asociadas coa relixi\u00f3n."}
{"id": "279293", "revid": "56817", "url": "https://gl.wikipedia.org/wiki?curid=279293", "title": "Flavor Flav", "text": "William Jonathan Drayton, Jr., nado en Roosevelt (Estado de Nova York) o 16 de marzo de 1959, \u00e9 un actor estadounidense."}
{"id": "279294", "revid": "5863", "url": "https://gl.wikipedia.org/wiki?curid=279294", "title": "Acci\u00f3n (Pontevedra)", "text": "Acci\u00f3n foi unha revista editada en Pontevedra de 1928 a 1930.\nHistoria e caracter\u00edsticas.\nSubtitulada \u00d3rgano de la Juventud Cat\u00f3lica, apareceu o 15 de abril de 1928. Con periodicidade quincenal, foi fundada por Xos\u00e9 Sesto e dirixida por Jos\u00e9 Mu\u00ed\u00f1os Gonz\u00e1lez. De car\u00e1cter relixioso, publicou artigos en galego de Ant\u00f3n Losada Di\u00e9guez, Antonio Rey Soto, Xo\u00e1n Bautista Andrade, Jacobo Rey Porto, Xerardo \u00c1lvarez Limeses, Manuel Casado Nieto e Herminia Fari\u00f1a; e tam\u00e9n poemas de Xos\u00e9 Manuel Cabada, Casimiro Cubela, M. Garc\u00eda Garc\u00eda e Xos\u00e9 Sesto. Tivo inicialmente unha secci\u00f3n cr\u00edtica titulada \"Picotazos\", que desapareceu axi\u00f1a. Cesou a s\u00faa publicaci\u00f3n o 31 de maio de 1930."}
{"id": "279296", "revid": "98629", "url": "https://gl.wikipedia.org/wiki?curid=279296", "title": "Gran Premio de Alema\u00f1a de 1978", "text": "O Gran Premio de Alema\u00f1a de F\u00f3rmula 1 de (formalmente o Gro\u00dfer Preis von Deutschland) foi unha carreira de F\u00f3rmula 1 que se celebrou en Hockenheimring o 30 de xullo de 1978.\nResumo da carreira.\nNon houbo sorpresas na clasificaci\u00f3n, con Mario Andretti na pole e Ronnie Peterson xunto a el, e Niki Lauda terceiro. Ao principio, Peterson sa\u00edu mellor e tomou o liderado de Andretti, pero sost\u00edvoa durante s\u00f3 catro voltas antes de que Andretti o recuperara. Lauda foi terceiro nas primeiras voltas, pero foi adiantado por Alan Jones, o d\u00fao loitou ata que o motor de Lauda fallou unha vez m\u00e1is. Os dous coches de Lotus marchaban na parte dianteira, e Jones marchaba terceiro con comodidade ata que se retirou cun problema coa vaporizaci\u00f3n do combustible. As esperanzas de lotus dun 1-2 terminaron cando a caixa de cambios de Peterson fallou, pero Andretti non foi afectado e logrou \u00e1 s\u00faa quinta vitoria da tempada, con Jody Scheckter segundo e Jacques Laffite terceiro."}
{"id": "279303", "revid": "5312", "url": "https://gl.wikipedia.org/wiki?curid=279303", "title": "Ana Mato", "text": "Ana Mato Adrover, nada en Madrid o 24 de setembro de 1959, \u00e9 unha pol\u00edtica espa\u00f1ola que pertence ao Partido Popular. Foi Ministra de Sanidade, Servizos Sociais e Igualdade do Goberno de Espa\u00f1a dende o 22 de decembro de 2011 ata novembro de 2014. \u00c9 irm\u00e1 de Gabriel Mato, tam\u00e9n pol\u00edtico.\nFoi tam\u00e9n vicesecretaria xeral do Partido Popular, encargada da organizaci\u00f3n do partido e de temas electorais, entre 2008 e 2012. Anteriormente foi eurodeputada do Parlamento Europeo entre o ano 2004 e 2008.\nEst\u00e1 separada do exalcalde de Pozuelo de Alarc\u00f3n, Jes\u00fas Sep\u00falveda, imputado polo Caso G\u00fcrtel, co que ten tres fillos. Dimitiu como Ministra o 26 de novembro de 2014 pola s\u00faa implicaci\u00f3n no Caso G\u00fcrtel. Uns meses despois anunciu a s\u00faa retirada da pol\u00edtica, se ben continuou no seu posto de deputada ata a disoluci\u00f3n das Cortes previa \u00e1s elecci\u00f3ns lexislativas de 2015."}
{"id": "279304", "revid": "10599", "url": "https://gl.wikipedia.org/wiki?curid=279304", "title": "Eurodeputada", "text": ""}
{"id": "279305", "revid": "10599", "url": "https://gl.wikipedia.org/wiki?curid=279305", "title": "Ana Mato Adrover", "text": ""}
{"id": "279307", "revid": "5863", "url": "https://gl.wikipedia.org/wiki?curid=279307", "title": "Canta Claro (Vigo)", "text": "Canta Claro foi un semanario editado en Vigo en 1894.\nHistoria e caracter\u00edsticas.\nApareceu o 4 de outubro de 1894, fundado e dirixido por Adolfo Lahorra cando deixou o diario \"La Rep\u00fablica\". Ti\u00f1a como obxectivo expo\u00f1er o que lle acontecera ao seu director cos accionistas do xornal, que o destitu\u00edron na direcci\u00f3n. Cesou ao pouco tempo."}
{"id": "279308", "revid": "1131", "url": "https://gl.wikipedia.org/wiki?curid=279308", "title": "F\u00e1tima B\u00e1\u00f1ez", "text": "Mar\u00eda F\u00e1tima B\u00e1\u00f1ez Garc\u00eda, nada en San Juan del Puerto (Huelva) o 6 de xaneiro de 1967, m\u00e1is co\u00f1ecida como F\u00e1tima B\u00e1\u00f1ez, \u00e9 unha pol\u00edtica, economista e xurista espa\u00f1ola. Entre 2011 e 2018 foi ministra de Emprego e Seguridade Social do Goberno de Espa\u00f1a."}
{"id": "279309", "revid": "10599", "url": "https://gl.wikipedia.org/wiki?curid=279309", "title": "Mar\u00eda F\u00e1tima B\u00e1\u00f1ez Garc\u00eda", "text": ""}
{"id": "279310", "revid": "98629", "url": "https://gl.wikipedia.org/wiki?curid=279310", "title": "Gran Premio de Austria de 1978", "text": "O Gran Premio de Austria de 1978 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 13 de agosto de 1978. Foi a 12\u00aa carreira da tempada de F\u00f3rmula Un de . Levouse a cabo sobre 54 voltas para cubrir unha distancia de carreira de 320 quil\u00f3metros.\nResumo da carreira.\nO circu\u00edto do GP de Austria estaba cheo de seareiros de Niki Lauda; pero desgraciadamente para eles Lauda clasificou s\u00f3 12\u00ba, e os coches de Lotus volveron tomar a primeira fila, con Ronnie Peterson na pole. A sorpresa na cualificaci\u00f3n foi Jean-Pierre Jabouille, quen cualificou o seu Renault turbo terceiro. O comezo viu a Peterson liderando na primeira curva, con Carlos Reutemann arrebatando o segundo posto a Mario Andretti. Andretti intentou conseguir o lugar m\u00e1is tarde durante a volta, pero os dous chocaron e Andretti retirouse despois de que o seu coche batera contra as barreiras, mentres que Reutemann perdeu un par de lugares que foron para Patrick Depailler e Jody Scheckter. Na cuarta volta, caeu unha forte chuvieira sobre \u00e1 pista, Reutemann trompeou e quedou varado pero os comisarios empuxaron o seu coche, xa que estaba nun lugar perigoso, mentres Scheckter estrelouse, e a carreira det\u00edvose.\nA carreira reiniciouse cando parou a choiva, e unha vez m\u00e1is Peterson liderou seguido de Depailler e Lauda. A medida que a pista comezou a secarse, Peterson comezou a afastarse, a Reutemann sac\u00e1ronlle bandeira negra por recibir axuda externa, Lauda estrelouse pouco despois, deixando a Gilles Villeneuve terceiro. Os pilotos cambiaron a pneum\u00e1ticos lisos, pero o top 3 mantiv\u00e9ronse as\u00ed ata o final, Peterson ga\u00f1ou por diante de Depailler, con Villeneuve logrando o seu primeiro podio."}
{"id": "279314", "revid": "1888", "url": "https://gl.wikipedia.org/wiki?curid=279314", "title": "El Canta-Claro", "text": "El Canta-Claro foi un peri\u00f3dico editado en Corcubi\u00f3n en 1905.\nHistoria e caracter\u00edsticas.\nSubtitulada \"Revista literaria e independente, defensora de los intereses generales\", apareceu en 1905. Foi voceiro do deputado a Cortes polo distrito de Corcubi\u00f3n Ram\u00f3n Sanjurjo Neira. O n\u00famero 9 (10 de decembro de 1905) fai unha apolox\u00eda do pol\u00edtico liberal Segismundo Moret, que vi\u00f1a de ser nomeado presidente do Goberno. Nese mesmo n\u00famero apareceu un artigo en galego sobre a Festa das Neves. Ti\u00f1a colaboradores en Mux\u00eda, Vimianzo e Camari\u00f1as."}
{"id": "279319", "revid": "1131", "url": "https://gl.wikipedia.org/wiki?curid=279319", "title": "Loser", "text": "Loser pode referirse a:"}
{"id": "279320", "revid": "56817", "url": "https://gl.wikipedia.org/wiki?curid=279320", "title": "Prote\u00edna con \u00e1ncora lip\u00eddica", "text": "Unha prote\u00edna con \u00e1ncora lip\u00eddica ou prote\u00edna ancorada a l\u00edpido \u00e9 unha prote\u00edna que est\u00e1 unida covalentemente a l\u00edpidos como \u00e1cidos graxos como o palmitato ou miristato, que lle serven de \u00e1ncora para mantela unida \u00e1 superficie dunha membrana celular. Son exemplos de prote\u00ednas deste tipo certas lipoprote\u00ednas bacterianas, as prote\u00ednas G e certas quinases. Crese que a cadea hidr\u00f3foba do \u00e1cido graxo que levan se insire na membrana ocupando un lugar entre os l\u00edpidos da bicapa lip\u00eddica da membrana. Os puntos onde adoitan unirse os l\u00edpidos \u00e1 prote\u00edna son xeralmente os extremos amino terminais e as cadeas laterais de residuos de ciste\u00edna da prote\u00edna.\nEn xeral, este tipo de modificaci\u00f3ns por uni\u00f3n de prote\u00ednas destinadas a membranas a l\u00edpidos denom\u00ednase lipidaci\u00f3n. A uni\u00f3n de palmitato \u00e1s prote\u00ednas denom\u00ednase palmitoilaci\u00f3n, e a uni\u00f3n de miristato ch\u00e1mase miristoilaci\u00f3n. Outro tipo de uni\u00f3ns de prote\u00ednas e l\u00edpidos, neste caso isoprenoides, \u00e9 a prenilaci\u00f3n, na cal o l\u00edpido hidr\u00f3fobo tam\u00e9n facilita o ancoramento da prote\u00edna a membranas. As principais cadeas que se engaden \u00e1s prote\u00ednas na prenilaci\u00f3n son grupos farnesil, xeranil, xeranilxeranil, ou dolicol, todos eles produtos da v\u00eda da HMG-CoA redutase ou v\u00eda do mevalonato.\nOutras \u00e1ncoras lip\u00eddicas son as \u00e1ncoras GPI de glicosilfosfatidilinositol."}
{"id": "279322", "revid": "27155", "url": "https://gl.wikipedia.org/wiki?curid=279322", "title": "Prote\u00edna ancorada a l\u00edpido", "text": ""}
{"id": "279324", "revid": "27155", "url": "https://gl.wikipedia.org/wiki?curid=279324", "title": "Lipidaci\u00f3n", "text": ""}
{"id": "279328", "revid": "1822", "url": "https://gl.wikipedia.org/wiki?curid=279328", "title": "Selecci\u00f3n de f\u00fatbol de Uruguai", "text": ""}
{"id": "279329", "revid": "1822", "url": "https://gl.wikipedia.org/wiki?curid=279329", "title": "Primeira Divisi\u00f3n de Uruguai", "text": ""}
{"id": "279331", "revid": "72012", "url": "https://gl.wikipedia.org/wiki?curid=279331", "title": "El Faro de Ferrol", "text": "El Faro de Ferrol foi un xornal editado en Ferrol entre 1914 e 1915.\nHistoria e caracter\u00edsticas.\nFoi fundado en 1914 por \u00c1ngel Garc\u00eda Valerio. Diario de orientaci\u00f3n liberal-prietista, estivo dirixido por Jos\u00e9 Lapique Adrio at\u00e9 outubro de 1914 e despois por Adolfo Lahorra. Cesou a s\u00faa publicaci\u00f3n en setembro de 1915 ao producirse a uni\u00f3n dos prietistas e os romanonistas do Partido Liberal."}
{"id": "279332", "revid": "1888", "url": "https://gl.wikipedia.org/wiki?curid=279332", "title": "Adolfo Lahorra", "text": "Adolfo Lahorra Tello, nado ca. 1869 en Cartaxena, foi un xornalista e escritor galego.\nTraxectoria.\nFoi redactor de \"La Uni\u00f3n Republicana\" de Pontevedra at\u00e9 outubro de 1893 e colaborou en \"Extracto de Literatura\". Trasladouse a Vigo a finais de abril de 1894 para dirixir \"La Rep\u00fablica\", despois dirixiu \"Canta Claro\" e \"Galicia Agr\u00edcola, Comercial e Industrial\"; tam\u00e9n foi redactor de \"Faro de Vigo\". En novembro de 1900 integrouse como redactor en \"La Uni\u00f3n Nacional\". En 1902 f\u00edxose cargo da direcci\u00f3n de \"La Ma\u00f1ana\" da Coru\u00f1a. Despois dirixiu \"Diario Ferrolano\", \"El Eco de Galicia\", \"Tierra Gallega\" (de 1910 a 1914) da Coru\u00f1a e \"El Faro de Ferrol\" (de 1914 a 1915). Marchou a Madrid e en 1917 dirixiu o semanario sat\u00edrico \"Caras sin caretas\". \u00c9 autor da revista \"Entre moros y cristianos\" e do aprop\u00f3sito \"\u00a1Todo el a\u00f1o es Carnaval!\"."}
{"id": "279333", "revid": "1888", "url": "https://gl.wikipedia.org/wiki?curid=279333", "title": "Adolfo Lahorra Tello", "text": ""}
{"id": "279334", "revid": "54334", "url": "https://gl.wikipedia.org/wiki?curid=279334", "title": "Juan Via\u00f1o", "text": "Juan Manuel Via\u00f1o Rey, nado en Boqueix\u00f3n o 4 de xullo de 1955, \u00e9 un matem\u00e1tico galego, que ocupou o posto de reitor da Universidade de Santiago de Compostela. \nTraxectoria.\nLicenciado de Matem\u00e1ticas,\u00e9 catedr\u00e1tico de Matem\u00e1tica aplicada na Universidade de Santiago de Compostela. Na universidade, foi xefe do departamento de Matem\u00e1ticas aplicadas entre 1986 e 1992, decano da facultade de Matem\u00e1ticas entre 2001 e 2009 e vicerreitor no equipo de goberno de Sen\u00e9n Barro, entre 2002 e 2010. \nPoliticamente def\u00ednese como socialdem\u00f3crata e foi concelleiro do PSdeG en Boqueix\u00f3n.\nCandidato a reitor nas elecci\u00f3ns de 2014, imp\u00faxose ao outro candidato, Antonio L\u00f3pez D\u00edaz, para suceder a Juan Casares Long por unha estreita marxe de 1.988 votos a 1.914, cunha diferenza de unicamente 25 votos ponderados. En 2018 volveu postularse para a re-elecci\u00f3n como reitor, pero foi derrotado nesta ocasi\u00f3n polo xurista Antonio L\u00f3pez D\u00edaz."}
{"id": "279335", "revid": "1093", "url": "https://gl.wikipedia.org/wiki?curid=279335", "title": "Sen\u00e9n Barro Ameneiro", "text": ""}
{"id": "279336", "revid": "88628", "url": "https://gl.wikipedia.org/wiki?curid=279336", "title": "Antonio L\u00f3pez D\u00edaz", "text": "Antonio L\u00f3pez D\u00edaz, nado en Cabarcos (Barreiros) en 1964 \u00e9 un xurista galego, especialista en dereito financeiro e reitor da Universidade de Santiago de Compostela dende 2018.\nTraxectoria.\nEstudou no seminario de Mondo\u00f1edo e rematou o bacharelato no IES San Rosendo de Mondo\u00f1edo. Marchou estudar a Santiago de Compostela, onde se licenciou en dereito pola Universidade de Santiago de Compostela en 1986 e se doutorou en 1991. Como investigador e docente, desenvolveu a s\u00faa carreira na \u00e1rea do dereito financeiro.\nFormou parte do equipo reitoral de Dar\u00edo Villanueva entre 1998 e 2002, ocup\u00e1ndose das \u00e1reas de infraestruturas e de coordinaci\u00f3n do campus de Santiago. En 2002 abandonou a direcci\u00f3n da USC e tres anos m\u00e1is tarde, en 2005, foi elixido decano da Facultade de Dereito, cargo en que permaneceu durante tres anos. En 2007 foi elixido conselleiro de Contas polo Parlamento de Galicia e pasou a presidir a instituci\u00f3n como conselleiro maior ata 2010, ano en que foi substitu\u00eddo por Luciano Fari\u00f1a Busto.\nEn 2013 abandonou o Consello de Contas e reincorporouse \u00e1 carreira universitaria. Meses despois presentou a s\u00faa candidatura a reitor da USC, pero foi derrotado en abril de 2014 polo matem\u00e1tico Juan Via\u00f1o por unha estreita marxe. Con todo, volver\u00eda postularse para o posto de reitor, obxectivo que logrou ao derrotar a Via\u00f1o nas elecci\u00f3n universitarias de maio de 2018."}
{"id": "279337", "revid": "23204", "url": "https://gl.wikipedia.org/wiki?curid=279337", "title": "James Mason", "text": "James Neville Mason, nado en Huddersfield (Inglaterra) o 15 de maio de 1909 e finado en Lausana (Su\u00edza) o 27 de xullo de 1984 foi un actor ingl\u00e9s.\nTraxectoria.\nComezou na interpretaci\u00f3n na universidade, un\u00edndose ao Old Vic Theatre en Londres. Entre 1935 e 1938 protagonizou m\u00faltiples filmes brit\u00e1nicos. Durante a segunda guerra mundial foi obxector de conciencia, o que fixo que a s\u00faa familia rompese con el durante moitos anos.\nComezou a ser popular pola s\u00faa aparici\u00f3n na serie de melodramas de Gainsborough Pictures a mediados da d\u00e9cada de 1940, sendo votado polos exhibidores como a estrela m\u00e1is popular do pa\u00eds entre 1944 e 1947.\nEn 1963 estableceuse en Su\u00edza."}
{"id": "279338", "revid": "5312", "url": "https://gl.wikipedia.org/wiki?curid=279338", "title": "Hedy Lamarr", "text": "Hedwig Eva Maria Kiesler, nada en Viena o 9 de novembro de 1914 e finada en Casselberry (Florida) o 19 de xaneiro de 2000, foi unha actriz e inventora austr\u00edaca.\nTraxectoria.\nPrimeiros anos e cinema.\nNaceu en Viena en 1914, filla dunha pianista e un banqueiro xudeu. Cando ti\u00f1a dezaoito anos protagonizou o filme \"Ekstase\", de Gustav Machat\u00fd, no que interpretaba unha moza casada cun home vello e indiferente. O filme foi famoso por unha escena na que Lamarr nada e corre espida polo bosque. O primeiro marido de Lamarr, Friedrich Mandl, o terceiro home m\u00e1is rico de Austria tratou de comprar todas as copias do filme que puido. Malia ser medio xudeu, Mandl vendeu munici\u00f3n a Italia e Alema\u00f1a. Na s\u00faa autobiograf\u00eda indica que Adolf Hitler e Benito Mussolini acudiron a festas na s\u00faa casa.\nFinalmente Lamarr non soportou o control \u00e1 que a somet\u00eda o seu marido e decidiu separarse. Disfrazouse ela e a s\u00faa asistenta (a\u00ednda que ela mesma dixo que algunha an\u00e9cdota da s\u00faa autobiograf\u00eda fora inventada por un \u201cnegro\u201d) e voaron a Par\u00eds. Pouco despois en Londres co\u00f1eceu a Louis B. Mayer, quen a contratou e lle deu o seu nome art\u00edstico.\nEn Hollywood interpretou personaxes arquet\u00edpicas: mulleres glamurosas e sedutoras de orixe ex\u00f3tica, como Dalila en \"Samson and Delilah\". A partir de 1950 a s\u00faa carreira declinou e apareceu s\u00f3 esporadicamente en filmes.\nInventos.\nO compositor George Antheil era veci\u00f1o de Lamarr en California e experimentara con instrumentos musicais de control autom\u00e1tico. Durante a segunda guerra mundial Lamarr e Antheil falaban da posibilidade de crear torpedos controlados por radio. Lamarr aprendera sobre armamento asistindo a conferencias co seu primeiro marido. Ambos desenvolveron a idea de usar unha especie de piano que empregaba unha temper\u00e1 versi\u00f3n do salto en frecuencia. Por\u00e9n, a mari\u00f1a estadounidense non adoptou o sistema ata a crise dos m\u00edsiles de Cuba en 1962, cando a patente xa expirara. Hedy Lamarr intentou entrar no National Inventors Council, mais alg\u00fans membros como Charles F. Kettering indicaron que axudar\u00eda m\u00e1is se empregaba a s\u00faa sona para a promoci\u00f3n de bonos de guerra.\nAs ideas de Lamarr e Antheil serviron de base para os modernos sistemas de comunicaci\u00f3n, como o Bluetooth, o COFDM e o CDMA. Na actualidade cel\u00e9brase no D\u00eda do Inventor o aniversario do nacemento de Lamarr.\nPasamento.\nTras anos de reclusi\u00f3n na s\u00faa casa, finou en 2000. O seu fillo Anthony Loder esparexeu as s\u00faas cinzas nos bosques de Viena, de acordo co desexo da s\u00faa nai."}
{"id": "279339", "revid": "1888", "url": "https://gl.wikipedia.org/wiki?curid=279339", "title": "Diario Ferrolano", "text": "Diario Ferrolano foi un xornal editado en Ferrol entre 1903 e 1916.\nHistoria e caracter\u00edsticas.\nApareceu en marzo de 1903. Propiedade de Francisco Barc\u00f3n de Quevedo, quen fundou o peri\u00f3dico, estivo dirixido por Adolfo Lahorra at\u00e9 setembro de 1906, Wenceslao Fern\u00e1ndez Fl\u00f3rez de decembro dese ano at\u00e9 abril de 1911, Narciso de Castro a partir desa data, Eladio Fern\u00e1ndez Di\u00e9guez dende setembro de 1912, e a partir de 1915 Pedro Fraga Porto. Entre os seus redactores figuraron Manuel Barbeito Herrera, Luis Mes\u00eda, Ildefonso Barc\u00f3n, Manuel Garc\u00eda Cort\u00e9s e Santiago de la Iglesia Santos. Cesou a s\u00faa publicaci\u00f3n o 8 de agosto de 1916."}
{"id": "279345", "revid": "23204", "url": "https://gl.wikipedia.org/wiki?curid=279345", "title": "Morgana en Esmelle", "text": "Morgana en Esmelle \u00e9 unha novela en lingua galega escrita por Bego\u00f1a Caama\u00f1o e publicada por Editorial Galaxia en 2012. Ga\u00f1ou o Premio \u00c1nxel Casal da Asociaci\u00f3n Galega de Editores ao mellor libro de ficci\u00f3n, o Premio da AELG \u00e1 mellor obra de narrativa, o Premio da Cr\u00edtica de narrativa galega e mais o Premio Ant\u00f3n Losada Di\u00e9guez de creaci\u00f3n literaria no 2013.\nTrama.\nNo castelo de Tintaxel vive o rei Garlois, a s\u00faa muller Igraine e mais Morgana, a filla de ambos. Nunha batalla Garlois resulta malferido, e o mago Merl\u00edn logra que Uther de Pendrag\u00f3n, o nobre que derrotara a Garlois, adopte a aparencia deste e deixe pre\u00f1ada a Igraine. Froito da relaci\u00f3n nace Artur. Anos despois, Merl\u00edn fai que Artur case con Xenevra, co prop\u00f3sito de convertelo en caudillo dos celtas en Britania e acadar a cristianizaci\u00f3n do seu pobo.\nPola s\u00faa banda, Morgana marcha coa s\u00faa t\u00eda Viviana \u00e1 illa de \u00c1valon, a formarse e desenvolver a s\u00faa sabedor\u00eda, regresando a Camelot para a voda do seu irm\u00e1n. Mais malia os prop\u00f3sitos de Merl\u00edn, o amor entre Artur e Xenevra non \u00e9 tal, posto que Xenevra est\u00e1 namorada de Lancelot e Artur da s\u00faa irm\u00e1.\nNarraci\u00f3n.\nA novela, escrita en terceira persoa, alterna varios narradores: Felipe de Amancia, Merl\u00edn, a propia Morgana e as \"Cr\u00f3nicas de \u00c1valon\". Os dous primeiros amosan unha visi\u00f3n persoal deses personaxes, e os textos tomados das \"Cr\u00f3nicas\" pretenden dar unha visi\u00f3n m\u00e1is obxectiva.\nA trama entronca coa Materia de Breta\u00f1a e co mundo fabuloso descrito por \u00c1lvaro Cunqueiro na terra de Miranda na obra \"Merl\u00edn e familia\". Con todo, esta \u00e9 unha novela que pretende botar sobre o asunto unha mirada feminina, resaltando o papel de Viviana e Morgana fronte \u00e1s pretensi\u00f3ns de Merl\u00edn."}
{"id": "279349", "revid": "27155", "url": "https://gl.wikipedia.org/wiki?curid=279349", "title": "Lourinhanosaurus", "text": "O Lourinhanosaurus (lagarto de Lourinh\u00e3) \u00e9 un x\u00e9nero de dinosauro ter\u00f3podo carn\u00edvoro que viviu durante o Xur\u00e1sico Superior. Os seus primeiros rexistros atop\u00e1ronse en Peralta, pr\u00f3ximo a Lourinh\u00e3 (Portugal) en 1982, mais non foi descrito ata 1998, polo paleont\u00f3logo portugu\u00eas Oct\u00e1vio Mateus.\nO x\u00e9nero ten unha \u00fanica especie descrita ata o momento, o Lourinhanosaurus antunesi, nomeado en honra do paleont\u00f3logo portugu\u00eas Miguel Telles Antunes.\nO \"Lourinhanosaurus\" \u00e9 un ter\u00f3podo carn\u00edvoro, e non debe confundirse co saur\u00f3podo herb\u00edvoro \"Lourinhasaurus\", de nome moi parecido e atopado tam\u00e9n en Portugal.\nMaterial.\nO esp\u00e9cime encontrado en Peralta (ML 370) consiste nun esqueleto parcial, composto por seis v\u00e9rtebras cervicais con seis costelas, cinco v\u00e9rtebras sacras coas costelas, catorce v\u00e9rtebras caudais, oito chevr\u00f3ns, os dous f\u00e9mures, a t\u00edbia e a f\u00edbula dereita, un metatarso, dous ilios, e o isquio e pube incompletos, xunto con 32 gastr\u00f3litos.\nEn Porto das Barcas encontrouse un f\u00e9mur (ML 555), pertencente a outro individuo da mesma especie.\nAdemais deses restos, encontr\u00e1ronse en 1993 na praia de Paimogo cerca de 100 ovos (ML 565) , alg\u00fans dos cales conti\u00f1an \u00f3sos de embri\u00f3ns de dinosauro, asignados \u00e1 especie \"L. antunesi\" anos m\u00e1is tarde.\nTanto o holotipo coma os demais rexistros, est\u00e1n conservados no museo da Lourinh\u00e3.\nPaleobiolox\u00eda.\nO \"L. antunesi\" foi un grande dinosauro carn\u00edvoro. O esp\u00e9cime atopado era era un adolescente, que med\u00eda uns 4,5 metros de longo e pesaba uns 160 kg. Un adulto alcanzar\u00edaa os 8 metros, aos 10 anos de idade.\nSistem\u00e1tica.\nA relaci\u00f3n filoxen\u00e9tica do \"Lourinhanosaurus\" \u00e9 controvertida debido \u00e1 parcialidade do esqueleto (principalmente pola falta das partes diagn\u00f3sticas da pube), e por non haber consenso entre os especialistas. Inicialmente foi situado entre os Allosauroidea, e m\u00e1is tarde aproxim\u00e1rono \u00e1 familia Sinraptoridae. Recentemente, alg\u00fans investigadores pensan que o \"L. antunesi\" non \u00e9 un alosauroideo, sen\u00f3n membro dos Megalosauroidea, un grupo m\u00e1is primitivo de t\u00e9ropodos tetanuros. Benson \"et al.\" (2010) consideran que esta especie, xunto co \"Poekilopleuron\", pertence aos Sinraptoridae. Carrano \"et al.\" (2012) prefiren clasificalo como Coelurosauria."}
{"id": "279352", "revid": "89787", "url": "https://gl.wikipedia.org/wiki?curid=279352", "title": "Zona de habitabilidade", "text": "En astrof\u00edsica denom\u00ednase zona de habitabilidade estelar, zona de habitabilidade circunestelar ou simplemente zona de habitabilidade \u00e1 rexi\u00f3n derredor dunha estrela na que se atopase un planeta terrestre ou un sat\u00e9lite cunha masa comprendida entre 0,6 e 10 veces a masa da Terra, cunha presi\u00f3n atmosf\u00e9rica superior \u00f3s 6,1 milibares (que corresponde co punto triplo da auga), cunha luminosidade e radiaci\u00f3n incidente que permitise atopar auga na s\u00faa superficie en estado l\u00edquido.\nHistoria do concepto.\nO termo foi definido por primeira vez en 1953 polo astrof\u00edsico Su-Shu Huang como a \u00e1rea derredor dunha estrela onde poder\u00edamos atopar auga en estado l\u00edquido en grandes cantidades. Sendo o primeiro en introducir o termo no contexto da habitabilidade planetaria e por extensi\u00f3n no de posibilidade de vida extraterrestre.\nMais o concepto de zona de habitabilidade \u00e9 anterior, describ\u00edndose noutras obras como en \"The Green and the Red Planet: A Physiological Study of the Possibility of Life on Mars\" (1953) de Hubertus Strughold onde fai referencia as zonas onde a vida poder\u00eda aparecer ou en \"Liquid Water Belt\" (1953) de Harlow Shapley onde se fala da importancia da auga l\u00edquida para a vida.\nA teor\u00eda das zonas de habitabilidade foi desenvolvida de forma adicional por Stephen H. Dole no seu libro \"Habitable Planets for Man\" de 1964, no que describe as zonas de habitabilidade circunestelar as\u00ed como outros aspectos determinantes para a habitabilidade planetaria. Facendo amais unha estimaci\u00f3n do n\u00famero de planetas habitables na V\u00eda L\u00e1ctea; arredor de 600 mill\u00f3ns.\n\u00d3 mesmo tempo o escritor de ficci\u00f3n cient\u00edfica Isaac Asimov introduce o concepto de zona de habitabilidade estelar para o grande p\u00fablico a trav\u00e9s de relatos nos que indaga sobre a colonizaci\u00f3n espacial .\nEn 1970 aparece tam\u00e9n o termo \"Goldilocks zone\" para referirse especificamente \u00e1 rexi\u00f3n arredor dunha estrela onde a temperatura \u00e9 \u00f3ptima para que a auga apareza na fase l\u00edquida. En 1993 o astr\u00f3nomo James Kasting introduciu o termo \"zona de habitabilidade circunestelar\" para referirse de forma m\u00e1is precisa a aquela rexi\u00f3n co\u00f1ecida ata o momento como \"zona habitable\".\nAmpliando a teor\u00eda de zona de habitabilidade, no ano 2000, Peter Ward e Donald Brownlee introduciron a idea de \"zona de habitabilidade gal\u00e1ctica\", desenvolvida posteriormente por Guillermo Gonzalez, e definida como aquela rexi\u00f3n afastada das fontes intensas de radiaci\u00f3n, sobre todo do violento centro gal\u00e1ctico e das rexi\u00f3ns activas de formaci\u00f3n estelar. A conxunci\u00f3n destas d\u00faas zonas (zona de habitabilidade estelar e zona de habitabilidade gal\u00e1ctica) \u00e9 onde se presentan as condici\u00f3ns m\u00e1is favorables para a aparici\u00f3n e posterior desenvolvemento de vida nun contorno planetario adecuado.\nDeterminaci\u00f3n da zona de habitabilidade.\nRelegada nos seus inicios \u00f3 marco da especulaci\u00f3n, en datas recentes co descubrimento dun n\u00famero cada vez maior de planetas extrasolares, fixo espertar un inusitado interese no estudo da zona de habitabilidade, sobre todo no campo da astrobiolox\u00eda.\nProba disto e o desenvolvemento de diversas expresi\u00f3ns matem\u00e1ticas, como as que propo\u00f1en Kasting, Whitmire e Reynolds en 1993 ou Whitmire e Reynolds en 1996, destinadas \u00f3 c\u00e1lculo aproximado dos radios interno ZHri e externo ZHro da zona de habitabilidade expresados en unidades astron\u00f3micas (UA):\nformula_1\nformula_2\nonde L \u00e9 a luminosidade e Sb o fluxo estelar.\nformula_3\nformula_4\nformula_5\nformula_6\nformula_7\nonde LZAMS \u00e9 a luminosidade durante o momento cero do inicio da secuencia principal (Zero Age Main Sequence), LHZT \u00e9 a luminosidade no momento de tr\u00e1nsito e LMSE \u00e9 a luminosidade \u00f3 final da secuencia principal.\nComo se pode apreciar a partir do \u00faltimo conxunto de expresi\u00f3ns matem\u00e1ticas, a zona de habitabilidade evoluciona co tempo, migrando cara o exterior a medida que a estrela percorre a secuencia principal.\nPosibilidade de vida nas zonas de habitabilidade. Factores implicados.\nA posibilidade de vida ded\u00facese a partir das propiedades f\u00edsicas como a masa, a temperatura efectiva, o fluxo estelar, as caracter\u00edsticas e a evoluci\u00f3n da zona de habitabilidade; \u00f3 atoparse estreitamente ligadas \u00e1 vida das estrelas.\nDeste xeito cunha temperatura efectiva inferior \u00f3s 3.000 K e unha luminosidade mil veces inferior \u00e1 do Sol, as ananas vermellas de clase espectral M presentar\u00edan unha zona de habitabilidade moi estreita e pr\u00f3xima \u00e1 estrela, quedando bloqueada a rotaci\u00f3n planetaria a partir de 0,6 a 0,4 masas solares. A pesar deste inconveniente e da emisi\u00f3n da maior parte da enerx\u00eda liberada en forma de radiaci\u00f3n infravermella, o abundante n\u00famero deste tipo de estrelas (70-90% na V\u00eda L\u00e1ctea) e a s\u00faa extrema lonxevidade fai que presenten en conxunto a \u00e1rea de habitabilidade m\u00e1is extensa na nosa galaxia. Malia non haber restrici\u00f3n temporal algunha, unha masa inferior a 0,08 veces a masa solar implica unhas condici\u00f3ns de presi\u00f3n e temperatura no seu n\u00facleo insuficientes para manter activo o seu n\u00facleo.\nAs ananas marr\u00f3ns, consideradas obxectos de transici\u00f3n entre estrelas e planetas, mostran unhas caracter\u00edsticas f\u00edsicas que imposibilitan a existencia \u00f3 seu redor dunha zona de habitabilidade en estrito senso.\nNo extremo oposto, cunhas temperaturas efectivas de 50.000 K e unha luminosidade mill\u00f3ns de veces superiores \u00e1 do Sol at\u00f3panse as grandes estrelas azuladas e branco-azuladas de clase espectral O e B. O seu reducido n\u00famero, a emisi\u00f3n da maior parte da enerx\u00eda liberada en forma de radiaci\u00f3n ultravioleta, a s\u00faa ef\u00e9mera vida e o intenso vento estelar que caracteriza a estas grandes estrelas non s\u00f3 impide a consolidaci\u00f3n \u00f3 seu redor de corpos planetarios, se non que en casos extremos poden chegar a disipar os discos planetarios presentes en estrelas veci\u00f1as.\nEstimando para a evoluci\u00f3n da vida nun planeta coma a Terra un lapso de tempo non inferior a 4.000 mill\u00f3ns de anos, as estrelas m\u00e1is aptas ser\u00edan aquelas que presentasen unha masa entre 0,6 e 1,20 masas solares, e dicir, estrelas de clase espectral F, G e K."}
{"id": "279353", "revid": "51040", "url": "https://gl.wikipedia.org/wiki?curid=279353", "title": "Zona de habitabilidade circunestelar", "text": ""}
{"id": "279354", "revid": "51040", "url": "https://gl.wikipedia.org/wiki?curid=279354", "title": "Zona de habitabilidade estelar", "text": ""}
{"id": "279355", "revid": "1131", "url": "https://gl.wikipedia.org/wiki?curid=279355", "title": "Praza de San Pedro", "text": "A Praza de San Pedro (\"Piazza San Pietro\", en italiano) at\u00f3pase na Cidade do Vaticano, dentro da cidade e capital italiana de Roma e precede, a modo de gran sala per\u00edptera, \u00e1 Bas\u00edlica de San Pedro, o magno templo do catolicismo. Foi proxectada por Gian Lorenzo Bernini entre 1656 e 1667.\n\u00c1 praza acc\u00e9dese desde a Via della Conciliazione e mostra, ao fondo, a magn\u00edfica fachada da Bas\u00edlica de San Pedro; esta v\u00eda comeza no largo Xo\u00e1n XXIII, moi preto do castelo de Sant'Angelo, xunto ao r\u00edo T\u00edber, pasando ao final pola praza P\u00edo XII.\nA praza \u00e9 unha grande explanada trapezoidal que se alarga lateralmente mediante d\u00faas pasaxes, con forma el\u00edptica, de columnatas rematadas nunha balaustrada sobre a que se asentan as figuras de cento corenta santos de diversas \u00e9pocas e lugares. No seu interior hai d\u00faas fontes, unha en cada foco da elipse e, no medio da praza, erixiuse un monumental obelisco (de 25 m de altura e 327 t de peso), un bloque p\u00e9treo sen inscrici\u00f3ns tra\u00eddo de Exipto, que estaba no Circo de Ner\u00f3n e que, en 1586 o papa Sixto V decidiu colocar fronte \u00e1 Bas\u00edlica de San Pedro na memoria do martirio de San Pedro no circo de Ner\u00f3n. Co\u00f1\u00e9cesa como a \"testemu\u00f1a muda\", pois xunto a el crucificouse a Pedro. A esfera de bronce da c\u00faspide que, segundo a lenda medieval, conti\u00f1a os restos de Xulio C\u00e9sar, foi substitu\u00edda por unha reliquia da cruz de Cristo. As d\u00faas pasaxes de columnas (284 de 16 m cada unha) \u00e1brense a cada lado simbolizando o abrazo de acollida da Igrexa ao visitante que parece invitan a entrar.\nNesta praza o papa acostuma celebrar algunhas liturxias solemnes (especialmente aquelas que re\u00fanen multidumes demasiado grandes para caberen na inmensa bas\u00edlica) e outros encontros, sobre todo audiencias p\u00fablicas.\nA praza da Concordia de Par\u00eds \u00e9 unha copia desta praza, pois tanto o obelisco como as fontes e a s\u00faa distribuci\u00f3n son id\u00e9nticas \u00e1s de San Pedro."}
{"id": "279359", "revid": "27155", "url": "https://gl.wikipedia.org/wiki?curid=279359", "title": "Lourinhanosaurus antunesi", "text": ""}
{"id": "279360", "revid": "98629", "url": "https://gl.wikipedia.org/wiki?curid=279360", "title": "Echinacea", "text": "Echinacea, as equin\u00e1ceas, \u00e9 un x\u00e9nero de plantas herb\u00e1ceas e perennes da familia das aster\u00e1ceas. A especie \"Echinacea angustifolia\" pos\u00fae propiedades t\u00f3nicas e afrodis\u00edacas. Todas as especies son nativas do leste de Am\u00e9rica do Norte. Comprende 42 especies descritas e destas, s\u00f3 11 aceptadas.\nDescrici\u00f3n.\nSon plantas herb\u00e1ceas, perennes e tolerantes \u00e1 seca que miden 1 ou 2 m en altura. As follas son de lanceoladas a el\u00edpticas, de 10 a 20 cent\u00edmetros de longo e 1,5\u201310\u00a0cm de largo. Como \u00e9 caracter\u00edstico de toda a familia das Aster\u00e1ceas, as flores forman unha inflorescencia composta por flores p\u00farpuras (raramente amarelas ou brancas) dispostas en forma de cabeci\u00f1as c\u00f3nicas; xa que o limbo das l\u00edgulas exteriores tenden a apuntar cara a abaixo unha vez que a cabeci\u00f1a da flor abre, formando, deste xeito, un cono.\nPropiedades.\nO extracto de equin\u00e1cea \u00fasase en tratamentos complementarios de infecci\u00f3ns respiratorias, gripes, arrefriado, farinxite, rinite e sinusite.\nOs seus constitu\u00edntes qu\u00edmicos son o \u00e1cido cafeico, \u00e1cido chic\u00f3rico, polialcanos, polisac\u00e1ridos, tuselaxina, acetato de bornil, alcam\u00eddeos, borneol, cariofileno, cinarina, equinacos\u00eddeo, isotusilaxina.\nAs s\u00faas propiedades medicinais son antibacterianas, antibi\u00f3ticas, antivirais, antis\u00e9pticas, antiinflamatorias, antimicrobianas, inmunoestimulantes e fortificantes.\nTaxonom\u00eda.\nO x\u00e9nero foi descrito por Conrad Moench e publicado en \"Methodus Plantas Horti Botanici et Agri Marburgensis\" : a staminum situ describendi 591. 1794.\nEtimolox\u00eda.\nO nome do x\u00e9nero procede do grego \"echino\", que significa \"espi\u00f1ento\", por mor ao disco central espi\u00f1ento da cabeci\u00f1a floral."}
{"id": "279361", "revid": "18868", "url": "https://gl.wikipedia.org/wiki?curid=279361", "title": "Equin\u00e1cea", "text": ""}
{"id": "279363", "revid": "1822", "url": "https://gl.wikipedia.org/wiki?curid=279363", "title": "Robert Bertram Schwartz", "text": ""}
{"id": "279365", "revid": "89787", "url": "https://gl.wikipedia.org/wiki?curid=279365", "title": "Columnata", "text": "Na arquitectura cl\u00e1sica, unha columnata \u00e9 unha longa secuencia de columnas vinculadas por un arquitrabe com\u00fan. \u00c1s veces constit\u00fae un elemento aut\u00f3nomo, como a famosa columnata que Gian Lorenzo Bernini dese\u00f1ou fronte \u00e1 bas\u00edlica de San Pedro do Vaticano, conformando unha gran praza de planta el\u00edptica, ou a da catedral de Kaz\u00e1n, en San Petersburgo.\nA forma particular da de San Pedro responde \u00e1 necesidade de crear un espazo visualmente pechado pero materialmente aberto que se poida encher e baleitar de xente eficazmente. Cando unha persoa cami\u00f1a pola praza de San Pedro o propio espesor das columnas superpostas entre si d\u00e1lle a entender que \u00e9 un espazo pechado. Por\u00e9n, ao situarse nunha das d\u00faas fontes, a percepci\u00f3n cambia por completo xa que estas coinciden cos focos da elipse e desde ese punto pode verse o exterior da praza a trav\u00e9s das columnas, que xa non se superpo\u00f1en entre si.\nCasos particulares.\nXa no templos do antigo Exipto hab\u00eda filas de columnas, especialmente como elementos de sostemento das naves e delimitando o per\u00edmetro dos patios. Na antiga Grecia, e at\u00e9 o per\u00edodo helen\u00edstico, os templos, as prazas e os mercados a mi\u00fado estaban delimitados por fileiras de columnas. A columnata romana converteuse nun elemento t\u00edpico da fase madura da s\u00faa arquitectura, e a columnata con superposici\u00f3n de arcos converteuse case nunha constante na era cristi\u00e1."}
{"id": "279367", "revid": "1888", "url": "https://gl.wikipedia.org/wiki?curid=279367", "title": "La Rep\u00fablica (1894)", "text": "La Rep\u00fablica foi un peri\u00f3dico editado en Vigo entre 1894 e 1895.\nHistoria e caracter\u00edsticas.\nApareceu o 2 de maio de 1894. Dirixido por Adolfo Lahorra, en setembro dese ano, o director, por desavinzas cos accionistas, deixou o xornal e fundou o semanario \"Canta Claro\". Despois Avelino Rodr\u00edguez El\u00edas e Augusto Loredo fix\u00e9ronse cargo da direcci\u00f3n. Edit\u00e1base nos obradoiros de \"El Independiente\", de Angel Varela."}
{"id": "279368", "revid": "56817", "url": "https://gl.wikipedia.org/wiki?curid=279368", "title": "El Canta Claro", "text": "El Canta Claro foi un xornal editado en Ferrol entre 1912 e 1913.\nHistoria e caracter\u00edsticas.\nFundado por Manuel Comellas, estivo dirixido por Adolfo Lahorra."}
{"id": "279371", "revid": "56817", "url": "https://gl.wikipedia.org/wiki?curid=279371", "title": "Antonio L\u00f3pez", "text": "O nome de Antonio L\u00f3pez pode referirse a:"}
{"id": "279376", "revid": "98629", "url": "https://gl.wikipedia.org/wiki?curid=279376", "title": "Gran Premio dos Pa\u00edses Baixos de 1978", "text": "O Gran Premio dos Pa\u00edses Baixos de 1978 foi unha carreira de automobilismo de F\u00f3rmula Un, celebrada o 27 de agosto de 1978 no circu\u00edto de Zandvoort. Foi a d\u00e9cimo terceira carreira da tempada de F\u00f3rmula Un de . Foi o 27\u00ba Gran Premio dos Pa\u00edses Baixos.\nResumo da carreira.\nPor cuarta vez consecutiva, Lotus logrou as d\u00faas primeiras prazas na clasificaci\u00f3n con Mario Andretti por diante de Ronnie Peterson. Niki Lauda, foi terceiro no Brabham, por diante do Ferrari de Carlos Reutemann e Gilles Villeneuve. Os dez primeiros complet\u00e1ronse con Jacques Laffite no Ligier, James Hunt no McLaren, John Watson no segundo Brabham, Jean-Pierre Jabouille no Renault e Emerson Fittipaldi no Fittipaldi.\nAo comezo da carreira, Andretti liderou a Peterson con Laffite cargar ata terceira, mentres que na segunda curva Didier Pironi co seu Tyrrell chocou con Riccardo Patrese que pilotaba o Arrows. A partir de ent\u00f3n, a carreira foi relativamente tranquila, Peterson obedientemente tras Andretti mentres Laffite volveu a perder posici\u00f3n, o que permitiu a Lauda ser terceiro. Ao final, Andretti foi de pouco m\u00e1is de tres d\u00e9cimas de segundo por diante de Peterson, con Lauda outros 12 segundos cara a atr\u00e1s, os puntos de menor importancia foron a Watson, Fittipaldi e Villeneuve.\nFoi o cuarto dobrete da tempada para Lotus, o que significou que a falta de tres carreiras, s\u00f3 Andretti ou Peterson poder\u00edan ga\u00f1ar o campionato de pilotos. Ser\u00eda para Andretti na seguinte carreira en Monza, cando Peterson tivo un accidente mortal."}
{"id": "279378", "revid": "22795", "url": "https://gl.wikipedia.org/wiki?curid=279378", "title": "Pedro Cisneros de Castro", "text": ""}
{"id": "279379", "revid": "22795", "url": "https://gl.wikipedia.org/wiki?curid=279379", "title": "Pedro Mar\u00eda de Cisneros de Castro e Ulloa", "text": ""}
{"id": "279380", "revid": "89787", "url": "https://gl.wikipedia.org/wiki?curid=279380", "title": "O derradeiro libro de Emma Olsen", "text": "O derradeiro libro de Emma Olsen \u00e9 unha novela en lingua galega escrita por Berta D\u00e1vila e publicada por Editorial Galaxia en novembro de 2013. Nese mesmo ano ga\u00f1ou o Premio Narrativa Breve Repsol e o Premio \u00c1nxel Casal da Asociaci\u00f3n Galega de Editoras ao mellor libro de ficci\u00f3n. \nTrama.\nEmma Olsen \u00e9 unha escritora nada en Faith (Dakota do Sur), que regresa \u00e1 s\u00faa aldea natal para escribir a s\u00faa \u00faltima obra literaria ao ser consciente de que padece un cancro e lle queda pouco tempo de vida. Na novela retoma os anos da adolescencia, o \u00faltimo tempo que pasou antes de marchar a Nova York.\nEmma naceu nunha pequena aldea do Medio Oeste estadounidense. Ten un irm\u00e1n m\u00e1is vello e viven co seu pai, logo de que a s\u00faa nai marchase da casa. Desde nova Emma comparte unha relaci\u00f3n especial con Clarissa, unha veci\u00f1a da s\u00faa mesma idade, a s\u00faa \u00fanica amiga, coa que est\u00e1 a facer unha lista de m\u00e9todos para suicidarse. Na aldea co\u00f1ece ao se\u00f1or Montana, quen a afecciona \u00e1 literatura, e a Bill, rapaz co que decide casar antes de comezar a carreira universitaria. Mais a mesma ma\u00f1\u00e1 da s\u00faa voda, descobre que Clarissa se suicidou nunha lagoa pr\u00f3xima, e canda ela matou a Bill.\nNarraci\u00f3n.\nA novela aparece editada como se fose unha traduci\u00f3n ao galego do orixinal en lingua inglesa. Est\u00e1 escrita en primeira persoa, contada pola propia Emma Olsen, e conta con numerosas notas de traduci\u00f3n a p\u00e9 de p\u00e1xina aclarando datos da biograf\u00eda e bibliograf\u00eda da autora, as\u00ed como de aspectos do seu contexto sociocultural.\nA acci\u00f3n transcorre a finais da d\u00e9cada de 1980 e comezos de 1990, mais est\u00e1 contada desde 2013. N\u00e1rranse feitos que aconteceron nesa \u00e9poca como a explosi\u00f3n do transbordador \"Challenger\" en 1986, o descubrimento do Tyrannosaurus rex Sue en 1990 ou o divorcio de Donald Trump e Ivana Trump, mais menci\u00f3nanse tam\u00e9n feitos posteriores da vida da autora, como o nacemento da s\u00faa filla ou a relaci\u00f3n amorosa con Susan.\nNa obra hai numerosas referencias literarias, a autores como Charles Bukowski, Bob Dylan, Oscar Wilde, Anne Sexton e Sylvia Plath e obras como \"Anna Karenina\" ou \"O marabilloso mago de Oz\", as\u00ed como cantantes como Connie Francis e Loretta Lynn e filmes como \"Love Story\".\nNovela gr\u00e1fica.\nTralo \u00e9xito da novela, en febreiro de 2020 sa\u00edu a novela gr\u00e1fica hom\u00f3nima de Berta D\u00e1vila con gui\u00f3n adaptado e ilustraci\u00f3ns do debuxante ourens\u00e1n Pablo Prado."}
{"id": "279385", "revid": "839", "url": "https://gl.wikipedia.org/wiki?curid=279385", "title": "Claude Henri de Rouvroy, conde de Saint Simon", "text": ""}
{"id": "279386", "revid": "785", "url": "https://gl.wikipedia.org/wiki?curid=279386", "title": "Afonso III o Magno", "text": ""}
{"id": "279387", "revid": "56817", "url": "https://gl.wikipedia.org/wiki?curid=279387", "title": "St. Anger", "text": "St. Anger \u00e9 o oitavo \u00e1lbum da banda estadounidense de heavy metal Metallica, publicado o 5 de xu\u00f1o de 2003 a trav\u00e9s do selo Elektra Records. Foi o seu primeiro traballo do s\u00e9culo XXI e o derradeiro editado por Elektra, po\u00f1endo fin ao per\u00edodo m\u00e1is longo entre \u00e1lbums do grupo ao pasar case seis anos dende a edici\u00f3n de \"Reload\". \"St. Anger\" \u00eda ser editado orixinalmente o d\u00eda 10 de xu\u00f1o, pero lanzouse cinco d\u00edas antes debido a que comezou a distribu\u00edrse sen permiso a trav\u00e9s de redes \"peer-to-peer\". O \u00e1lbum marcou a \u00faltima colaboraci\u00f3n entre Metallica e o produtor Bob Rock, relaci\u00f3n que empezara co quinto traballo de estudio do grupo, \"Metallica\", editado en 1991.\n\"St. Anger\" \u00e9 o primeiro \u00e1lbum de Metallica dende \"...And Justice for All\" que non conta co baixista Jason Newsted. Newsted deixou a banda antes das primeiras sesi\u00f3ns de gravaci\u00f3n do disco, deixando a Rock temporalmente no seu posto ata que o grupo atopase a algu\u00e9n que o substitu\u00edse. As gravaci\u00f3ns inici\u00e1ronse o 23 de abril de 2011, pero postpux\u00e9ronse indefinidamente cando o guitarrista r\u00edtmico e cantante James Hetfield iniciou un proceso de rehabilitaci\u00f3n por \"alcolismo e outras adici\u00f3ns\".\n\"St. Anger\" estreouse no primeiro posto das listas de 30 pa\u00edses, inclu\u00edda a estadounidense \"Billboard 200\". Tras o seu lanzamento recibiu cr\u00edticas negativas e tivo unha mala recepci\u00f3n. En 2004, o seu principal sinxelo, \"St. Anger\", ga\u00f1ou o Grammy \u00e1 \"Mellor interpretaci\u00f3n de metal\". O \u00e1lbum foi certificado d\u00faas veces platino pola RIAA e leva vendidas 7 mill\u00f3ns de copias en todo o mundo."}
{"id": "279388", "revid": "89787", "url": "https://gl.wikipedia.org/wiki?curid=279388", "title": "Lourinhasaurus", "text": " Lourinhasaurus \u00e9 un x\u00e9nero representado por unha \u00fanica especie de dinosauro saur\u00f3podo neosaur\u00f3podo macronario, que viviu a finais do per\u00edodo Xur\u00e1sico, hai aproximadamente entre 150 e 142 mill\u00f3ns de anos, no Kimmeridgiano e o Titoniano, no que hoxe \u00e9 Portugal. O x\u00e9nero foi descrito por Dantas et al. en 1998, e a especie tipo \u00e9 Lourinhasaurus alenquerensis.\n\"Lourinhasaurus\" \u00e9 un saur\u00f3podo herb\u00edvoro, que non debe confundirse co ter\u00f3podo carn\u00edvoro \"Lourinhanosaurus\", de nome parecido, tam\u00e9n atopado en Portugal.\nOs restos do exemplar tipo de \"Lourinhasaurus\" atop\u00e1ronse en 1949 polo xe\u00f3logo norteamericano Harold Weston Robbins na localidade portuguesa de Moinho do Carmo (Alenquer). O exemplar constaba de 26 v\u00e9rtebras e as patas case completas menos os p\u00e9s. Inicialmente, en 1957 foi denominado \"\u201dApatosaurus\u201d alenquerensis\" por Lapparent e Zbyszewski, pero en 1998 Dantas et al. crearon o x\u00e9nero \"Lourinhasaurus\" e inclu\u00edron nel o exemplar de Moinho do Carmo e un novo exemplar descuberto en Porto Dinheiro (Lourinh\u00e3, Portugal). Por\u00e9n, posteriormente, o exemplar de Porto Dinheiro foi clasificado como \"Dinheirosaurus\", polo que o x\u00e9nero \"Lourinhasaurus\" quedou restrinxido ao exemplar de Alenquer, \"Lourinhasaurus alenquerensis\".\nO \"Lourinhasaurus\" chegaba a medir case 17 metros de longo, e era un herb\u00edvoro de pescozo longo de constituci\u00f3n pesada. Caracteriz\u00e1base pola morfolox\u00eda das primeiras sete v\u00e9rtebras dorsais con ap\u00f3fises neurais relativamente altas e bifurcadas, tam\u00e9n as dorsais posteriores pos\u00faen espi\u00f1as ventrais prominentes no seu centro. A clasificaci\u00f3n de \"Lourinhasaurus\" sufriu algunhas modificaci\u00f3ns ao longo do tempo e, a\u00ednda que tradicionalmente exist\u00eda a tendencia a consideralo unha forma pr\u00f3xima a \"Camarasaurus\" (por exemplo, Upchurch, 2004 ), isto non se expresou formalmente ata a proposta feita por Mocho et al (2014) de que \"Lourinhasaurus\" \u00e9 unha forma europea de neosaur\u00f3podo macronario camaras\u00e1urido."}
{"id": "279389", "revid": "27155", "url": "https://gl.wikipedia.org/wiki?curid=279389", "title": "Lourinhasaurus alenquerensis", "text": ""}
{"id": "279390", "revid": "89787", "url": "https://gl.wikipedia.org/wiki?curid=279390", "title": "Georgia Aquarium", "text": "O Georgia Aquarium \u00e9 un acuario situado en Atlanta, Xeorxia (Estados Unidos). Cont\u00e9n m\u00e1is de 100.000 animais, representando 500 especies, en 38,000 m\u00b3 de auga mari\u00f1a e foi o acuario m\u00e1is grande do mundo cando abriu no 2005.\nConstruci\u00f3n.\nFinanciado principalmente cunha doaz\u00f3n de US$250 mill\u00f3ns por parte do fundador de Home Depot, Bernie Marcus, foi constru\u00eddo nun terreo de 8,1 hect\u00e1reas ao norte do Centennial Olympic Park no centro da cidade. Ao celebrar Marcus o seu aniversario 60 no Monterey Bay Aquarium (en Monterey, California), en 1990, sentiu o desexo de constru\u00edr un moi grande en Atlanta.\nApertura.\nO acuario abriu por primeira vez as s\u00faas portas o 21 de novembro de 2005 para os posuidores de pase anual, e 2 d\u00edas despois ao p\u00fablico en xeral. A US$22'75 por adulto, o boleto de entrada est\u00e1 entre os m\u00e1is caros do pa\u00eds, malia ser sen fins de lucro. Malia iso, excedeu pronto as s\u00faas expectativas, pois o 1 de marzo de 2006 alcanzou o mill\u00f3n de visitantes, s\u00f3 98 d\u00edas despois da s\u00faa inauguraci\u00f3n. Logo de vender m\u00e1is de 290.000 pases anuais no seu primeiro ano, suspendeu a s\u00faa venda para evitar que se convertese nun \"club privado\".\nColecci\u00f3n.\nO acuario cont\u00e9n m\u00e1is de 100.000 animais, de 500 especies diferentes. A maior\u00eda dos animais foron transportados desde Taiw\u00e1n a Atlanta pola UPS (que ten a s\u00faa sede en Atlanta, en 42 tanques nun MD-11. UPS doou o custo do flete, estimado en m\u00e1is de 200.000 d\u00f3lares.\nEntre os seus residentes destacan 4 tibur\u00f3ns baleas mozos, tam\u00e9n de Taiw\u00e1n, e 5 belugas, 2 delas levadas desde M\u00e9xico e as outras 3 desde o acuario de Nova York. \u00c9 a primeira vez que uns tibur\u00f3ns balea viven nun acuario f\u00f3ra de Asia, e est\u00e1n nun tanque con 23.500 m\u00b3 de auga, \u00e9 dicir, algo as\u00ed como o 70% da auga total dos tanques do acuario. En 2008 converteuse no cuarto acuario do mundo en expo\u00f1er unha mantarraia cun exemplar tra\u00eddo de Durban. En 2009 engadiuse unha segunda mantarraia. En 19 de xullo de 2010, o Acuario de Georgia anunciou que adquirira outra mantarraia, unha femia de 8 p\u00e9s fronte \u00e1 costa de Florida."}
{"id": "279391", "revid": "22570", "url": "https://gl.wikipedia.org/wiki?curid=279391", "title": "Margarida com\u00fan", "text": "A margarida com\u00fan ou margarida europea (Bellis perennis), \u00e9 unha planta herb\u00e1cea do x\u00e9nero das margaridas \"Bellis\", na familia das aster\u00e1ceas, propia dos pastos de Europa, mais espallada por todo o mundo, moi utilizada mesturada co c\u00e9spede, pola s\u00faa resistencia \u00e1 sega.\nDescrici\u00f3n.\nPlanta herb\u00e1cea perenne, ocasionalmente con pequenos rizomas, glabrescentes ou laxamente pubescentes e follas obovado-espatuladas, crenadas ou dentada-arredondadas de 10-60 por 4\u201320\u00a0mm. Escapos sen follas de at\u00e9 20\u00a0cm de altura. As br\u00e1cteas involucrais te\u00f1en pelos pluricelulares m\u00e1is ou menos abundantes no dorso. As flores hemiliguladas de 5,5-8,5\u00a0mm, superan o involucro en 2\u20135\u00a0mm, e te\u00f1en un tubo de 0,3-0,8\u00a0mm; son brancas, \u00e1s veces tinguidas de p\u00farpura; os fl\u00f3sculos, amarelos, te\u00f1en 1,5\u20132\u00a0mm. O froito \u00e9 un aquenio de 1-1,5 por 0,5\u20131\u00a0mm, obovoideo, comprimido, algo peludo, co bordo perif\u00e9rico engrosado; papo ausente.\nH\u00e1bitat e distribuci\u00f3n.\nNativa de Europa e do Norte de \u00c1frica at\u00e9 Asia Central. Introducida no resto do mundo. Medra en prados frescos.\nFlorea e frutifica de outubro a xu\u00f1o.\nComposici\u00f3n qu\u00edmica.\nOs cap\u00edtulos florais conte\u00f1en taninos (que son derivados poliacetil\u00e9nicos), sapon\u00f3citos, aceites esenciais, \u00e1cidos org\u00e1nicos e saponinas. Ademais, cont\u00e9n antoxantina, respons\u00e1bel da cor amarela.\nUsos.\nMedicinais.\nPropiedades.\nAs partes utilizadas son as follas, ra\u00edces e flores, a\u00ednda que as ra\u00edces son as que se usan con menos frecuencia.\n\u00c9 unha popular menci\u00f1a contra moitas doenzas e ten unha gran variedade de formas de aplicaci\u00f3n. \u00c9 a herba tradicionalmente utilizada contra as feridas, ampolas, queimaduras e para diminu\u00edr inflamaci\u00f3ns. As ra\u00edces ut\u00edlizanse no tratamento do escorbuto e eccemas d\u00e9rmicos. Non se ten descrito toxicidade ningunha para esta especie.\nCulinarios.\n\u00c9 comest\u00edbel; t\u00e9\u00f1ense consumido as follas en ensaladas, habitualmente mesturada con mexac\u00e1n (\"Taraxacum officinale\") e fi\u00fancho (\"Foeniculum vulgare\").\nTaxonom\u00eda.\n\"Bellis perennis\" foi descrita por Carl von Linn\u00e9 e publicado en \"Species Plantarum\", vol. 2, p.\u00a0886 en 1753.\nTodos os descritos, unha vintena, son meros sin\u00f3nimos da especie ou doutras especies de \"Bellis\".\nNome com\u00fan.\nGalego: \"margarida, margarida com\u00fan, margarida europea, bonina, belorita, bilorita, ben me quer, parramina\", \"ponmerendas\", \"primachorro\". "}
{"id": "279392", "revid": "18868", "url": "https://gl.wikipedia.org/wiki?curid=279392", "title": "Bellis perennis", "text": ""}
{"id": "279393", "revid": "7802", "url": "https://gl.wikipedia.org/wiki?curid=279393", "title": "Acuario de Xeorxia", "text": ""}
{"id": "279394", "revid": "18868", "url": "https://gl.wikipedia.org/wiki?curid=279394", "title": "Tarrelo", "text": ""}
{"id": "279395", "revid": "5863", "url": "https://gl.wikipedia.org/wiki?curid=279395", "title": "Mateu (nome)", "text": "Mateu, coa variante Mateo, \u00e9 un nome propio masculino galego de orixe hebraica. Mateu \u00e9 unha variante moi com\u00fan en galego, de feito \u00e9 a \u00fanica recollida nos dicionarios tradicionais de galego desde o s\u00e9culo XIX.\nO nome ten as s\u00faas orixes no Novo Testamento, a partir do hebraico, polo nome \u039c\u03b1\u03b8\u03b8\u03b1\u03b9\u03bf\u03c2 e unha transliteraci\u00f3n koin\u00e9 ao arameo polo diminutivo \u05de\u05ea\u05d9 (\"Mattay\", \"Maty\"). Do lat\u00edn Matth\u00e6us, a ortograf\u00eda do ingl\u00e9s \"Matthew\" v\u00e9n directamente desde o franc\u00e9s Matthieu (antes Matheu, forma coincidente en galego antigo). En \u00faltima instancia, o nome deriva do nome \u05de\u05ea\u05ea\u05d9\u05d4\u05d5 (Matatyahu, Mattathias) ou \u05de\u05ea\u05d9\u05ea\u05d9\u05d4\u05d5 (Matityahu, Mattithiah), Mateu significa \"don de Yahveh\". O nome hebraico \u00e9 tam\u00e9n deletreado \u05e0\u05ea\u05e0\u05d9\u05d4\u05d5. Tam\u00e9n \u00e9 relacionado inclu\u00edr os nomes (Netanyahu, Nethaniah), cambiados e coas s\u00edlabas \u05d9\u05d4\u05d5\u05e0\u05ea\u05df (Yehonatan, Jonathan).\nSignificado.\nAgasallo de Deus.\nSantoral.\nSan Mateu o Evanxelista. A igrexa cat\u00f3lica celebra a s\u00faa festa o 21 de setembro; a igrexa ortodoxa faino o 16 de novembro.\nO nome en Galiza.\nMateo ou Mateu foi un nome com\u00fan en Galiza. Mateu o Evanxelista \u00e9 o padroeiro de varias parroquias, incluso \u00e9 haxi\u00f3nimo dunha parroquia galega: San Mateo de Oliveira. San Mateo \u00e9 tam\u00e9n un lugar da parroquia de Labrada no concello lugu\u00e9s de Guitiriz na comarca da Terra Ch\u00e1.\nO nome Mateo/Mateu (en castel\u00e1n: \"Mateo\", en portugu\u00e9s: \"Mateus\", en catal\u00e1n: \"Mateu\") abunda especialmente no noroeste da pen\u00ednsula: Galiza, Asturias, e tam\u00e9n nas Illas Baleares. 2.377 var\u00f3ns levan o nome Mateo en Galiza. A variante Mateu l\u00e9vana soamente cinco homes na provincia de Pontevedra."}
{"id": "279396", "revid": "98629", "url": "https://gl.wikipedia.org/wiki?curid=279396", "title": "Fern\u00e1n Gonz\u00e1lez", "text": "Fernando Gonz\u00e1lez (na documentaci\u00f3n coet\u00e1nea, \"Fredinandus Gundisalviz\"); nado no Castelo de Lara, aproximadamente no 910 e finado en Burgos en 970, m\u00e1is co\u00f1ecido nos cantares de xesta e cr\u00f3nicas posteriores como Fern\u00e1n Gonz\u00e1lez, foi conde de Castela e de \u00c1raba (931-944 e 945-970).\nTraxectoria.\nFoi o primeiro conde aut\u00f3nomo do Condado de Castela, fillo de Gonzalo Fern\u00e1ndez, que fora nomeado conde de Arlanza e do Douro ao redor do ano 900, e que por tradici\u00f3n \u00e9 un descendente do seme-lend\u00e1rio xu\u00edz Nu\u00f1o Rasura. S\u00faa nai Muniadona Nunes foi sempre lembrada polos condes de Castela posteriores, mesmos nas cortes musulm\u00e1s da Pen\u00ednsula onde os estudosos a denominaban como Ibn Mama Duna (descendente de Muniadona).\nFern\u00e1n Gonz\u00e1lez foi unha personaxe activa e fundador dunha dinast\u00eda que ir\u00eda gobernar de forma seme-aut\u00f3noma os territorios de Castela, lanzando desa formas as bases para o seu status como futuro reino un reino independente, dando orixe ao futuro Reino de Castela. O ano 930, o nome de Fern\u00e1n Gonz\u00e1lez aparece co t\u00edtulo de conde dentro da organizaci\u00f3n administrativa do liches do Reino de Le\u00f3n."}
{"id": "279397", "revid": "23204", "url": "https://gl.wikipedia.org/wiki?curid=279397", "title": "Mateu", "text": ""}
{"id": "279401", "revid": "5863", "url": "https://gl.wikipedia.org/wiki?curid=279401", "title": "Mateo", "text": "Mateo p\u00f3dese referir a:"}
{"id": "279407", "revid": "23204", "url": "https://gl.wikipedia.org/wiki?curid=279407", "title": "San Mateo", "text": "O nome de San Mateo ref\u00edrese a Mateu o Evanxelista, ap\u00f3stolo de Xes\u00fas Cristo. D\u00e1 nome a:"}
{"id": "279411", "revid": "22570", "url": "https://gl.wikipedia.org/wiki?curid=279411", "title": "Froil\u00e1n (nome)", "text": "Froil\u00e1n \u00e9 un nome propio masculino de orixe xermana na s\u00faa variante en galega. Prov\u00e9n do xermano antigo \"Froilanen\", acusativo de \"Froila\", do g\u00f3tico \"fraujis\" (\u00abamo, se\u00f1or\u00bb), de onde deriva \"froi\", xunto ao diminutivo \"ila\", polo que significa \u00abpequeno se\u00f1or\u00bb.\nOnom\u00e1stica.\n5 de outubro: San Froil\u00e1n, relixioso galego, patr\u00f3n de Lugo e bispo de Le\u00f3n. Nesas datas son tam\u00e9n as Festas de San Froil\u00e1n de Lugo.\nO nome en Galicia.\nNome galego usado no antigo Reino de Galicia, pasou de a\u00ed ao castel\u00e1n. Actualmente s\u00f3 41 homes levan o nome en Galicia, curiosamente s\u00f3 20 en Lugo (malia ser o patr\u00f3n) e ning\u00fan na provincia de Ourense. En Espa\u00f1a abunda especialmente en Le\u00f3n, con 165 var\u00f3ns que levan o nome."}
{"id": "279413", "revid": "785", "url": "https://gl.wikipedia.org/wiki?curid=279413", "title": "Froil\u00e1n (hom\u00f3nimos)", "text": "Froil\u00e1n p\u00f3dese referir a:"}
{"id": "279414", "revid": "23204", "url": "https://gl.wikipedia.org/wiki?curid=279414", "title": "Suzy (cantante)", "text": "Susana Guerra, m\u00e1is co\u00f1ecida como Suzy, \u00e9 unha cantante portuguesa que representou a Portugal no Festival de Eurovisi\u00f3n 2014 en Copenhaguen, Dinamarca, coa canci\u00f3n \"Quero ser tua\".\nTraxectoria.\nSuzy representou a Portugal no Festival de Eurovisi\u00f3n 2014, que se celebrou en Copenhaguen, a capital de Dinamarca, coa canci\u00f3n \"Quero ser tua\". Quedou eliminada na primeira semifinal no 11\u00ba posto a tan s\u00f3 un punto."}
{"id": "279415", "revid": "89787", "url": "https://gl.wikipedia.org/wiki?curid=279415", "title": "Lame Deer, Montana", "text": " Lame Deer (en ingl\u00e9s) ou Meave\u02bcho\u02bceno (en cheyenne), as d\u00faas formas oficiais, \u00e9 un lugar designado polo censo no Condado de Rosebud, Montana, e \u00e9 ademais a capital tribal e de goberno da reserva india dos Cheyennes do Norte. A s\u00faa poboaci\u00f3n era de 2.052 habitantes no censo de 2010, o 94% nativos americanos."}
{"id": "279417", "revid": "98629", "url": "https://gl.wikipedia.org/wiki?curid=279417", "title": "Gran Premio de Italia de 1978", "text": "O Gran Premio de Italia de 1978 foi unha carreira de F\u00f3rmula 1 celebrada no Autodromo Nazionale Monza o 10 de setembro de 1978. Foi a d\u00e9cimo cuarta proba da tempada de , o 47\u00ba Gran Premio de Italia e o 44\u00ba que se celebrou en Monza. Viuse empanado pola morte de Ronnie Peterson logo dun accidente no inicio da carreira.\nPrevia.\nA falta de tres carreiras, Mario Andretti (Lotus-Ford) lideraba o Campionato do Mundo de Pilotos con 12 puntos sobre o seu compa\u00f1eiro de equipo Ronnie Peterson. Niki Lauda (Brabham- Alfa Romeo), en terceiro lugar, estaba 28 puntos por detr\u00e1s de Andretti, e, con s\u00f3 9 puntos por vitoria, non poder\u00eda adiantarlle.\nAndretti logrou a pole position xunto a Gilles Villeneuve ( Ferrari), con Jean-Pierre Jabouille ( Renault) no terceiro lugar, Lauda no cuarto e Peterson quinto.\nResumo da carreira e morte de Ronnie Peterson.\nO comisario de sa\u00edda de carreira foi demasiado r\u00e1pido, e acendeu as luces vermellas antes de que pararan todos os coches que fac\u00edan cola na grella, polo que os coches desde o centro da grella cara a atr\u00e1s practicamente fixeron unha sa\u00edda lanzada. O resultado foi un efecto de embude dos coches cando se achegaron \u00e1 chicane, primeiro foi Gilles Villeneuve, seguido de Niki Lauda, Mario Andretti, Jean-Pierre Jabouille, John Watson, Alan Jones, Jacques Laffite, Jody Scheckter e Riccardo Patrese, que superara a James Hunt polo lado dereito, Hunt instintivamente virou \u00e1 esquerda e golpeou a roda traseira dereita do Lotus 78 de Peterson, ocasionando un accidente no que se viron envoltos outros oito pilotos Vittorio Brambilla, Hans-Joachim Stuck, Patrick Depailler, Didier Pironi, Derek Daly, Clay Regazzoni, Brett Lunger e Carlos Reutemann. O Lotus de Peterson foise contra as protecci\u00f3ns do lado dereito e incendiouse. Estaba atrapado, pero Hunt, Regazzoni e Depailler lograron liberalo dos restos s\u00f3 con queimaduras menores. Foi liberado e colocado no medio da pista completamente consciente, pero con graves lesi\u00f3ns nas pernas. Pasaron 20 minutos antes de que chegara a asistencia m\u00e9dica. Brambilla, que quedara inconsciente ao ser golpeado na cabeza por unha roda voadora, e Peterson foron levados ao hospital Niguarda pr\u00f3ximo a Mil\u00e1n.\nA carreira reiniciouse case tres horas m\u00e1is tarde, durante a volta de formaci\u00f3n para a segunda carreira, o Wolf de Jody Scheckter perdeu unha roda e estrelouse na segunda curva de Lesmo, dobrando o gardarail que estaba situado xusto \u00e1 beira da pista. Andretti, Hunt, Lauda, Carlos Reutemann e Emerson Fittipaldi foron ao lugar onde se estrelou Scheckter e logo dunha inspecci\u00f3n do estado da barreira, se negaron a comezar ata que fora reparada, polo que causaron m\u00e1is demoras. Debido \u00e1 cantidade de tempo entre a primeira e segunda carreira, a distancia acurtouse a 40 voltas. A segunda sa\u00edda produciuse case as 18:00 horas, Villeneuve superou a Andretti no reinicio, pero os dous pilotos foron penalizados cun minuto por adiantarse na sa\u00edda. Andretti retomou a dianteira a s\u00f3 cinco voltas para o final. Con Jabouille retirado, Lauda foi terceiro por diante de John Watson (Brabham), Carlos Reutemann (Ferrari), Jacques Laffite ( Ligier-Matra) e Patrick Tambay (McLaren- Ford). Dado que todos os que terminaron a menos dun minuto atr\u00e1s, Andretti e Villeneuve caeron ao sexto e s\u00e9timo lugar. Andretti ga\u00f1ara o campionato, pero con Peterson no hospital, as celebraci\u00f3ns foron silenciadas.\nLogo da cirurx\u00eda, Peterson desenvolveu complicaci\u00f3ns e morreu ao d\u00eda seguinte dunha embolia."}
{"id": "279419", "revid": "56817", "url": "https://gl.wikipedia.org/wiki?curid=279419", "title": "Quero ser tua", "text": "Quero ser tua \u00e9 unha canci\u00f3n da cantora portuguesa Suzy. Foi escollida para representar a Portugal no Festival de Eurovisi\u00f3n 2014 en Dinamarca logo de ga\u00f1ar o \"Festival da Can\u00e7\u00e3o 2014\", preselecci\u00f3n portuguesa para elixir ao representante no Festival de Eurovisi\u00f3n. Esta vitoria foi moi pol\u00e9mica e os fans da segunda clasificada, Catarina Pereira, iniciaron unha protesta para levala a Eurovisi\u00f3n."}
{"id": "279425", "revid": "98629", "url": "https://gl.wikipedia.org/wiki?curid=279425", "title": "Donald Sterling", "text": "Donald Tokowitz Sterling, nado Donald Tokowitz e m\u00e1is co\u00f1ecido como Donald Sterling, nado en Chicago o 26 de abril de 1934, \u00e9 un antigo avogado e empresario, ex-propietario do equipo de baloncesto Los Angeles Clippers da NBA, equipo onde permaneceu desde 1981, ao adquirilo por 12,5 mill\u00f3ns de d\u00f3lares, a\u00b4te 2014, ano no que se estimaba o valor da franqu\u00eda en 575 mill\u00f3ns de d\u00f3lares segundo a revista \"Forbes\". Tres 33 tempadas, Sterling era un o propietario da NBA con m\u00e1is antig\u00fcidade desde a morte de Jerry Buss dos Lakers o 18 de febreiro de 2013, con todo, o 29 de abril de 2014 foi suspendido pola NBA de por vida por facer declaraci\u00f3ns racistas.\nPrimeiros anos.\nOs seus pais Susan e Mickey, eran inmigrantes xudeus e Donald pasou os seus primeiros dous anos na s\u00faa cidade natal pero logo a s\u00faa familia mudouse aos \u00c1nxeles. Estudou na Universidade Estatal de California e na Southwestern University School of Law\nCarreira de avogado e empresarial.\nSterling, graduado nunha universidade sen o prestixio das grandes non pod\u00eda aspirar a ingresar nunha firma de avogados reco\u00f1ecida polo que cando comezou a s\u00faa carreira de avogado en 1961 f\u00edxoo como independente, especializ\u00e1ndose en divorcios e lesi\u00f3ns. Cos beneficios logrados no exercicio da s\u00faa profesi\u00f3n comezou desde 1963 a mercar inmobles, en especial en Beverly Hills, alg\u00fans de actores como os de Raymond Burr, Chuck Connors, Robert Mitchum, John Wayne, Carol Burnett, Burt Lancaster e varios de Jerry Buss. En total, Sterling acquiriu arredor de 5000 apartamentos o Hotel Comstock, o antigo edificio da MGM (hoxe Sterling Plaza), e en Malib\u00fa o antigo Malibu Yacht Club e un inmoble do produtor Jack Warner.\nClippers.\nEn 1981 o propietario maioritario dos Lakers Jerry Buss, con quen fixera negocios Sterling, suxeriulle que mercase a s\u00faa propia franqu\u00eda da NBA. Sterling mercou os Clippers, que ent\u00f3n ti\u00f1an a s\u00faa sede en San Diego por 12,5 mill\u00f3ns de d\u00f3lares, a\u00ednda que a diferenza de Buss cos Lakers, Sterling e os seus Clippers loitaron en numerosas tempadas sen lograr o campionato da NBA, e non foi ata a tempada 1991-1992 cando lograron o primeiro.\nEn 1984, Sterling moveu os Clippers de San Diego aos \u00c1nxeles, decisi\u00f3n que non aprobou a NBA impo\u00f1\u00e9ndolle unha multa de 25 mill\u00f3ns, Sterling demandou \u00e1 liga por 100 mill\u00f3ns que retirou cando chegou a un acordo para reducir a multa a 6 mill\u00f3ns. Sterling recibiu moitas cr\u00edticas pola xesti\u00f3n econ\u00f3mica do club, debido en parte aos malos resultados, e o equipo est\u00e1 considerado desde hai tempo un equipo dos do fondo da NBA e mesmo como algo risible, logrando s\u00f3 tres veces o pase aos playoffs da NBA, en 1992, 1993 e 1997. Durante a tempada 1999-2000 o equipo pasou a xogar no Staples Center, e nos anos seguintes melloran os seus resultados deportivos, ga\u00f1ando 45 partidos na tempada 2005-2006 volvendo de novo aos playoffs, e de novo nas tempadas 2011-2012, 2012-2013 e 2013-2014. Sterling gastou 50 mill\u00f3ns de d\u00f3lares para constru\u00edr en Playa Vista un centro de adestramento e sede social do equipo, inaugurado en setembro de 2008. Alg\u00fans medios influentes como o \"Sporting News\" ou \"The New York Times\" describ\u00edrono como o peor propietario de equipos deportivos profesionais.\nControversias.\nEn agosto de 2006, o Departamento de Xustiza dos Estados Unidos demandou a Sterling por discriminaci\u00f3n ao empregar un criterio racial como factor de aceptaci\u00f3n nalg\u00fans dos seus inmobles, as\u00ed rexeitou o acceso a non coreanos no Koreatown dos \u00c1nxeles e aos afroamericanos en Beverly Hills e a acusaci\u00f3n alegou que Sterling afirmara que non lle gustaba alugar a hispanos por que eles \"fuman, beben e vad\u00edan arredor do inmoble\" e que os negros \"cheiran e atraen \u00e1 chusma\". En novembro de 2009 Sterling aceptou pagar unha multa de 2,7 mill\u00f3ns de d\u00f3lares para resolver as reclamaci\u00f3ns do ministerio fiscal polas s\u00faas pr\u00e1cticas discriminatorias contra hispanos, negros e famlias con fillos. Ademais a Sterling conden\u00e1rono a pagar 4,9 mill\u00f3ns de d\u00f3lares en custas procesuais.\nEn febreiro de 2009 demandouno o antigo director executivo dos Clippers, Elgin Baylor, por discriminaci\u00f3n laboral por idade e raza. A acusaci\u00f3n alegaba que Sterling dixera a Baylor que este quer\u00eda encher o equipo con \"rapaces pobres negros do sur e un adestrador xefe branco\" e que durante as negociaci\u00f3ns con Danny Manning, Sterling declarara \"estou a ofrecer moito di\u00f1eiro por un pobre rapaz negro\".\nO 25 de abril de 2014 \"TMZ Sports\" deu a co\u00f1ecer a gravaci\u00f3n cunha conversa mantida o 9 de abril de 2014 entre Sterling e V. Stivian.. Segundo TMZ, Sterling e Stiviano discuten sobre unha foto que Stiviano puxera en Instagram na que ela posaba con Magic Johnson. Na gravaci\u00f3n de son Sterling, presuntamente, dic\u00edalle a Stiviano: \"Moito me amola que propagues que te relacionas con xente negra. Tes que facelo?. Podes durmir con eles. Podes traelos aqu\u00ed, podes facer o que che dea a gana. O pouco que che pido \u00e9 que non o divulgues, que non os traias aos meus partidos\". O presidente dos Clippers Andy Roesen emitiu unha declaraci\u00f3n ao d\u00eda seguinte na que indicaba que a s\u00faa organizaci\u00f3n non estaba segura que fose unha gravaci\u00f3n lex\u00edtima e sen alterar, e que os sentimentos que se atribu\u00edan a Sterling non reflect\u00edan os seus puntos de vista e que a muller da gravaci\u00f3n fora demandada pola familia de Sterling . Pero a reacci\u00f3n de rexeitamento as declaraci\u00f3ns foi inmediata, a secci\u00f3n local dos \u00c1nxeles da National Association for the Advancement of Colored People cancelou os seus plans para darlle un premio a Sterling, e mesmo o presidente Barack Obama cualificou as declaraci\u00f3ns atribu\u00eddas a Sterling de racistas, afirmando que \u201ccando persoas ignorantes queren expresar a s\u00faa ignorancia, non podes facer nada, s\u00f3 deixar que falen\u201d. Varios dos principais patrocinadores do equipo anunciaron que finalizaban ou suspend\u00edan os seus contratos, e a NBA anunciou unha investigaci\u00f3n sobre o caso que deu como resultado segundo anunciou o 29 de abril o comisionado da NBA Adam Silver nunha suspensi\u00f3n de por vida da liga e unha sanci\u00f3n de 2,5 mill\u00f3ns de d\u00f3lares, o m\u00e1ximo permitido segundo as normas da NBA. A suspensi\u00f3n prohibe a Sterling acudir a calquera partido da NBA, entrar nos adestramentos dos Clippers ou de calquera outro equipo da NBA, e a\u00ednda m\u00e1is Silver instou \u00e1 xunta de goberno do equipo para que exerzan a s\u00faa autoridade e forcen unha venda do equipo."}
{"id": "279428", "revid": "23204", "url": "https://gl.wikipedia.org/wiki?curid=279428", "title": "Peregrinaci\u00f3n", "text": "Unha peregrinaci\u00f3n \u00e9 unha viaxe feita por devoci\u00f3n ou promesa normalmente a un santuario ou lugar sagrado con importantes connotaci\u00f3ns relixiosas. \u00c9, tam\u00e9n, unha viaxe efectuada por un crente (ou grupo de crentes) ata un lugar de devoci\u00f3n ou un lugar considerado como sagrado segundo cadans\u00faa relixi\u00f3n.\nO termo \"peregrinaci\u00f3n\" prov\u00e9n do lat\u00edn \"peregrinatio\" e significa viaxe ao estranxeiro ou estancia no estranxeiro. Segundo as orixes etimol\u00f3xicas, o peregrino \u00e9 o expatriado ou exiliado. O desprazamento, xeralmente a p\u00e9, de homes e mulleres cara lugares sagrados \u00e9 unha pr\u00e1ctica com\u00fan de todas as relixi\u00f3ns e culturas, un fen\u00f3meno universal da antropolox\u00eda relixiosa. En galego tam\u00e9n se emprega a palabra romar\u00eda, a\u00ednda que adoita referirse a unha festa popular en que a xente acode a un santuario por motivos relixiosos e, ao mesmo tempo, div\u00edrtese.\n\u00c9 de sona mundial a peregrinaci\u00f3n, o \"hajj\", dos fieis musulm\u00e1ns \u00e1 Meca, a peregrinaci\u00f3n dos fieis cat\u00f3licos a Santiago de Compostela, ou a Shalosh Regalim, a dos observantes xudeus a Xerusal\u00e9n, durante as tres festividades de P\u00e9saj, Shavuot e Sucot. A peregrinaci\u00f3n p\u00f3dese realizar por mera profesi\u00f3n de fe ou coma m\u00e9todo para expiar alg\u00fan pecado segundo a relixi\u00f3n practicada, e incluso coma agradecemento por petici\u00f3ns concedidas \u00e1 figura relixiosa pertinente.\nTam\u00e9n \u00e9 peregrinaci\u00f3n visitar unha capela ou lugar que custodie reliquias sagradas. A Biblia fala do peregrinar no Salmo 122 (121):\nA \u00faltima visita de Xes\u00fas a Xerusal\u00e9n, sendo observante da lei xud\u00eda, foi coma peregrino durante a festa de P\u00e9saj.\nCristianismo.\nAs m\u00e1is antigas descrici\u00f3ns de peregrinaci\u00f3ns cristi\u00e1s e de peregrinaci\u00f3n a Terra Santa rem\u00f3ntanse ao s\u00e9culo IV.\nOs tres principais lugares de peregrinaci\u00f3n cristi\u00e1 son:\nEn Galiza son importantes, ademais de Compostela, outros lugares de peregrinaci\u00f3n, entre os que salienta: o santuario de Santo Andr\u00e9 de Teixido, as\u00ed coma outros lugares onde se celebran romar\u00edas ancestrais, moitas veces provenientes de ritos e lugares de peregrinaci\u00f3n pag\u00e1ns (v\u00e9xase o artigo Romar\u00eda).\nEntre outros lugares importantes de peregrinaci\u00f3n cristi\u00e1 at\u00f3panse:\nIslamismo.\nA peregrinaci\u00f3n \u00e1 Meca \u2014o Hajj\u2014 \u00e9 un dos cinco piares do islam. C\u00f3mpre realizala polo menos unha vez na vida de todos os musulm\u00e1ns aptos. Ademais da Meca, a maior\u00eda dos xi\u00edtas emprenden unha peregrinaci\u00f3n \u00e1 cidade santa de Mashhad, ao nordeste de Ir\u00e1n. O hajj \u00e9 unha viaxe interior ao \"Kab'ah\" do coraz\u00f3n e a alma.\nAs tradici\u00f3ns de peregrinaci\u00f3ns locais -aquelas emprendidas como visitas ziyarat a tumbas achegadas- at\u00f3panse estendidas por todos os pa\u00edses musulm\u00e1ns. Nalg\u00fans deles, as tumbas de \"santos\" e heroes te\u00f1en fortes tradici\u00f3ns ziyarat, xa que visitar tumbas en momentos axeitados \u00e9 unha demostraci\u00f3n de identidade social e nacional.\nAlgunhas tradici\u00f3ns islamistas amosan actitudes negativas ao costume de visitar tumbas.\nHindu\u00edsmo.\nExisten moitos lugares santos de grande importancia para os hindu\u00edstas. C\u00edtanse alg\u00fans deles:\nOs hindu\u00edstas cren que acudir a estes lugares conduce \u00e1 \"moksha\", a liberaci\u00f3n do ciclo do renacemento, o samsara.\nBaha\u00edsmo.\nBah\u00e1'u'll\u00e1h, no sagrado libro \"Kit\u00e1b-i-Aqdas\", recomendou a peregrinaci\u00f3n (hajj) a dous lugares: a Casa de Baha\u2019u\u2019llah, en Bagdad (Iraq) e a Casa do B\u00e1b en Shiraz (Ir\u00e1n). Nestas d\u00faas etapas separadas, co\u00f1ecidas co nome de Suriy-i-Hajj, Bah\u00e1\u2019u\u2019ll\u00e1h prescribiu uns ritos espec\u00edficos para cada unha delas. A peregrinaci\u00f3n \u00e9 de obriga para os homes que est\u00e1n capacitados para realizala, mais os crentes te\u00f1en a liberdade de elixir entre os dous lugares. A peregrinaci\u00f3n non \u00e9 de obriga para as mulleres, mais tampouco lles est\u00e1 prohibida. Actualmente estes dous lugares de peregrinaci\u00f3n son inacces\u00edbeis para os bah\u00e1\u2019is.\nM\u00e1is tarde, Abdu'l-Baha designou a tumba de Bah\u00e1\u2019u\u2019llah en Bahji a quibla como un lugar de peregrinaci\u00f3n (ziyarat) adicional. Ning\u00fan rito espec\u00edfico se recomendou para este lugar.\nAm\u00e9rica Central.\nO concepto da peregrinaci\u00f3n xa se co\u00f1ec\u00eda na \u00e9poca precolombiana. Os lugares m\u00e1is importantes de peregrinaci\u00f3n son:\nTeotihuac\u00e1n (visitado incluso s\u00e9culos despois de que os seus edificios foran ru\u00ednas), elixido por ser o lugar onde se achaban todos os deuses xuntos para protexer a creaci\u00f3n da humanidade.\nChich\u00e9n Itz\u00e1, o \"cenote\" sagrado, un pozo natural consagrado ao deus maia Chac (deus da choiva) e lugar de sacrificios.\nIzamal consagrado ao deus creador Itzamn\u00e1.\nCozumel, consagrado a Ixchel, deusa da l\u00faa e da xestaci\u00f3n."}
{"id": "279437", "revid": "1888", "url": "https://gl.wikipedia.org/wiki?curid=279437", "title": "Las Noticias", "text": "Las Noticias foi un peri\u00f3dico editado na Coru\u00f1a entre 1877 e 1885.\nHistoria e caracter\u00edsticas.\nSubtitulado \"Diario liberal independiente\" e \"Diario de la ma\u00f1ana\", apareceu en 1877. Fundado por Antonio de la Fuente, que foi o seu director e propietario, os seus redactores eran Froil\u00e1n de Salazar e o propio director. Consagrado \u00e1 ilustraci\u00f3n das clases obreiras e agr\u00edcolas. Interrompeu uns meses a s\u00faa publicaci\u00f3n en 1880. En 1881 a s\u00faa tirada alcanzaba os mil exemplares. Cesou a s\u00faa publicaci\u00f3n en 1885."}
{"id": "279438", "revid": "56817", "url": "https://gl.wikipedia.org/wiki?curid=279438", "title": "La Provincia (Ourense)", "text": "La Provincia foi un peri\u00f3dico editado en Ourense entre 1891 e 1894.\nHistoria e caracter\u00edsticas.\nApareceu en 1891. Dirixido por Juan Rodr\u00edguez Quesada, foi portavoz pol\u00edtico de Gabino Bugallal na provincia de Ourense. Cesou a s\u00faa publicaci\u00f3n en setembro de 1894, sendo substitu\u00eddo por \"El Noticiero\"."}
{"id": "279439", "revid": "89787", "url": "https://gl.wikipedia.org/wiki?curid=279439", "title": "Flori\u00e1n Rey", "text": "Antonio Mart\u00ednez del Castillo, nado en La Almunia de Do\u00f1a Godina (Zaragoza) o 25 de xaneiro de 1894 e finado en Benidorm (Alacant) o 11 de abril de 1962 foi un director de cinema espa\u00f1ol co\u00f1ecido como Flori\u00e1n Rey, un dos m\u00e1ximos representantes do cinema mudo e da industria cinematogr\u00e1fica espa\u00f1ola da Segunda Rep\u00fablica.\nO seu filme \"La aldea maldita\" (1930) consid\u00e9rase como a obra mestra do cinema espa\u00f1ol da etapa muda, e algunha das s\u00faas obras populares da etapa republicana, como \"Nobleza baturra\" (1935) ou \"Morena Clara\" (1936), protagonizadas por Imperio Argentina, tiveron un grande \u00e9xito, que o levaron a competir coa industria cinematogr\u00e1fica estadounidense e abriron a posibilidade de desenvolver unha industria do cinema espa\u00f1ola, a\u00ednda que a creaci\u00f3n desta foi abortada co inicio da Guerra Civil Espa\u00f1ola.\nTraxectoria.\nComezou os estudos de Dereito en 1909, pero abandonounos axi\u00f1a. Ao ano seguinte traballou na redacci\u00f3n do diario zaragozano \"La Cr\u00f3nica de Arag\u00f3n\" e viaxou a Madrid, para ser redactor de \"Revista Financiera\". Tras cumprir o servizo militar, regresou a Zaragoza en 1918 e comezou a traballar no \"Diario de Avisos\", ao tempo que enviaba cr\u00f3nicas ao diario madrile\u00f1o \"La Correspondencia de Espa\u00f1a\", onde comezou a empregar o pseud\u00f3nimo de \u201cFlori\u00e1n Rey\u201d.\nEn 1920 traballou como actor no filme \"La inaccesible\", de Jos\u00e9 Buchs e ao ano seguinte foi contratado por Gregorio Mart\u00ednez Sierra para o elenco do Teatro Eslava. Pouco despois pasou \u00e1 compa\u00f1\u00eda do Teatro de la Princesa. En 1923 actuou no filme \"Maruxa\", obtendo un importante \u00e9xito que consolidou a s\u00faa profesi\u00f3n de actor, actuando en \"La Casa de la Troya\", dirixida por Alejandro P\u00e9rez Lug\u00edn e Manuel Noriega. En 1924 comezou a dirixir, adaptando para o cinema a zarzuela \"La revoltosa\", que conseguiu un grande \u00e9xito popular.\nEn 1927 descubriu ao seu novo iluminador, Jos\u00e9 Mar\u00eda Beltr\u00e1n, e \u00e1 actriz Imperio Argentina, que protagonizou, baixo a s\u00faa direcci\u00f3n \"La Hermana San Sulpicio\", que ambos os dous refar\u00edan no cinema sonoro en 1934. En 1929 dirixiu a que se considera \u00e1 obra mestra do cinema espa\u00f1ol deste per\u00edodo, \"La aldea maldita\". Ao coincidir coa chegada do cinema falado, en Francia d\u00e9uselle son e rod\u00e1ronse novamente algunhas escenas, a\u00ednda que non nos chegou esta versi\u00f3n.\nTras esta cinta, a produci\u00f3n espa\u00f1ola debe adaptarse ao novo medio e neste per\u00edodo Rey marchou a familiarizarse con este sistema, sendo contratado como director de dobraxes en castel\u00e1n por Les Studios Paramount de Joinville-le-Pont.\nRegresou a Espa\u00f1a en 1933, sendo o seu primeiro filme totalmente sonoro \"Sierra de Ronda\", unha historia sobre bandoleiros andaluces cargada de dramatismo. Nesta etapa na Segunda Rep\u00fablica madurou a idea de crear un cinema espa\u00f1ol comercial, baseado en temas e formas populares. Con estas ideas realizou a trilox\u00eda formada por \"La hermana San Sulpicio\" (1934), \"Nobleza baturra\" (1935) e \"Morena Clara\" (1936), protagonizadas por Imperio Argentina, que exploraban a loita da muller nun mundo tradicional baseado na relixi\u00f3n e na vida rural, actitude ante a muller acorde cos avances do per\u00edodo republicano. A visi\u00f3n conciliadora entre as diferentes posturas que conviv\u00edan nestes tempos supu\u00f1a un pequeno avance na forxa dunha sociedade moderna para Espa\u00f1a.\nO director inaugurou un per\u00edodo dourado do cinema espa\u00f1ol, de ra\u00edces costumistas, apoiado no folclore e os mitos populares, nos n\u00fameros musicais tradicionais e nunha narrativa f\u00edlmica eficaz e intelixente. Estes filmes puideron competir co chegado de Hollywood.\nA guerra civil truncou o fulgurante ascenso. Flori\u00e1n, de ideolox\u00eda conservadora e Imperio Argentina, xa casados, traslad\u00e1ronse a Berl\u00edn, onde foron acollidos polo mesmo Adolf Hitler. Realizaron en Alema\u00f1a dous filmes en 1938, \"Carmen la de Triana\", revisi\u00f3n do mito de Carmen, e \"La canci\u00f3n de Aixa\", inicio do fin da relaci\u00f3n entre Rey e Imperio.\nRetornado a Espa\u00f1a trala guerra, rodou \"La Dolores\", protagonizada por Concha Piquer, un intento de restaurar aquel cine costumista e popular na Espa\u00f1a franquista. \"Brindis a Manolete\" (1948) e \"Cuentos de la Alhambra\" (1950), inspirado nos contos de Washington Irving, foron as s\u00faas \u00faltimas obras valiosas.\nRetirouse en 1957 porque, como dixo o estudoso Agust\u00edn S\u00e1nchez Vidal, \u201cnon pode resignarse \u00e1 clase de infracinema que o obrigan a facer\u201d. De a\u00ed derivouse unha t\u00edmida actitude rebelde ante o r\u00e9xime de Francisco Franco. Morreu esquecido en 1962."}
{"id": "279440", "revid": "85894", "url": "https://gl.wikipedia.org/wiki?curid=279440", "title": "Vicente Pardo Tenreiro", "text": "Vicente Mar\u00eda Pardo Tenreiro, nado en Pontedeume e finado na Coru\u00f1a o 19 de setembro de 1892, foi un avogado, xornalista, escritor e pol\u00edtico galego.\nTraxectoria.\nFillo de Agust\u00edn Pardo Gonz\u00e1lez, dono dunha f\u00e1brica de curtidos, e sobri\u00f1o do pol\u00edtico Ignacio Pardo Gonz\u00e1lez. Estudou Dereito en Madrid, acadando o doutoramento con 22 anos. Foi redactor dos peri\u00f3dicos madrile\u00f1os \"El Resumen\" e \"El Dem\u00f3crata\". De regreso en Galicia, estableceuse na Coru\u00f1a, onde abriu despacho de avogado. Colaborou en \"El Eume\" e \"La Ma\u00f1ana\", do que foi director (1889-1892). Foi elixido deputado provincial polo distrito de Betanzos-Pontedeume en 1891 na \u00f3rbita de Aureliano Linares Rivas. Nos xogos florais celebrados na Coru\u00f1a en 1884 obtivo un acc\u00e9sit co poema \"Adi\u00f3s a la Patria\"."}
{"id": "279441", "revid": "1888", "url": "https://gl.wikipedia.org/wiki?curid=279441", "title": "Vicente Mar\u00eda Pardo Tenreiro", "text": ""}
{"id": "279442", "revid": "47401", "url": "https://gl.wikipedia.org/wiki?curid=279442", "title": "Jean Harlow", "text": "Jean Harlow (born Harlean Harlow Carpenter, nada en Kansas City (Missouri) o 3 de marzo de 1911 e finada nos \u00c1nxeles o 7 de xu\u00f1o de 1937 foi unha actriz estadounidense, sex symbol da d\u00e9cada de 1930.\nTraxectoria.\nDe pequena alcum\u00e1rona \"The Baby\", nome que levar\u00eda toda a s\u00faa vida. A s\u00faa nai, coa que sempre estivo moi achegada era extremadamente protectora. Cando se divorciou do seu marido quedou coa custodia total da rapaza, que apenas volver\u00eda ver o seu pai. En 1923 mudouse coa s\u00faa filla a Hollywood coa esperanza de converterse en actriz, pero con 34 anos era demasiado vella para iniciar unha carreira cinematogr\u00e1fica.\nJean foi ao colexio con Douglas Fairbanks, Jr., Joel McCrea e Irene Mayer Selznick, pero cando os cartos diminu\u00edron v\u00edronse obrigadas a volver a Kansas City. No colexio Ferry Hall School en Lake Forest, Illinois Harlow co\u00f1eceu a Charles \"Chuck\" McGrew, rico herdeiro de dezanove anos que casou con dezaseis anos e co que marchou a vivir a Beverly Hills. A parella divorciouse en 1929.\nA trav\u00e9s da s\u00faa amiga Rosalie Roy, aspirante a actriz, e coa insistencia da s\u00faa nai, Harlow conseguiu o seu primeiro traballo no filme \"Honor Bound\", que a levou a conseguir un contrato de cinco anos con Hal Roach Studios. Por\u00e9n o contrato rompeuse o ano seguinte.\nEn 1929 Howard Hughes estaba volvendo rodar algunhas escenas de \"Hell's Angels\" para adaptalo ao cinema falado e necesita unha actriz para substitu\u00edr a Greta Nissen, que ti\u00f1a un forte acento noruegu\u00e9s. Harlow fixo unha proba e foi contratada. O filme converteu a Harlow nunha estrela internacional, popular entre o p\u00fablico e non tantoentre a cr\u00edtica.\nEn 1931 interveu en \"Platinum Blonde\", con Loretta Young, t\u00edtulo que se lle puxo o filme \"Gallagher\" polos publicistas de Hughes para promover a Harlow. A s\u00faa cor de cabelo foi imitada por moitas das s\u00faas fans. O contrato con Metro-Goldwyn-Mayer converteuna ademais nunha das actrices mellor pagadas do momento.\nPouco despois, o seu marido foi Paul Bern foi atopado morto dun disparo e inicialmente especulouse con que Harlow o matara. Finalmente o caso arquivouse como suicidio, pero foi un esc\u00e1ndalo que continuou co inicio dunha relaci\u00f3n entre Harlow e o boxeador Max Baer, que a\u00ednda estaba en tr\u00e1mites de divorcio da s\u00faa dona, que acusou a Harlow de adulterio. Como o estudio non quer\u00eda m\u00e1is esc\u00e1ndalos arredor s\u00faa, obrigouna a casar co seu amigo Harold Rosson, do que se divorciou oito meses despois.\nEn 1935 era a actriz m\u00e1is comercial da MGM e rodou o seu primeiro musical, no que foi dobrado pola cantante Virginia Verrill.\nEn 1936 viaxou co elenco de \"Personal Property\" a Washington, D.C. para celebrar o 55 aniversario do presidente Franklin D. Roosevelt. A viaxe foi esgotadora para Harlow e contraeu a gripe, se ben, recobrouse para acudir \u00e1 cerimonia dos premios Oscar xunto co seu namorado, William Powell.\nEn marzo de 1937 deb\u00eda iniciar a rodaxe de \"Saratoga\", con Clark Gable co que compartira pantalla en varias ocasi\u00f3ns. Por\u00e9n, a produci\u00f3n foi atrasada porque adquiriu septicemia trala extracci\u00f3n dunha moa do xu\u00edzo e tivo que ser hospitalizada. En maio, xa na rodaxe comezou a sentirse enferma, mais os seus s\u00edntomas non lle pareceron graves ao seu doutor, que lle diagnosticou colecistite e gripe, semellando non co\u00f1ecer a enfermidade anterior. Durante a filmaci\u00f3n dunha escena na que a s\u00faa personaxe ti\u00f1a febre not\u00e1base m\u00e1is enferma do que deb\u00eda amosar e finalmente d\u00edxolle a Gable \u201cs\u00edntome fatal. L\u00e9vame ao meu camerino\u201d. Con breves per\u00edodos de mellora, o 6 de xu\u00f1o non v\u00eda ben e ti\u00f1a dificultades para respirar, e o m\u00e9dico finalmente deuse de conta de que sufr\u00eda algo grave.\nIngres\u00e1rona no Good Samaritan Hospital dos \u00c1nxeles, onde cae en coma. Finou o d\u00eda seguinte, as 11.37 da ma\u00f1\u00e1 aos vinte e seis anos. Os informes dos m\u00e9dicos indicaron que a causa do pasamento foi un edema cerebral e un fallo renal. Foi enterrada no Forest Lawn Memorial Park nunha tumba coa inscrici\u00f3n \"Our Baby\".\nA MGM planeou substitu\u00edr a Jean Harlow en \"Saratoga\" con Jean Arthur ou Virginia Bruce, pero a causa das obxecci\u00f3ns do p\u00fablico acabou o filme con d\u00faas dobres de corpo e unha de voz e reescribindo algunhas escenas. Foi estreado o 23 de xullo de 1937, un mes despois da morte de Harlow e foi un \u00e9xito comercial."}
{"id": "279443", "revid": "56817", "url": "https://gl.wikipedia.org/wiki?curid=279443", "title": "La Voz de Arosa", "text": "La Voz de Arosa foi un peri\u00f3dico editado en Vilagarc\u00eda de Arousa entre 1880 e 1882.\nHistoria e caracter\u00edsticas.\nApareceu o 1 de novembro de 1880. Foi continuaci\u00f3n de \"El Eco de la R\u00eda de Arosa\". Peri\u00f3dico semanal fundado e dirixido por Ram\u00f3n del Valle. Cesou a s\u00faa publicaci\u00f3n non antes de decembro de 1882."}
{"id": "279444", "revid": "839", "url": "https://gl.wikipedia.org/wiki?curid=279444", "title": "Dilara Kazimova", "text": "Dilara Kazimova \u00e9 unha cantora acerbaixana que representou a Acerbaix\u00e1n no Festival de Eurovisi\u00f3n 2014, en Copenhaguen, Dinamarca, coa s\u00faa canci\u00f3n \"Start A Fire\" (Comeza o lume)."}
{"id": "279445", "revid": "56817", "url": "https://gl.wikipedia.org/wiki?curid=279445", "title": "Start A Fire", "text": "Start A Fire (en galego: Comeza o lume) \u00e9 unha canci\u00f3n da cantante acerbaix\u00e1 Dilara Kazimova, elixida para representar a Acerbaix\u00e1n no Festival de Eurovisi\u00f3n 2014.\nA canci\u00f3n usa un instrumento orixinal de Acerbaix\u00e1n, o balaban.\nA canci\u00f3n pasou \u00e1 final conseguindo unha 9\u00ba posici\u00f3n na semi-final, con 57 puntos. Na final conseguiu unha 22\u00aa posici\u00f3n con tan s\u00f3 33 puntos. Sendo esta a peor posici\u00f3n de Acerbaix\u00e1n no certame europeo."}
{"id": "279446", "revid": "5749", "url": "https://gl.wikipedia.org/wiki?curid=279446", "title": "Herciana Matmuja", "text": "Herciana Matmuja, tam\u00e9n co\u00f1ecida como Hersiana Matmuja ou Hersi Matmuja \u00e9 unha cantora albanesa, ga\u00f1adora da 52 edici\u00f3n do Festivali i K\u00ebng\u00ebs. En 2014 representa a Albania no Festival de Eurovisi\u00f3n 2014 coa canci\u00f3n \"One Night's Anger\"."}
{"id": "279447", "revid": "23204", "url": "https://gl.wikipedia.org/wiki?curid=279447", "title": "Elaiza", "text": "Elaiza \u00e9 unha banda musical alem\u00e1 de Berl\u00edn, que representar\u00e1 \u00e1 Alema\u00f1a no Festival de Eurovisi\u00f3n 2014, na Dinamarca, coa s\u00faa canci\u00f3n \"Is it Right\" (en galego: \u00c9 Certo). A l\u00edder do grupo \u00e9 Ela (El\u017cbieta Steinmetz), ela naceu na Ucra\u00edna e \u00e9 de orixe polaca e ucra\u00edna."}
{"id": "279448", "revid": "23204", "url": "https://gl.wikipedia.org/wiki?curid=279448", "title": "Conchita Wurst", "text": "Thomas \"Tom\" Neuwirth, m\u00e1is co\u00f1ecido polo seu personaxe, Conchita Wurst, nado o 6 de novembro de 1988, \u00e9 un cantante austr\u00edaco. No papel de Conchita Wurst, representou a Austria no Festival de Eurovisi\u00f3n 2014, en Dinamarca, coa canci\u00f3n \"Rise Like a Phoenix\", ga\u00f1ando o concurso cun total de 290 puntos.\nBiograf\u00eda.\nAntes de asumir o papel de Conchita, Tom Neuwirth participou no programa de talentos austr\u00edaco \"Starmania\", no que quedou en segundo lugar, sendo superado por Nadine Beiler, representante de Austria en 2011. No ano 2007, fundou a boy band bandAnders Jetzt!, disolv\u00e9ndose esta nese mesmo ano. Dende aquela adicouse a decorar escaparates.\nXa en 2011, Tom volveu \u00e1 televisi\u00f3n baixo o nome e aparencia de Conchita Wurst (Wurst significa salchicha en alem\u00e1n) d\u00e1ndolle as\u00ed un xiro de 180\u00ba a s\u00faa imaxe, nun concurso de talentos chamado \"Die gro\u00dfe Chance\", onde quedou en 6\u00ba lugar. No ano 2012, presentouse \u00e1 preselecci\u00f3n austr\u00edaca para Eurovisi\u00f3n coa canci\u00f3n \"That\u00b4s What I Am\", quedando finalmente segunda. Ao ano seguinte participou en distintos programas de telerealidade como \"Die h\u00e4rtesten Jobs \u00d6sterreichs\" (Os traballos m\u00e1is duros de Austria), onde traballou nunha piscifactor\u00eda, e en \"Wild Girls\", onde un grupo de candidatos tivo que sobrevivir nos desertos de Namibia coa poboaci\u00f3n nativa.\nA\u00ednda que Tom naceu en Austria, o personaxe de Conchita pres\u00e9ntase nas biograf\u00edas como nada en Colombia.\nEurovisi\u00f3n 2014.\nDe forma interna, a ORF seleccionou a Conchita para representar a Austria no Festival de Eurovisi\u00f3n 2014, fac\u00e9ndose p\u00fablico en setembro de 2013 e xa en marzo de 2014 deuse a co\u00f1ecer a canci\u00f3n \"Rise like a Phoenix\", de corte cl\u00e1sico e similar \u00e1s bandas sonoras das pel\u00edculas de James Bond.\nAustria nun primeiro momento non part\u00eda como favorita nas casas de apostas. Isto cambiou cando tras a s\u00faa actuaci\u00f3n na 2\u00aa semifinal do festival, ao ga\u00f1ala cun total 169 puntos. A partir dese momento, e nos dous d\u00edas posteriores colocouse como unha das favoritas a conseguir a vitoria na Gran Final celebrada o 10 de maio, na cal ga\u00f1ou cun total de 290 puntos, quedando en segundo lugar Holanda con 238 e en terceiro lugar Suecia con 218. \nA s\u00faa participaci\u00f3n no festival xerou unha gran pol\u00e9mica, xa que no seu propio pa\u00eds tras pasar catro d\u00edas dende a s\u00faa elecci\u00f3n 31.000 persoas segu\u00edan unha p\u00e1xina no Facebook chamada \"Anti-Wust\". En outubro, o Ministerio de Informaci\u00f3n de Belar\u00fas recibiu uha petici\u00f3n dos cidad\u00e1ns para que a emisora estatal BTRC non emitise a actuaci\u00f3n de Wurst no Festival de Eurovisi\u00f3n. Nesta petici\u00f3n aleg\u00e1base que Eurovisi\u00f3n se converter\u00eda \"nun viveiro de sodom\u00eda\". En decembro algo similar sucedeu en Rusia."}
{"id": "279449", "revid": "23204", "url": "https://gl.wikipedia.org/wiki?curid=279449", "title": "Dinheirosaurus", "text": "Dinheirosaurus (\"lagarto de Porto Dinheiro\") \u00e9 un x\u00e9nero de dinosauros saur\u00f3podos diplod\u00f3cidos. Os seus restos encontr\u00e1ronse na secci\u00f3n superior (do Kimmeridgiano) dos estratos do Xur\u00e1sico Superior da formaci\u00f3n Camadas de Alcoba\u00e7a en Porto Dinheiro, Lourinh\u00e3, Portugal. Os f\u00f3siles describ\u00edronos en 1999 Bonaparte e Mateus, despois de que os atoparan en 1987.\nO material encontrado foi inicialmente asignado ao x\u00e9nero da mesma \u00e9poca previamente descrito \"Lourinhasaurus\" debido a diversas semellanzas. Por\u00e9n, posteriores an\u00e1lises revelaron que o f\u00f3sil era unha clase diferente de saur\u00f3podo e foille asignado un x\u00e9nero propio, \"Dinheirosaurus\". Os dous x\u00e9neros foron durante certo tempo considerados como posibles sin\u00f3nimos, pero a interpretaci\u00f3n posterior de ambos os restos non deixou d\u00fabidas sobre o seu status independente.\nA especie tipo e \u00fanica do x\u00e9nero \u00e9 Dinheirosaurus lourinhanensis, nomeada pola localidade portuguesa da Lourinh\u00e3.\nMaterial atopado.\nOs restos f\u00f3siles atopados consisten nun esqueleto parcial (o holotipo, ML 414) do cal o m\u00e1is salientable son as s\u00faas ben conservadas v\u00e9rtebras dorsais articuladas, pero tam\u00e9n consta de 12 costelas dorsais e \u00f3sos fragmentados das extremidades. A especie \"D. lourinhanensis\" caracter\u00edzase polas s\u00faas v\u00e9rtebras de tipo \"Diplodocus\" con espi\u00f1as neurais bifurcadas que te\u00f1en proporci\u00f3ns diferentes \u00e1s de \"Diplodocus\". Tam\u00e9n ten unha articulaci\u00f3n intervertebral accesoria de estruturas derivadas do hiposfeno.\nSistem\u00e1tica.\nEstas caracter\u00edsticas poden indicar que \"D. lourinhanensis\" deriva dun diplod\u00f3cido m\u00e1is primitivo que \"Diplodocus\", e que evolucionou polo seu illamento en illas, como era o caso da Pen\u00ednsula Ib\u00e9rica naquel tempo, que estaba separada das zonas continentais de Europa e Norteam\u00e9rica. \"Dinheirosaurus\" \u00e9 un taxon irm\u00e1n de \"Supersaurus\". O seguinte cladograma est\u00e1 baseado na an\u00e1lise filoxen\u00e9tica feita por Whitlock en 2011, e nel m\u00f3strase as relaci\u00f3ns de \"Dinheirosaurus\" con outros x\u00e9neros de Diplodocidae:"}
{"id": "279450", "revid": "89787", "url": "https://gl.wikipedia.org/wiki?curid=279450", "title": "Xo\u00e1n Antonio Cisneros de Castro e da Barrera", "text": "Xo\u00e1n Antonio de Cisneros de Castro e da Barrera, tam\u00e9n co\u00f1ecido como Xo\u00e1n Antonio Cisneros de Castro, nado en San Miguel de Sarand\u00f3n (Vedra) en maio de 1725 e finado en Santiago de Compostela o 20 de decembro de 1798, foi un nobre galego, cabaleiro da Real Maestranza de Granada, primeiro vizconde de Soar, primeiro conde de Gimonde, rexedor perpetuo de Santiago e, por d\u00faas veces, alcalde maior desta cidade.\nTraxectoria.\nXo\u00e1n Antonio de Cisneros de Castro e da Barrera naceu no Pazo de Ximonde, residencia dos seus pais, Antonio Ram\u00f3n Cisneros de Castro Figueroa e Sarmiento e Mar\u00eda Rosa da Barrera Navia e Castrill\u00f3n. Seu pai era un se\u00f1or rural da comarca compostel\u00e1 que destacara polo desempe\u00f1o de cargos p\u00fablicos civ\u00eds e militares na cidade de Santiago de Compostela. Foi rexedor perpetuo (concelleiro permanente) do partido de Santiago entre os anos 1720 e 1740. Tam\u00e9n foi militar servindo ao rei Filipe V como caudillo maior dos Terzos de Vilanova de Arousa e agregados, que se dedicaban \u00e1 garda e custodia das costas do sur de Galicia fronte a eventuais invasi\u00f3ns mar\u00edtimas inglesas ou portuguesas.\nXo\u00e1n Antonio sucedeu ao seu pai como Se\u00f1or do Couto de Ximonde, da Torre de Couso, do Pazo de Anzobre e do Castelo de Mir\u00f3n, entre outras propiedades (Soar, San Xo\u00e1n de Vilaronte e San Marti\u00f1o de Mondo\u00f1edo e outras, das Torres e casas de Pegari\u00f1os, pazos de Couso e Bea, Santiago de Foz, e da r\u00faa do Preguntoiro de Santiago, e das casas da cidade de Mondo\u00f1edo, Gondelle e outras). e tam\u00e9n como rexedor perpetuo da cidade de Santiago, cargo que exerceu entre os anos 1747 e 1798. Foi tam\u00e9n alcalde maior de Santiago nos anos 1750 e 1762, nesta \u00faltima ocasi\u00f3n durante a guerra contra Inglaterra e Portugal.\nConde de Ximonde.\nXo\u00e1n Antonio de Cisneros dirixiu ao rei Carlos III un \"Momorial\" suplicando \u00e1 concesi\u00f3n dun t\u00edtulo de Castela. Nel dic\u00eda que as rendas das s\u00faas casas eran superiores a oito mil ducados, quer ti\u00f1a m\u00e1is de seiscentos vasalos e o dereito de presentaci\u00f3n de 29 Beneficios eclesi\u00e1sticos, ademais doutras distinguidas regal\u00edas, remontando \u00e1 s\u00faa li\u00f1axe \u00e1 Casa Real de Le\u00f3n.\n\u00c1 vista deste Memorial o rei concedeulle os t\u00edtulos de vizconde de Soar e conde de Gimonde, para si, os seus fillos e sucesores, por Decreto dado no Palacio Real de El Pardo o 14 de xaneiro de 1766. \nXo\u00e1n Antonio de Cisneros casou con Manuela de Ulloa e Cad\u00f3rniga coa que, en 1770, tivo ao seu fillo Pedro, sucesor dos t\u00edtulos e demais propiedades.\nMorte.\nO primeiro conde de Ximonde faleceu en Santiago de Compostela o 20 de decembro de 1798, aos 73 anos de idade, e est\u00e1 enterrado, xunto coa s\u00faa esposa, na igrexa parroquial de Santa Mari\u00f1a de Xinzo de Limia, lugar onde se encontraban as propiedades se\u00f1oriales de Manuela de Ulloa.\nDescendencia.\nXo\u00e1n Antonio de Cisneros e Manuela de Ulloa tiveron dous fillos Pedro Mar\u00eda de Cisneros de Castro e Ulloa e Mar\u00eda do Carme de Cisneros de Castro e Ulloa. \u00c1 morte de Xo\u00e1n Antonio, o seu fillo Pedro herdou o t\u00edtulo de conde de Ximonde e as extensas propiedades do seu pai. Pedro casou con Agustina de Puga e Ara\u00faxo, coa que tivo unha \u00fanica filla, Xacoba de Cisneros de Castro e de Puga, que foi a terceira condesa de Ximonde.\nXacoba naceu o 7 de xaneiro de 1813 na parroquia de San Miguel de Sarand\u00f3n, e casou con Xos\u00e9 Mar\u00eda Berm\u00fadez Acevedo e, a\u00ednda que tivo fillos, todos morreron antes de que ela finara en Santiago en 1860 aos 47 anos de idade.\nMar\u00eda do Carme de Cisneros de Castro e Ulloa, irm\u00e1 de Pedro, casou con Pedro Mart\u00edn Cerme\u00f1o y Garc\u00eda de Paredes (1722-1790), enxe\u00f1eiro militar, gobernador de Or\u00e1n, Capit\u00e1n Xeneral de Galicia e Presidente da s\u00faa Real Audiencia (1778-1784), que foi o autor do proxecto das Casas de Paredes, da Coru\u00f1a, que tiveron un fillo, Xacobe Cerme\u00f1o de Cisneros, curm\u00e1n, por tanto, da condesa de Ximonde, que morreu sen descendencia antes que esta, e a quen deixou herdeira de todos os seus bens.\nA terceira titular do Condado, e tam\u00e9n a \u00faltima, foi Xacoba de Cisneros de Puga que, ao falecer sen descendencia, deixou como herdeiro universal ao seu primo segundo o coronel Manuel Mar\u00eda Puga Feij\u00f3o.\nEste feito tivo grande influencia nas relaci\u00f3ns de poder na Galicia da \u00e9poca, dado o peso da familia Cisneros na pol\u00edtica da rexi\u00f3n. Os membros da rama principal dos Cisneros, que era a que ostentaba o t\u00edtulo real de Condes de Ximonde, exerceron durante varias xeraci\u00f3ns o cargo de rexedor perpetuo da cidade de Santiago de Compostela. Pero esta rama familiar extinguiuse coa terceira condesa, polo que o seu herdeiro, Puga Feij\u00f3o, recibiu xunto coas s\u00faas propiedades gran parte do poder pol\u00edtico que os condes ostentaban (pero non o t\u00edtulo, que se extinguiu). O seu fillo Luciano Puga Blanco foi alcalde de Santiago, deputado en tres ocasi\u00f3ns e senador en d\u00faas, apoiando ao Partido Conservador de Antonio C\u00e1novas del Castillo, durante a Restauraci\u00f3n."}
{"id": "279451", "revid": "22795", "url": "https://gl.wikipedia.org/wiki?curid=279451", "title": "Xo\u00e1n Antonio de Cisneros de Castro e da Barrera", "text": ""}
{"id": "279452", "revid": "27155", "url": "https://gl.wikipedia.org/wiki?curid=279452", "title": "Dinheirosaurus lourinhanensis", "text": ""}
{"id": "279453", "revid": "23204", "url": "https://gl.wikipedia.org/wiki?curid=279453", "title": "Mei Feingold", "text": "Mei Finegold (en ) \u00e9 unha cantora israel\u00ed que representou a Israel no Festival de Eurovisi\u00f3n 2014 coa canci\u00f3n \"Same Heart\". Foi terceira na versi\u00f3n israel\u00ed de Pop Idol.\nPrimeiros anos.\nFinegold naceu en 1982 en Rishon LeZion (nada como Meital Slonimsky), onde a\u00ednda vive hoxe en d\u00eda. A s\u00faa careira musical comezou nas cerimonias do colexio, e continuou tomando lecci\u00f3ns de canto, maioritariamente de opera cl\u00e1sica. Desde a s\u00faa infancia, Finegold soia participar en numerosos \"shows\", inclu\u00edndo bares e clubs nocturnos. Desde ent\u00f3n lidera unha banda chamada\u00a0Disiac.\nFestival de Eurovisi\u00f3n 2014.\nEn xaneiro de 2014 revelouse que Finegold fora elixida internamente pola cadea israel\u00ed, IBA, como representante do pa\u00eds no Festival de Eurovisi\u00f3n 2014 que tivo lugar en Copenhaguen, Dinamarca. O 5 de marzo anunciouse que \u00eda cantar a canci\u00f3n \"Same Heart\". Xa comezado o Festival, Mei Finegold participou na segunda semifinal na que quedou clasificada no posto 14 con 19 puntos, quedando as\u00ed exclu\u00edda do paso \u00e1 final."}
{"id": "279460", "revid": "98629", "url": "https://gl.wikipedia.org/wiki?curid=279460", "title": "Tsultrim Gyatso", "text": "Tsultrim Gyatso (en tibetano , Wylie : tshul khrim rgya mtsho), nado o 29 de marzo de 1816 en Lithang e finado o 1837 en Lhasa, foi o 10\u00ba Dalai Lama. Foi entronizado en 1822."}
{"id": "279468", "revid": "56817", "url": "https://gl.wikipedia.org/wiki?curid=279468", "title": "La Opini\u00f3n del Pa\u00eds", "text": "La Opini\u00f3n del Pa\u00eds foi un peri\u00f3dico editado na Coru\u00f1a en 1896.\nHistoria e caracter\u00edsticas.\nSubtitulado \"Diario liberal-conservador\", apareceu a principios de 1896. O seu director e propietario era Manuel L\u00f3pez-Segade. Cesou a s\u00faa publicaci\u00f3n en outubro de 1896."}
{"id": "279470", "revid": "1131", "url": "https://gl.wikipedia.org/wiki?curid=279470", "title": "El Orensano (1882)", "text": "El Orensano foi un peri\u00f3dico editado en Ourense entre 1882 e 1884.\nHistoria e caracter\u00edsticas.\nApareceu en 1882. Dirixido por Juan Rodr\u00edguez Quesada, entre os seus redactores figurou Augusto Feito. Cesou a s\u00faa publicaci\u00f3n non antes de xu\u00f1o de 1884."}
{"id": "279471", "revid": "1888", "url": "https://gl.wikipedia.org/wiki?curid=279471", "title": "La Rep\u00fablica (1897)", "text": "La Rep\u00fablica foi un semanario editado en Ferrol en 1897.\nHistoria e caracter\u00edsticas.\nApareceu o 28 de marzo de 1897, nun ambiente de disensi\u00f3ns entre os distintos grupos republicanos. Cesou a s\u00faa publicaci\u00f3n a principios de xullo dese ano."}
{"id": "279472", "revid": "98629", "url": "https://gl.wikipedia.org/wiki?curid=279472", "title": "The Replacements (filme)", "text": "The Replacements \u00e9 un filme estadounidense dirixido por Howard Deutch que se estreou no 2000. Est\u00e1 protagonizado por Keanu Reeves, Gene Hackman e Brooke Langton.\nSinopse.\nUnha folga na Liga Nacional de F\u00fatbol americano, deixa no aire a celebraci\u00f3pn dos play-off. Os Washington Sentinels ti\u00f1an \u00f3 alcance da man chegar \u00e1 final, pero como non poden contar coas s\u00faas estrelas, deciden contratar temporalmente a un grupo de afeccionados para os que sup\u00f3n a grande oportunidade das s\u00faas vidas."}
{"id": "279475", "revid": "1888", "url": "https://gl.wikipedia.org/wiki?curid=279475", "title": "Antorcha Social", "text": "Antorcha Social foi un peri\u00f3dico editado en Ferrol entre 1901 e 1904.\nHistoria e caracter\u00edsticas.\nSubtitulado \"Semanario socialista, defensor de los trabajadores y del pueblo\", apareceu en 1901. Edit\u00e1bao a imprenta do peri\u00f3dico \"La Marina\". Suspendeu a s\u00faa publicaci\u00f3n en agosto de 1902, a\u00ednda que volveu editarse novamente en 1903. Cesou a s\u00faa publicaci\u00f3n en setembro de 1904, sendo substitu\u00eddo por \"La Antorcha\"."}
{"id": "279479", "revid": "1822", "url": "https://gl.wikipedia.org/wiki?curid=279479", "title": "Selecci\u00f3n de f\u00fatbol de Per\u00fa", "text": ""}
{"id": "279480", "revid": "56817", "url": "https://gl.wikipedia.org/wiki?curid=279480", "title": "Nueva Era", "text": "Nueva Era foi un semanario editado en Betanzos entre 1912 e 1913.\nHistoria e caracter\u00edsticas.\nSubtitulado \"\u00d3rgano de la opini\u00f3n brigantina y defensor de los intereses comarcanos. Literatura, ciencias y amenidades\", apareceu o 4 de agosto de 1912. Peri\u00f3dico de car\u00e1cter liberal que defend\u00eda a pol\u00edtica do deputado Agust\u00edn Garc\u00eda, dirixido por Juan Ponte Blanco. Entre os seus colaboradores figuraban Fabi\u00e1n Vidal, Jos\u00e9 Bartolom\u00e9 Vidal, Jos\u00e9 M. Neira, Adolfo S\u00e1nchez D\u00edaz e Jos\u00e9 Fontenla V\u00e1zquez. Ti\u00f1a unha tirada de 400 exemplares, dos que 100 se distribu\u00edan no estranxeiro. Cesou a s\u00faa publicaci\u00f3n en novembro de 1913. O 25 de novembro dese ano apareceu \"Betanzos Liberal\"."}
{"id": "279482", "revid": "1888", "url": "https://gl.wikipedia.org/wiki?curid=279482", "title": "El D\u00eda (A Coru\u00f1a)", "text": "El D\u00eda foi un peri\u00f3dico editado na Coru\u00f1a en 1933.\nHistoria e caracter\u00edsticas.\nOrientado por membros do Partido Republicano Gallego, apareceu o 1 de febreiro de 1933, e pronto se converteu en \u00f3rgano do Partido Republicano Gallego. Dirixido por Victoriano Fern\u00e1ndez As\u00eds, pretendeuse que fose continuador de \"El Orz\u00e1n\" e entre os seus colaboradores figurou Sebasti\u00e1n Naya e outros redactores de \"El Orz\u00e1n\". Cesou a s\u00faa publicaci\u00f3n por dificultades econ\u00f3micas o 5 de setembro de 1933."}
{"id": "279483", "revid": "98629", "url": "https://gl.wikipedia.org/wiki?curid=279483", "title": "El D\u00eda", "text": "El D\u00eda \u00e9 o nome de varias publicaci\u00f3ns:"}
{"id": "279488", "revid": "23204", "url": "https://gl.wikipedia.org/wiki?curid=279488", "title": "Soliedra", "text": "Soliedra \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 36 habitantes (INE 2013) e ocupa unha superficie de 19,48 km\u00b2."}
{"id": "279489", "revid": "89787", "url": "https://gl.wikipedia.org/wiki?curid=279489", "title": "Sotillo del Rinc\u00f3n", "text": "Sotillo del Rinc\u00f3n \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 192 habitantes (INE 2013) e ocupa unha superficie de 60,54 km\u00b2."}
{"id": "279490", "revid": "23204", "url": "https://gl.wikipedia.org/wiki?curid=279490", "title": "Suellacabras", "text": "Suellacabras \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 28 habitantes (INE 2013) e ocupa unha superficie de 39,19 km\u00b2."}
{"id": "279491", "revid": "23204", "url": "https://gl.wikipedia.org/wiki?curid=279491", "title": "Tajahuerce", "text": "Tajahuerce \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 30 habitantes (INE 2013) e ocupa unha superficie de 20,87 km\u00b2."}
{"id": "279492", "revid": "23204", "url": "https://gl.wikipedia.org/wiki?curid=279492", "title": "Tajueco", "text": "Tajueco \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 81 habitantes (INE 2013) e ocupa unha superficie de 18,07 km\u00b2."}
{"id": "279493", "revid": "23204", "url": "https://gl.wikipedia.org/wiki?curid=279493", "title": "Talveila", "text": "Talveila \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 149 habitantes (INE 2013) e ocupa unha superficie de 52,97 km\u00b2."}
{"id": "279494", "revid": "23204", "url": "https://gl.wikipedia.org/wiki?curid=279494", "title": "Tardelcuende", "text": "Tardelcuende \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 471 habitantes (INE 2013) e ocupa unha superficie de 64,14 km\u00b2."}
{"id": "279506", "revid": "1131", "url": "https://gl.wikipedia.org/wiki?curid=279506", "title": "Decatur, Xeorxia", "text": "Decatur \u00e9 unha vila situada no condado de DeKalb no estado estadounidense de Xeorxia. Segundo o censo de 2010, a s\u00faa poboaci\u00f3n era de 19.335 habitantes.\nHistoria.\nDecatur foi fundada en 1822 na intersecci\u00f3n de d\u00faas rutas nativas americanas: o Sandtown, que leva ao leste do r\u00edo Chattahoochee en Utoy Creek, e o Shallowford, que precede ao actual Clairmont Road e cruza preto de Roswell. A cidade foi chamada as\u00ed en honor ao heroe naval Stephen Decatur.\nNa d\u00e9cada de 1830, a compa\u00f1\u00eda Western and Atlantic Railroad quer\u00eda facer de Decatur a parada situada m\u00e1is ao sur da s\u00faa li\u00f1a. Os cidad\u00e1ns de Decatur non quer\u00edan o ru\u00eddo, a contaminaci\u00f3n e o crecemento que vir\u00eda cun terminal tan importante, polo que rexeitaron a proposta. En resposta, o ferrocarril fundou unha nova cidade ao oeste-suroeste de Decatur para o terminal. Esta cidade m\u00e1is tarde converteuse na cidade de Atlanta.\nDurante a Guerra Civil Americana, Decatur converteuse nun lugar estrat\u00e9xico na batalla de Atlanta.\nXeograf\u00eda.\nSegundo a Oficina do Censo, a localidade ten unha \u00e1rea total de 10,8\u00a0km\u00b2.\nCidades irmandadas.\nDecatur est\u00e1 irmandada con outras tres cidades:"}
{"id": "279512", "revid": "89787", "url": "https://gl.wikipedia.org/wiki?curid=279512", "title": "Quinoa", "text": "A quinoa\n(do quechua \"kinwa\"), Chenopodium quinoa, \u00e9 unha planta nativa de Bolivia, Colombia, Per\u00fa e Chile, que produce un gran considerado moi importante na alimentaci\u00f3n e na vida do home do altiplano andino. Tr\u00e1tase dun pseudocereal pertencente \u00e1 subfamilia Chenopodioideae das amarant\u00e1ceas. Prod\u00facese nos Andes de Bolivia, do Per\u00fa, da Arxentina, de Chile, de Colombia e do Ecuador, as\u00ed coma nos Estados Unidos de Am\u00e9rica. Bolivia \u00e9 o primeiro produtor mundial, a seguir polo Per\u00fa e mailos Estados Unidos. \nCultiv\u00e1bana os quechuas e aymar\u00e1s, existindo unhas 3.120 variedades. Ap\u00f3s a invasi\u00f3n espa\u00f1ola, os alimentos aut\u00f3ctonos, como a quinoa, o amaranto e a maca (\"Lepidium meyenii\"), caeron paseni\u00f1o en desuso e foron substitu\u00eddos polos grans consumidos en Europa, como o trigo e o orxo. Disque noutroura empregouse tam\u00e9n para usos cosm\u00e9ticos na zona do altiplano peruano-boliviano-arxentino. Medra desde o nivel do mar no Per\u00fa at\u00e9 os 4000 m de altitude nos Andes, a\u00ednda que a s\u00faa altura m\u00e1is com\u00fan \u00e9 a partir dos 2500 m.\nDescrici\u00f3n.\nA quinoa \u00e9 unha planta alimenticia de desenvolvemento anual, dicotiled\u00f3nea que adoita acadar unha altura de 1 a 3\u00a0m. As follas son largas e polimorfas (con diferentes formas na mesma planta); o talo central comprende follas lobuladas e crebadizas e pode ter p\u00f3las, dependendo da variedade ou densidade da sementeira; as flores son mi\u00fadas e carecen de p\u00e9talos. Son hermafroditas e xeralmente autofec\u00fandanse. O froito \u00e9 seco e mide aproximadamente 2 mm de di\u00e1metro (de 250\u00a0a 500\u00a0sementes/g), arrodeado polo c\u00e1liz, que \u00e9 da mesma cor que a planta.\nProduci\u00f3n.\nO altiplano boliviano, cunha \u00e1rea sementada, no ano 2013, de 104\u00a0000\u00a0ha, \u00e9 o principal cultivador mundial de quinoa. A zona con maior produci\u00f3n at\u00f3pase nos departamentos de La Paz, Potos\u00ed e Oruro. A tendencia da produci\u00f3n boliviana \u00e9 ao aumento sostido, segundo o Instituto Nacional de Estat\u00edstica boliviano, pasou de 28\u00a0809 toneladas durante o ano agr\u00edcola 2007-2008 a 38\u00a0257 toneladas no ano agr\u00edcola 2010-2011. Para o ano agr\u00edcola 2011-2012 foi 42\u00a0267 toneladas e no ano agr\u00edcola 2012-2013 a produci\u00f3n acadou 58 mil toneladas. Bolivia export\u00f3 26\u00a0201 toneladas en 2012.\nO segundo pa\u00eds produtor, cunha superficie cultivada de 55\u00a0000 ha\u00a0nas que se producen m\u00e1is de 41\u00a0000 t\u00a0ao ano, \u00e9 o Per\u00fa. A cultura da quinoa \u00e9 moi importante para os agricultores deste pa\u00eds, principalmente para as m\u00e1is de 70\u00a0000 unidades campesi\u00f1as e pequenos agricultores de Puno. En 2012 as exportaci\u00f3ns de quinoa do Per\u00fa alcanzaron 9\u00a0453 toneladas.\nNo Ecuador, 2000 ha\u00a0ded\u00edcanse \u00e1 produci\u00f3n de quinoa, e en Colombia, m\u00e1is de 1000 ha, coa zona de maior produci\u00f3n ao sur de Nari\u00f1o e unha produci\u00f3n creciente no Cauca. Nas zonas de cultura destes dous pa\u00edses \u00e9 com\u00fan atopar a quinoa sementada en asociaci\u00f3n co millo, feix\u00f3n\u00a0e faba\u00a0ou a xeito de choer sementeiras de pataqueira.\nUso.\nAlimentaci\u00f3n.\nA quinoa era considerada un gran sagrado polos pobos orixinarios dos Andes, por mor \u00e1s s\u00faas exclusivas caracter\u00edsticas nutricionais. Pos\u00fae, ao igual c\u00e1 soia, os oito amino\u00e1cidos esenciais para o ser humano, o que a converte nun alimento moi completo e de doada dixesti\u00f3n. Tradicionalmente, os grans de quinoa torr\u00e1banse e con eles produc\u00edase fari\u00f1a. Tam\u00e9n poden ser cocidos, engadidos \u00e1s sopas, usados coma cereais ou pastas e incluso fermentados para obtermos cervexa ou chicha, bebida tradicional dos Andes. Cando se coce colle un sabor semellante ao da noz.\nA quinoa mo\u00edda p\u00f3dese utilizar para a elaboraci\u00f3n de distintos tipos de pans, tanto tradicionais coma industriais, xa que permite mellorar caracter\u00edsticas da masa, fac\u00e9ndoo m\u00e1is resistente, o que favorece unha boa absorci\u00f3n da auga. Isto increm\u00e9ntase se se utiliza unha mestura de quinoa e amaranto morado. T\u00e9\u00f1ense efectuado estudos comparativos de pans, nun dos cales utiliz\u00e1base unha mestura de quinoa e amaranto, e noutro millo e papoula; e en dita avaluaci\u00f3n oll\u00e1ronse diferenzas na absorci\u00f3n da auga.\nA fari\u00f1a de quinoa prod\u00facese e comercial\u00edzase en Bolivia, Per\u00fa e, en menor cantidade, en Colombia. En ditos pa\u00edses, substit\u00fae moitas veces \u00e1 fari\u00f1a de trigo e enriquece as\u00ed os seus derivados de pans, tortas e galletas. Desde o ano 2007 estase a desenvolver o seu cultivo e consumo no norte da Arxentina e o norte de Chile, e o 20 de febreiro de 2013 a ONU declarou o Ano Internacional da Quinoa.\nUn dos seus pratos t\u00edpicos da zona de Cuzco \u00e9 o \"pesqu\u00e9\" ou \"pesk\u00e9\", que se prepara con leite, quinoa e queixo e se pode combinar con ovo fritido e incluso cun anaco de churrasco de carne; tam\u00e9n se utiliza cada vez m\u00e1is para recheo de empanadas.\nUn problema para a masificaci\u00f3n da produci\u00f3n de quinoa \u00e9 que pos\u00fae unha toxina denominada saponina que lle outorga un sabor amargo caracter\u00edstico. Esta toxina adoita eliminarse a trav\u00e9s de m\u00e9todos mec\u00e1nicos (pelado) e lavando as sementes en abundante auga.\nMedicinal.\nA quinoa \u00e9 considerada ancestralmente tam\u00e9n como unha planta medicinal pola meirande parte dos pobos tradicionais andinos. Entre os seus usos m\u00e1is frecuentes p\u00f3dense mencionar o tratamento de abscesos, hemorraxias, luxaci\u00f3ns e cosm\u00e9tica. A quinoa tam\u00e9n cont\u00e9n altas cantidades de magnesio, que axuda a relaxar os vasos sangu\u00edneos, e que \u00e9 utilizada para tratar a ansiedade, a diabetes, a osteoporose e a xaqueca, entre outras doenzas.\nRitual.\nComo gran nai, a quinoa formaba parte de diversas cerimonias e rituais andinos, que foron prohibidos polos europeos durante a conquista espa\u00f1ola. Este foi un motivo polo que o cultivo de quinoa e da kiwicha foron prohibidos, ao consideralos asociados a rituais pag\u00e1ns.\nNutrici\u00f3n.\nA quinoa pos\u00fae un excepcional equilibrio de prote\u00ednas, graxas e gl\u00edcidos (fundamentalmente amid\u00f3n). Entre os amino\u00e1cidos presentes nas s\u00faas prote\u00ednas salientan a lisina (importante para o desenvolvemento do cerebro) e a arxinina e mais histidina, b\u00e1sicos para o desenvolvemento humano durante a nenez. Igualmente \u00e9 rica en metionina e cistina, en minerais coma ferro, calcio e f\u00f3sforo e vitaminas, mentres que \u00e9 pobre en graxas, complementando deste xeito a outros cereais e/ou legumes como os feix\u00f3ns.\nA media de prote\u00ednas no gran \u00e9 de 16 %, mais pode conter at\u00e9 23 %, o que \u00e9 m\u00e1is do duplo que calquera cereal. O nivel de prote\u00ednas contidas \u00e9 achegado \u00e1 porcentaxe que di a FAO para a nutrici\u00f3n humana. Por esta raz\u00f3n, a NASA considera o cultivo da quinoa coma un pos\u00edbel candidato para sistemas ecol\u00f3xicos fechados e para viaxes espaciais de longo percorrido. A graxa contida \u00e9 de 4 a 9 %, dos cales a metade cont\u00e9n \u00e1cido linoleico, esencial para a dieta humana. O contido nutricional da folla de quinoa comp\u00e1rase \u00e1 da espinaca. Os nutrientes concentrados das follas te\u00f1en un baixo \u00edndice de nitratos e oxalatos, os cales son considerados elementos prexudiciais na nutrici\u00f3n.\nPode consumirse por celiacos ao non conter glute.\nTaxonom\u00eda.\n\"Chenopodium quinoa\" foi descrito por Carl Ludwig Willdenow e publicado en \"Species Plantarum. Editio quarta\" 1(2): 1301\u20131302. 1797. \nChenopodium: nome xen\u00e9rico que deriva da particular forma das follas semellantes \u00e1s patas do ganso: do grego \"chen\" = (ganso) e \"pous\" = (p\u00e9) ou \"podion\" = (p\u00e9 pequeno).\nquinoa: nome espec\u00edfico que prov\u00e9n da denominaci\u00f3n quechua \"kinuwa\"\nAno Internacional da Quinoa.\nA Asemblea Xeral das Naci\u00f3ns Unidas declarou 2013 como o Ano Internacional da Quinoa, en reco\u00f1ecemento das pr\u00e1cticas ancestrais da poboaci\u00f3n andina, que preservaron a quinoa como alimento para as xeraci\u00f3ns presentes e futuras, por medio dun co\u00f1ecemento e pr\u00e1cticas de vida en harmon\u00eda coa natureza. O obxectivo foi atraer a atenci\u00f3n mundial para o papel da quinoa para a seguranza alimentaria, nutrici\u00f3n e erradicaci\u00f3n da pobreza, apoiando o alcance dos Obxectivos de Desenvolvemento do Milenio.\nA Organizaci\u00f3n das Naci\u00f3ns Unidas para a Agricultura e Alimentaci\u00f3n funcionou como Secretariado do ano internacional. Bolivia tivo a presidencia do Comit\u00e9 de Coordinaci\u00f3n, mentres que o Ecuador, Per\u00fa e Chile dividiron a vicepresidencia, co relator nas mans da Arxentina e de Francia."}
{"id": "279513", "revid": "18868", "url": "https://gl.wikipedia.org/wiki?curid=279513", "title": "Chenopodium quinoa", "text": ""}
{"id": "279515", "revid": "98629", "url": "https://gl.wikipedia.org/wiki?curid=279515", "title": "Gran Premio dos Estados Unidos de 1978", "text": "O Gran Premio dos Estados Unidos de 1978 foi unha carreira de automobilismo de F\u00f3rmula Un, celebrada o 1 de outubro de 1978 no circu\u00edto de Watkins Glen de Watkins Glen, Nova York. Foi a 15\u00aa carreira da tempada de F\u00f3rmula Un de , e o 28\u00ba Gran Premio dos Estados Unidos desde o primeiro \"Gran Premio de Am\u00e9rica\" que se celebrou en 1908 e a 21\u00ba desde o primeiro Gran Premio dos Estados Unidos en Riverside de 1958. Esta carreira tam\u00e9n se co\u00f1ece como o GP do leste dos Estados Unidos co fin de distinguila do Gran Premio do oeste dos Estados Unidos, celebrada o 2 de abril de 1978 en Long Beach (California).\nResumo da Carreira.\nMario Andretti volveu a casa como o campi\u00f3n do mundo recentemente coroado e colocou o seu Lotus 79 na pole, ante unha multitude de m\u00e1is de 150.000 afeccionados, pero o Ferrari de Carlos Reutemann completado un varrido das d\u00faas carreiras dos Estados Unidos en 1978 ao terminar en 19 segundos por diante do australiano Alan Jones. Andretti, pilotaba por primeira vez desde que ga\u00f1ara o t\u00edtulo e morrera o seu compa\u00f1eiro de equipo Ronnie Peterson no Gran Premio de Italia, tivo problemas de freos desde o principio e finalmente retirouse co motor roto.\nComo consecuencia do ocorrido no Gran Premio de Italia d\u00faas semanas antes, a Asociaci\u00f3n de Pilotos Grand Prix (GPDA) tivo un encontro centrado en torno a Riccardo Patrese, o piloto a quen a GPDA culpaba polo choque m\u00faltiple en cadea e a morte de Peterson en Monza. A GPDA interpuxo unha medida cautelar para impedir que Patrese participara a fin de semana do Gran Premio dos Estados Unidos de 1978, polo que Patrese non puido participar en ning\u00fan evento relacionado co fin de semana. Patrese, que cr\u00eda que el non ti\u00f1a a culpa do accidente fatal en Monza, estaba furioso por esta actuaci\u00f3n, e tratou de deter a disputa da carreira, isto non o favoreceu.\nO venres foi c\u00e1lido e asollado, e Andretti s\u00f3 tardou 11 voltas para establecer unha nova marca de 1:39.82. M\u00e1is tarde reduciuna a 1:38.92, por diante dos Ferrari de Reutemann e o novato canadense Gilles Villeneuve, e dos dous Brabham de Niki Lauda e John Watson. O americano Brett Lunger, a piques de pilotar a s\u00faa \u00faltima carreira de F\u00f3rmula Un, estaba ao volante dun Ensign por primeira vez, logo de que o seu McLaren resultase danado no accidente na primeira volta en Monza que co tempo cobrouse a vida de Peterson. Bobby Rahal fichou por Formula Atlantic como compa\u00f1eiro de Jody Scheckter, o equipo do Canad\u00e1 Walter Wolf Racing participou con dous coches por primeira vez.\nO domingo na carreira, Andretti tomou o liderado, Emerson Fittipaldi e H\u00e9ctor Rebaque (nos lugares 13 e 23), queimaron os seus embragues na sa\u00edda. A carreira de Rebaque terminou, pero Fittipaldi conseguiu p\u00f3r o seu coche en marcha, coidou \u00e1 s\u00faa conduci\u00f3n mentres se refrescaba, e logo pilotou brillantemente a trav\u00e9s da pista para terminar finalmente quinto!\nLogo dunha volta, Andretti tivo unha vantaxe da lonxitude de catro coches sobre Reutemann e Villeneuve. Eles eran seguidos por Jones, Lauda, Jarier, Hunt, Watson e Scheckter. Sabendo que o coche ti\u00f1a un problema de freos, Andretti esperaba poder facerlle fronte, como fixera en Monza. Pero, inmediatamente, a s\u00faa vantaxe comezou a desintegrarse. Na terceira volta, Reutemann pasouno, e na cuarta volta, pasouno Villeneuve. Como os Ferrari afast\u00e1banse, Jarier entrou na volta 11 na 11\u00aa posici\u00f3n para cambiar un pneum\u00e1tico dianteiro desinflado. Cando volveu \u00e1 pista, o coche a\u00ednda tocaba o chan, pero unha vez que a s\u00faa carga de combustible alixeirouse, correu coma un tolo, establecendo a volta r\u00e1pida unha e outra vez, chegando a alcanzar o terceiro posto nun determinado momento.\n\"Case a metade de carreira, Ferrari estaba correndo cunhas c\u00f3modas primeira e segunda posici\u00f3ns. Logo, na volta 23, de repente ao motor de Villeneuve explotoulle un pist\u00f3n, e Jones, que superara a Andretti d\u00faas voltas antes, situouse segundo, 35 segundos detr\u00e1s de Reutemann. Na volta 25, Lauda pasou a Andretti para a terceira praza, e tres voltas m\u00e1is tarde, o motor de Andretti explotou, deixando sen alento \u00e1 multitude. O interese real na carreira neste momento converteuse na batalla entre Scheckter e Jean-Pierre Jabouille co Renault. Cando o motor de Lauda tam\u00e9n explotou xusto unha volta logo de Andretti, Jabouille veuse de s\u00fapeto no terceiro lugar. Jarier pechaba o grupo a un ritmo notable.\"\nJabouille atopouse con problemas de freos, polo que foi superado por Scheckter e Jarier. Jarier pasou a ser terceiro. Desafortunadamente, a espectacular remontada de Jarier ata o terceiro lugar terminou a tres voltas e media o final cando se lle acabou o combustible, dando Scheckter a terceira posici\u00f3n. Reutemann chegou a meta case vinte segundos por diante de Jones logo de facer unha carreira impecable e logrando a s\u00faa segunda vitoria americana da tempada e a terceira da s\u00faa carreira. O cuarto posto de Jabouille anotou os primeiros puntos para Renault e os primeiros para un motor turboalimentado, presaxiando o cambio radical da F\u00f3rmula Un nos pr\u00f3ximos anos."}
{"id": "279516", "revid": "1505", "url": "https://gl.wikipedia.org/wiki?curid=279516", "title": "Amaranto", "text": "Amaranto (do grego \"\u1f00\u03bc\u03ac\u03c1\u03b1\u03bd\u03c4\u03bf\u03c2\", que non murcha; lat. \"Amarantus\") \u00e9 o nome com\u00fan das especies do x\u00e9nero Amaranthus, da familia das amarant\u00e1ceas, a maior\u00eda delas plantas ruderais ou arvenses de flores verdosas, a\u00ednda que algunhas as te\u00f1en de cores variadas que lles dan unha certa vistosidade, polo que se cultivan nos xard\u00edns. Reciben tam\u00e9n os nomes galegos de beldro, herba pulgueira (non confundir coa especie \"Polygonum persicaria\", chamada normalmente crista ou herba do galo) e herba pexegueira.\nExiste algo de confusi\u00f3n sobre a s\u00faa exacta taxonom\u00eda, comprende 386 especies descritas e destas, s\u00f3 103 son aceptadas.\nOs membros deste x\u00e9nero comparten moitas caracter\u00edsticas e usos cos membros do x\u00e9nero \"Celosia\", estreitamente emparentado.\nO amaranto \u00e9 moi resistente aos climas fr\u00edos e secos, incluso medra en solos pobres e h\u00famidos en zonas moi tropicais e con choivas moi frecuentes (aprox. 980\u00a0mm). Ademais ten un alto nivel alimenticio, o que o fai unha excelente alternativa para rexi\u00f3ns con dificultades para a sementeira doutro tipo de cereais.\nChina \u00e9 un dos maiores produtores de amaranto. As follas desta planta son moi semellantes \u00e1s das espinacas. \u00c9 tradicional o seu uso en receitas culinarias de Asia, Am\u00e9rica e \u00c1frica.\nA especie \"Amaranthus retroflexus\" consid\u00e9rase especie invasora en Galiza.\nHistoria.\nUs\u00e1bana xa os Incas e culturas anteriores. Na zona andina, a kiwicha ou \"Amaranthus caudatus\" aparece en tumbas de m\u00e1is de catro mil anos de antig\u00fcidade, demostr\u00e1ndose a s\u00faa domesticaci\u00f3n hai milenios.\nOutros usos.\nUnha teor\u00eda bastante popular afirma que a orixe da palabra Caracas prov\u00e9n do nome desta planta, o amaranto, tal cal o pronunciaban desde \u00e9pocas prehisp\u00e1nicas os habitantes da zona co\u00f1ecida polo mesmo nome: o val de Caracas. Eles chamaban a esta planta \"caraca\".\nUnha especie da familia do amaranto \u00e9 o huauzontle, de grande importancia no M\u00e9xico prehisp\u00e1nico, e que sobrevive agora nun prato tradicional igualmente chamado \"huauzontles\".\nEn M\u00e9xico \u00fasase o amaranto para fabricar atole e \"alegr\u00edas\", que son sementes de amaranto rebentadas mesturadas con mel ou \"piloncillo\" (panela) para formar unha barra.\nIgualmente, a variedade kiwicha \u00e9 moi usada en pa\u00edses andinos (Per\u00fa, Bolivia etc) como un alimento b\u00e1sico, xunto a outros cereais da mesma familia tales como a quinoa e a ka\u00f1iwa (ou ca\u00f1ihua: \"Chenopodium pallidicaule\"), altamente alimenticios.\nControversia.\nActualmente o amaranto inca ou kiwicha (\"Amaranthus caudatus\") estase a converter nun problema para cultivos como a soia, por mor a que esta especie de amaranto \u00e9 altamente resistente a herbicidas coma o glifosato; por\u00e9n, o amaranto ten m\u00e1is prote\u00ednas e vitaminas ca a soia.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\", vol. 2, p.\u00a0989\u2013991 en 1753. A especie tipo \u00e9: \"Amaranthus caudatus\" L.\namaranthus: nome xen\u00e9rico que procede do grego \"amaranthos\", que significa \"flor que non murcha\"."}
{"id": "279517", "revid": "18868", "url": "https://gl.wikipedia.org/wiki?curid=279517", "title": "Amaranthus", "text": ""}
{"id": "279520", "revid": "22795", "url": "https://gl.wikipedia.org/wiki?curid=279520", "title": "Xo\u00e1n Antonio Cisneros de Castro", "text": ""}
{"id": "279521", "revid": "85894", "url": "https://gl.wikipedia.org/wiki?curid=279521", "title": "Juan Rodr\u00edguez Quesada", "text": "Juan Rodr\u00edguez Quesada, nado en Ourense e finado en Vigo en decembro de 1910, foi un xornalista e escritor galego.\nTraxectoria.\nFoi director de \"El Orensano\", \"La Provincia\" e \"El Noticiero\". Despois foi interventor da sucursal do Banco de Espa\u00f1a en Toledo (1900) e m\u00e1is tarde en Vigo (1907). Foi un dos fundadores do C\u00edrculo Cat\u00f3lico de Obreiros de Vigo."}
{"id": "279523", "revid": "85894", "url": "https://gl.wikipedia.org/wiki?curid=279523", "title": "O Hedreiro, O Couto, Nar\u00f3n, Nar\u00f3n", "text": "O Hedreiro \u00e9 un lugar situado \u00f3 oeste do barrio do Couto no concello de Nar\u00f3n, provincia da Coru\u00f1a. Este sitio, que est\u00e1 formado por vivendas tradicionais e terras de labor principalmente, linda coa parte urbana do barrio do Alto do Casti\u00f1eiro."}
{"id": "279524", "revid": "98629", "url": "https://gl.wikipedia.org/wiki?curid=279524", "title": "D\u00e1ctilo (planta)", "text": "O d\u00e1ctilo Dactylis glomerata \u00e9 unha gram\u00ednea perenne, nativa de Europa e con importancia como planta forraxeira.\nDescrici\u00f3n.\nPlanta perenne, alta, ergueita, medra formando matos e os seus talos florais te\u00f1en unha altura de 60 a 120 cm . As follas non te\u00f1en pelos e est\u00e1n pregadas, os limbos son planos con secci\u00f3n en \u00abV\u00bb, largos, longos e de \u00e1pice puntiagudo, pos\u00faen cores cinsentas e azulados e a s\u00faa nervadura central est\u00e1 moi marcada. Son mac\u00edas e moles cando son novas, e duras ao chegaren a adultas. A l\u00edgula \u00e9 longa, abrancazada e sen aur\u00edculas. A inflorescencia \u00e9 unha espiga con esp\u00edculas aglomeradas en p\u00f3las (de a\u00ed o seu nome). O froito \u00e9 un cariopse, pequeno, vestido, con aresta forte e xermolan de xeito doado. As va\u00ed\u00f1as son esmagadas e de quilla pronunciada.\nDistribuci\u00f3n e adaptaci\u00f3n.\nAt\u00f3pase en gran parte das rexi\u00f3ns de clima temperado do hemisferio norte: Europa (\u00e9 nativo do oeste e centro de Europa), Asia e norte de \u00c1frica. En Am\u00e9rica do Norte at\u00f3pase no Canad\u00e1 e nos Estados Unidos. No Hemisferio Sur salienta a s\u00faa presenza en Nova Zelandia e Am\u00e9rica do Sur (Chile e a Arxentina).\nAbunda en toda Galiza, salientando a variedade \"mar\u00edtima\" en ecosistemas tipo cantil, mesturado con \"Angelica pachycarpa, \"Daucus carota\" subsps \"gummifer\", \"Festuca rubra\" subsps. \"pruinosa\", ou \"Rumex acetosa\" subsp \"biformis\"..\n\u00c9 unha especie adaptada a solos de fertilidade alta e media, non conv\u00edndolle solos pesados que tenden a se alagar. O mesmo ca todas as especies orixinarias de clima h\u00famido pos\u00fae un sistema radicular superficial e sens\u00edbel \u00e1 seca. Non medra a temperaturas menores de 5\u00a0\u00b0C e na primavera ten un gran desenvolvemento mais amodo ao principio. Medra ben polo outono e mantense verde e produtivo at\u00e9 as xeadas.\nImportancia econ\u00f3mica.\nCrecemento e desenvolvemento.\nA sementes xermolan de xeito doado mais o seu desenvolvemento vai amodo nas primeiras fases, xermolan axeitadamente dentro dun rango de temperaturas maior ca o de case todas as outras gram\u00edneas de ciclo fr\u00edo.\nRecom\u00e9ndase a s\u00faa sementeira cedo polo outono para se establecer antes das xeadas, que poden afectar \u00e1s plantas miudi\u00f1as. Se se sementar na primavera pode verse afectado polas secas do ver\u00e1n do norte da Pen\u00ednsula Ib\u00e9rica. Na primavera pos\u00fae un excelente crecemento, por\u00e9n lento ao principio.\nO regromo ap\u00f3s a sega (acostuma ser a finais da primavera), \u00e9 bo se as condici\u00f3ns son axeitadas: temperaturas non moi elevadas e humidade dabondo.\nNa zona Cant\u00e1brica e en Galiza o seu crecemento adoita estar limitado por mor da seca; en seca\u00f1os frescos e regad\u00edos do interior o seu desenvolvemento pode verse reducido debido \u00e1s altas temperaturas.\nEsta gram\u00ednea medra moi axi\u00f1a e deixa de ser apetec\u00edbel para o gado que preferir\u00e1 outras especies de crecemento m\u00e1is amodo, isto ocorre en maior medida na primavera, cando o crecemento e a maduraci\u00f3n se producen antes que na meirande parte das gram\u00edneas adaptadas ao fr\u00edo e \u00e1 humidade.\nAgronom\u00eda e manexo.\nA sementeira \u00e9 prefer\u00edbel na primavera, \u00e9poca na que ten un gran crecemento, mais no norte da Pen\u00ednsula Ib\u00e9rica pode haber problemas por mor das secas de ver\u00e1n. Sementar a finais do ver\u00e1n e no outono da bos resultados se se deixa o tempo suficiente para que se establezan as pl\u00e1ntulas. Ademais, se se sementa a principios do outono o cultivo poder\u00e1 establecerse antes das xeadas. Ad\u00f3itase sementar en mestura con outras gram\u00edneas e en asociaci\u00f3n con leguminosas: no norte da Pen\u00ednsula Ib\u00e9rica util\u00edzase con ballico (\"Lolium perenne\") e trevo branco (\"Trifolium repens\") en pradeiras de longa duraci\u00f3n de pastoreo e sega; se as pradeiras son s\u00f3 de sega empr\u00e9ganse a herba de Vigo (\"Lolium multiflorum\") e o trevo rubio (\"Trifolium pratense\"). En Francia \u00fasase coa alforfa coma acompa\u00f1ante.\nO d\u00e1ctilo ad\u00e1ptase ben \u00e1s condici\u00f3ns clim\u00e1ticas da Pen\u00ednsula e pos\u00fae diversas variedades, grazas a isto o seu uso est\u00e1 amplamente espallado,mais en case todas as mesturas \u00e9 secundaria respecto doutras gram\u00edneas. A densidade de sementeira recomendada en asociaci\u00f3n con leguminosas \u00e9 de 3,3 a 11,3 kg/ha .\nPolo xeral a fertilizaci\u00f3n \u00e9 esencial para un alto rendemento. As leguminosas fornecen ao d\u00e1ctilo o nitr\u00f3xeno necesario para o seu desenvolvemento. Na meirande parte dos casos c\u00f3mpre adubarmos con cal e fosfatos.\nUsos.\nEsta planta produce unha boa forraxe cando \u00e9 nova mais logo perde a s\u00faa calidade e dixestibilidade ao florear.\nSe \u00e9 sometido a defoliaci\u00f3ns moi severas e frecuentes mediante sega ou pastoreo (sobre todo mediante pastoreo) as substancias de reserva desaparecer\u00e1n, a s\u00faa capacidade de rexeneraci\u00f3n verase limitada e ademais de producir menos pode morrer.\nAs asociaci\u00f3ns de d\u00e1ctilo e leguminosas c\u00f3mpren de sega e pastoreo ou a s\u00faa combinaci\u00f3n para aproveitalo cando a\u00ednda \u00e9 novo e apetec\u00edbel para o gado e para manter un bo equilibrio entrambos. Malia aturar o pastoreo, non persiste moito baixo un pastoreo intenso continuo. Por mor disto, d\u00e1 mellores resultados cando se regula o pastoreo ou se practica en rotaci\u00f3n.\nPor mor \u00e1 gran produci\u00f3n de d\u00e1ctilo na primavera, parte ou toda a superficie cultivada de d\u00e1ctilo e leguminosas pode ser collida para conservaci\u00f3n de feo o ensilaxe nesta \u00e9poca.\nTaxonom\u00eda.\n\"Dactylis glomerata\" foi descrita por Carl von Linn\u00e9 e publicado en \"Species Plantarum\" 1: 71. 1753.\nDactylis: nome xen\u00e9rico que prov\u00e9n do greg oantigo \u03b4\u03ac\u03ba\u03c4\u03c5\u03bb\u03bf\u03c2 \"d\u00e1ktylos\", que significa \"dedo\", o que alude \u00e1 forma da pan\u00edcula.\nglomerata: ep\u00edteto latino que significa \"aglomerado, agrupado\"."}
{"id": "279525", "revid": "1131", "url": "https://gl.wikipedia.org/wiki?curid=279525", "title": "Dactylis glomerata", "text": ""}
{"id": "279528", "revid": "18868", "url": "https://gl.wikipedia.org/wiki?curid=279528", "title": "Planta perenne", "text": ""}
{"id": "279529", "revid": "85894", "url": "https://gl.wikipedia.org/wiki?curid=279529", "title": "Sebasti\u00e1n Naya", "text": "Sebasti\u00e1n Naya S\u00e1nchez, finado na Coru\u00f1a o 17 de marzo de 1975, foi un xornalista galego.\nTraxectoria.\nFuncionario da Delegaci\u00f3n de Facenda da Coru\u00f1a. Formou parte da Juventud Republicana da Coru\u00f1a. Foi redactor de \"El Noroeste\", \"El Orz\u00e1n\" e \"El D\u00eda\". Despois colaborou na \"Hoja del Lunes\".\nVida persoal.\nCasou con Consuelo Freigido en 1910."}
{"id": "279530", "revid": "1888", "url": "https://gl.wikipedia.org/wiki?curid=279530", "title": "Sebasti\u00e1n Naya S\u00e1nchez", "text": ""}
{"id": "279532", "revid": "107083", "url": "https://gl.wikipedia.org/wiki?curid=279532", "title": "\u0130ctimai TV", "text": "\u0130ctimai Televiziya, ou \u0130TV, \u00e9 a canle de televisi\u00f3n p\u00fablico de Acerbaix\u00e1n. Foi creado o 29 de agosto de 2005 despois da lei do goberno acerbaixano de crear a primeira canle p\u00fablica en 2004. A canle ten a base en Bak\u00fa.\nITV entrou na UER o 5 de xullo de 2007, comezando xa a formar parte en concursos como o Festival de Eurovisi\u00f3n, que entrou por primeira vez no Festival de Eurovisi\u00f3n 2008 e ga\u00f1ou no Festival de Eurovisi\u00f3n 2011, sendo Bak\u00fa a sede do festival no 2012."}
{"id": "279533", "revid": "98629", "url": "https://gl.wikipedia.org/wiki?curid=279533", "title": "Gran Premio do Canad\u00e1 de 1978", "text": "O Gran Premio do Canad\u00e1 de 1978 foi unha carreira de F\u00f3rmula 1, celebrada no Circu\u00edto \u00cele Notre-Dame, Montreal, Canad\u00e1 o 8 de outubro de 1978. A carreira, foi a 16\u00aa carreira da tempada de .\nResumo da carreira.\nAntecedentes.\nO Gran Premio do Canad\u00e1 trasladouse desde o circu\u00edto de Mosport Park, preto de Toronto para o recentemente constru\u00eddo Circu\u00edto \u00cele Notre-D\u00e1me, en Montreal. O evento trasladouse por mor dos problemas de seguridade da pista e a organizaci\u00f3n na monta\u00f1osa e pintoresca pista de Mosport Park.\nAntes da carreira, nas entrevistas previas \u00e1 carreira Mario Andretti sinalou que pensaba que o circu\u00edto fora dese\u00f1ado en favor de Gilles Villeneuve, un comentario que foi recollido pola prensa local. Andretti respondeu aos comentarios o d\u00eda da carreira pola ma\u00f1\u00e1, indicando que \"non cr\u00edtico aos organizadores da carreira\", sen\u00f3n que \"critico aos nosos propios comisarios da FOCA que foron enviados aqu\u00ed para aprobar a pista\".\nAmbos campionatos xa estaban decididos (a favor de Andretti e Lotus). Antes da carreira, Brabham anunciou que o ent\u00f3n desco\u00f1ecido piloto brasileiro Nelson Piquet, que competera sen \u00e9xito a principios de tempada con Ensign e BS Fabrications, unir\u00edase a eles nun terceiro coche, xunto aos pilotos titulares Niki Lauda e John Watson. O \u00fanico outro cambio foi a volta de Riccardo Patrese \u00e1 cabina de Arrows logo de perderse a carreira anterior.\nPr\u00e1ctica e cualificaci\u00f3n.\nO mal tempo e a choiva na ma\u00f1\u00e1 do venres fixeron que a primeira sesi\u00f3n de adestramentos comezara 20 minutos m\u00e1is tarde do previsto. Cando iniciouse a sesi\u00f3n, os dous pilotos de Ferrari eran os m\u00e1is r\u00e1pidos, Carlos Reutemann marcou a volta r\u00e1pida con 2:02.600, por diante do seu compa\u00f1eiro de equipo Villeneuve. Os McLaren loitaban co clima, Peter Windsor sinalou que non era capaz de atopar no coche \"unha tracci\u00f3n decente\".\nNa segunda sesi\u00f3n de adestramentos celebrada o venres a pista estaba seca, e Reutemann \u00eda cada vez m\u00e1is r\u00e1pido, cunha volta de 1:57.900. Brabham tivo problemas de novo, como na primeira sesi\u00f3n, Piquet estrelouse contra o muro.\nA chuvia saudou aos equipos de novo o s\u00e1bado pola ma\u00f1\u00e1 para unha sesi\u00f3n de pr\u00e1ctica de 90 minutos, a\u00ednda que as condici\u00f3ns melloraron cara ao final dese per\u00edodo de sesi\u00f3ns, o que permitiu ir m\u00e1is r\u00e1pido a Lauda cun tempo de 1:51.700, Keke Rosberg, Andretti e Watson completaron os catro primeiros.\nA participaci\u00f3n de 28 coches tivo que ser recortada a 22 antes da carreira, e os que non puideron clasificarse, foron excepcionalmente, de seis equipos diferentes. Eran Clay Regazzoni de Shadow, Beppe Gabbiani de Surtees, Arturo Merzario do seu propio equipo, H\u00e9ctor Rebaque en Lotus privado, Rolf Stommelen de Arrows e Michael Bleekemolen de ATS.\nInfrecuentemente houbo malas actuaci\u00f3ns de Reutemann, que lograr\u00eda o terceiro lugar no campionato con Ferrari, pero s\u00f3 puido cualificar 11\u00ba, e dos Tyrrells de Patrick Depailler e Didier Pironi, ambos tam\u00e9n usualmente regulares, pero que cualificaron nesta ocasi\u00f3n no 13\u00ba e no 18\u00ba. Piquet foi 14\u00ba no seu debut con Brabham.\nO top ten foi tan interesante como os seis descualificados, xa que se estaba formado por oito coches diferentes. Jacques Laffite foi o peor cualificado, po\u00f1endo o seu Ligier 10\u00ba. O campi\u00f3n do mundo Andretti tam\u00e9n f\u00f3ra de ritmo cualificou o seu Lotus noveno. Hans Joachim Stuck levou \u00e1 oitava posici\u00f3n o seu Shadow, vencendo ao seu compa\u00f1eiro de equipo Regazzoni por m\u00e1is de dous segundos e medio. Brabham, foi un dos dous \u00fanicos equipos a ter dous coches no top 10 ( o outro era Lotus), ti\u00f1a a Watson e Lauda 4\u00ba e 7\u00ba. Entre eles estaba Alan Jones co Williams e Emerson Fittipaldi, que levou o pouco competitivo Copersucar ata o sexto lugar.\nO favorito corredor local Villeneuve puxo terceiro ao Ferrari, nunha boa actuaci\u00f3n do canadense que fora superado polo seu compa\u00f1eiro de equipo Reutemann durante toda a tempada. A segunda praza foi para Jody Scheckter de Wolf, quen tam\u00e9n estivera mellorando nos \u00faltimos tempos. Pero, a pole foi unha sorpresa. Jean-Pierre Jarier, que caera en desgraza cos ATS a principios de tempada e fora rescatado por Lotus para substitu\u00edr a Ronnie Peterson logo da s\u00faa tr\u00e1xica morte en Monza, logrou a pole por apenas 0.011 segundos sobre Scheckter.\nCarreira.\nJarier mantivo o liderado desde o principio, pero Jones tivo un magn\u00edfico comezo, pasando do quinto ao segundo posto. Isto significaba que Scheckter baixou ao terceiro, Villeneuve ao cuarto e Watson ao quinto. Fittipaldi foi baixa na primeira volta, sa\u00eduse da pista e quedou espetado no lodo, polo que tivo que retirarse. Stuck uniuse a el no mesmo lugar unha volta m\u00e1is tarde.\nNa sexta volta, Lauda tivo un fallo nos freos e quedou f\u00f3ra. Pouco despois, Andretti intentou pasar Watson no outro Brabham, toc\u00e1ronse, caendo case ata os \u00faltimos postos. Isto permitiu a Patrick Depailler ser quinto e a Reutemann no outro Ferrari ser sexto. Tres voltas m\u00e1is tarde, Watson tivo un accidente e tivo que retirarse.\nA seguinte retirada foi na volta 17, cando Bobby Rahal no segundo Wolf sufriu problemas de inxecci\u00f3n de combustible, quedando na pista 17 corredores.\nJarier abrira unha vantaxe de 20 segundos, Jones segundo imped\u00eda o paso dos coches m\u00e1is r\u00e1pidos de Scheckter e Villeneuve. Pero, na volta 18 Scheckter logrou pasalo, e Villeneuve seguiuno unha volta m\u00e1is tarde. Ao mesmo tempo, Depailler perd\u00eda postos debido a cuesti\u00f3ns t\u00e9cnicas, o que permitiu a Reutemann ser quinto e a Derek Daly no Ensing ser sexto. Daly foi adiantado por Riccardo Patrese, non moito tempo despois.\nSuced\u00e9ronse varias boas voltas para Ferrari, o moi r\u00e1pido Villeneuve loitaba para adiantar a Scheckter, todo o mundo sab\u00eda \u00eda ser o seu compa\u00f1eiro de equipo en Ferrari en , conseguiuno na volta 25. Na volta 27, o seu actual compa\u00f1eiro de equipo Reutemann loitaba para pasar a un lento Jones para ser cuarto. Jones tam\u00e9n perdeu a posici\u00f3n con Patrese d\u00faas voltas m\u00e1is tarde.\nDaly volveu de novo ata o sexto lugar na volta 33 cando Jones perdeu posici\u00f3ns debido aos seus propios problemas t\u00e9cnicos, pero o irland\u00e9s atop\u00e1base baixo unha forte presi\u00f3n de Didier Pironi no outro Tyrrell. A volta 38 viu outra retirada, a de Ren\u00e9 Arnoux no Surtees con dificultades na presi\u00f3n de aceite.\nUn recuperado Depailler loitou primeiro co seu compa\u00f1eiro Pironi e logo con Derek Daly para tomar de novo o 6\u00ba lugar nas voltas 47 e 48, xusto cando empezaron os problemas para o seu compatriota Jean-Pierre Jarier, que lideraba a carreira co Lotus, se fixo evidente cando Jacques Laffite foi capaz de desdobrarse co Ligier. Tres voltas m\u00e1is tarde, Jarier quedou f\u00f3ra sen presi\u00f3n de aceite. Foi unha traxedia para o franc\u00e9s, que buscaba lograr a s\u00faa primeira vitoria, pero fant\u00e1stico para os afeccionados canadenses, xa que o piloto local Villeneuve parec\u00eda que \u00eda lograr a s\u00faa. Isto permitiu Daly entrar de novo nos puntos no sexto lugar.\nO Campi\u00f3n do Mundo de James Hunt estrelouse d\u00faas voltas m\u00e1is tarde, un triste final para a s\u00faa \u00faltima carreira con McLaren, co que tivera tanto \u00e9xito, xa que se sab\u00eda que ao ano seguinte fichara por Wolf para substitu\u00edr a Scheckter. Unha volta mais tarde tam\u00e9n quedou f\u00f3ra da carreira o Ligier de Laffite, que ti\u00f1a problemas de transmisi\u00f3n.\nA partir de ent\u00f3n, a orde non cambiou, e Villeneuve chegou a meta para lograr a s\u00faa primeira vitoria nun Gran Premio, diante dos seus propios afeccionados. Foi seguido por Jody Scheckter e o seu compa\u00f1eiro de equipo Carlos Reutemann, 13 e 19 segundos por detr\u00e1s, respectivamente. Patrese fixo cuarto nunha carreira s\u00f3lida e sen incidentes, e Depailler foi quinto nunha carreira que foi calquera cousa menos tranquila. Derek Daly chegou a meta para conseguir o sexto posto e o \u00fanico punto de Ensing da tempada."}
{"id": "279537", "revid": "89787", "url": "https://gl.wikipedia.org/wiki?curid=279537", "title": "Palmitoilaci\u00f3n", "text": "A palmitoilaci\u00f3n \u00e9 a uni\u00f3n covalente de mol\u00e9culas de \u00e1cidos graxos, como o \u00e1cido palm\u00edtico, a unha prote\u00edna en residuos ciste\u00edna e menos frecuentemente serina e treonina, a cal \u00e9 caracteristicamente unha prote\u00edna de membrana. A funci\u00f3n precisa da palmitoilaci\u00f3n depende da prote\u00edna determinada que se considere. En xeral, a palmitoilaci\u00f3n potencia a hidrofobicidade das prote\u00ednas e contrib\u00fae \u00e1 s\u00faa asociaci\u00f3n coa parte hidr\u00f3foba das membranas. A palmitoilaci\u00f3n tam\u00e9n parece xogar un papel significativo no tr\u00e1fico subcelular de prote\u00ednas entre os compartimentos de membrana, e tam\u00e9n na modulaci\u00f3n das interacci\u00f3ns prote\u00edna-prote\u00edna. A diferenza da prenilaci\u00f3n e a miristoilaci\u00f3n, a palmitoilaci\u00f3n xeralmente \u00e9 reversible porque o enlace entre o \u00e1cido palm\u00edtico e a prote\u00edna \u00e9 a mi\u00fado un enlace tio\u00e9ster. A reacci\u00f3n inversa est\u00e1 catalizada polas palmito\u00edl prote\u00edna tioesterases. Como a palmitoilaci\u00f3n \u00e9 un proceso postraducional din\u00e1mico, crese que a c\u00e9lula o emprega para alterar a localzaci\u00f3n subcelular, as interacci\u00f3ns prote\u00edna-prote\u00edna, ou as capacidades de uni\u00f3n dunha prote\u00edna.\nUn exemplo de prote\u00edna que sofre palmitoilaci\u00f3n \u00e9 a hemaglutinina, unha glicoprote\u00edna de membrana utilizada polo virus da gripe para unirse aos receptores da c\u00e9lula h\u00f3spede. Nos \u00faltimos anos caracteriz\u00e1ronse os ciclos de palmitoilaci\u00f3n que experimentan unha ampla variedade de encimas, como H-Ras, Gs\u03b1, o receptor \u03b22-adren\u00e9rxico, e a \u00f3xido n\u00edtrico sintase endotelial (eNOS). Outro exemplo \u00e9 a importante prote\u00edna de sinalizaci\u00f3n Wnt, que \u00e9 modificada no caso da Wnt-3a murina por adici\u00f3n dun grupo palmitole\u00edl nun residuo de ciste\u00edna e por un grupo palmitoleo\u00edl (derivado do \u00e1cido palmitoleico neste caso) a un residuo de serina, o cal controla o seu transporte na c\u00e9lula. Este \u00faltimo \u00e9 un tipo de O-acilaci\u00f3n e est\u00e1 mediada por unha O-aciltransferase unida a membranas e m\u00e1is especificamente \u00e9 unha palmitoleoilaci\u00f3n. Na transduci\u00f3n de sinais por medio da prote\u00edna G, a palmitoilaci\u00f3n da subunidade \u03b1, a prenilaci\u00f3n da subunidade \u03b3, e a miristoilaci\u00f3n est\u00e1n implicadas en manter unida a prote\u00edna G \u00e1 superficie interna da membrana plasm\u00e1tica para que a prote\u00edna G poida interaccinar co seu receptor de membrana.\nA palmitoilaci\u00f3n na plasticidade sin\u00e1ptica.\nConsid\u00e9rase que a uni\u00f3n de cadeas hidr\u00f3fobas longas a prote\u00ednas espec\u00edficas ten unha grande importancia nas v\u00edas de sinalizaci\u00f3n celular. Un bo exemplo da s\u00faa importancia \u00e9 no agrupamento de prote\u00ednas na sinapse. Un mediador principal do agrupamento de prote\u00ednas na sinapse \u00e9 a prote\u00edna de densidade postsin\u00e1ptica (95kD) PSD-95. Cando esta prote\u00edna \u00e9 palmitoilada queda restrinxida \u00e1 membrana. Esta restrici\u00f3n \u00e1 membrana permite que se una na membrana postsin\u00e1ptica a canais i\u00f3nicos e os agrupe. Ademais, na neurona presin\u00e1ptica, a palmitoilaci\u00f3n do SNAP-25 permite que o complexo SNARE se disocie durante a fusi\u00f3n de ves\u00edculas. Isto significa que a palmitoilaci\u00f3n ten un papel na regulaci\u00f3n da liberaci\u00f3n do neurotransmisor.\nA palmitoilaci\u00f3n da prote\u00edna delta catenina parece estar coordinada por cambios dependentes da actividade nas mol\u00e9culas de adhesi\u00f3n sin\u00e1pticas, estruturas sin\u00e1pticas, e localizaci\u00f3n de receptores que est\u00e1n implicados na formaci\u00f3n da memoria."}
{"id": "279539", "revid": "6571512", "url": "https://gl.wikipedia.org/wiki?curid=279539", "title": "Henrique del Bosque", "text": "Henrique del Bosque Zapata, nado en Ourense en 1959, \u00e9 un mestre e ensa\u00edsta galego.\nTraxectoria.\nLicenciado en Dereito. Profesor xubilado. Ten colaborado en diversas revistas e publicaci\u00f3ns, como \"Terra e Tempo\", \"Vieiros\", \"A Nosa Terra\", \"Praza.gal\" ou \"Sermos Galiza\"."}
{"id": "279540", "revid": "89787", "url": "https://gl.wikipedia.org/wiki?curid=279540", "title": "Farnesol", "text": "O farnesol \u00e9 un composto org\u00e1nico natural de 15 carbonos pertencente aos alcohois sesquiterpenos ac\u00edclicos. En condici\u00f3ns est\u00e1ndar de presi\u00f3n e temperatura \u00e9 un l\u00edquido incoloro. \u00c9 insoluble en auga pero miscible con aceites.\nO farnesol prod\u00facese a partir de compostos de isopreno de 5 carbonos en plantas e animais. Os derivados activados con fosfato do farnesol son os materiais b\u00e1sicos para a formaci\u00f3n da maior\u00eda, se non todos, os sesquiterpenoides ac\u00edclicos. Estes compostos son duplicados para formar o escualeno de 30 carbonos, o cal \u00e1 s\u00faa vez \u00e9 o precursor dos esteroides en plantas, animais, e fungos. O farnesol e os seus derivados son importantes compostos a partir dos cales se inicia a s\u00edntese org\u00e1nica artificial e natural.\nUsos.\nO farnesol est\u00e1 presente en moitos aceites esenciais como o de citronela (\"Cymbopogon\"), neroli (das flores da laranxeira amarga), \"Cyclamen\", nardo, rosa, almiscre, b\u00e1lsamo e tolu (de \"Myroxylon toluiferum\"). Util\u00edzase en perfumar\u00eda para salientar os olores de perfumes florais doces. O seu m\u00e9todo de acci\u00f3n para potenciar o recendo dos perfumes \u00e9 funcionar como cosolvente que regula a volatilidade dos odorantes. Util\u00edzase especialmente na perfumar\u00eda das lilas.\nO farnesol \u00e9 un pesticida natural para as carrachas e unha feromona para outros insectos.\nNun informe de 1994 realizado por cinco compa\u00f1\u00edas fabricantes de cigarros, o farnesol estaba na lista dos 599 aditivos contidos nos cigarros, como ingrediente aromatizador.\nFontes naturais e s\u00edntese.\nO farnesol prod\u00facese a partir de compostos de isopreno en plantas e animais. Cando o xeranil pirofosfato reacciona co isopentenil pirofosfato, o resultado \u00e9 o farnesil pirofosfato de 15 carbonos, o cal \u00e9 un intermediario na bios\u00edntese de sesquiterpenos como o farneseno. A oxidaci\u00f3n pode despois proporcionar sesquiterpenoides como o farnesol. \nHistoria do nome.\nO farnesol enc\u00f3ntrase en extractos de flores e ten unha longa historia de uso en perfumar\u00eda. A substancia pura farnesol foi denominada as\u00ed (entre 1900 e 1905) pola \u00e1rbore acacia de Farnesio (\"Vachellia farnesiana\"), xa que as flores desa \u00e1rbore eran as fontes comerciais da esencia floral na cal os qu\u00edmicos o identificaron, e coa adici\u00f3n da terminaci\u00f3n ol propia dos alcohois. Esta especie de acacia, \u00e1 s\u00faa vez, recibiu o seu nome polo cardeal Odoardo Farnese (1573-1626) da importante familia aristocr\u00e1tica italiana dos Farnesio (Farnese, en italiano), a cal (entre 1550 e o s\u00e9culo XVII) ti\u00f1a uns dos primeiros xard\u00edns bot\u00e1nicos privados europeos nos xard\u00edns Farnese de Roma. A \u00e1rbore foi tra\u00edda a ditos xard\u00edns desde os seus lugares de orixe no Caribe e Am\u00e9rica Central.\nEfectos sobre a sa\u00fade.\nSuxeriuse que o farnesol funciona como quimiopreventivo e axente antitumoral. O farnesol util\u00edzase como desodorizante en produtos cosm\u00e9ticos pola s\u00faa actividade antibacteriana. O farnesol est\u00e1 suxeito a restrici\u00f3ns no seu uso en perfumar\u00eda xa que algunhas persoas poden quedar sensibilizadas a dito composto, a\u00ednda que as probas de que o farnesol pode causar alerxias en humanos son discutidas.\nFunci\u00f3ns biol\u00f3xicas.\nO farnesol \u00e9 utilizado polo fungo pat\u00f3xeno oportunista ou comensal \"Candida albicans\" como unha mol\u00e9cula para a percepci\u00f3n do qu\u00f3rum (\"quorum sensing\") que inhibe a formaci\u00f3n de filamentos."}
{"id": "279544", "revid": "23204", "url": "https://gl.wikipedia.org/wiki?curid=279544", "title": "Kepler (telescopio)", "text": "Kepler \u00e9 o nome dun telescopio que orbita arredor do Sol na busca de planetas extrasolares, en especial aqueles de tama\u00f1o similar \u00e1 Terra, levando a cabo o que se denomina como \"misi\u00f3n Kepler\". O lanzamento realizouse na madrugada do d\u00eda 6 de marzo de 2009 dende Cabo Ca\u00f1averal a cargo da NASA, posto en orbita por un foguete modelo Delta II.\nO nome deste sat\u00e9lite artificial \u00e9 un ep\u00f3nimo dedicado \u00f3 astr\u00f3nomo e matem\u00e1tico Johannes Kepler (1571-1630), descubridor do que se co\u00f1ecen como \"as tres leis de Kepler\", que describen as caracter\u00edsticas das orbitas planetarias. Os descubrimentos de Kepler s\u00f3 puideron ser posibles grazas \u00e1 exhaustiva labor na recompilaci\u00f3n de datos de Tycho Brahe (1546-1601), tarefa que pretende emular de forma automatizada este telescopio.\nKepler forma parte do \"programa Discovery\" da NASA; un programa de custo relativamente baixo, enfocado a misi\u00f3ns cient\u00edficas espec\u00edficas. A construci\u00f3n do telescopio e a s\u00faa posta en marcha foi xestionada polo \"Jet Propulsion Laboratory\" da NASA, sendo \"Ball Aerospace\" responsable do desenvolvemento do sistema de voo e o \"Centro de Investigaci\u00f3n Ames\" o responsable tanto do desenvolvemento do sistema de terra como das operaci\u00f3ns dende decembro de 2009, as\u00ed coma da an\u00e1lise dos datos cient\u00edficos.\nA duraci\u00f3n prevista nun principio era de 3,5 anos; agard\u00e1base que a misi\u00f3n rematase a fins do 2012, mais foi ampliada posteriormente ata o 2016. A pretensi\u00f3n era descubrir varios planetas de tama\u00f1o similar \u00e1 Terra orbitando derredor da s\u00faa estrela a unha distancia semellante a do noso planeta respecto do Sol. Non obstante, antes desta data, o sat\u00e9lite xa pod\u00eda detectar planetas cun tama\u00f1o meirande \u00e1 Terra ou que orbitasen m\u00e1is cerca da s\u00faa estrela. Por\u00e9n a existencia de ru\u00eddo, m\u00e1is do estimado inicialmente, fixo necesario que a misi\u00f3n se ampliase por m\u00e1is tempo para poder cumprir os obxectivos. Prolong\u00e1ndose deste xeito a misi\u00f3n de 2012 ata o 30 de setembro de 2016.\nInfortunadamente o sat\u00e9lite artificial avariouse \u00f3 ano seguinte. Para que o sat\u00e9lite operase de forma adecuada era necesario que como m\u00ednimo 3 dos 4 xiroscopios funcionasen correctamente, podendo deste xeito orientar a nave, mais o 15 de maio de 2013 avariouse un segundo xiroscopio. Durante os meses seguintes intentouse recuperar ao menos un deses dous xiroscopios estragados, pero finalmente o 15 de agosto a NASA anunciou que desist\u00eda no intento de reparar alg\u00fan dos xiroscopios e que considerar\u00edan novos obxectivos que se puidesen levar a cabo nas condici\u00f3ns actuais do telescopio.\nMentres a sonda Kepler estivo operativa atop\u00e1ronse un total de 2.740 posibles candidatos a exoplaneta; xa se confirmaron 114 planetas en 69 sistemas estelares diferentes. En xaneiro de 2013 os astr\u00f3nomos do Centro Harvard-Smithsonian para Astrof\u00edsica (CfA) acudiron \u00f3s datos obtidos pola sonda Kepler para estimar en \"ao menos 17 mil mill\u00f3ns de exoplanetas do tama\u00f1o da Terra\" que existir\u00edan na V\u00eda L\u00e1ctea.\nEn maio de 2014 a NASA acorda a ampliaci\u00f3n dos obxectivos da misi\u00f3n espacial Kepler, co visto e prace dos seus expertos, para estender a observaci\u00f3n cara a outras partes do universo, orientado cara o descubrimento de novos planetas extrasolres amais a observaci\u00f3n de c\u00famulos estelares, de estrelas xoves e vellas, galaxias activas e supernovas que se situen no plano da el\u00edptica terrestre. Ata o momento estaba apuntando continuamente cara a constelaci\u00f3n do Cisne.\nCaracter\u00edsticas.\nA sonda espacial ten unhas dimensi\u00f3ns de 4,7 m de alto, 2,7 m de di\u00e1metro e cun peso de 1.039\u00a0kg, sen ter en conta os algo m\u00e1is de 10\u00a0kg de hidracina utilizada como propelente. O telescopio, montado nunha estrutura hexagonal de aluminio, pos\u00fae unha \u00e1rea de 10 m2 de paneis fotovoltaicos que subministran 1 kw de enerx\u00eda el\u00e9ctrica \u00e1 nave. A duraci\u00f3n estimada da misi\u00f3n era de 3 anos e medio, podendo ser ampliada ata os 6 anos. O custo da operaci\u00f3n foi estimado en 600 mill\u00f3ns de d\u00f3lares ($) e nela traballan 200 cient\u00edficos.\nO sat\u00e9lite foi constru\u00eddo polas empresa \"LAST\" e \"Ball Aerospace &amp; Technologies Corp.\", que tam\u00e9n ser\u00edan as encargadas de controlar a nave dende o centro de investigaci\u00f3n da Universidade de Colorado (Estados Unidos). O telescopio esta preparado para analizar parcialmente a informaci\u00f3n do sensor, recompilada cada 30 segundos, enviando unicamente a informaci\u00f3n relevante cara a estaci\u00f3n de procesamento na Terra; doutro xeito non haber\u00eda suficiente ancho de banda para transmitir toda a informaci\u00f3n. Na an\u00e1lise dos datos traballa un equipo de 28 persoas axudados por observaci\u00f3ns externas efectuadas polos telescopios Hubble e Spitzer.\nO lanzamento foi posposto en d\u00faas ocasi\u00f3ns, por recortes de presuposto. Durante este proceso substitu\u00eduse o sistema xiratorio da antena direccional por outro fixo na estrutura, m\u00e1is econ\u00f3mico. Como consecuencia o sat\u00e9lite perder\u00eda capacidade de exploraci\u00f3n equivalente a un d\u00eda por mes.\nMalia ser a sonda Kepler un sat\u00e9lite, pois orbita ao redor dun obxecto celeste, non \u00e9 un sat\u00e9lite artificial da Terra se non que orbita derredor do Sol, nunha \u00f3rbita el\u00edptica de 372 d\u00edas a unha distancia do \"astro rei\" similar \u00e1 da Terra. Con esta \u00f3rbita cons\u00e9guese transmitir os datos cara a Terra evitando a interferencia que puidesen producir diversos corpos celestes sobre a lente. A sonda conta amais con oito propulsores que lle permiten manobrar para cambiar a orientaci\u00f3n cando sexa necesario.\nMisi\u00f3n.\nSegundo a propia NASA, \"a misi\u00f3n Kepler \u00e9 a primeira no mundo coa capacidade de detectar realmente planetas an\u00e1logos \u00e1 Terra, orbitando estrelas semellantes \u00f3 noso Sol, na zona de habitabilidade\".\nO obxectivo da nave \u00e9 observar simultaneamente unhas 150.000 estrelas analizando o seu brillo cada 30 minutos para poder detectar o transito de planetas. Empregando para este fin un fot\u00f3metro sensible do tipo Schmidt de 0,98 m de apertura e un espello primario de 1,4 m. A s\u00faa c\u00e1mara CCD ofrece unha resoluci\u00f3n de 95 mill\u00f3ns de p\u00edxeles, a m\u00e1is potente lanzada \u00f3 espazo ata esa data.\nA trav\u00e9s deste telescopio agardase poder ampliar notablemente o n\u00famero de planetas extrasolares descubertos ( ata a data do lanzamento era de 337), de tal xeito que \u00f3 finalizar a misi\u00f3n se poida dispor dunha estimaci\u00f3n m\u00e1is fiable do n\u00famero de planetas que existen na nosa galaxia. Este dato \u00e9 relevante para poder dilucidar se estamos sos no universo.\nA misi\u00f3n estadounidense Kepler \u00e9 o equivalente \u00e1 misi\u00f3n europea COROT, que lanzou outro sat\u00e9lite semellante, a\u00ednda que menos potente, a finais do mes de decembro de 2006. A principal diferenza entre \u00e1mbalas d\u00faas misi\u00f3ns \u00e9 que a maior resoluci\u00f3n dos instrumentos de Kepler permitir\u00e1 descubrir planetas moito m\u00e1is pequenos, de tama\u00f1o similar \u00e1 Terra.\nAmpliaci\u00f3n da misi\u00f3n Kepler; misi\u00f3n K2.\nO telescopio espacial Kepler, a finais do ano 2013, a pesar de ter avariado o dispositivo esencial para apuntar con precisi\u00f3n e levar un ano inoperante, a\u00ednda se pode empregar para facer observaci\u00f3ns astron\u00f3micas. A NASA aprobou unha segunda misi\u00f3n Kepler, denominada K2, para continuar na busca de planetas extrasolares amais estender o seu \u00e1mbito de traballo a outras areas de investigaci\u00f3n astrof\u00edsica, coma c\u00famulos estelares, estrelas xoves e vellas, galaxias activas e supernovas. Mais tendo en conta que o campo de observaci\u00f3n cambia, centr\u00e1ndose a partir de agora en rexi\u00f3ns estelares da el\u00edptica, e dicir, no plano imaxinario da orbita terrestre arredor do sol; ata o momento estaba apuntando continuamente cara a constelaci\u00f3n do Cisne. A \u00e1rea de observaci\u00f3n ven determinada polas limitaci\u00f3ns actuais do telescopio. A misi\u00f3n K2 ou \"Second Light\" foi aprobada o 16 de maio de 2014 tralo informe favorable dos expertos nas misi\u00f3ns operativas da NASA.\nCat\u00e1logo de entrada Kepler.\nO \"catalogo de entrada da Kepler\" ou \"Kepler Input Catalog\" (KIC)\" \u00e9 unha base de datos de busca p\u00fablica de aproximadamente 13,2 mill\u00f3ns de obxectos en estudo proporcionada pola misi\u00f3n Kepler.\nSensibilidade.\nCalc\u00falase que se un planeta do tama\u00f1o da Terra cruza diante dunha estrela semellante \u00f3 Sol a variaci\u00f3n de luminosidade da estrela ser\u00eda de tan s\u00f3 84 partes por mill\u00f3n. O fot\u00f3metro da Kepler \u00e9 capaz de detectar variaci\u00f3ns de 20 partes por mill\u00f3n. Se \u00f3 longo de tres anos e medio de misi\u00f3n a sonda capta polo menos tres pequenas flutuaci\u00f3ns na mesma estrela, comprob\u00e1ndose que aparecen a intervalos regulares, p\u00f3dese inferir que existe orbitando arredor desa estrela un planeta.\nConsiderando a probabilidade de que un planeta efect\u00fae un transito visible dende a nosa posici\u00f3n (e dicir, que orbite no mesmo plano que forma a estrela co noso sistema solar), estimase que a sonda atopar\u00e1 a 1 de cada 217 planetas similares \u00e1 Terra que se encontren en aproximadamente unhas 150.000 estrelas analizadas. En conclusi\u00f3n que se t\u00f3dalas estrelas tivesen un planeta similar \u00e1 Terra a sonda atopar\u00eda uns 465 exoplanetas. Extrapolando este dato \u00f3s resultados que se obte\u00f1an ser\u00e1 posible estimar o n\u00famero de planetas semellantes \u00e1 Terra que hai na galaxia (amais dos planetas m\u00e1is grandes).\nBase\u00e1ndose nos co\u00f1ecementos actuais, as previsi\u00f3ns calculan que a sonda deber\u00eda encontrar ao redor de 50 planetas cun tama\u00f1o equiparable \u00f3 da Terra.\nAs estrelas analizadas est\u00e1n situadas entre as constelaci\u00f3ns do Cisne e de Lira, estando na meirande parte (o 99%) a unha distancia de 600 anos luz. Por outra banda, a sonda non \u00e9 capaz de discernir planetas situados a m\u00e1is de 3.000 anos luz, pois a s\u00faa luz \u00e9 demasiado lene.\nLogros.\nO primeiro \u00e9xito da sonda espacial Kepler consisteu na obtenci\u00f3n de detalles sobre a atmosfera dun planeta an\u00e1logo a X\u00fapiter pero m\u00e1is pr\u00f3ximo a s\u00faa estrela e por tanto m\u00e1is quente. Estamos a falar do planeta denominado HAT-P-7b, que orbita arredor da estrela HAT-P-7, na constelaci\u00f3n do Cisne, a mil anos luz de distancia e que ten unha temperatura de aproximadamente 2.377 \u00b0C. O planeta HAT-P-7b xa se co\u00f1ec\u00eda previamente antes de que o telescopio Kepler pousara a s\u00faa lente nel, por\u00e9n as medici\u00f3ns feitas polo sonda revelaron pequenas variaci\u00f3ns na s\u00faa luz causada polas fases cambiantes do exoplaneta, parecidas as da L\u00faa. A pesar de que se trata da medici\u00f3n m\u00e1is precisa obtida xamais para esta estrela, Kepler ser\u00e1 a\u00ednda m\u00e1is preciso despois de que remate o desenvolvemento do software para a an\u00e1lise de datos da misi\u00f3n.\nO 4 de febreiro de 2010 os cient\u00edficos que controlan Kepler anunciaron que descubriran 5 novos planetas extrasolares; catro do tipo X\u00fapiter quente e un do tama\u00f1o aproximado de Neptuno (do tipo planetas Neptuno). Debido \u00f3 sistema de detecci\u00f3n empregado, que require de sucesivos tr\u00e1nsitos, ser\u00e1 necesario agardar \u00e1 finalizaci\u00f3n da misi\u00f3n para obter descubrimentos relevantes. Malia todo, un equipo que traballa con Kepler anunciou xa cen candidatos potenciais \u00e1 espera de ser verificados. Esta cifra incrementouse ata os 706 en xu\u00f1o de 2010, dos cales 400 son candidatos prometedores. Nunha conferencia celebrada ese mesmo mes, Dimitar Sasselov, investigador do proxecto, anunciou que polo menos 60 dos exoplanetas detectados ata o momento ter\u00edan un tama\u00f1o similar \u00f3 terrestre (o dobre de tama\u00f1o ou menos).\nEn decembro de 2011, a NASA anunciou que o n\u00famero de candidatos detectados ata esa data ascend\u00eda \u00f3s 2.326. Destes, 207 ter\u00edan un tama\u00f1o parecido \u00e1 Terra a\u00ednda que s\u00f3 un, o Kepler-22b estaba confirmado.\nEn xaneiro de 2012, cient\u00edficos da NASA anunciaron que o sat\u00e9lite Kepler encontrara tres planetas diminutos, que non foran detectados ata ent\u00f3n, orbitando derredor dunha estrela. Os planetas foron denominados como KOI-961 e constatouse que o m\u00e1is pequeno dos dous ti\u00f1a o tama\u00f1o de Marte. John Johnson, l\u00edder do equipo de investigaci\u00f3n do \"Instituto de Ciencia Exoplanetaria da NASA\", constatou que se trataba do sistema solar m\u00e1is pequeno atopado ata ent\u00f3n."}
{"id": "279548", "revid": "89787", "url": "https://gl.wikipedia.org/wiki?curid=279548", "title": "Ch\u00eda", "text": "A ch\u00eda (Salvia hispanica) \u00e9 unha planta herb\u00e1cea da familia das lami\u00e1ceas (coma o li\u00f1o e a sarxa), nativa de Guatemala e das rexi\u00f3ns central e austral mexicanas (e Colombia), co\u00f1ecida polos seus grans nutritivos: as sementes de ch\u00eda. Hai evidencia de que os aztecas cultivaban o vexetal en tempos precolombianos presente no C\u00f3dice Mendoza, datado do s\u00e9culo XVI, documento no cal tam\u00e9n se mencionaba a s\u00faa relevancia agr\u00edcola na \u00e9poca.\nM\u00e1is co\u00f1ecida pola s\u00faa semente, que se comercializa directamente, mo\u00edda ou en forma de aceite, a ch\u00eda tam\u00e9n ten follas que poden ser aproveitadas para infusi\u00f3ns. \u00c9 rica en minerais, amino\u00e1cidos esenciais e omega 3. Sali\u00e9ntase frecuentemente o seu potencial para previr doenzas cardiovasculares, diabetes e at\u00e9 tumores, al\u00e9n de axudar na perda de peso.\nEtimolox\u00eda.\nA palabra \"ch\u00eda\" deriva da palabra do n\u00e1huatl \"chian\", que significa \"oleoso, aceitoso\". Disque o estado mexicano de Chiapas poder\u00eda ter a orixe do seu nome tam\u00e9n a partir da lingua n\u00e1uatle, que significa \"auga de ch\u00eda\" ou \"r\u00edo de ch\u00eda\".\n\u00c9 unha das d\u00faas plantas co\u00f1ecidas como \"ch\u00eda\", sendo a outra Salvia columbariae, esta tam\u00e9n denominada ch\u00eda dourada.\nSemente de ch\u00eda.\nA semente da ch\u00eda pos\u00fae formato oval e \"di\u00e1metro\" de aproximadamente 2\u00a0mm. \u00c9 visibelmente a principal parte da planta nos \u00e1mbitos comercial e gastron\u00f3mico.\nCaracter\u00edsticas nutricionais.\nA semente da ch\u00eda \u00e9, \u00e1s veces, considerada un alimento funcional dadas as s\u00faas caracter\u00edsticas compositivas. O seu efecto mucilaxinoso (o de absorber e reter unha cantidade significativa de auga, como un emulsificante), debido \u00e1 alta concentraci\u00f3n de fibras, fai da ch\u00eda interesante para quen busca enmagrecer, posto que pode intensificar a sensaci\u00f3n de saciedade.\nA importancia nutricional da semente de ch\u00eda \u00f3llase na seguinte lista:\nAplicaci\u00f3n culinaria.\nA semente de ch\u00eda, cando se utiliza de maneira integral, pode ter diversos usos culinarios. \u00dasase coma emulsificante, tornando os l\u00edquidos m\u00e1is pr\u00f3ximos dun xel; tam\u00e9n liga as masas.\nReceitas que poden inclu\u00edr a semente de ch\u00eda son os pudins, pans, tortas, quiches, mousses, cremas, pat\u00e9s, rissottos, ensaladas de froitas, zumes etc."}
{"id": "279549", "revid": "18868", "url": "https://gl.wikipedia.org/wiki?curid=279549", "title": "Salvia hispanica", "text": ""}
{"id": "279555", "revid": "98629", "url": "https://gl.wikipedia.org/wiki?curid=279555", "title": "Ren\u00e9 Clair", "text": "Ren\u00e9-Lucien Chomette, nado en Par\u00eds o 11 de novembro de 1898 e finado en Neuilly-sur-Seine (Altos do Sena, Illa de Francia) o 15 de marzo de 1981 foi un director de cinema franc\u00e9s, co\u00f1ecido como Ren\u00e9 Clair.\nTraxectoria.\nNaceu e medrou no distrito de Les Halles, en Par\u00eds, fillo dun vendedor de xab\u00f3n. En 1917, con dezasete foi condutor de ambulancias durante a primeira guerra mundial, antes de ser declarado inv\u00e1lido por unha ferida na espi\u00f1a dorsal. As s\u00faas visi\u00f3ns dos horrores da guerra quedaron plasmados no libro de poes\u00eda \"La T\u00eate de l'homme\", que non foi publicado. Trala guerra comezou a traballar como xornalista en \"L'Intransigeant\".\nDespois de co\u00f1ecer a cantante de music-hall Damia e escribirlle canci\u00f3ns, invitouno a visitar os estudios Gaumont en 1920, onde se estaba a rodar un filme. Clair aceptou un papel protagonista en \"Le Lys de la vie\" entre outros. En 1922, converteuse en editor dun suplemento cinematogr\u00e1fico da revista \"Th\u00e9\u00e2tre et Com\u0153dia illustr\u00e9s\". Pouco despois traballou como axudante do director Jacques de Baroncelli.\nEn 1924 dirixiu o seu primeiro filme, \"Paris qui dort\", e antes de ser exhibido Francis Picabia e Erik Satie ped\u00edronlle que fixese unha curtametraxe para que fose amosado como parte do seu ballet dada\u00edsta \"Rel\u00e2che\"; as\u00ed foi como creou \"Entr'acte\" e se converteu nun membro destacado da vangarda parisiense.\nA\u00ednda que inicialmente se amosou esc\u00e9ptico sobre o cinema sonoro, logo deuse de conta das s\u00faas posibilidades creativas, explorando as s\u00faas ideas en filmes como \"Sous les toits de Paris\" ou \"\u00c0 nous la libert\u00e9\". Tras varios \u00e9xitos comerciais foi contratado por Alexander Korda para traballar en Inglaterra, onde realizou tres filmes coa colaboraci\u00f3n de Robert E. Sherwood como guionista debido as limitaci\u00f3ns ling\u00fc\u00edsticas de Clair.\nEn 1940 Clair e a s\u00faa familia, xunto con Julien Duvivier marcharon aos Estados Unidos como parte dun plan do goberno de Francia para establecer un centro de produci\u00f3n franc\u00e9s no pa\u00eds. Por\u00e9n, cando chegaron a Nova York o plan xa non exist\u00eda e foi directamente a Hollywood, onde varios estudios estaban interesados en contratalo.\nA s\u00faa primeira experiencia estadounidense, \"The Flame of New Orleans\", estreouse en 1941, o mesmo ano que o goberno de Vichy lle retirou a cidadan\u00eda francesa, que logo lle foi devolta. O filme fracasou, non sendo igual os seus seguintes filmes rodados nos Estados Unidos, especialmente, \"And Then There Were None\".\nVolveu definitivamente a Francia en 1946, cun contrato da RKO para rodar un filme no pa\u00eds. Durante a d\u00e9cada de 1950 as novas xeraci\u00f3ns de cr\u00edticos consider\u00e1rono un dos grandes representantes do \"cin\u00e9ma de qualit\u00e9\" e en 1960 entrou na Acad\u00e9mie fran\u00e7aise."}
{"id": "279556", "revid": "98629", "url": "https://gl.wikipedia.org/wiki?curid=279556", "title": "Veronica Lake", "text": "Constance Frances Marie Ockelman, nada en Nova York o 14 de novembro de 1922 e finada en Burlington (Vermont) o 7 de xullo de 1973 foi unha actriz estadounidense, co\u00f1ecida como Veronica Lake.\nTraxectoria.\nDespois de varias mudanzas, a familia marchou a Beverly Hills en 1938, onde Veronica comezou a estudar interpretaci\u00f3n. Os seus primeiros papeis no cinema foron como extra, sendo o seu primeiro filme \"Sorority House\", de John Farrow, que foi quen notou que o seu cabelo sempre cubr\u00eda o seu ollo dereito. Destacou por primeira vez nun pequeno papel en \"Forty Little Mothers\" e conseguiu un contrato coa Paramount Pictures.\nA part\u00edr de ent\u00f3n participou en filmes moi populares, sendo nuns anos da d\u00e9cada de 1940 unha das actrices m\u00e1is comerciais de Hollywood. Especialmente co\u00f1ecidos foron os seus traballos con Alan Ladd, co que a emparellaron debido a curta estatura de ambos.\nDurante a segunda guerra mundial o goberno pediulle que cambiase o seu peiteado para axudar a que as mulleres que estaban a traballar nas f\u00e1bricas levasen un peiteado m\u00e1is pr\u00e1ctico e seguro. A\u00ednda que se reduciron os accidentes tam\u00e9n decaeu a carreira cinematogr\u00e1fica de Lake.\nDurante a s\u00faa carreira tivo fama de ser complicado traballar con ela e a mediados da d\u00e9cada de 1940 comezou a abusar do alcohol. En 1948 a Paramount decidiu non renovar o seu contrato. En 1951 apareceu nun \u00faltimo filme e ese mesmo ano ela e o seu marido, Andr\u00e9 de Toth, declar\u00e1ronse en bancarrota. Lake fixo alg\u00fans traballos no teatro e na televisi\u00f3n.\nTras o seu divorcio, viviu en hoteis baratos de Nova York e foi arrestada varias veces por embriaguez. En 1962 un xornalista do \"New York Post\" descubriuna traballando de camareira nun hotel de Manhattan.\nEn 1969 publicou a s\u00faa autobiograf\u00eda, \"Veronica: The Autobiography of Veronica Lake\". Co di\u00f1eiro ga\u00f1ado con ela produciu o seu \u00faltimo filme, unha pel\u00edcula de terror de pouco orzamento titulada \"Flesh Feast\".\nFinou en 1973 de hepatite aguda e dano renal."}
{"id": "279557", "revid": "47401", "url": "https://gl.wikipedia.org/wiki?curid=279557", "title": "Agnes Moorehead", "text": "Agnes Robertson Moorehead, nada en Clinton (Massachusetts) o 6 de decembro de 1900 e finada en Rochester (Minnesota) o 30 de abril de 1974 foi unha actriz estadounidense.\nTraxectoria.\nMoorehead sentiuse atra\u00edda pola interpretaci\u00f3n desde que era pequena e tras graduarse e traballar como mestra, entrou na American Academy of Dramatic Arts, da que se graduou con honores en 1929. Inicialmente a s\u00faa carreira foi amodo, atopando pequenos traballos no teatro e na radio. A actriz Helen Hayes suxeriulle que probase o cinema, pero os primeiros intentos non foron ben e volveu \u00e1 radio.\nLogo de co\u00f1ecer a Orson Welles converteuse nunha das principais actrices do Mercury Theatre xunto con Joseph Cotten. Igual que outros membros do grupo debutou no cinema en \"Cidad\u00e1n Kane\" (1941). A mediados da d\u00e9cada de 1940 foi contratada pola Metro-Goldwyn-Mayer, interpretando papeis secundarios mentres segu\u00eda en Broadway e na radio.\nO seu primeiro traballo na televisi\u00f3n foi en 1959 na serie \"The Rebel\". Por\u00e9n, a s\u00faa personaxe m\u00e1is lembrada neste medio foi a de Endora, a exc\u00e9ntrica nai da bruxa Samantha en \"Bewitched\", que interpretou entre 1964 e 1972, polo que foi seis veces candidata aos premios Emmy.\nMoorehead finou de cancro de \u00fatero en 1974."}
{"id": "279558", "revid": "3260213", "url": "https://gl.wikipedia.org/wiki?curid=279558", "title": "Kepler", "text": "'Kepler pode referirse a:"}
{"id": "279572", "revid": "89787", "url": "https://gl.wikipedia.org/wiki?curid=279572", "title": "Xacoba de Cisneros de Castro e de Puga", "text": "Xacoba de Cisneros de Castro e de Puga, tam\u00e9n co\u00f1ecida como Xacoba Cisneros de Puga e Condesa de Ximonde, nada en San Miguel de Sarand\u00f3n (Vedra) o 7 de xaneiro de 1813 e finada en Santiago de Compostela o 9 de abril de 1860, foi unha arist\u00f3crata galega do s\u00e9culo XIX.\nFoi moi co\u00f1ecida na \u00e9poca por apoiar fervorosamente a causa carlista, e por ser, como o seu pai, mecenas das artes e as letras en Santiago.\nTraxectoria.\nXacoba Cisneros de Puga naceu no Pazo de Ximonde, filla do II Conde de Ximonde, Pedro Cisneros de Castro e de Agosti\u00f1a de Puga e Ara\u00faxo. Casou con Xos\u00e9 Mar\u00eda Berm\u00fadez Acevedo e, a\u00ednda que tivo fillos, ning\u00fan deles sobreviviuna. A Condesa de Ximonde e o seu esposo, que era o Se\u00f1or de Ramir\u00e1ns e Vilardefrancos, as\u00ed como rexedor perpetuo de Ferrol, foron fervorosos partidarios do carlismo galego.\nXos\u00e9 Mar\u00eda tratou de organizar as milicias galegas para proclamar o infante Carlos Mar\u00eda Isidro de Borb\u00f3n, o irm\u00e1n de Fernando VII, como rei de Espa\u00f1a, en detrimento da s\u00faa sobri\u00f1a a ra\u00ed\u00f1a Isabel II. Amais, foi o presidente da Xunta Superior que constitu\u00edron os carlistas na Coru\u00f1a ao comezo da primeira guerra carlista, para dirixir as milicias galegas.\nPola s\u00faa parte, a Condesa de Ximonde financiaba a causa. E, segundo alg\u00fans autores, escond\u00eda armas nos colch\u00f3ns que lles enviaba aos milicianos carlistas e confeccionaba pezas de roupa para os facciosos, at\u00e9 o punto de que se di que foi a inventora da boina vermella que, segundo a tradici\u00f3n, procede de Galicia.\nXacoba Cisneros de Puga viviu en Santiago de Compostela no seu pazo da r\u00faa do Preguntoiro, co\u00f1ecido como Pazo de Ramir\u00e1s (e que desde 2011 alberga o Auditorio de Novacaixagalicia), onde faleceu o 9 de abril de 1860, aos 47 anos de idade, sen deixar descendentes vivos.\nHerdanza.\nAo falecer a condesa sen descendencia, os seus t\u00edtulos nobiliarios extingu\u00edronse. Os seus bens mobiliarios e inmobiliarios deixounos, en gran parte, ao seu curm\u00e1n segundo o coronel Manuel Mar\u00eda Puga Feijoo. Este feito tivo grande influencia nas relaci\u00f3ns de poder na Galicia da \u00e9poca, dado o peso que a familia Cisneros ti\u00f1a na pol\u00edtica da rexi\u00f3n.\nOs membros da rama principal dos Cisneros, que era a que ostentaba o t\u00edtulo real de condes de Ximonde, exerceron durante varias xeraci\u00f3ns o cargo de rexedor perpetuo da cidade de Santiago de Compostela. Pero esta rama familiar extinguiuse coa morte da Condesa, polo que o seu herdeiro, Puga Feix\u00f3o, recibiu canda as s\u00faas propiedades gran parte do poder pol\u00edtico que os Condes ostentaban.\nO seu fillo Luciano Puga Blanco foi alcalde de Santiago de Compostela, deputado en tres ocasi\u00f3ns e senador en d\u00faas, apoiando ao Partido Conservador de Antonio C\u00e1novas del Castillo durante a Restauraci\u00f3n Borb\u00f3nica."}
{"id": "279573", "revid": "22795", "url": "https://gl.wikipedia.org/wiki?curid=279573", "title": "Xacoba Cisneros de Puga", "text": ""}
{"id": "279574", "revid": "22795", "url": "https://gl.wikipedia.org/wiki?curid=279574", "title": "Condesa de Ximonde", "text": ""}
{"id": "279575", "revid": "17467", "url": "https://gl.wikipedia.org/wiki?curid=279575", "title": "Manuel Mar\u00eda Puga e Parga", "text": ""}
{"id": "279576", "revid": "22795", "url": "https://gl.wikipedia.org/wiki?curid=279576", "title": "Conde de Ximonde", "text": ""}
{"id": "279577", "revid": "18868", "url": "https://gl.wikipedia.org/wiki?curid=279577", "title": "Raigr\u00e1s", "text": ""}
{"id": "279578", "revid": "1131", "url": "https://gl.wikipedia.org/wiki?curid=279578", "title": "Lagrange", "text": "Como top\u00f3nimo franc\u00e9s, Lagrange pode referirse a:\nComo apelido, pode referirse a:\nEn matem\u00e1ticas e f\u00edsica hai varios conceptos e teoremas que levan o nome de Joseph-Louis de Lagrange; V\u00e9xase:"}
{"id": "279579", "revid": "89787", "url": "https://gl.wikipedia.org/wiki?curid=279579", "title": "Herba de Vigo", "text": "A herba de Vigo Lolium multiflorum \u00e9 unha especie pertenciente \u00e1 familia das gram\u00edneas. \u00c9 unha planta forraxeira que se cultiva en moitos pa\u00edses para a usar coma alimento para o gando vac\u00fan.\nDescrici\u00f3n.\nA herba de Vigo \u00e9 unha planta parecida ao ballico (\"Lolium perenne\"), con follas m\u00e1is longas e largas, de cor verde clara, case amarelenta, cos nervios da folla m\u00e1is marcados e o env\u00e9s moi brillante. A va\u00ed\u00f1a abraza o talo e ten d\u00faas aur\u00edculas longas e unha l\u00edgula claramente vis\u00edbel. As follas aparecen enroladas no interior da va\u00ed\u00f1a. Os talos te\u00f1en secci\u00f3n circular e a base \u00e9 de cor avermellada.\nA inflorescencia est\u00e1 formada por esp\u00edculas s\u00e9siles, dispostas alternativamente ao longo do raque floral. As sementes difer\u00e9ncianse das do ballico, ademais de ser meirandes, por teren unha aresta. A semente comercial pode carecer dela, xa que nas operaci\u00f3ns de recolecci\u00f3n e limpeza se creba, e \u00e9 eliminada coas impurezas.\n\"Lolium multiflorum\" \u00e9 unha planta bienal, mais pode ser anual e tam\u00e9n trianual, como Lolium multiflorum\" var. \"italicum. Existe unha forma anual denominada \"westerwold\" (\"L. multiflorum\" var. \"westerwoldicum\"'), seleccionada nos Pa\u00edses Baixos, que ao non necesitar un per\u00edodo de vernalizaci\u00f3n \u00e9 estritamente anual e florea no ano do seu establecemento.\n\u00c9 a gram\u00ednea por excelencia para as pradeiras de curta duraci\u00f3n, soa ou asociada co trevo rubio (\"Trifolium pratense\"), obt\u00e9ndose produci\u00f3ns axi\u00f1a a partir do seu establecemento. Ut\u00edlizase en todo o mundo tanto para pradeira de sega coma de pasto. Tam\u00e9n se ten estendido a s\u00faa utilizaci\u00f3n como cultivo forraxeiro de inverno en regad\u00edos e en ocasi\u00f3ns de seca\u00f1o.\nExisten variedades comerciais tetraploides que evidencian o interese existente por mellorar esta planta, estas pos\u00faen certas cualidades como o tama\u00f1o das sementes (case o dobre), maior contido de gl\u00edcidos sol\u00fabeis, maior resistencia \u00e1s ferruxes, entre outros caracteres.\nCaracteres agron\u00f3micos.\nImplantaci\u00f3n e fertilizaci\u00f3n.\n\u00c9 unha planta de doado establecemento. Sementada nunha estaci\u00f3n favor\u00e1bel (outono-primavera) supera a calquera outra gram\u00ednea en velocidade de establecimiento, podendo, se non hai outros factores limitantes, dar un aproveitamento \u00e1s seis semanas de ter sido sementada. Esta vantaxe pode ser un inconveniente para o seu emprego en sementeira con outras gram\u00edneas, coas que compite e \u00e1s que elimina nos m\u00e1is dos casos. Por iso \u00e9s desaconsell\u00e1bel incorporala a mesturas de pradeiras de longa duraci\u00f3n, pois logo de dous anos desaparecer\u00e1 na s\u00faa maior\u00eda, deixando un espazo baleiro que ocupar\u00e1n m\u00e1s herbas, resultando a produci\u00f3n futura da pradeira m\u00e1is cativas.\nA sementeira pode realizarse polo outono, para poder obter unha boa produci\u00f3n invernal, dun forraxe apetitoso, nutritivo e de gran valor estrat\u00e9xico na explotaci\u00f3n. Comparado co ballico ou raigr\u00e1s, a s\u00faa produci\u00f3n \u00e9 maior no outono do establecemento e sempre no inverno e na primavera. As sementeiras de primavera te\u00f1en o inconveniente de que o per\u00edodo de crecemento vai ser curto, polo feito de que no ver\u00e1n o seu crecemento vai ser m\u00e1is cativo por mor das temperaturas elevadas e maila seca. En ambos os casos c\u00f3mpre agardar dous anos bos, a partir dos cales a produci\u00f3n ha declinar.\nAs doses de sementeira son de 20 a 30 Kg/ha segundo sexan as variedades diploides ou tetraploides, e de 30 a 40 Kg/ha nas variedades \"westerwold\".\nA raizame da herba de Vigo (\"L. multiflorum\") \u00e9 moi superficial, o cal a fai sens\u00edbel \u00e1s secas. C\u00f3mpre de solos f\u00e9rtiles onde poder amosar todo o seu potencial de produci\u00f3n. O nitr\u00f3xeno \u00e9 un elemento particularmente importante para a consecuci\u00f3n destas elevadas produci\u00f3ns e, tendo en conta que na estaci\u00f3n fr\u00eda a nitrificaci\u00f3n do nitr\u00f3xeno org\u00e1nico vai moi amodo, c\u00f3mpre aportarmos nitr\u00f3xeno mineral de abondo.\nMesturas.\nA herba de Vigo empr\u00e9gase en pradar\u00edas de curta duraci\u00f3n de pastoreo e seitura, para consumo en verde, ensilado ou fenificaci\u00f3n. Utilizado coma cultura forraxeira anual sem\u00e9ntase so, sen mestura ningunha de leguminosa nin doutra gram\u00ednea. En certos pa\u00edses \u00e9 frecuente a sementeira de d\u00faas variedades combinando plantas de distintas caracter\u00edsticas de crecemento, non as\u00ed na Pen\u00ednsula Ib\u00e9rica, onde \u00e9 m\u00e1is com\u00fan empregar unha soa variedade.\nA herba de Vigo da variedade \"westerworld\" empr\u00e9gase sempre coma \u00fanica planta para cultivos forraxeiros cunha duraci\u00f3n m\u00e1xima de 10-12 meses. As variedades normais deben substitu\u00edr ao do tipo \"westerwold\" sempre que se arele unha pradeira de m\u00e1is de 12 meses de duraci\u00f3n.\nComo pradeira de curta duraci\u00f3n (dous ou tres anos) sem\u00e9ntase trevo rubio cando a pradeira vaise aproveitar mediante seitura. Se a pradeira vai ser de maior duraci\u00f3n incl\u00faense na mestura de d\u00e1ctilo e en ocasi\u00f3ns de festuca. Para pradeiras mixtas de seitura e pastoreo a combinaci\u00f3n do raigr\u00e1s h\u00edbrido e/ou de certas variedades de ballico mellora a produci\u00f3n polo outono, mantendo un bo crecemento durante a \u00e9poca de pastoreo ao comezo e final de estaci\u00f3n, sen perder produci\u00f3n no corte que, para feo ou silo, se poida facer ao final da primavera.\nSistemas de aproveitamento.\nA herba de Vigo est\u00e1 ben adaptada a un aproveitmento por seitura, mais pode ser utilizada mediente pastoreo, con tal de ter en conta as limitaci\u00f3ns impostas pola s\u00faa forma de crecemento. Non atura pastoreos longos sen sufrir unha reduci\u00f3n importante da s\u00faa produci\u00f3n. Nun sistema de pastoreo rotativo p\u00f3dense acadar bos rendementos, semellantes aos obtidos nun sistema de seitura.\nO sistema de explotaci\u00f3n dunha pradeira cuxo \u00fanico compo\u00f1ente sexa a herba de Vigo ser\u00e1 diferente segundo a estaci\u00f3n; \nVariedades.\nEntre as variedades de herba de Vigo dist\u00ednguense dous grupos, que corresponden aos tipos \"westerwold\" anual e normal bienal. A conclusi\u00f3n dos traballos de Rosell\u00f3 (1976) e Infante (1976) \u00e9 que non existen diferenzas significativas de produci\u00f3n total entre as variedades \"westerwold\" (tetraploides e diploides). \u00c1 s\u00faa vez, entre os tipos italianos normal e \"westerwold\" tampouco exist\u00edan diferenzas a nivel de produci\u00f3n total.\nHai outros aspectos interesantes das plantas que son obxecto dos traballos de mellora: talle, calidade, adaptaci\u00f3n \u00e1 seitura ou pastoreo, persistencia, resistencia a pragas ou doenzas.\nTaxonom\u00eda.\n\"Lolium multiflorum\" foi descrita por Jean-Baptiste Lamarck e publicado en \"Flore Fran\u00e7oise\" 3: 621. 1778[1779].\nLolium : nome xen\u00e9rico dado por Virxilio a unha maleza problem\u00e1tica.\nmultiflorum: ep\u00edteto latino que significa \"con m\u00faltiples flores\"."}
{"id": "279580", "revid": "18868", "url": "https://gl.wikipedia.org/wiki?curid=279580", "title": "Lolium multiflorum", "text": ""}
{"id": "279584", "revid": "89787", "url": "https://gl.wikipedia.org/wiki?curid=279584", "title": "Festuca", "text": "Festuca, as festucas, \u00e9 un x\u00e9nero de gram\u00edneas (ou po\u00e1ceas) distribu\u00eddas nas rexi\u00f3ns temperadas e en monta\u00f1as de rexi\u00f3ns tropicais. Comprende unhas 200 especies, moitas das cales consid\u00e9ranse excelentes forraxeiras e se cultivan para tal fin.\nDescrici\u00f3n.\nO x\u00e9nero \"Festuca\" incl\u00fae a herbas perennes, con follas planas, convolutas ou conduplicadas e esp\u00edculas dispostas en espigas.\nAs esp\u00edculas son pauci- ou plurifloras, comprimidas lateralmente, con raquilla artellada por riba das glumas e entre os antecios. As glumas son lineal-lanceoladas ou lanceoladas, agudas, desiguais, sendo menor a gluma inferior. As lemmas son lanceoladas ou oblongo-lanceoladas, membranosas ou papir\u00e1ceas, arredondadas no dorso, 5-nervadas, agudas, xeralmente arestadas no \u00e1pice. A lemma \u00e9 bicarenada. As flores son hermafroditas ou ben, as superiores masculinas. Os estames son 1 a 3, os estilos son curtos con estigmas plumosos. O cariopse \u00e9 oblongo ou lineal.\nH\u00e1bitat e distribuci\u00f3n.\nA\u00ednda que en agricultura algunhas especies son consideradas malezas, pola s\u00faa gran capacidade de rexeneraci\u00f3n e a s\u00faa resistencia a desaparecer, son un forraxe moi nutritivo para os herb\u00edvoros e se utilizan a estas especies para alimento da fauna salvaxe e o gado dom\u00e9stico e en programas de control para evitar a erosi\u00f3n dos solos.\nSon gram\u00edneas achegadas a \"Lolium\" moi difundidas e capaces de se adaptar aos m\u00e1is diversos tipos de solos e climas, moi resistentes \u00e1s pisadas, agresivas, invasivas e persistentes. Son plantas pioneiras que sobreviven onde moitas especies le\u00f1osas non son quen de facelo e constit\u00faen nalgunhas \u00e1reas o \u00fanico alimento dispo\u00f1\u00edbel. Algunhas especies est\u00e1n adaptadas a solos \u00e1ridos, calcarios, areentos, xesosos, salobres ou t\u00f3xicos, con exceso de aluminio, cobre, mercurio e outros metais. En zonas apropiadas forman pradar\u00edas mestas.\nA s\u00faa distribuci\u00f3n \u00e9 mundial, ag\u00e1s na Ant\u00e1rtida.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 73\u201376. 1753. A especie tipo \u00e9: \"Festuca ovina\" L.\nO nome do x\u00e9nero deriva do lat\u00edn e significa \"talo de palla\", tam\u00e9n o nome dunha herba m\u00e1 entre o orxo.\nO n\u00famero cromos\u00f3mico b\u00e1sico do x\u00e9nero \u00e9 x = 7, con n\u00fameros cromos\u00f3micos som\u00e1ticos de 2n = 14, 28, 35, 42, 56 e 70, xa que hai especies diploides e unha serie poliploide. Cromosomas relativamente \"grandes\".\nH\u00edbridos interxen\u00e9ricos.\nT\u00e9\u00f1ense descrito h\u00edbridos interxen\u00e9ricos (notox\u00e9neros) entre \"Festuca\" con \"Vulpia\" (\u00d7 \"Festulpia\" Melderis ex Stace &amp; R.Cotton), con \"Lolium\" (\u00d7 \"Festulolium\" Ascher &amp; Graebn.) e con \"Bromus\" (\u00d7 \"Bromofestuca\" Prodan)\nPragas e enfermidades.\nAlgunhas especies son parasitadas por fungos end\u00f3fitos como \"Neotyphodium\", \"Acremonium\" ou \"Claviceps\", que se distrib\u00faen por toda a planta ag\u00e1s nas ra\u00edces e que produce substancias t\u00f3xicas alcaloides velenosas para o gado, que en cantidade elevada producen a morte, sendo tam\u00e9n a causa de malpartos e anomal\u00edas f\u00edsicas como peso baixo, malformaci\u00f3ns ou ananismo."}
{"id": "279587", "revid": "89787", "url": "https://gl.wikipedia.org/wiki?curid=279587", "title": "Lolium", "text": "Lolium \u00e9 un x\u00e9nero bot\u00e1nico pertencente \u00e1 familia das gram\u00edneas (Poaceae, Gramineae) est\u00e1 constitu\u00eddo por 8 especies euroasi\u00e1ticas.\nDescrici\u00f3n.\nSon herbas anuais ou perennes, mesot\u00e9rmicas, con follas planas e tenras. Pos\u00faen unha espiga terminal, d\u00edstica, comprimida, co raque artellado. As esp\u00edculas son plurifloras, alternas e solitarias en cada n\u00f3, as laterais cunha soa gluma e a terminal con d\u00faas, dispostas no mesmo plano ca o raque. A raquilla \u00e1chase artellada por riba das glumas e entre os antecios. A gluma superior \u00e9 lanceolada, rexa. A lemma \u00e9 oblonga ou lanceolada co dorso arredondado. A p\u00e1lea \u00e9 bicarenada, apenas menor ca a lemma. A flor \u00e9 hermafrodita con tres estames. O cariopse \u00e9 oblongo e at\u00f3pase adherido \u00e1s glumelas. O n\u00famero cromos\u00f3mico b\u00e1sico do x\u00e9nero \u00e9 x=7. \nAdemais do b\u00edblico xoio (\"Lolium temulentum\" ), considerado unha maleza moi dani\u00f1a, dentro do x\u00e9nero \u00e1chanse tam\u00e9n especies de grande importancia forraxeira en rexi\u00f3ns de clima temperado coma a herba de Vigo (\"L. multiflorum\" ) e o ballico ou raigr\u00e1s (\"L. perenne\" )\nCultivo e usos.\n\"Lolium\" cont\u00e9n varias especies moi importantes coma pasteiros forraxeiros e para c\u00e9spede, notabelmente o estadio The Championships, Wimbledon. Para gandar\u00eda, producen un forraxe de moi boa calidade e palatabilidade. \u00dasanse tam\u00e9n estas especies para programas de control de erosi\u00f3n de solos.\nAlgunhas especies, particularmente \"L. temulentum\" (xoio), son malezas afectando severamente a produci\u00f3n do trigo e doutras culturas. O pole de raigr\u00e1s \u00e9 unha das maiores causas da febre do feo.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 83. 1753. A especie tipo \u00e9: \"Lolium perenne\" L.\nLolium : nome xen\u00e9rico dado por Virxilio a unha maleza problem\u00e1tica. \nTen un n\u00famero de cromosomas de: x = 7. 2n = 14 e 28. 2 e 4 ploidias. Cromosomas \u2018grandes\u2019."}
{"id": "279591", "revid": "1131", "url": "https://gl.wikipedia.org/wiki?curid=279591", "title": "Gonzalo Fern\u00e1ndez", "text": "O nome de Gonzalo Fern\u00e1ndez pode referirse a:"}
{"id": "279592", "revid": "3254190", "url": "https://gl.wikipedia.org/wiki?curid=279592", "title": "Zona habitable", "text": ""}
{"id": "279593", "revid": "89787", "url": "https://gl.wikipedia.org/wiki?curid=279593", "title": "Cedro de California", "text": "O cedro de California Calocedrus decurrens, \u00e9 unha con\u00edfera da familia Cupressaceae, do x\u00e9nero \"Calocedrus\". De orixe norteamericana, atop\u00e1se en Galiza coma ornamental.\nEtimolox\u00eda.\nNota: malia o seu nome, a \u00e1rbore s\u00f3 ten un afastado parentesco co x\u00e9nero \"Cedrus\", pois \u00e9 un membro da familia Cupressaceae, pertencendo os cedros a Pinaceae. O \u00fanico en com\u00fan, logo, \u00e9 pertenceren \u00e1 orde bot\u00e1nica Pinales.\nDescrici\u00f3n.\n\u00c9 unha grande \u00e1rbore, que acada tipicamente alturas de 40\u201360 m e un toro cun di\u00e1metro de at\u00e9 3 m (m\u00e1ximo, 69 m de alto e 4,5 m de di\u00e1metro), estreitamente c\u00f3nico, de ramallada mesta. A casca \u00e9 dunha cor parda alaranxada que co tempo se torna agrisada, mac\u00eda ao principio e despois vai formando fendas e exfoli\u00e1ndose en longas fitas na parte baixa do toro nos exemplares m\u00e1is vellos. Os acios das follas son aplanados en forma de abano. A follaxe \u00e9 persistente, composta de follas en pseudoverticilos de 4, escuamiformes, de \u00e1pice agudo e incurvado, longamente decorrentes na base, de cor verde escura brillante e que te\u00f1en un recendo resinoso intenso e peculiar. A \u00e1rbore \u00e9 monoica, con flores masculinas de preto de 3\u00a0mm en grupos nos extremos das franzas, globulares e douradas con 3-5 sacos pol\u00ednicos e con estr\u00f3bilos femininos de 6 escamas: 2 est\u00e9riles, 2 reducidas e 2 semin\u00edferas. Ditos conos son pequenos (15\u201325\u00a0mm), estreitos, rematados en punta, e ovoides. Dunha cor verde intensa ao principio, estes conos t\u00f3rnanse pardos na madureza (logo dun ano), ceibando 4 (ou menos) sementes al\u00edferas cando abren.\nDistribuci\u00f3n.\nNativo do oeste de Am\u00e9rica do Norte, estando o groso da s\u00faa \u00e1rea de distribuci\u00f3n nos Estados Unidos, dende o centro-oeste de Oreg\u00f3n a trav\u00e9s da maior parte de California e o extremo oeste de Nevada, e tam\u00e9n no noroeste de M\u00e9xico, na parte norte da Baixa California.\nMedra desde os 50 deica os 2900 m de altitude, sendo a especie m\u00e1is estendida do x\u00e9nero.\nUsos.\nA madeira lixeira da \u00e1rbore util\u00edzase para a elaboraci\u00f3n de lapis, en particular nos Estados Unidos onde \u00e9 a principal materia prima para a s\u00faa fabricaci\u00f3n, por mor a que \u00e9 mac\u00eda e tende a se aguzar de xeito doado sen formar achas ou estelas, ou en marquetar\u00eda. Tam\u00e9n \u00e9 unha \u00e1rbore ornamental popular, valiosa pola s\u00faa resistencia \u00e1 seca. A madeira \u00e9 moi aprezada polos escultores. A s\u00faa casca pode se queimar coma incenso.\n\u00c1rbore senlleira en Galiza.\nO cedro de California do Pazo de Torrecedeira en Redondela, figura no cat\u00e1logo de \u00e1rbores senlleiras de Galiza elaborado pola Xunta de Galicia."}
{"id": "279594", "revid": "18868", "url": "https://gl.wikipedia.org/wiki?curid=279594", "title": "Calocedrus decurrens", "text": ""}
{"id": "279598", "revid": "56817", "url": "https://gl.wikipedia.org/wiki?curid=279598", "title": "Toro (xeometr\u00eda e topolox\u00eda)", "text": "En xeometr\u00eda e topolox\u00eda, un toro \u00e9 unha superficie de revoluci\u00f3n xerada por unha circunferencia que xira arredor dunha recta exterior coplanaria (no seu plano e que non a corta). A palabra \u00abtoro\u00bb prov\u00e9n do voc\u00e1bulo en lat\u00edn \"torus\".\nMoitos obxectos coti\u00e1ns te\u00f1en forma de toro: un d\u00f3nut, unha rosquilla, a c\u00e1mara dun pneum\u00e1tico etc.\nXeometr\u00eda.\nAs ecuaci\u00f3ns param\u00e9tricas que definen o toro son:\nonde \"R\" \u00e9 a distancia entre o eixo de revoluci\u00f3n e o centro dunha secci\u00f3n circular do toro, \"r\" \u00e9 o raio do conduto, ambas constantes e \u03b8, \u03c6 son \u00e1ngulos que determinan o c\u00edrculo completo, con formula_2.\nA ecuaci\u00f3n en coordenadas cartesianas dun toro cuxo eixo \u00e9 o eixo \"z\" \u00e9:\nA superficie \"A\" e o volume \"V\" do toro poden calcularse empregando o teorema de Pappus de Alexandr\u00eda. Os resultados son:\nTopolox\u00eda.\nEn topolox\u00eda, un toro \u00e9 unha superficie pechada (compacta, sen bordo) orientada definida como o produto cartesiano de dos circunferencias: formula_6 e coa topolox\u00eda produto.\nO toro p\u00f3dese describir tam\u00e9n como o espazo cociente do plano euclidiano baixo as identificaci\u00f3ns\nEquivalentemente, como o cociente do cadrado unidade formula_8 identificado os lados opostos."}
{"id": "279599", "revid": "1131", "url": "https://gl.wikipedia.org/wiki?curid=279599", "title": "Hubble", "text": "Hubble pode referirse a:"}
{"id": "279600", "revid": "92340", "url": "https://gl.wikipedia.org/wiki?curid=279600", "title": "Pedro Fraga Porto", "text": "Pedro Fraga Porto, nado en Ferrol, foi un avogado, xornalista e escritor galego.\nTraxectoria.\nEstudou Dereito na Universidade de Santiago de Compostela. Colaborou en \"Gaceta de Galicia\". Foi laureado no certame convocado polo concello de Santiago de Compostela en 1909 polo seu estudo \"La Literatura en Galicia durante la Guerra de la Independencia: La poes\u00eda, el peri\u00f3dico, el folleto y la hoja suelta\". A partir de 1915 foi director de \"Diario Ferrolano\" e en 1919 dirixiu a revista \"Juventud\". En 1920 marchou a Madrid para traballar nun bufete de avogados. En Madrid dirixiu a \"Revista de la Justicia Municipal\", que apareceu en 1927. Colaborou en \"Vida Gallega\" e \"El Pueblo Gallego\". Foi xu\u00edz municipal de Madrid (1933). Foi tradutor."}
{"id": "279601", "revid": "1888", "url": "https://gl.wikipedia.org/wiki?curid=279601", "title": "Pedro Fraga do Porto", "text": ""}
{"id": "279602", "revid": "1888", "url": "https://gl.wikipedia.org/wiki?curid=279602", "title": "Pedro Fraga de Porto", "text": ""}
{"id": "279603", "revid": "89787", "url": "https://gl.wikipedia.org/wiki?curid=279603", "title": "Xeraniol", "text": "O xeraniol \u00e9 un monoterpenoide e un alcohol oloroso. \u00c9 o compo\u00f1ente principal dos aceites de rosa, palmarosa, e citronela (tipo Xava). Tam\u00e9n aparece en pequenas cantidades no xeranio, lim\u00f3n, e moitos outros aceites esenciais. Ten o aspecto dun aceite claro amarelo p\u00e1lido. e \u00e9 insoluble en auga, pero soluble nos solventes org\u00e1nicos m\u00e1is com\u00fans. Ten un recendo a rosas e util\u00edzase comunmente en perfumes. Util\u00edzase nos aromas a melocot\u00f3n, framboesa, pomelo, maz\u00e1s vermellas, ameixas, lima, laranxa, lim\u00f3n, sand\u00eda, anan\u00e1s, e arando.\nUso.\nO xeraniol \u00e9 un efectivo repelente de orixe vexetal dos mosquitos. Ademais, pode atraer \u00e1s abellas, xa que \u00e9 producido polas gl\u00e1ndulas odor\u00edferas das abellas do mel para marcaren con el as flores que te\u00f1en n\u00e9ctar e localizaren as entradas \u00e1s s\u00faas colmeas.\nA\u00ednda que o xeraniol e outros compostos olorosos se atopan de forma natural no tabaco envellecido, o xeraniol aparece na lista de 599 aditivos engadidos ao tabaco para mellorar ao seu aroma elaborada en 1994 por varias compa\u00f1\u00edas tabaqueiras.\nBioqu\u00edmica.\nO grupo funcional baseado no xeraniol (o xeraniol sen o seu OH terminal) denom\u00ednase xeranil. \u00c9 importante na bios\u00edntese doutros terpenos. \u00c9 un subproduto do metabolismo do sorbato, o que fai que sexa un contaminante indesexado do vi\u00f1o se nel crecen bacterias.\nReacci\u00f3ns.\nEn soluci\u00f3ns \u00e1cidas, o xeraniol conv\u00e9rtese no terpeno c\u00edclico alfa-terpineol.\nSa\u00fade e seguridade.\nO xeraniol deber\u00eda ser evitado polas persoas que te\u00f1en alerxias a perfumes."}
{"id": "279604", "revid": "27155", "url": "https://gl.wikipedia.org/wiki?curid=279604", "title": "Xeranil", "text": ""}
{"id": "279608", "revid": "55340", "url": "https://gl.wikipedia.org/wiki?curid=279608", "title": "Noite de Walpurgis", "text": "A noite de Walpurgis , que recibe o seu nome en honra da santa inglesa do s\u00e9culo VIII Walpurgis, \u00e9 unha festa de primavera que se celebra na noite do 30 de abril ao 1 de maio en zonas do centro e do norte de Europa. \u00c9 sobre todo o s\u00edmbolo do remate do inverno, \u00e1s veces asociada \u00e1 plantaci\u00f3n dunha \u00e1rbore de maio ou \u00e1s cacharelas. Segundo o folclore alem\u00e1n nesa noite as bruxas congr\u00e9ganse no Brocken, a monta\u00f1a m\u00e1is alta do Harz, no centro de Alema\u00f1a. Cel\u00e9brase con variantes locais en Alema\u00f1a, Chequia, Suecia, Lituania, Letonia, Finlandia e Estonia.\nNome.\nO nome da celebraci\u00f3n deriva dunha santa de nome Walpurgis que durante a Idade Media celebraba a s\u00faa festa o 1 de maio desde a s\u00faa canonizaci\u00f3n, arredor do ano 870 polo que o seu nome quedou asociado cunha festa anterior conmemorando o comezo da primavera na que se bailaba durante a noite na v\u00e9spera dese d\u00eda. O nome popularizouno Goethe ao utilizalo en \"Fausto\" como \"Walpurgisnacht\" pero a s\u00faa utilizaci\u00f3n \u00e9 anterior, as\u00ed o dicionario (1774\u20131786) de Johann Christoph Adelung rec\u00f3lleo como \"Walpurgisabend\".\nTradici\u00f3ns.\nAlema\u00f1a e Austria.\nO \"Hexenfeuer\", en galego \"lume das bruxas\", tam\u00e9n co\u00f1ecido como \"Tanz in den Mai\" (\"baile de maio\") ou \"Maifeuer\u201c (lume de maio) cel\u00e9brase en moitas partes de Alema\u00f1a. O 30 de abril pr\u00e9ndense cacharelas para expulsar os esp\u00edritos demon\u00edacos, bailando ata moi tarde na noitada. Nalgunhas localidades \u00e9 tradicional a pr\u00e1ctica do Maisprung, na que unha parella salta \u00e1 vez sobre o remol da lumarada. Moitas cidades alem\u00e1s organizan bailes (\"Tanz in den Mai\") para festexar a noite pero xa sen asociaci\u00f3n co lume, constitu\u00edndo unha pr\u00e1ctica moderna da festa no que tam\u00e9n se prepara o \"Maibowle\" (\"vi\u00f1o de maio\"). Na cidade de Marburg cel\u00e9brase a \"Maieinsingen\" na que se axuntan centos de persoas na praza principal para cantaren. En Renania-Palatinado e en Sarre \u00e9 tradicional que os nenos sa\u00edan en grupos polas r\u00faas facendo trasgadas arredor das casas, como mover de sitio os apeiros ou os felpudos. En Austria, Baden-W\u00fcrttemberg, Baviera e Alta Lusacia col\u00f3case un \"Maibaum\" (\u00e1rbore de maio) na tardi\u00f1a do 30 de abril a diferenza doutros lugares que fan tal acci\u00f3n o 1 de maio.\nChequia.\nEn Chequia denom\u00ednase \"p\u00e1len\u00ed \u010darod\u011bjnic\" (\"queima das bruxas\") \u00e9 a tradici\u00f3n \u00e9 queimar bruxas feitas de farrapos e palla e as s\u00faas vasoiras, en cacharelas ao longo de todo o pa\u00eds para se protexer contra as bruxas e contra os malos esp\u00edritos en xeral, tradicionalmente cr\u00edase que as cinzas ti\u00f1an un poder especial e engad\u00edanse ao sementar ou d\u00e1banse ao gando para aumentar a s\u00faa fertilidade.\nSuecia e Finlandia.\nEn Suecia, co\u00f1ecido como \"Valborgsm\u00e4ssoafton\", e Finlandia, como \"vappu\" en finland\u00e9s e \"vappen\" en sueco, tam\u00e9n \u00e9 tradicional prender cacharelas, e nalg\u00fans lugares tam\u00e9n se botan foguetes e petardos. O lume simboliza a queima do vello abrindo cami\u00f1o para o novo. A xente congr\u00e9gase arredor das fogueiras para cantar canci\u00f3ns tradicionais dedicadas \u00e1 primavera, habitualmente coa participaci\u00f3n de corais nestas celebraci\u00f3ns. Nas cidades universitarias tanto de Suecia como de Finlandia \u00e9 tradici\u00f3n que os estudantes toucados co seu t\u00edpico gorro de estudante participen en comidas nos parques bebendo sima en Finlandia ou champa\u00f1a en Suecia e que se congreguen para cantar, a\u00ednda que cada campus ten as s\u00faas propias tradici\u00f3ns.\nEstonia.\nEn Estonia co\u00f1\u00e9cese como \"volbri\u00f6\u00f6\" e o d\u00eda seguinte tam\u00e9n \u00e9 festa, o \"volbrip\u00ebv\". Chegou ao pa\u00eds cos asentamentos suecos e a partir do s\u00e9culo XIX espallouse por L\u00e4\u00e4nemaa e logo polo resto do pa\u00eds. Pr\u00e9ndense cacharelas e c\u00f3cense salchichas e carne, en especial goza de moita tradici\u00f3n en Tartu con cacharelas organizadas por empresas, asociaci\u00f3ns e corporaci\u00f3ns estudant\u00eds da universidade. Os universitarios realizan unha procesi\u00f3n polo edificio da universidade que o reitor recibe solemnemente para logo iren ata a estatua de Karl Ernst von Baer a lavar a s\u00faa cabeza con chammpa\u00f1a e dar discursos e xa despois facer a cacharela e collidos das mans cantar."}
{"id": "279617", "revid": "98629", "url": "https://gl.wikipedia.org/wiki?curid=279617", "title": "The Grand Budapest Hotel", "text": "The Grand Budapest Hotel \u00e9 un filme c\u00f3mico estadounidense-xermano dirixido por Wes Anderson e inspirado nos escritos de Stefan Zweig. Est\u00e1 protagonizado por Ralph Fiennes, que interpreta un conserxe de hotel que se al\u00eda cun dos seus empregados para demostrar a s\u00faa inocencia nun caso de asasinato.\nSinopse.\nGustave H. (Ralph Fiennes), un lendario conserxe dun famoso hotel europeo de entreguerras, que fai amizade con Zero Moustafa (Tony Revolori), un empregado \u00f3 que converte no seu protexido. A historia trata sobre o roubo e a recuperaci\u00f3n dunha pintura renacentista de valor incalculable e sobre a batalla que enfronta os membros dunha familia por unha inmensa fortuna. Como fondo, os levantamentos que transformaron Europa durante a primeira metade do s\u00e9culo XX."}
{"id": "279625", "revid": "1888", "url": "https://gl.wikipedia.org/wiki?curid=279625", "title": "Juventud (Ferrol)", "text": "Juventud foi unha revista editada en Ferrol de 1919 a 1920.\nHistoria e caracter\u00edsticas.\nSubtitulado \"Revista quincenal de literatura, ciencia y arte de Ferrol\", apareceu o 23 de novembro de 1919. Non mantivo unha periodicidade totalmente regular. Dirixida por Pedro Fraga Porto, imprimiuse nos talleres de \"El Correo Gallego\". Inclu\u00edu poemas en galego, e prestou unha atenci\u00f3n especial aos escritos da xuventude de Galicia. Entre os seus colaboradores figurou Francisco Cabo Pastor. No n\u00famero 6, aparecido en febreiro de 1920, apareceron colaboraci\u00f3ns de Marcial Fern\u00e1ndez, Pl\u00e1cido Gabeiras, Xavier B\u00f3veda, Mal de Vizoso, Jos\u00e9 Heres, Alfredo de la Iglesia, Goy D\u00edaz, Jos\u00e9 Lesta Meis, Francisco Cabo Pastor e Miguel Rey."}
{"id": "279628", "revid": "5863", "url": "https://gl.wikipedia.org/wiki?curid=279628", "title": "Ruth Matilda Anderson", "text": "Ruth Matilda Anderson, nada en Cottonwood State Farm, dentro do concello de Cottonwood (Phelps County, Nebrasca), o 8 de setembro de 1893 e finada en Nova York o 20 de maio de 1983, foi unha fot\u00f3grafa estadounidense. Fixo cinco viaxes por Espa\u00f1a entre 1923 e 1930, tomando m\u00e1is de dez mil instant\u00e1neas.\nTraxectoria.\nIniciouse no mundo da fotograf\u00eda da man do seu pai, Alfred Theodore Anderson, un home de orixe norueguesa quen ti\u00f1a un estudio en Kearney especializado en vistas e retratos. Pasou un ano na Universidade Estatal de Nebraska en Lincoln, e despois estudou Maxisterio na Escola Estatal do Profesorado de Nebraska, e malia que se graduou en 1915 nunca se adicou ao ensino. Retomou os estudos na Universidade de Nebraska durante un semestre, e despois marchou a Nova York, diplom\u00e1ndose en 1919 na Escola de Fotograf\u00eda Clarence H. White.\nEn 1921, cando traballaba como decoradora de interiores, foi contratada por The Hispanic Society of America, recomendada pola propia Clarence White. Al\u00ed estivo baixo a supervisi\u00f3n do director, Archer Milton Huntington, actualizando as s\u00faas t\u00e9cnicas como fot\u00f3grafa e investigadora. Comezou como fot\u00f3grafa do museo, e en 1922 foi nomeada conservadora de fotograf\u00eda.\nLevou a cabo cinco viaxes a Espa\u00f1a na d\u00e9cada de 1920: por todo o pa\u00eds do 17 de marzo ao 3 de xullo de 1923; por Galicia e Asturias do 29 de xullo de 1924 ao 28 de agosto de 1925; por Galicia e Le\u00f3n do 14 de novembro de 1925 ao 31 de maio de 1926; por Estremadura e Castela do 29 de decembro de 1927 ao 28 de abril de 1928; e por Castela, Le\u00f3n e Andaluc\u00eda do 5 de outubro de 1929 ao 17 de novembro de 1930. En total tomou preto de dez mil imaxes de Espa\u00f1a nestas viaxes.\nLogo desta \u00faltima viaxe centrou a s\u00faa carreira no estudo dos traxes t\u00edpicos espa\u00f1ois, publicando varios libros e artigos sobre o tema. Realizou outra derradeira viaxe entre 1948 e 1949, centr\u00e1ndose neste eido. En 1954 foi nomeada conservadora de traxes da Hispanic Society, cargo que ocupou at\u00e9 a s\u00faa xubilaci\u00f3n.\nA\u00ednda que faleceu en 1983 en Nova York, foi enterrada no cemiterio de Kearney, preto da s\u00faa localidade natal. No Museum of Nebraska Art (MONA), nesta \u00faltima cidade citada, non ten ningunha obra que a represente.\nEstad\u00eda en Galicia.\nNa s\u00faa primeira viaxe por Galicia tomou unhas 5.000 fotograf\u00edas, moitas das cales a\u00ednda permanecen sen positivar, e mercou outras 2.800 a fot\u00f3grafos locais. Na segunda viaxe tomou unhas 2.800 fotos. As imaxes adoitan recoller o \u00e1mbito rural e os oficios tradicionais. Estivo acompa\u00f1ada polo seu pai, que foi escribindo un diario. \u00cdan cun coche Ford de alugueiro cun chofer franc\u00e9s. Nas fondas onde se hospedaban improvisaban un cuarto escuro para ir revelando algunhas fotos. Na s\u00faa estancia na Coru\u00f1a tomou lecci\u00f3ns de lingua castel\u00e1 e interesouse pola historia de Galicia, lendo a Manuel Murgu\u00eda, e pola literatura galega, lendo a Rosal\u00eda de Castro."}
{"id": "279635", "revid": "56817", "url": "https://gl.wikipedia.org/wiki?curid=279635", "title": "Juventud (Vigo)", "text": "Juventud foi unha revista editada en Vigo entre 1936 e 1939.\nHistoria e caracter\u00edsticas.\nEditada pola sociedade Juventud Masculina de Acci\u00f3n Cat\u00f3lica de Bouzas, apareceu o 21 de xu\u00f1o de 1936. De esp\u00edrito militante e contido belicista, no n\u00famero 2 (21 de xu\u00f1o de 1937) o seu editor cualific\u00e1base como fervient\u00edsimo cat\u00f3lico e manifestaba: \"observaba con supremo dolor la nefasta actuaci\u00f3n del Frente Popular, y predec\u00eda, como natural consecuencia de ella una urgente purificaci\u00f3n a sangre y fuego para poder alcanzar la ansiada paz cristiana con deslumbramiento de hero\u00edsmo\". Cesou a s\u00faa publicaci\u00f3n en 1939."}
{"id": "279640", "revid": "98629", "url": "https://gl.wikipedia.org/wiki?curid=279640", "title": "Rafael L\u00f3pez de Haro", "text": "Rafael L\u00f3pez de Haro, nado en San Clemente (provincia de Cuenca) o 5 de xullo de 1876 e finado en 1967, foi un escritor e dramaturgo espa\u00f1ol.\nTraxectoria.\nFoi o noveno e derradeiro fillo dunha familia pobre, fillo dun xu\u00edz. Viviron en Asturias e Galicia, e estudou o bacharelato en Cuenca a expensas dun irm\u00e1n avogado. Trala morte deste comezou a traballar como segundo escribente en Obras P\u00fablicas.\nEstudou Dereito por libre na Universidad Central, e sacou oposici\u00f3ns a notar\u00edas, sendo destinado a Blancas (Murcia). Foi acadando postos mellores e destinado a Cidade Real e Pontevedra durante a primeira guerra mundial. Estando nesta cidade entrou en pol\u00edtica, indignado porque o asasino dun cacique non atopaba avogado defensor. Entrou no Partido Liberal-Conservador, de Antonio Maura, e presentouse \u00e1s elecci\u00f3ns xerais mais non foi elixido. Despois foi nomeado gobernador civil das provincias de Segovia, Albacete e Sevilla. Despois retomou notar\u00edas en Zaragoza, Barcelona e Madrid, onde se xubilou.\nObra.\nPublicou 27 novelas longas e unhas cen curtas, amais de vinte comedias, versos, ensaios e artigos xornal\u00edsticos. Algunhas das s\u00faas novelas foron traducidas ao ingl\u00e9s, alem\u00e1n e italiano, e foron adaptadas ao cinema. A m\u00e1is vendida foi \"Ad\u00e1n, Eva y yo\" (1939), se ben a preferida do autor foi \"Alonso Quijano\" (1959), a\u00ednda que non tivo boa acollida. Cultivou a novela er\u00f3tica. Antonio Maura quixo que o escritor ingresase na Real Academia Espa\u00f1ola, da que era director, mais finou en 1925 antes de conseguilo.\nComezou a publicar nun semanario local e versos na revista \"Madrid C\u00f3mico\". Como xornalista colaborou no diario gr\u00e1fico \"Ahora\" e na revista \"Renovaci\u00f3n Espa\u00f1ola\", \u00f3rgano do partido mon\u00e1rquico e conservador do mesmo nome. Na s\u00faa estancia en Cidade Real colaborou no peri\u00f3dico \"La Tribuna\".\nA s\u00faa primeira novela foi \"En un lugar de la Mancha\" (1906), de car\u00e1cter naturalista e de tem\u00e1tica violenta, seguindo a li\u00f1a de autores como Felipe Trigo. Adoitaba utilizar un l\u00e9xico cultista e usos metaf\u00f3ricas propios do modernismo. As s\u00faas novelas curtas apareceron nas colecci\u00f3ns \"El cuento semanal\", \"La novela corta\", \"Contempor\u00e1neos\", \"La novela semanal\" e \"La novela de hoy\", se ven algunhas delas foron vetadas pola s\u00faa tem\u00e1tica social.\nDividiu a s\u00faa produci\u00f3n narrativa en tres grupos: \"novelas da vida\" (\"En un lugar de La Mancha\", \"Dominadoras\", \"Impiedad\", \"Batalla de odios\", \"La novela del honor\", \"Pose\u00edda\", \"El pa\u00eds de los medianos\", \"\u00a1Muera el se\u00f1orito!\", \"Los nietos de los celtas\" (adaptada \u00f3 cine), \"El m\u00e1s grande amor\", \"Un hombre solo\", \"\u00bfY despu\u00e9s?\", \"Por el amor se va\" e \"Eva libertaria\"), \"novelas da carne\" (\"El salto de la novia\", \"Floraci\u00f3n\", \"Entre todas las mujeres\", \"La imposible\", \"Las sensaciones de Julia\", \"La venus miente\", \"Fuego en las entra\u00f1as\" e \"Yo he sido casada\") e \"novelas das almas\" (\"Sirena\", \"Ante el Cristo de Limpias\", \"Un hombre visto por dentro\", \"Ad\u00e1n, Eva y yo\", \"Interior iluminado\" e \"Entred\u00f3s\").\nEscribiu tam\u00e9n pezas teatrais como \"Ser o no ser\", \"Entre desconocidos\" (estreada por Mar\u00eda Guerrero en Am\u00e9rica e por Rosario Pino en Espa\u00f1a), \"Una puerta cerrada\", \"Una conquista dif\u00edcil\" e \"Una ventana al interior\". Entre os seus ensaios destaca \"Su majestad, el individuo\".\nRealizou o gui\u00f3n de \"Miss Ledyia\", o primeiro filme de ficci\u00f3n galego que se co\u00f1ece, dirixido en 1916 por Xos\u00e9 Gil y Gil."}
{"id": "279646", "revid": "56817", "url": "https://gl.wikipedia.org/wiki?curid=279646", "title": "O Vicedo (hom\u00f3nimos)", "text": ""}
{"id": "279647", "revid": "5863", "url": "https://gl.wikipedia.org/wiki?curid=279647", "title": "Mar\u00eda Loureiro Garc\u00eda (pol\u00edtica)", "text": "Mar\u00eda Loureiro Garc\u00eda, nada en Viveiro en 1981, \u00e9 unha pol\u00edtica galega do PSdeG-PSOE, que dende o 2013 \u00e9 alcaldesa de Viveiro.\nTraxectoria.\nLicenciada en Dereito pola Universidade de Vigo. Foi elixida concelleira e nomeada primeira tenente de Alcalde de Viveiro nas elecci\u00f3ns municipais de 2011. O 20 de decembro do 2013 accedeu \u00e1 alcald\u00eda logo do falecemento do seu antecesor, Melchor Roel Rivas, convert\u00e9ndose na primeira alcaldesa de Viveiro. Por primeira vez foi cabeza de lista do PSdeG nas elecci\u00f3ns municipais de 2015 e resultou elixida alcaldesa, revalidando de novo o cargo en 2019. \u00c9 deputada provincial dende 2019."}
{"id": "279648", "revid": "6279", "url": "https://gl.wikipedia.org/wiki?curid=279648", "title": "Celanova (hom\u00f3nimos)", "text": ""}
{"id": "279649", "revid": "25871", "url": "https://gl.wikipedia.org/wiki?curid=279649", "title": "Xermade (hom\u00f3nimos)", "text": ""}
{"id": "279650", "revid": "1888", "url": "https://gl.wikipedia.org/wiki?curid=279650", "title": "Francisco Garc\u00eda", "text": "O nome de Francisco Garc\u00eda pode referirse a:"}
{"id": "279654", "revid": "89787", "url": "https://gl.wikipedia.org/wiki?curid=279654", "title": "Jos\u00e9 Mar\u00eda Fenollera", "text": "Jos\u00e9 Mar\u00eda Fenollera Ib\u00e1\u00f1ez, nado en Valencia o 10 de decembro de 1851 e finado en Santiago de Compostela o 6 de decembro de 1918, foi un pintor espa\u00f1ol, co\u00f1ecido especialmente polos seus retratos.\nTraxectoria.\nEstudou na Escola de Belas Artes de San Carlos da s\u00faa cidade natal. Entre 1872 e 1877 estudou en Roma cunha bolsa da Deputaci\u00f3n de Valencia canda a outros pintores como Sorolla ou Pinazo. Tras pasar por Par\u00eds para aprender a t\u00e9cnica do fotogravado, instalouse en Madrid, onde realizou cart\u00f3ns para a Real F\u00e1brica de Tapices e contribu\u00edu \u00e1 decoraci\u00f3n do extinto Caf\u00e9 de Fornos. En 1887 trasladouse a Santiago de Compostela, onde fixou a s\u00faa residencia e exerceu como catedr\u00e1tico na Escola de Belas Artes e mantivo unha estreita relaci\u00f3n co movemento rexionalista.\nDesta \u00e9poca destaca a s\u00faa actividade como retratista, pintando a personaxes tan c\u00e9lebres como Alfredo Bra\u00f1as, Rosal\u00eda de Castro, Montero R\u00edos, Jos\u00e9 Carvajal Hu\u00e9 ou o cardeal Pay\u00e1, e os sucesivos presidentes da Sociedade Econ\u00f3mica de Amigos do Pa\u00eds compostel\u00e1. Amais, pintou os frescos do paraninfo da Facultade de Xeograf\u00eda e Historia de Santiago de Compostela cos bosquexos de Urbano Gonz\u00e1lez Varela. Acadou a medalla de ouro, con diploma de honor, na Exposici\u00f3n Rexional de 1909."}
{"id": "279655", "revid": "1131", "url": "https://gl.wikipedia.org/wiki?curid=279655", "title": "Jos\u00e9 Mar\u00eda Fenollera Ib\u00e1\u00f1ez", "text": ""}
{"id": "279656", "revid": "27155", "url": "https://gl.wikipedia.org/wiki?curid=279656", "title": "Miristoilaci\u00f3n", "text": " \nA miristoilaci\u00f3n \u00e9 unha modificaci\u00f3n irreversible das prote\u00ednas por lipidaci\u00f3n consistente na adici\u00f3n por enlace amida covalente dun grupo miristo\u00edl, derivado do \u00e1cido mir\u00edstico, ao grupo alfa-amino dun residuo de glicina xeralmente do extremo N-terminal da prote\u00edna. O \u00e1cido mir\u00edstico \u00e9 un \u00e1cido graxo saturado de 14 carbonos (14:0). Esta modificaci\u00f3n pode realizarse cotraducionalmente (no momento de traduci\u00f3n) ou postraducionalmente (unha vez acabada a traduci\u00f3n). O encima N-miristoiltransferase (NMT) cataliza a reacci\u00f3n de adici\u00f3n do resto de \u00e1cido mir\u00edstico no citoplasma das c\u00e9lulas. Esta clase de lipidaci\u00f3n \u00e9 com\u00fan en moitos tipos de organismos inclu\u00edndo animais, plantas, fungos, protozoos e virus. A miristoilaci\u00f3n permite interacci\u00f3ns prote\u00edna-prote\u00edna febles e prote\u00edna-l\u00edpidos e desempe\u00f1a unha funci\u00f3n esencial en determinar o destino a membranas de prote\u00ednas, interacci\u00f3ns prote\u00edna-prote\u00edna e interv\u00e9n en varias v\u00edas de transduci\u00f3n de sinais.\nDescubrimento.\nEn 1982, no laboratorio de Koiti Titani identificouse un \"grupo bloqueante N-terminal\" na subunidade catal\u00edtica da prote\u00edna quinase dependente do AMP c\u00edclico das vacas como \"n\"-tetradecano\u00edl (residuo de \u00e1cido \"n\"-tetradecanoico ou \u00e1cido mir\u00edstico). Case simultaneamente no laboratorio de Claude B. Klee, este mesmo grupo bloqueante N-terminal foi tam\u00e9n caracterizado como \u00e1cido mir\u00edstico. Ambos os laboratorios fixeron o descubrimento utilizando t\u00e9cnicas similares: espectrometr\u00eda de masas con bombardeo con \u00e1tomos r\u00e1pidos e cromatograf\u00eda de gases.\nN-miristoiltransferase.\nO encima N-miristoiltransferase (NMT) \u00e9 o responsable da adici\u00f3n irreversible dun grupo miristo\u00edl a residuos de glicina N-terminais ou internos das prote\u00ednas. Esta modificaci\u00f3n pode producirse cotraducionalmente ou postraducionalmente. Nos vertebrados, esta modificaci\u00f3n l\u00e9vana a cabo d\u00faas NMTs, que se denominan NMT1 e NMT2, ambas as d\u00faas membros da superfamilia das acetiltransferases GCN5.\nEstrutura.\nA estrutura cristalina da NMT indica que est\u00e1 formada por d\u00faas subunidades id\u00e9nticas, cada unha das cales co seu propio sitio de uni\u00f3n para o miristo\u00edl-CoA. Cada subunidade consta dunha grande folla \u03b2 con forma de escada rodeada de h\u00e9lices \u03b1. O miristo\u00edl-CoA \u00fanese \u00e1 porci\u00f3n N-terminal da prote\u00edna, mentres que o extremo C-terminal do encima se une \u00e1 prote\u00edna.\nMecanismo.\nA adici\u00f3n do grupo miristo\u00edl real\u00edzase por unha reacci\u00f3n de eliminaci\u00f3n nucleof\u00edlica. Primeiro, o miristo\u00edl-CoA sit\u00faase no seu peto de uni\u00f3n na NMT de modo que o grupo carbonilo quede en fronte de dous residuos aminoac\u00eddicos, que son a fenilalanina 170 e a leucina 171. Isto polariza o carbonilo para que haxa unha carga neta positiva no carbono fac\u00e9ndoo susceptible ao ataque nucleof\u00edlico polo residuo de glicina da prote\u00edna que vai ser modificada. Cando se une o miristo\u00edl-CoA, a NMT reori\u00e9ntase para permitir a uni\u00f3n do p\u00e9ptido. O C-terminal do NMT act\u00faa despois como unha base para desprotonar o NH3+ activando o grupo amino para atacar no carbonilo do miristo\u00edl-CoA. O intermediario tetra\u00e9drico resultante estabil\u00edzase pola interacci\u00f3n entre un oco oxiani\u00f3n cargado positivamente e o ani\u00f3n alc\u00f3xido cargado negativamente. Lib\u00e9rase despois o CoA libre, o que d\u00e1 lugar a un cambio conformacional no encima, que facilita a liberaci\u00f3n do p\u00e9ptido miristoilado. \nAdici\u00f3n postraducional e cotraducional.\nAs modificaci\u00f3ns covalentes cotraducionais e postaducionais que sofren as prote\u00ednas permiten que estas desempe\u00f1en funci\u00f3ns celulares de alto nivel de complexidade, ademais de engadir diversidade ao proteoma. A adici\u00f3n de miristo\u00edl-CoA \u00e1 prote\u00edna pode ocorrer durante a traduci\u00f3n da prote\u00edna ou posteriormente. Durante a adici\u00f3n cotraducional do grupo miristo\u00edl, modif\u00edcase a glicina N-terminal despois da clivaxe do residuo de metionina N-terminal no p\u00e9ptido novo en crecemento que se est\u00e1 a formar. Isto ocorre en aproximadamente o 80% das prote\u00ednas miristoiladas. A miristoilaci\u00f3n postranscricional ocorre tipicamente despois dun evento de clivaxe de caspase, que fai que quede exposto un residuo interno de glicina, o cal despois queda dispo\u00f1ible para a adici\u00f3n do \u00e1cido mir\u00edstico.\nFunci\u00f3ns.\nInterruptor molecular de miristoilaci\u00f3n.\nA miristoilaci\u00f3n non s\u00f3 diversifica a funci\u00f3n das prote\u00ednas, sen\u00f3n que pode tam\u00e9n engadir novos niveis de regulaci\u00f3n. Unha das funci\u00f3ns principais e m\u00e1is com\u00fans do grupo miristo\u00edl \u00e9 determinar a asociaci\u00f3n a membranas e a localizaci\u00f3n celular da prote\u00edna modificada. A\u00ednda que o grupo miristo\u00edl se engade ao extremo da prote\u00edna, nalg\u00fans casos est\u00e1 secuestrado en rexi\u00f3ns hidrof\u00f3bicas da prote\u00edna en vez de estar exposto ao solvente. Regulando a orientaci\u00f3n do grupo miristo\u00edl na prote\u00edna, os mencionados procesos celulares poden ser moi coordinados e estreitamente controlados. Esta capacidade fai que se poida definir a miristoil\u00e1ci\u00f3n como un \u201cinterruptor molecular\u201d.\nOs interruptores electrost\u00e1ticos miristo\u00edl caracter\u00edzanse por ter un grupo miristo\u00edl hidrof\u00f3bico ou ben un \u201cparche b\u00e1sico\u201d, ou rexi\u00f3ns con moitas cargas positivas na prote\u00edna. O parche b\u00e1sico permite que se produzan interacci\u00f3ns electrost\u00e1ticas favorables entre as cabezas cargadas negativamente dos fosfol\u00edpidos da membrana e a superficie positiva da prote\u00edna que se vai asociar \u00e1 membrana. Isto facilita unha asociaci\u00f3n m\u00e1is forte e dirixe a localizaci\u00f3n das prote\u00ednas.\nOs interruptores conformacionais de miristo\u00edl poden ser de varias formas. A uni\u00f3n de ligandos a unha prote\u00edna miristoilada que ti\u00f1a o seu grupo miristo\u00edl secuestrado pode orixinar un cambio conformacional na prote\u00edna que faga que quede exposto o grupo miristo\u00edl. De xeito similar, algunhas prote\u00ednas miristoiladas non son activadas por un ligando designado, sen\u00f3n polo intercambio de GDP por GTP por factores de intercambio de nucle\u00f3tidos de guanina (GEFs) da c\u00e9lula. Unha vez que se uniu o GTP \u00e1 prote\u00edna miristoilada, esta queda activada, co grupo miristo\u00edl exposto. Estes interruptores conformacionais poden utilizarse como un sinal para a localizaci\u00f3n celular, e as interacci\u00f3ns membrana-prote\u00edna e prote\u00edna-prote\u00edna.\n \nModificaci\u00f3ns duais de prote\u00ednas miristoiladas.\nUlteriores modificaci\u00f3ns en prote\u00ednas N-miristoiladas poden engadir outro nivel de regulaci\u00f3n \u00e1 prote\u00edna. A acilaci\u00f3n dual de prote\u00ednas pode facilitar unha localizaci\u00f3n da prote\u00edna m\u00e1is estreitamente regulada, a destinaci\u00f3n espec\u00edfica de prote\u00ednas a balsas lip\u00eddicas das membranas ou permitir a disociaci\u00f3n das prote\u00ednas miristoiladas das membranas.\nA miristoilaci\u00f3n e a palmitoilaci\u00f3n son xeralmente modificaci\u00f3ns que van acopladas. A miristoilaci\u00f3n por si soa pode promover interacci\u00f3ns transitorias coa membrana que permiten que a prote\u00edna se ancore \u00e1s membranas, pero que tam\u00e9n se poida disociar doadamente. Unha palmitoilaci\u00f3n adicional permite unha ancoraxe m\u00e1is firme e unha disociaci\u00f3n m\u00e1is lenta das membranas cando a c\u00e9lula o precise. Esta modificaci\u00f3n dual espec\u00edfica \u00e9 importante na v\u00edas do GPCR e denom\u00ednase interruptor de acilaci\u00f3n graxa dual.\nA miristoilaci\u00f3n a mi\u00fado vai seguida dunha fosforilaci\u00f3n dos residuos pr\u00f3ximos. A fosforilaci\u00f3n adicional da mesma prote\u00edna pode facer diminu\u00edr a afinidade electrost\u00e1tica da prote\u00edna miristoilada pola membrana, causando a translocaci\u00f3n desa prote\u00edna ao citoplasma despois da s\u00faa disociaci\u00f3n da membrana.\nTransduci\u00f3n de sinais.\nA miristoilaci\u00f3n xoga un papel vital na destinaci\u00f3n a membranas de prote\u00ednas e na transduci\u00f3n de sinais na resposta das plantas ao estr\u00e9s ambiental. Ademais, na transduci\u00f3n de sinais por medio da prote\u00edna G, a palmitoilaci\u00f3n da subunidade \u03b1, a prenilaci\u00f3n da subunidade \u03b3, e a miristoilaci\u00f3n est\u00e1n implicadas en fixar a prote\u00edna G \u00e1 superficie interna da membrana plasm\u00e1tica para que dita prote\u00edna interaccione co seu receptor GPCR.\nApoptose.\nA miristoilaci\u00f3n \u00e9 unha parte integral da apoptose, ou morte celular programada. A apoptose \u00e9 necesaria para a homeostase da c\u00e9lula e ocorre cando as c\u00e9lulas est\u00e1n baixo un estr\u00e9s como a hipoxia ou danos no ADN. A apoptose pode proceder por medio dunha activaci\u00f3n mediada por receptor ou por unha activaci\u00f3n de orixe mitocondrial. Na apoptose mediada por receptor, as v\u00edas apopt\u00f3ticas act\u00edvanse cando a c\u00e9lula se une a un receptor de morte. Nese caso a uni\u00f3n do receptor de morte inicia a formaci\u00f3n do complexo de sinalizaci\u00f3n que induce a morte, que \u00e9 un complexo composto por moitas prote\u00ednas entre as que hai varias caspases, como a caspase 3. A caspase 3 cliva varias prote\u00ednas que despois van ser miristoiladas pola NMT. O Bid proapopt\u00f3tico \u00e9 unha prote\u00edna que, cando \u00e9 miristoilada, se transloca \u00e1s mitocondrias, nas cales provoca a liberaci\u00f3n do citocromo c, o que leva \u00e1 morte da c\u00e9lula. A actina, xelsolina e quinase 2 activada por p21 PAK2 son outras tres prote\u00ednas que son miristoiladas despois da s\u00faa clivaxe pola caspase 3, que causan unha regulaci\u00f3n \u00e1 alza ou \u00e1 baixa, segundo os casos, da apoptose.\nSa\u00fade humana.\nCancro.\nO xene c-Src \u00e9 un xene que \u00e9 importante para que haxa un ciclo mit\u00f3tico normal. A prote\u00edna que codifica \u00e9 fosforilada e desfosforilada cambiando a sinalizaci\u00f3n de \"apagado\" a \"acendido\". A prote\u00edna c-Src debe estar localizada na membrana plasm\u00e1tica para fosforilar outras dianas situadas \"augas abaixo\"; a miristoilaci\u00f3n \u00e9 a responsable deste evento de destinaci\u00f3n a membranas. Un incremento da miristoilaci\u00f3n da prote\u00edna c-Src pode causar un incremento da proliferaci\u00f3n celular e pode ser responsable de transformar as c\u00e9lulas normais en c\u00e9lulas cancer\u00edxenas.&lt;ref name=\"Cell regulation/Virology\"&gt;&lt;/ref&gt; A activaci\u00f3n de c-Src pode levar a unha regulaci\u00f3n \u00e1 alza da anxiox\u00e9nese, da proliferaci\u00f3n e da invasi\u00f3n, que son os signos distintivos do cancro.\nInfectividade viral.\nO VIH-1 \u00e9 un retrovirus que depende da miristoilaci\u00f3n dunha das s\u00faas prote\u00ednas estruturais para poder empaquetar o seu xenoma correctamente, ensamblarse e madurar en novas part\u00edculas con capacidade infecciosa. \u00c9 miristoilada a prote\u00edna matriz viral, que \u00e9 o dominio m\u00e1is N-terminal da poliprote\u00edna gag. Esta modificaci\u00f3n por miristoilaci\u00f3n destina a gag \u00e1 membrana plasm\u00e1tica da c\u00e9lula h\u00f3spede. Utilizando o interruptor electrost\u00e1tico de miristo\u00edl, que incl\u00fae unha zona b\u00e1sica da prote\u00edna matriz, a prote\u00edna gag pode ensamblarse en balsas lip\u00eddicas na membrana plasm\u00e1tica para a ensamblaxe viral, evaxinaci\u00f3n e posterior maduraci\u00f3n. Para impedir a infectividade viral, poder\u00eda utilizarse alg\u00fan f\u00e1rmaco que afectase \u00e1 miristoilaci\u00f3n da prote\u00edna matriz.\nInfecci\u00f3ns eucari\u00f3ticas e procari\u00f3ticas.\nCertas NMTs son dianas terap\u00e9uticas para o desenvolvemento de drogas contrra as infecci\u00f3ns bacterianas. A miristoilaci\u00f3n \u00e9 necesaria para a supervivencia de varias bacterias causantes de doenzas infecciosas. Ademais das de bacterias, as NMTs de numerosos organismos eucari\u00f3ticos causantes de doenzas foron tam\u00e9n identificados como dianas de f\u00e1rmacos. O correcto funcionamento das NMT nos protozoos \"Leishmania major\" e \"Leishmania donovani\" (leishman\u00edase), \"Trypanosoma brucei\" (enfermidade do sono africana) e \"Plasmodium falciparum\" (malaria) \u00e9 necesario para a supervivencia destes parasitos. Estase a investigar na obtenci\u00f3n de inhibidores para as NMTs destes organismos. Identificouse un inhibidor pirazol sulfonamida que se une selectivamente a NMTs de \"T. brucei\", competindo co sitio de uni\u00f3n ao p\u00e9ptido, que inhibe a actividade encim\u00e1tica e elimina o parasito da corrente sangu\u00ednea dos ratos con enfermidade do sono africana."}
{"id": "279657", "revid": "27155", "url": "https://gl.wikipedia.org/wiki?curid=279657", "title": "Miristo\u00edl", "text": ""}
{"id": "279659", "revid": "1576", "url": "https://gl.wikipedia.org/wiki?curid=279659", "title": "Teen Dream", "text": "Teen Dream \u00e9 o terceiro \u00e1lbum da banda estadounidense de dream pop Beach House, publicado o 26 de xaneiro de 2010. Producido por Chris Coady, \"Teen Dream\" \u00e9 a estrea do grupo co selo Sub Pop. O disco foi ben recibido pola prensa musical, que o calificou como un dos mellores traballos de 2010. O \u00e1lbum ser\u00eda inclu\u00eddo na edici\u00f3n de 2011 do libro \"1001 \u00e1lbums que debes escoitar antes de morrer\"."}
{"id": "279660", "revid": "56817", "url": "https://gl.wikipedia.org/wiki?curid=279660", "title": "Blonde Redhead (\u00e1lbum)", "text": "Blonde Redhead \u00e9 o \u00e1lbum de estrea da banda estadounidense de rock alternativo Blonde Redhead, publicado o 19 de xaneiro de 1995 a trav\u00e9s do selo Smells Like Records.\nListaxe de canci\u00f3ns.\nTodos os temas compostos por Blonde Redhead."}
{"id": "279661", "revid": "27155", "url": "https://gl.wikipedia.org/wiki?curid=279661", "title": "Enlace amida", "text": ""}
{"id": "279662", "revid": "5863", "url": "https://gl.wikipedia.org/wiki?curid=279662", "title": "Eduardo de Torres Taboada", "text": "Eduardo de Torres Taboada, nado en Santiago de Compostela o 20 de xaneiro de 1851 e finado na Coru\u00f1a o 8 de xaneiro de 1921, foi un avogado e pol\u00edtico galego.\nTraxectoria.\nFoi deputado provincial. Foi elixido deputado polo distrito de Muros nas elecci\u00f3ns de 1891. Nas elecci\u00f3ns de 1899 foi elixido polo distrito da Coru\u00f1a, polo que volveu ser elixido en 1901, 1903, 1905 e 1907. Foi senador pola provincia da Coru\u00f1a en 1910, 1911, 1914 e 1915. En 1902 fundou e dirixiu o peri\u00f3dico \"Diario de La Coru\u00f1a\".\nVida persoal.\nCasou con Mar\u00eda Asunci\u00f3n Sanjurjo Fl\u00f3rez, condesa de Torre Penela, filla de Pedro Sanjurjo P\u00e9rez. Foi pai de Amalia Torres Sanjurjo, que casou en 1916 con Pedro Barri\u00e9 de la Maza."}
{"id": "279663", "revid": "1888", "url": "https://gl.wikipedia.org/wiki?curid=279663", "title": "Diario de La Coru\u00f1a (1902)", "text": "Diario de La Coru\u00f1a foi un xornal editado na Coru\u00f1a entre 1902 e 1903.\nHistoria e caracter\u00edsticas.\nApareceu o 1 de agosto de 1902 para substitu\u00edr a \"La Ma\u00f1ana\". Fundado e dirixido por Eduardo Torres Taboada, defend\u00eda a pol\u00edtica de Francisco Silvela. Na redacci\u00f3n figurou Alfredo Garc\u00eda Ramos, que foi despois director. Entre os seus colaboradores estaba Wenceslao Fern\u00e1ndez Fl\u00f3rez. Cesou a s\u00faa publicaci\u00f3n antes de xullo de 1903."}
{"id": "279665", "revid": "1131", "url": "https://gl.wikipedia.org/wiki?curid=279665", "title": "Mosteiro de San Mill\u00e1n de la Cogolla", "text": "O Mosteiro de San Mill\u00e1n de la Cogolla \u00e9 unha instituci\u00f3n relixiosa fundada no s\u00e9culo VI d.C. por San Mill\u00e1n, situada no municipio de San Mill\u00e1n de la Cogolla, na comunidade aut\u00f3noma da Rioxa. Est\u00e1 formado pola comunidade de monxes que contin\u00faan a tradici\u00f3n iniciada polo eremita Mill\u00e1n. Dende o s\u00e9culo VI ata os nosos d\u00edas d\u00e9ronse distintos tipos de vida mon\u00e1stica: eremitas, cenobio, mosteiro visigodo d\u00faplice con regra hisp\u00e1nica, mosteiro moz\u00e1rabe, mosteiro beneditino, e na actualidade convento de frades da Orde de Agosti\u00f1os Recoletos.\nOs edificios, Suso e Yuso.\nO mosteiro est\u00e1 formado por dous edificios. O m\u00e1is antigo, na parte alta da monta\u00f1a, chamado San Mill\u00e1n de Suso (en castel\u00e1n antigo, \"suso\" quere dicir arriba) e San Mill\u00e1n de Yuso (\"yuso\" quere dicir abaixo).\nSuso, o primeiro e primitivo que foi habitado por San Mill\u00e1n, enc\u00f3ntrase no medio dunha exuberante vexetaci\u00f3n, na aba dun outeiro moi desgastado que ten como pano de fondo a \"Cogolla\" chamada as\u00ed polo perfil que ostenta parecido a un monxe levando \"cuculla\" (capa que usaban varias ordes relixiosas, que cubr\u00edan \u00e1 vez corpo e cabeza). No fondo da monta\u00f1a est\u00e1n os dous niveis de covas habitadas por Mill\u00e1n e os seus disc\u00edpulos. Ao seu arredor constr\u00faese o actual edificio onde encontramos testemu\u00f1os da \u00e9poca mor\u00e1zabe, arcos de ferradura, ou rom\u00e1nica: cenotafio de San Mill\u00e1n.\nO segundo, Yuso, constru\u00eddo posteriormente sit\u00faase m\u00e1is abaixo e \u00e9 de maiores dimensi\u00f3ns. Co\u00f1ecido como o Escorial da Rioxa ocupa o lugar dun antigo edificio rom\u00e1nico que se derruba totalmente en 1504 para constru\u00edr o actual edificio que se iniciou como unha comunidade beneditina. Destaca nel a igrexa, o claustro, a sancrist\u00eda barroca e o conxunto de biblioteca e arquivo. Na actualidade ademais de mosteiro de frades agosti\u00f1os recoletos \u00e9 a sede do, o Centro internacional de Investigaci\u00f3n da Lingua Castel\u00e1.\nNa actualidade o edificio de arriba, Suso, \u00e9 propiedade do Estado, e non vive ningu\u00e9n nel dende a Desamortizaci\u00f3n de Mendiz\u00e1bal. O edificio de abaixo, Yuso, est\u00e1 habitado por frades agosti\u00f1os recoletos.\nPatrimonio da Humanidade.\nA continuidade mon\u00e1stica foi a primeira raz\u00f3n pola que se lle concedeu o t\u00edtulo de Patrimonio da Humanidade en 1997. A esta raz\u00f3n \u00fanense as culturais. San Mill\u00e1n foi considerado durante moitos anos como \u00abBerce do Castel\u00e1n\u00bb, xa que no Escritorio de San Mill\u00e1n se escribiron as Glosas Emilianenses, uns dos documentos m\u00e1is antigos nos que aparecen textos do romance navarro-aragon\u00e9s segundo alg\u00fans estudosos -e do castel\u00e1n, segundo outros- ademais de conter uns pequenos textos en \u00e9uscaro. No mesmo mosteiro asina os seus versos Gonzalo de Berceo, o primeiro poeta castel\u00e1n de nome co\u00f1ecido. \nDous son os lugares identificados pola Unesco dentro do Patrimonio mundial:"}
{"id": "279666", "revid": "23204", "url": "https://gl.wikipedia.org/wiki?curid=279666", "title": "San Mill\u00e1n de la Cogolla", "text": "San Mill\u00e1n de la Cogolla \u00e9 un municipio da comunidade aut\u00f3noma da Rioxa, en Espa\u00f1a. Situado ao p\u00e9 da Serra da Demanda (Sistema Ib\u00e9rico) na vertente oriental que separa a Meseta do Val do Ebro, a 728 m de altitude sobre o nivel do mar e a beiras do r\u00edo C\u00e1rdenas.\nA\u00ednda que non est\u00e1 situado exactamente no Cami\u00f1o de Santiago, moitos peregrinos despraz\u00e1banse ata al\u00ed para logo retomar a ruta xacobea. \u00c9 co\u00f1ecido especialmente polos seus mosteiros de Suso e Yuso, desde 1997 Patrimonio da Humanidade pola UNESCO.\nHistoria.\nO municipio tomou o seu nome do santo Mill\u00e1n (evoluci\u00f3n ao castel\u00e1n do nome en lat\u00edn \"\u00c6milianus\" ou \"Emiliano\"), anacoreta que foi alumno de San Felices e viviu do 474 ao 575, creador da comunidade mixta de eremitas de Suso, que logo dar\u00eda lugar a un dos focos culturais m\u00e1is importantes da \u00e9poca medieval no sur de Europa.\nPor esas datas exist\u00eda no lugar unha igrexa chamada de San Jorge, que ser\u00eda igrexa parroquial do pobo ata 1542, na que se encontraba a sepultura de Santa Potamia, disc\u00edpula de San Mill\u00e1n. Esta ermida, do s\u00e9culo XII, cons\u00e9rvase na actualidade \u00e1 entrada do pobo, xunto ao r\u00edo C\u00e1rdenas, e est\u00e1 considerada unha das igrexas consagradas m\u00e1is antigas da Rioxa.\nEntre os s\u00e9culos XVI e XVII, levantouse o Mosteiro de San Mill\u00e1n de Yuso (ou de abaixo), de grandes proporci\u00f3ns denominado dende os anos 1960 \"o Escorial da Rioxa\". Este mosteiro foi un dos m\u00e1is influentes na \u00e9poca medieval na pen\u00ednsula Ib\u00e9rica e foi o centro relixioso de moitas zonas da Rioxa, Burgos, Soria, Palencia e \u00c1raba.\nEn 1997 os dous mosteiros de San Mill\u00e1n de la Cogolla, Suso e Yuso foron catalogados pola UNESCO como Patrimonio da Humanidade.\nDemograf\u00eda.\nA poboaci\u00f3n do municipio est\u00e1 dividida en dous n\u00facleos: San Mill\u00e1n de la Cogolla (258 hab. en 2010) e El R\u00edo (20 hab.).\nEconom\u00eda.\nTradicionalmente a agricultura (cereal, pataca, remolacha), gandar\u00eda (vac\u00faa e ovina) e explotaci\u00f3n madeireira (faia, carballo e pi\u00f1eiro) foron os principais sectores produtivos da localidade, a\u00ednda que agora o impulso tur\u00edstico xerado polos mosteiros contribu\u00edu a implantar o turismo como un dos piares econ\u00f3micos principais da zona, cre\u00e1ndose un complexo hostaleiro importante, con hoteis, restaurantes e actividades l\u00fadicas relacionadas.\nOutra actividade importante, ao estar situado na Serra da Demanda, xunto \u00e1 Reserva Nacional, \u00e9 a caza maior (cervo, xabaril e corzo), postos de pomba torcaza e couto de caza menor con paspall\u00e1s e perdiz como principais atractivos.\nMosteiro de San Mill\u00e1n.\nDentro do recinto urbano est\u00e1 o Mosteiro de San Mill\u00e1n, formado, \u00e1 s\u00faa vez, polo primitivo Mosteiro de San Mill\u00e1n de Suso (\u00abde arriba\u00bb) e o Mosteiro de San Mill\u00e1n de Yuso (\u00abde abaixo\u00bb). O Escritorio de San Mill\u00e1n \u00e9 un dos m\u00e1is antigos de Europa, convert\u00e9ndose nun centro de cultura moi importante, mostra diso son a magn\u00edfica colecci\u00f3n de c\u00f3dices que se conservan. Entre os m\u00e1is importantes est\u00e1n o C\u00f3dice 60, onde se encontran as Glosas Emilianenses, algunhas das primeiras palabras en \u00e9uscaro e en navarro-aragon\u00e9s, confundido durante d\u00e9cadas con castel\u00e1n primixenio, polo que San Mill\u00e1n \u00e9 co\u00f1ecida como o \"Bera\". Gonzalo de Berceo, primeiro poeta castel\u00e1n co\u00f1ecido, serviu ao mosteiro como notario. A biblioteca e o arquivo est\u00e1n considerados como un dos mellores conxuntos mon\u00e1sticos. As raz\u00f3ns hist\u00f3ricas, literarias, art\u00edsticas, as\u00ed como o conxunto monumental, fixeron posible a s\u00faa declaraci\u00f3n como Patrimonio da Humanidade en decembro de 1997. Na actualidade o Mosteiro de San Mill\u00e1n de Yuso est\u00e1 habitado por frades da Orde de Agosti\u00f1os Recoletos.\nTanto o mosteiro de Yuso coma o de Suso foron declarados Ben de Interese Cultural na categor\u00eda de Monumento o 3 de xu\u00f1o de 1931."}
{"id": "279667", "revid": "89787", "url": "https://gl.wikipedia.org/wiki?curid=279667", "title": "Francisco Garc\u00eda (baloncestista)", "text": "Francisco Alberto Garc\u00eda, nado o 31 de decembro de 1981 en Santo Domingo, \u00e9 un xogador dominicano de baloncesto profesional que \u00e9 axente libre.\nTraxectoria profesional.\nGarc\u00eda foi elixido na 23\u00aa posici\u00f3n do Draft da NBA de 2005 polos Sacramento Kings. Na s\u00faa tempada coma rookie, Garc\u00eda xogou 67 partidos, 11 deles coma titular, nos que fixo 5.6 puntos por encontro. En setembro de 2008, asinou cos Kings unha extensi\u00f3n de contrato por cinco anos.\nO 20 de febreiro de 2013, Garc\u00eda foi traspasado \u00f3s Houston Rockets xunto a Thomas Robinson e Tyler Honeycutt a cambio de Patrick Patterson, Toney Douglas e Cole Aldrich.\nO 5 de agosto de 2013, Garc\u00eda asinou un novo contrato cos Rockets. O 19 de decembro de 2014, foi cortado polos Rockets tras a adquisici\u00f3n de Corey Brewer e Alexey Shved nun traspaso."}
{"id": "279673", "revid": "1131", "url": "https://gl.wikipedia.org/wiki?curid=279673", "title": "Torre de Santa Cruz", "text": "A Torre de Santa Cruz, tam\u00e9n co\u00f1ecida cos nomes de Torre de Coruxo ou Pazo de Coruxo \u00e9 un pazo situado no lugar de Coruxo de Abaixo, na parroquia de Santaia de Li\u00e1ns (concello de Oleiros). O 17 de outubro de 1994 foi declarado Ben de Interese Cultural (BIC).\nDescrici\u00f3n.\nO edificio est\u00e1 formado por varias torres ameadas con perpia\u00f1os de granito. Ten os muros recebados, con perpia\u00f1os \u00e1 vista nas esquinas e nos vans.\nNo xard\u00edn p\u00f3dese salientar a presenza dun omb\u00fa catalogado na lista de \u00e1rbores senlleiras de Galicia.\nHistoria.\nA orixe do pazo rem\u00f3ntase ao s\u00e9culo XVII e est\u00e1 ligada a unha li\u00f1axe ori\u00fanda da mesma parroquia de Li\u00e1ns, apelidada \"Freyre de Moscoso\" ou \"Freyre de Somorrostro\". Xa a finais do s\u00e9culo XVIII, a torre de Coruxo foi adquirida e reedificada por don Mart\u00edn de Torres Moreno, cabaleiro de Santiago, orixinario de Tierra de Cameros (A Rioxa) e descendente da familia nobiliaria do Solar de Tejada. Mart\u00edn de Torres Moreno fundou na Coru\u00f1a unha casa de comercio e banca. Os seus descendentes pasaron a ser parte da elite acomodada coru\u00f1esa que posu\u00eda quintas de recreo nas parroquias pr\u00f3ximas \u00e1 cidade, na li\u00f1a do que acontec\u00eda con Marcial del Adalid e Francisca Herrera Garrido no veci\u00f1o pazo de L\u00f3ngora ou Emilia Pardo Baz\u00e1n e Xos\u00e9 Quiroga tanto no castelo de Santa Cruz como no pazo de Meir\u00e1s..\nO seu bisneto, Fernando Torres Calder\u00f3n, morreu sen descendencia, de xeito que a propiedade foi incautada polo r\u00e9xime franquista e pasou \u00e1s mans da \"Secci\u00f3n Femenina\" falanxista. Este organismo fixo unha profunda reforma do edificio para dedicalo \u00e1 organizaci\u00f3n de campamentos de ver\u00e1n.\nCoa morte do xeneral Franco, o movemento veci\u00f1al reclamou o uso do predio, longamente abandonado, para a creaci\u00f3n dunha escola p\u00fablica. En 1981 abr\u00edronse as primeiras cinco aulas do Colexio P\u00fablico As Torres, que foi a orixe do CEIP Pluriling\u00fce Isidro Parga Pondal, inaugurado en 1987 pola Xunta de Galicia nuns terreos contiguos cedidos polo Concello.\nDado que o edificio quedara liberado dos seus usos educativos, o Concello de Oleiros reformouno en 1992 e creou o Centro Cultural As Torres, conformado polo Teatro Municipal As Torres, a Biblioteca Municipal e Centro de Documentaci\u00f3n da Muller \"Rosal\u00eda de Castro\" e mais o Museo Os Oleiros \"Jos\u00e9 Mar\u00eda Kaydeda\"."}
{"id": "279675", "revid": "1131", "url": "https://gl.wikipedia.org/wiki?curid=279675", "title": "Mosteiro de San Mill\u00e1n de Suso", "text": "O Mosteiro de San Mill\u00e1n de Suso ou Mosteiro de Suso (do adverbio latino SURSUM, 'enriba') est\u00e1 situado preto da vila de San Mill\u00e1n de la Cogolla, na Rioxa, na marxe esquerda do r\u00edo C\u00e1rdenas e forma parte do conxunto monumental de dous mosteiros, con outro constru\u00eddo posteriormente e que se sit\u00faa m\u00e1is abaixo, chamado Mosteiro de San Mill\u00e1n de Yuso, os dous declarados Patrimonio da Humanidade en 1997.\nHistoria e caracter\u00edsticas.\nIniciada a s\u00faa construci\u00f3n a finais do s\u00e9culo VI, ten a s\u00faa orixe nun cenobio visigodo establecido arredor do sepulcro do eremita Aemilianus (Mill\u00e1n) ou Emiliano, falecido no ano 574. Ao longo dos s\u00e9culos seguintes e ata o s\u00e9culo XII sofre distintas ampliaci\u00f3ns como consecuencia do cambio de vida erem\u00edtica \u00e1 cenob\u00edtica e posterior mon\u00e1stica, distingu\u00edndose nelas o estilo moz\u00e1rabe e o rom\u00e1nico. A s\u00faa importancia non \u00e9 s\u00f3 art\u00edstica e relixiosa, sen\u00f3n tam\u00e9n ling\u00fc\u00edstica e literaria. Aqu\u00ed un monxe escribiu as Glosas Emilianenses, que eran anotaci\u00f3ns aclaratorias nas marxes das p\u00e1xinas escritas en lat\u00edn. As devanditas anotaci\u00f3ns estaban escritas en romance ou nun precastel\u00e1n pouco evolucionado respecto do lat\u00edn. Neste mosteiro aparecen \u00e1 s\u00faa vez as primeiras anotaci\u00f3ns escritas en \u00e9uscaro, polo que se considerou o berce dos romances hispanos e do \u00e9uscaro. Aqu\u00ed habitou as\u00ed mesmo o monxe e primeiro poeta de nome co\u00f1ecido en castel\u00e1n, Gonzalo de Berceo.\nTam\u00e9n a tradici\u00f3n atrib\u00fae que no \"portaliello\" deste mosteiro est\u00e1n os que pasan por ser os sarc\u00f3fagos dos sete infantes de Lara da lenda."}
{"id": "279678", "revid": "1131", "url": "https://gl.wikipedia.org/wiki?curid=279678", "title": "Mosteiro de San Mill\u00e1n de Yuso", "text": "O Mosteiro de San Mill\u00e1n de Yuso ou Mosteiro de Yuso (\"yuso\" significa \"abaixo\" en castel\u00e1n, a\u00ednda que xa est\u00e1 en desuso) est\u00e1 situado preto da vila de San Mill\u00e1n de la Cogolla, na Rioxa, na marxe esquerda do r\u00edo C\u00e1rdenas e forma parte do conxunto monumental de dous mosteiros, con outro constru\u00eddo anteriormente e que se sit\u00faa m\u00e1is arriba, chamado Mosteiro de San Mill\u00e1n de Suso, os dous declarados Patrimonio da Humanidade en 1997.\nHistoria e caracter\u00edsticas.\nEste mosteiro foi mandado constru\u00edr no ano 1053 polo rei navarro Garc\u00eda S\u00e1nchez III de Navarra \u00abo de N\u00e1jera\u00bb. A historia da s\u00faa fundaci\u00f3n vai unida a unha lenda baseada nun milagre de san Mill\u00e1n (ou Emiliano), un novo pastor, que se fai ermit\u00e1n. Cando en 574 morre Mill\u00e1n, \u00e1 idade de 101 anos, os seus disc\u00edpulos o enterran na s\u00faa cova, e arredor dela se vai formando o primeiro mosteiro, o de San Mill\u00e1n de Suso. San Braulio, cincuenta anos despois de morto, escribe a s\u00faa vida. O conde Fern\u00e1n Gonz\u00e1lez era moi devoto del. Tras a batalla de Simancas, no ano 923, na que San Mill\u00e1n aparece en defensa dos cristi\u00e1ns, \u00e9 nomeado patr\u00f3n de Castela, e comprom\u00e9tense a pagar os Votos de San Mill\u00e1n. Tras a imposici\u00f3n do padroado de Santiago coa unificaci\u00f3n de Castela e de Le\u00f3n, os castel\u00e1ns seguir\u00e1n invocando a San Mill\u00e1n como ao seu patr\u00f3n, e no s\u00e9culo XVII, ao discutirse de novo o padroado de Espa\u00f1a, v\u00f3lveno confirmar como patr\u00f3n de Castela e copatr\u00f3n de Espa\u00f1a."}
{"id": "279682", "revid": "10599", "url": "https://gl.wikipedia.org/wiki?curid=279682", "title": "Mosteiro de Suso", "text": ""}
{"id": "279683", "revid": "10599", "url": "https://gl.wikipedia.org/wiki?curid=279683", "title": "Mosteiro de Yuso", "text": ""}
{"id": "279686", "revid": "17467", "url": "https://gl.wikipedia.org/wiki?curid=279686", "title": "Barcelona B\u00e0squet", "text": ""}
{"id": "279687", "revid": "17467", "url": "https://gl.wikipedia.org/wiki?curid=279687", "title": "Barcelona Baloncesto", "text": ""}
{"id": "279688", "revid": "1131", "url": "https://gl.wikipedia.org/wiki?curid=279688", "title": "Generalife", "text": "O Generalife (do \u00e1rabe \u062c\u064e\u0646\u064e\u0651\u0629 \u0627\u0644\u0652\u0639\u064e\u0631\u0650\u064a\u0641 \"Jannat al-\u2018Ar\u012bf\") \u00e9 a vila con xard\u00edns habitada polos reis musulm\u00e1ns de Granada como lugar de descanso, situado na cidade de Granada, Espa\u00f1a. Foi declarado, xunto coa Alhambra e o Albaic\u00edn Patrimonio da Humanidade pola Unesco en 1984.\nHistoria e caracter\u00edsticas.\nFoi concibida como vila rural, onde xard\u00edns ornamentais, hortos e arquitectura se integraban, nas proximidades da Alhambra. A orixe do nome est\u00e1 discutida. Alg\u00fans avogan por \"Yannat al-Arif\" como \"Horta do Arquitecto\", ou \"Xard\u00edn do arquitecto\" a\u00ednda que puido significar \"O m\u00e1is excelso xard\u00edn\". Ese horto real era com\u00fan nas cortes hispano-\u00e1rabes e \u00e9 froito das reformas e engadidos que lle achegaron os diferentes sult\u00e1ns. Polos seus elementos decorativos m\u00e1is antigos, o pazo debeu de constru\u00edrse a finais do s\u00e9culo XIII polo segundo sult\u00e1n da dinast\u00eda nazar\u00ed, Muhammad II (1273-1302).\nO Generalife est\u00e1 situado f\u00f3ra das murallas da Alhambra, ao leste, na ladeira do Cerro del Sol. Foi terreo de recreo dos sult\u00e1ns nazar\u00edes pero tam\u00e9n utilizado para a s\u00faa explotaci\u00f3n agr\u00edcola. No per\u00edodo medieval ti\u00f1a polo menos catro hortas e a residencia \u00e9 un pazo ao que o visir Ibn al-Yayyab chamou a \"Casa Real da Felicidade\".\n\u00c9 de estilo \u00e1rabe nazar\u00ed e est\u00e1 situado no lado setentrional da Alhambra. Na \u00e9poca da s\u00faa construci\u00f3n, estaba situado f\u00f3ra do per\u00edmetro da Granada musulm\u00e1, e carec\u00eda de comunicaci\u00f3n directa coa Alhambra, sendo o seu acceso principal o cami\u00f1o do Barranco Aikabia, a actual Costa dos Chineses, que ascend\u00eda dende o r\u00edo Darro.\nEst\u00e1 formado por un conxunto de edificaci\u00f3ns, patios e xard\u00edns, que o converten nun dos maiores atractivos da cidade de Granada, e, xunto coa Alhambra, nun dos conxuntos arquitect\u00f3nicos m\u00e1is destacables da arquitectura civil musulm\u00e1. Dende o exterior cont\u00e9mplanse dous pavill\u00f3ns situados a norte e sur, e comunicados por un patio percorrido polo curso da auga, os dous pavill\u00f3ns enc\u00f3ntranse moi reformados."}
{"id": "279689", "revid": "10599", "url": "https://gl.wikipedia.org/wiki?curid=279689", "title": "El Generalife", "text": ""}
{"id": "279692", "revid": "98629", "url": "https://gl.wikipedia.org/wiki?curid=279692", "title": "Laboratorio de Propulsi\u00f3n a Chorro", "text": "O Jet Propulsion Laboratory (JPL) \u00e9 un centro de investigaci\u00f3n e desenvolvemento espacial financiado polo goberno federal, administrado polo Instituto Tecnol\u00f3xico de California (\"Caltech\") e patrocinado pola NASA, localizado en La Ca\u00f1ada Flintridge (California).\nO Laboratorio de Propulsi\u00f3n a Chorro ten como funci\u00f3n primordial a construci\u00f3n e o control de naves rob\u00f3ticas enviadas \u00f3 espazo amais de controlar as misi\u00f3ns de astronom\u00eda na orbita terrestre. O JPL tam\u00e9n \u00e9 o responsable de dirixir as operaci\u00f3ns da \"Rede do Espazo Profundo\" da NASA.\nEntre os proxectos de m\u00e1is relevancia que realizou o laboratorio destacan; a misi\u00f3n Mars Science Laboratory (da que forma parte o rover Curiosity), a sonda espacial Mars Pathfinder, a misi\u00f3n Cassini-Huygens cara \u00e1 \u00f3rbita de Saturno, a Mars Exploration Rover Opportunity, a Mars Reconnaissance Orbiter, a misi\u00f3n Dawn cara ao planeta anano Ceres e o asteriode Vesta, a nave Juno de cami\u00f1o cara a X\u00fapiter, o telescopio espectrosc\u00f3pico de gama nuclear NuSTAR (telescopio de raios X) e o Telescopio Espacial Spitzer, entre outros.\nO centro de control de operaci\u00f3ns espaciais \"Space Flight Operations Facility\" amais o simulador de condici\u00f3ns espaciais \"Twenty-Five-Foot Space Simulator\" do Laboratorio de Propulsi\u00f3n a Chorro est\u00e1n considerados como \"Fitos Hist\u00f3rico Nacionais\" dos Estados Unidos.\nHistoria do laboratorio.\nOs comezos do Jet Propulsion Laboratory rem\u00f3ntanse a d\u00e9cada de 1930, cando o profesor Theodore von K\u00e1rm\u00e1n empezou a realizar experimentos con foguetes a propulsi\u00f3n no Laboratorio Aeron\u00e1utico Guggenheim do Instituto Tecnol\u00f3xico de California.\nEn 1943 alg\u00fans dos estudantes que participaran nas investigaci\u00f3ns e o desenvolvemento deste tipo de propulsores, entre os que destacan Frank Malina, Jack Parsons e Edward S. Forman, fundan xunto con K\u00e1rm\u00e1n a \"Aerojet Corporation\", dedicada a construci\u00f3n de motores \"JATO\", cambiando formalmente o nome en novembro dese mesmo ano a Jet Propulsion Laboratory e establecendose un contrato de colaboraci\u00f3n co ex\u00e9rcito a trav\u00e9s da universidade.\nDurante a segunda guerra mundial o JPL, a petici\u00f3n do ex\u00e9rcito, dedicouse a analizar e investigar sobre os foguetes V2 desenvolvidos por Alema\u00f1a durante a contenda, colaborando amais noutros proxectos b\u00e9licos.\nOs anos que o JPL colaborou co ex\u00e9rcito dos Estados Unidos desenvolveu m\u00edsiles bal\u00edsticos, sistemas antim\u00edsiles e alg\u00fan tipo de foguete suborbital. Un m\u00f3dulo de descenso lunar (\"lander\", en ingl\u00e9s) foi dese\u00f1ado en 1938-39, prototipo que posteriormente influenciar\u00eda no dese\u00f1o do m\u00f3dulo de aterraxe lunar da misi\u00f3n Apolo.\nNa d\u00e9cada de 1950, en colaboraci\u00f3n co grupo de enxe\u00f1eiros en foguetes espaciais de Wernher von Braun, o JPL formou parte dun equipo que ideou unha tecnolox\u00eda para a reentrada na atmosfera. Amais este equipo lanzou ao espazo o primeiro sat\u00e9lite americano, o Explorer 1, en febreiro de 1958.\nO Jet Propulsi\u00f3n Laboratory quedou baixo a responsabilidade da NASA en decembro de 1958, convert\u00e9ndose no centro de aeron\u00e1utica espacial da NASA. O JPL dese\u00f1ou e dirixiu as operaci\u00f3ns das misi\u00f3ns lunares Ranger e Surveyor que prepararon o cami\u00f1o da misi\u00f3n Apolo. O Laboratorio de Propulsi\u00f3n a Chorro tam\u00e9n foi pioneiro na exploraci\u00f3n interplanetaria concibindo as misi\u00f3ns Mariner a Venus, Marte e a Mercurio.\nO JPL foi o primeiro en empregar a mulleres matem\u00e1ticas. Nas d\u00e9cadas de 1940 e 1950, as mulleres dun grupo de c\u00e1lculo exclusivamente feminino realizaban c\u00e1lculos de traxectorias. En 1961, o JPL contratou a Dana Ulery como enxe\u00f1eira para traballar xunto aos enxe\u00f1eiros dos equipos de seguimento das misi\u00f3ns Ranger e Mariner.\nEn 1998 o JPL crea o \"Programa para Obxectos Pr\u00f3ximos \u00e1 Terra\"; en 2013 xa se atoparan o 95% dos asteroides dun quil\u00f3metro ou m\u00e1is de di\u00e1metro que cruzan ca orbita terrestre."}
{"id": "279693", "revid": "5863", "url": "https://gl.wikipedia.org/wiki?curid=279693", "title": "Pazo de Torres de Agrelo", "text": ""}
{"id": "279694", "revid": "51040", "url": "https://gl.wikipedia.org/wiki?curid=279694", "title": "Jet Propulsion Laboratory", "text": ""}
{"id": "279695", "revid": "51040", "url": "https://gl.wikipedia.org/wiki?curid=279695", "title": "Jpl", "text": ""}
{"id": "279696", "revid": "81969", "url": "https://gl.wikipedia.org/wiki?curid=279696", "title": "FC Viktoria Plze\u0148", "text": "O Football Club Viktoria Plze\u0148 \u00e9 un club de f\u00fatbol profesional checo da cidade de Plze\u0148. Actualmente participa na Gambrinus Liga."}
{"id": "279697", "revid": "7523", "url": "https://gl.wikipedia.org/wiki?curid=279697", "title": "Football Club Viktoria Plze\u0148", "text": ""}
{"id": "279698", "revid": "15490", "url": "https://gl.wikipedia.org/wiki?curid=279698", "title": "Illyricum (provincia romana)", "text": "Illyricum foi unha provincia romana na \u00e9poca do Imperio, dende o ano 167 a. C. ata o ano 10 d. C., abarcando o que fora o Reino de Iliria, Dalmacia e Panonia. A provincia pasou a chamarse Dalmacia. Foi no sur, mentres que Panonia estaba no norte. Iliria / Dalmacia estend\u00edase desde o R\u00edo Drin (no norte da moderna Albania) ata Istria (Croacia) e o r\u00edo Save no norte. A \u00e1rea correspond\u00eda aproximadamente ao moderno norte de Albania, Montenegro, Bosnia e Hercegovina e a costa de Croacia. Pannonia era a chaira que se atopa ao norte, desde as monta\u00f1as de Illyria / Dalmacia ata a curva cara ao oeste do r\u00edo Danubio, e inclu\u00eda a moderna Vojvodina (no moderno norte de Serbia), no norte de Croacia e oeste de Hungr\u00eda. A medida que se desenvolveu a provincia, Salona (preto de Split, Croacia) converteuse na s\u00faa capital.\nO Reino de Iliria foi conquistado no ano 168 a. C.. cando os romanos someteron ao ex\u00e9rcito do rei Il\u00edrico Genzio. Dende o ano 167 a. C., Iliria do Sur converterase nun protectorado de Roma, formalmente independente.\nNesta provincia foi proclamado Emperador de Roma Septimio Severo no ano 193.\nNome e etimolox\u00eda.\nIl\u00edrico \u00e9 un termo latino derivado do grego \"Illyria\" (\u1f38\u03bb\u03bb\u03c5\u03c1\u03af\u03b1) e \"Illyris\" (\u1f38\u03bb\u03bb\u03c5\u03c1\u03af\u03c2). Tam\u00e9n se fixo unha distinci\u00f3n entre \"Illyris Barbara\" ou \"Romana\", que comprend\u00eda a costa do Adri\u00e1tico ata o actual norte de Albania e \"Illyris Greaca\", que era o resto de Albania, m\u00e1is tarde chamada Epirus Nova. Esta \u00faltima \u00e1rea derivou o seu nome do feito de que, estando preto de Grecia, foi influenciada polos gregos. Formaba parte da provincia romana de Macedonia.\nXeograf\u00eda.\nIliria estend\u00edase do r\u00edo Drin no norte da moderma Albania a Istria (na actual Croacia e Eslovenia) e o r\u00edo Sava no norte. Comprend\u00eda a chaira costeira, as monta\u00f1as dos Alpes din\u00e1ricos que se estenden ao longo da costa oriental do mar Adri\u00e1tico durante 645 quil\u00f3metros cunha anchura duns 150 quil\u00f3metros e no noroeste, a pen\u00ednsula de Istria. Hab\u00eda moitas illas ao longo da costa, pero carec\u00edan de auga potable. As monta\u00f1as cultiv\u00e1banse cara \u00e1 costa, pero para a maior\u00eda eran est\u00e9riles. A falta de auga e o pobre ou \u00e1rido solo fixo que gran parte da zona agr\u00edcola de Illyria fose mala e isto provocou a pirater\u00eda. O interior da parte sur de Illyricum (centro e sur de Albania) era m\u00e1is f\u00e9rtil. Illyria foi habitada por decenas de tribos independentes e agrupaci\u00f3ns tribais. A maior\u00eda delas foron etiquetadas como Illyrians. No norte tam\u00e9n hab\u00eda tribos celtas. A chaira pan\u00f3nica (ou C\u00e1rpata) no norte era m\u00e1is f\u00e9rtil. As s\u00faas tribos foron etiquetadas como pan\u00f3nicas. Os achados arqueol\u00f3xicos e os top\u00f3nimos mostran que os panonios difer\u00edan culturalmente dos ilirios e dos celtas do leste que viv\u00edan ao oeste, no que agora \u00e9 Austria. M\u00e1is tarde foron celticizados tras unha invasi\u00f3n celta da parte norte da rexi\u00f3n a comezos do s\u00e9culo IV a.C. Algunhas tribos da rexi\u00f3n (os Eravisci, Scordisci Cotini, Boii, e Anartii) eran celtas. Os panonios tam\u00e9n ti\u00f1an semellanzas culturais cos ilirios. A miner\u00eda e produci\u00f3n de ferro foron unha parte importante da s\u00faa econom\u00eda na \u00e9poca prerromana. \nA provincia.\nA rexi\u00f3n ti\u00f1a unha importancia estrat\u00e9xica e econ\u00f3mica importante para os romanos; ti\u00f1a numerosos portos comerciais ao longo da costa adri\u00e1tica e hab\u00eda minas de ouro no interior. Iliria era tam\u00e9n o punto de partida da v\u00eda Egnatia, a gran calzada romana que part\u00eda dende o r\u00edo Danubio, percorr\u00eda o Adri\u00e1tico e remataba en Bizancio.\nNo 59 a. C. a \"Lex Vatiana\" designou como administrador de Illyricum e a Galia Cisalpina a Xulio C\u00e9sar. Ningunha provincia foi establecida como tal ata as guerras de Octavio Augusto, 35-33 a. C. e a primeira menci\u00f3n que se fai da provincia de Illyricum \u00e9 no contexto do seu establecemento como tal por Augusto no ano 27 a. C.\nA provincia Il\u00edrica foi ampli\u00e1ndose en extensi\u00f3n conforme os romanos incrementaban o seu dominio na rexi\u00f3n, logo dunha serie de guerras denominadas Guerras Pan\u00f3nicas (\"Bellum Pannonicum\"), 12-9 a. C., para someter aos pobos panonios.\nArredor do ano 10 (a\u00ednda que alg\u00fans historiadores trasladan esta data \u00e1 \u00faltima metade da era Claudiana), despois de que fose aplacada a rebeli\u00f3n dos panonios e os d\u00e1lmatas, chamada a rebeli\u00f3n de Bato (\"Bellum Batonianum\"), a provincia de Illyricum disolveuse e foi dividida en d\u00faas; Panonia ao norte e Dalmacia ao sur.\nO nome seguiuse utilizando para referirse \u00e1 rexi\u00f3n. Posteriormente o emperador Diocleciano empregou o nome para designar a Prefectura pretoriana de Ilirico, unha das catro prefecturas que estableceu, abarcando Panonia, N\u00f3rico, Creta e toda a pen\u00ednsula dos Balc\u00e1ns ag\u00e1s Tracia.\nOs pobos da rexi\u00f3n ti\u00f1an sona de ser valorosos. Moitos integr\u00e1ronse nas filas do ex\u00e9rcito romano e alg\u00fans dos m\u00e1is notables emperadores romanos eran ori\u00fandos da rexi\u00f3n; Aureliano, Claudio II, Constantino I e Diocleciano, amais dos emperadores bizantinos Anastasio I e Xustiniano I.\nDivisi\u00f3n administrativa.\nIliria romana\nCos nomes de Iliria b\u00e1rbara ou Iliria romana; o territorio que se estende ao leste de Istria al\u00e9n do r\u00edo Arsia e ata o r\u00edo Drilo ao leste e ao sur, co r\u00edo Sava ao norte.\nEstaba dividida en tres distritos:\nIliria grega\nCo nome de Iliria grega; o territorio dende o r\u00edo Drilocarpo no sueste ata as monta\u00f1as Cera\u00faricas. Lindaba ao norte coa Iliria romana e ao oeste co mar X\u00f3nico, ao sur \u00c9piro e ao leste Macedonia.\nArredor do ano 65 a. C. os l\u00edmites da Iliria (\"Illyricus Limes\") estaban conformados polas provincias de N\u00f3rico, Panonia Inferior e Superior, Mesia Inferior e Superior, Dacia e Tracia. Esta situaci\u00f3n administrativa continuou ata a \u00e9poca de Constantino I, que segregou Mesia Inferior e Tracia pero incorporou Macedonia, Tesalia, Acaia, Epirus Vetus, Epirus Nova, Praevalitana amais Creta, que ser\u00eda unha das catro Prefecturas Pretorianas nas que o Imperio se dividir\u00eda.\nNo 375 Iliria oriental con Macedonia, Tesalia, Epiro vello, Epiro novo, Acaia, Prevalitana e Creta foron incorporadas ao Imperio de Oriente e N\u00f3rica, Panonia, Dalmacia Savia e Valeria Ripense ao Imperio de Occidente.\nA fins do s\u00e9culo III, Diocleciano dividiu a provincia de Iliria ou Dalmacia en d\u00faas; ao oeste Dalmacia e ao leste Prevalitana."}
{"id": "279700", "revid": "25871", "url": "https://gl.wikipedia.org/wiki?curid=279700", "title": "Mack Sennett", "text": "Mikall (ou Michael) Sinnott, nado en Danville (Quebec) o 17 de xaneiro de 1880 e finado en Woodland Hills (California) o 5 de novembro de 1960 foi un actor e director de cinema estadounidense, innovador do cinema mudo, co\u00f1ecido como Mack Sennett.\nTraxectoria.\nNado no Canad\u00e1, marchou a vivir coa s\u00faa familia a Connecticut e Massachusetts cando ti\u00f1a dezasete anos. Al\u00ed foi onde comezou a idea de chegar a ser un cantante de \u00f3pera despois de ver un espect\u00e1culo de vodevil. En Nova York converteuse en actor, cantante, bailar\u00edn, pallaso, decorador e director para a American Mutoscope and Biograph Company.\nEn 1912 fundou os Keystone Studios, onde comezaron as s\u00faas carreiras actores como Marie Dressler, Mabel Normand, Charles Chaplin, Roscoe Arbuckle, Harold Lloyd, Gloria Swanson, Bing Crosby e W.C. Fields.\nAs comedias do x\u00e9nero slapstick de Sennett destacaron polas s\u00faas salvaxes carreiras de coches e as batallas de tortas. A partir de 1915 inclu\u00eda tam\u00e9n un grupo de rapazas, co\u00f1ecido como \"Sennett Bathing Beauties\" que aparec\u00edan en traxe de ba\u00f1o en curtametraxes e material promocional.\nSennett pasou con \u00e9xito ao cinema sonoro, sendo o primeiro en distribu\u00edr unha curta falada, en 1928. Tam\u00e9n experimentou ocasionalmente coa cor.\nO estudio de Sennett non sobreviviu \u00e1 Gran Depresi\u00f3n e caeu na bancarrota en 1933. Retirouse aos 55 anos.\nFilmograf\u00eda.\nDurante os seus vinte e cinco anos de carreira participou en m\u00e1is de 1000 filmes sonoros e varias ducias de filmes falados."}
{"id": "279701", "revid": "89787", "url": "https://gl.wikipedia.org/wiki?curid=279701", "title": "Claude Rains", "text": "William Claude Rains, nado en Londres o 10 de novembro de 1889 e finado en Laconia (Nova Hampshire) o 30 de maio de 1967 foi un actor ingl\u00e9s nacionalizado estadounidense en 1939.\nTraxectoria.\nNaceu en Londres, fillo do actor Frederick William Rains, debutando no teatro aos once anos, na obra \"Nell of Old Drury\". Participou na primeira guerra mundial, onde se veu envolto nun ataque de gas, que o deixou case cego dun ollo para o resto da s\u00faa vida.\nLogo de triunfar en Londres marchou a Broadway a finais da d\u00e9cada de 1920. Chegou ao cinema relativamente tarde, conseguindo o seu primeiro \u00e9xito co protagonista de \"O home invisible\", de James Whale. En 1945 converteuse no primeiro actor en recibir un salario dun mill\u00f3n de d\u00f3lares polo seu papel de Xulio C\u00e9sar no filme brit\u00e1nico \"Caesar and Cleopatra\", baseado nunha obra de George Bernard Shaw e que finalmente foi un fracaso.\nSeguiu sendo un actor popular polos seus papeis secundarios nas d\u00e9cadas de 1950 e 1960. Os seus \u00faltimos anos pasounos en Nova Hampshire, onde finou en 1967."}
{"id": "279702", "revid": "23204", "url": "https://gl.wikipedia.org/wiki?curid=279702", "title": "Arthur Kennedy", "text": "John Arthur Kennedy, nado en Worcester (Massachusetts) o 17 de febreiro de 1914 e finado en Branford (Connecticut) o 5 de xaneiro de 1990 foi un actor estadounidense.\nTraxectoria.\nEstudou arte dram\u00e1tica en Pittsburgh e logo marchou a Nova York, onde se uniu a unha compa\u00f1\u00eda teatral coa que representou obras cl\u00e1sicas. Debutou en Broadway en 1937 co papel de Bushy en \"Richard II\".\nFoi descuberto por James Cagney, debutando no cinema interpretando o seu irm\u00e1n en \"City for Conquest\" (1940). Durante as d\u00e9cadas de 1940, 50 e 60 apareceu en filmes moi destacados, e foi candidato ao Oscar en cinco ocasi\u00f3ns. Ao mesmo tempo segu\u00eda mantendo unha reco\u00f1ecida carreira teatral.\nTrala morte da s\u00faa esposa en 1975 perdeu interese no cinema, tendo problemas de sa\u00fade."}
{"id": "279703", "revid": "56817", "url": "https://gl.wikipedia.org/wiki?curid=279703", "title": "Marsha Mason", "text": "Marsha Mason, nada en St. Louis (Missouri) 9 3 de abril de 1942 \u00e9 unha actriz estadounidense.\nTraxectoria.\nTraballou no cinema desde 1969, logrando catro candidaturas ao Oscar \u00e1 mellor actriz.\nNo teatro traballou en varias obras do dramaturgo Neil Simon, con quen estivo casada. Tam\u00e9n actuou na televisi\u00f3n, tendo un papel na serie \"Frasier\" en 1997 e 1998."}
{"id": "279704", "revid": "23204", "url": "https://gl.wikipedia.org/wiki?curid=279704", "title": "Annette Bening", "text": "Annette Carol Bening, nada en Topeka (Kansas) o 29 de maio de 1958 \u00e9 unha actriz estadounidense.\nTraxectoria.\nEn 1965 mudouse coa familia a San Diego (California), onde comezou a actuar nun instituto na cidade. Traballou durante varios anos de coci\u00f1eira nun barco e conseguiu un grao en artes teatrais na San Francisco State University.\nTras varios anos actuando no teatro con boas cr\u00edticas, debutou no cinema en 1988, sendo especialmente reco\u00f1ecida a partir das s\u00faas intervenci\u00f3ns en \"Valmont\" (1989) e \"The Grifters\" (1990), pola que conseguiu a s\u00faa primeira candidatura ao Oscar. En 1991 participou no filme \"Bugsy\", protagonizado por Warren Beatty, co que casou en 1992.\nO seu maior \u00e9xito logrouno en 1999 co filme \"American Beauty\"."}
{"id": "279705", "revid": "88215", "url": "https://gl.wikipedia.org/wiki?curid=279705", "title": "Juan Antonio Bardem", "text": "Juan Antonio Bardem Mu\u00f1oz, nado en Madrid o 2 de xu\u00f1o de 1922 e finado na mesma cidade o 30 de outubro de 2002 foi un director de cinema e guionista espa\u00f1ol.\nTraxectoria.\nEra fillo dos actores Rafael Bardem e Matilde Mu\u00f1oz Sampedro e irm\u00e1n de Pilar Bardem. Foi o pai do director Miguel Bardem e o m\u00fasico Juan Bardem e t\u00edo dos actores Javier e Carlos Bardem.\nA\u00ednda que era fillo de actores non se relacionou con ese mundo desde un principiou, sen\u00f3n que se graduou como enxe\u00f1eiro agr\u00f3nomo. Foi posteriormente, cando estudou cinema no Instituto Investigaciones y Experiencias Cinematogr\u00e1ficas, cando decidiu dedicarse ao mundo do celuloide. Nesa \u00e9poca naceu a s\u00faa amizade e colaboraci\u00f3n con Luis Garc\u00eda Berlanga. Esa relaci\u00f3n frutificou no filme \"Esa pareja feliz\", que ambos codirixiron e continuou en \"Bienvenido, Mister Marshall\", de 1953, na que foron coguionistas e contaron coa contribuci\u00f3n adicional de Miguel Mihura nos di\u00e1logos.\nEn 1953 comezou a dirixir os seus propios filmes, dos que destacan \"Muerte de un ciclista\" (1955, Premio da Cr\u00edtica internacional no Festival de Cannes) e \"Calle Mayor\" (1956, Premio da Cr\u00edtica no Festival de Venecia).\nA pesar destes \u00e9xitos internacionais, Bardem tivo problemas en Espa\u00f1a coa censura, debido \u00e1 s\u00faa militancia no Partido Comunista de Espa\u00f1a e nas d\u00e9cadas de 1960 e 1970 apenas pode desenvolver o seu traballo cinematogr\u00e1fico no seu pa\u00eds. \u00c9 o m\u00e1is politizado dos \"Tres Bes\" do cinema espa\u00f1ol (Bardem, Berlanga e Bu\u00f1uel).\nOs seus filmes posteriores non recibiron o apoio da cr\u00edtica, con excepci\u00f3n de \"El puente\" (1977), no que intentaba desfacer o discurso cinematogr\u00e1fico do landismo.\nMorreu en Madrid o 30 de outubro de 2002 aos 80 anos debido a unha enfermidade hep\u00e1tica. Pouco antes escribiu un libro de memorias titulado \"Y todav\u00eda sigue\"."}
{"id": "279746", "revid": "22795", "url": "https://gl.wikipedia.org/wiki?curid=279746", "title": "Xacoba Cisneros de Castro", "text": ""}
{"id": "279777", "revid": "1888", "url": "https://gl.wikipedia.org/wiki?curid=279777", "title": "Eduardo Torres Taboada", "text": ""}
{"id": "279794", "revid": "89787", "url": "https://gl.wikipedia.org/wiki?curid=279794", "title": "Xeranilxeraniol", "text": "O xeranilxeraniol \u00e9 un alcohol diterpeno que xoga un papel en varios importantes procesos biol\u00f3xicos. \u00c9 un intermediario na bios\u00edntese doutros diterpenos e das vitaminas E e K. Util\u00edzase na modificaci\u00f3n postraducional chamada xeranilxeranilaci\u00f3n. O xeranilxeraniol \u00e9 unha feromona para diversos insectos, como o abesouro (\"Bombus\").\nO xeranilxeraniol \u00e9 un potente inhibidor \"in vitro\" da bacteria \"Mycobacterium tuberculosis\"."}
{"id": "279797", "revid": "89787", "url": "https://gl.wikipedia.org/wiki?curid=279797", "title": "Xeranilxeranil pirofosfato", "text": "O xeranilxeranil pirofosfato ou pirofosfato de xeranilxeranilo \u00e9 un intermediario na v\u00eda da HMG-CoA redutase ou do mevalonato utilizada por moitos organismos na bios\u00edntese de terpenos e terpenoides. Nas plantas \u00e9 tam\u00e9n o precursor dos carotenoides, xiberelinas, tocoferois, e clorofilas.\n\u00c9 tam\u00e9n un precursor utilizado na xeranilxeranilaci\u00f3n de prote\u00ednas (un tipo de prenilaci\u00f3n).\nNa mosca \"Drosophila\", o xeranilxeranil pirofosfato \u00e9 sntetizado polo encima HMG-CoA codificado no xene Columbus. O xeranilxeranil pirofosfato \u00e9 utilizado como un quimioatractor para a migraci\u00f3n de c\u00e9lulas xerminais que atravesaron o epitelio do intestino medio do insecto. O sinal atractor \u00e9 producido nos precursores gonadais, e dirixe as c\u00e9lulas xerminais a eses sitios, onde se diferencian en ovos e espermatozoides."}
{"id": "279800", "revid": "27155", "url": "https://gl.wikipedia.org/wiki?curid=279800", "title": "Pirofosfato de xeranilxeranilo", "text": ""}
{"id": "279801", "revid": "27155", "url": "https://gl.wikipedia.org/wiki?curid=279801", "title": "Xeranilxeranil difosfato", "text": ""}
{"id": "279802", "revid": "27155", "url": "https://gl.wikipedia.org/wiki?curid=279802", "title": "Dimetilalil difosfato", "text": ""}
{"id": "279805", "revid": "85894", "url": "https://gl.wikipedia.org/wiki?curid=279805", "title": "Xeranil pirofosfato", "text": "O xeranil pirofosfato (GPP), tam\u00e9n chamado xeranil difosfato ou pirofosfato de xeranilo, \u00e9 un composto intermediario da v\u00eda da HMG-CoA redutase ou do mevalonato utilizada por moitos organismos para a bios\u00edntese de farnesil pirofosfato, xeranilxeranil pirofosfato, colesterol, terpenos e terpenoides."}
{"id": "279812", "revid": "27155", "url": "https://gl.wikipedia.org/wiki?curid=279812", "title": "Xeranil difosfato", "text": ""}
{"id": "279813", "revid": "27155", "url": "https://gl.wikipedia.org/wiki?curid=279813", "title": "Pirofosfato de xeranilo", "text": ""}
{"id": "279823", "revid": "56817", "url": "https://gl.wikipedia.org/wiki?curid=279823", "title": "Farnesil pirofosfato", "text": "O farnesil pirofosfato (FPP), tam\u00e9n chamado farnesil difosfato ou pirofosfato de farnesilo, \u00e9 un intermediario da v\u00eda da HMG-CoA redutase ou do mevalonato utilizado por moitos organismos para a bios\u00edntese de terpenos, terpenoides, e esterois.\nUtil\u00edzase na s\u00edntese de CoQ (que forma parte da cadea de transporte electr\u00f3nico), e \u00e9 o precursor inmediato do escualeno (por medio do encima escualeno sintase), de deshidrodolicol difosfato (un precursor do dolicol, que transporta prote\u00ednas ao lume do ret\u00edculo endoplasm\u00e1tico para a s\u00faa N-glicosilaci\u00f3n), e de xeranilxeranil pirofosfato (GGPP).\nBios\u00edntese.\nA farnesil pirofosfato sintase (unha prenil transferase) cataliza as reacci\u00f3ns de condensaci\u00f3n secuencial do dimetilalil pirofosfato con d\u00faas unidades de isopentenil pirofosfato para formar farnesil pirofosfato, como se indica nas seguintes d\u00faas reacci\u00f3ns:\nFarmacolox\u00eda.\nAs reacci\u00f3ns anteriores son inhibidas polos bisfosfonatos (utilizados na osteoporose).\nA rabdomi\u00f3lise inducida polas estatinas d\u00e9bese \u00e1 depleci\u00f3n do farnesil pirofosfato na c\u00e9lula, que orixina unha depleci\u00f3n de coencima Q na cadea de transporte de electr\u00f3ns das mitocondrias, un org\u00e1nulo que se encontra en grandes cantidades nos miocitos."}
{"id": "279825", "revid": "27155", "url": "https://gl.wikipedia.org/wiki?curid=279825", "title": "Farnesil difosfato", "text": ""}
{"id": "279826", "revid": "27155", "url": "https://gl.wikipedia.org/wiki?curid=279826", "title": "Pirofosfato de farnesilo", "text": ""}
{"id": "279838", "revid": "89787", "url": "https://gl.wikipedia.org/wiki?curid=279838", "title": "Copa Libertadores 2014", "text": "A Copa Libertadores 2014 (oficialmente Copa Bridgestone Libertadores 2014 por raz\u00f3ns de patrocinio) foi a 55\u00ba edici\u00f3n da Copa Libertadores, o principal torneo internacional de f\u00fatbol de Am\u00e9rica, organizado pola Conmebol participan equipos procedentes de once pa\u00edses: Arxentina, Bolivia, Brasil, Chile, Colombia, Ecuador, M\u00e9xico, Paraguai, Per\u00fa, Uruguai e Venezuela, disput\u00e1ndose entre o 29 de xaneiro e o 13 de agosto de 2014\nO campi\u00f3n, San Lorenzo de Almagro, xogou a Copa Mundial de Clubs da FIFA 2014 e a Recopa Suramericana 2015 contra o equipo campi\u00f3n da Copa Suramericana 2014. Por mor da celebraci\u00f3n do Mundial de F\u00fatbol Brasil 2014 despois dos cuartos de final interrompeuse o torneo, disput\u00e1ndose de novo despois do seu remate.\nO sorteo desta edici\u00f3n realizouse o 12 de decembro de 2013 na cidade de Luque en Paraguai."}
{"id": "279856", "revid": "85894", "url": "https://gl.wikipedia.org/wiki?curid=279856", "title": "Eladio Mille Su\u00e1rez", "text": "Eladio Mille Su\u00e1rez, nado en Ferrol en outubro de 1857, foi un militar e pol\u00edtico galego.\nTraxectoria.\nAuditor do Corpo Xur\u00eddico da Armada. Foi elixido deputado polo distrito de Ferrol nas elecci\u00f3ns de 1903 e volveu ser elixido polo mesmo distrito nas elecci\u00f3ns de 1905 e 1907. Foi presidente da Cruz Vermella Espa\u00f1ola entre 1916 e 1923. "}
{"id": "279858", "revid": "1888", "url": "https://gl.wikipedia.org/wiki?curid=279858", "title": "Eladio Mille y Su\u00e1rez", "text": ""}
{"id": "279859", "revid": "1888", "url": "https://gl.wikipedia.org/wiki?curid=279859", "title": "Eduardo de Torres y Taboada", "text": ""}
{"id": "279864", "revid": "1888", "url": "https://gl.wikipedia.org/wiki?curid=279864", "title": "Manuel Jaime Barreiro Gil", "text": ""}
{"id": "279869", "revid": "89787", "url": "https://gl.wikipedia.org/wiki?curid=279869", "title": "Xunta Suprema Central", "text": "A Xunta Suprema Central foi un \u00f3rgano de goberno formado o 25 de setembro de 1808 que acumulou os poderes executivo e lexislativo espa\u00f1ois durante a ocupaci\u00f3n napole\u00f3nica de Espa\u00f1a.\nNela hab\u00eda representantes das Xuntas que se formaran nas provincias espa\u00f1olas como, entre outras, a que se formou na provincia de Sevilla o 27 de maio de 1808, que se chamou nun comezo Xunta Suprema de Espa\u00f1a e Indias, ou na da Coru\u00f1a que o 5 de xu\u00f1o do mesmo deu lugar \u00e1 Xunta Suprema do Reino de Galicia. Ambas as d\u00faas tiveron un papel moi importante na resistencia militar do sur e o noroeste de Espa\u00f1a, respectivamente, as\u00ed como na comunicaci\u00f3n con Inglaterra e coas colonias americanas.\nA Xunta Suprema Central pasar\u00eda a chamarse en 1810 Consello de Rexencia de Espa\u00f1a e Indias.\nInvasi\u00f3n napole\u00f3nica da pen\u00ednsula Ib\u00e9rica.\nO Tratado de Fontainebleau.\nEn 1806, tras fracasar no seu intento de invasi\u00f3n de Gran Breta\u00f1a, Napole\u00f3n decreta o Bloqueo Continental, que prohib\u00eda o comercio de produtos brit\u00e1nicos no continente europeo. Portugal, tradicional aliado de Inglaterra, n\u00e9gase a acatalo, polo que Napole\u00f3n decide a s\u00faa invasi\u00f3n. Para iso necesita transportar al\u00ed as s\u00faas tropas terrestres.\nO 27 de outubro de 1807, na cidade francesa de Fontainebleau, o ministro plenipotenciario de Espa\u00f1a, o conselleiro de Estado e Guerra Eugenio Izquierdo, en nome e representaci\u00f3n de Manuel Godoy, valido do rei de Espa\u00f1a Carlos IV, asina con G\u00e9rard Duroc, representante de Napole\u00f3n, o tratado de Fontainebleau, no que se acorda a invasi\u00f3n militar conxunta franco-espa\u00f1ola de Portugal para repartir este pa\u00eds entre Francia, Espa\u00f1a e o propio Godoy. Para iso, permit\u00edase o paso por territorio espa\u00f1ol de 25.000 homes de infantar\u00eda e 3.000 de cabalar\u00eda do ex\u00e9rcito imperial franc\u00e9s.\nConforme ao tratado, unha vez invadido Portugal, este ser\u00eda dividido en tres zonas:\nEn canto \u00e1s colonias, a s\u00faa divisi\u00f3n entre Francia e Espa\u00f1a adi\u00e1base para un acordo posterior.\nA invasi\u00f3n de Portugal.\nUn corpo expedicionario franc\u00e9s, ao mando do xeneral Junot \u2014que era tam\u00e9n o comandante supremo do ex\u00e9rcito franco-espa\u00f1ol invasor\u2014 cruzaba, o 18 de outubro, o r\u00edo Bidasoa, atravesaba Espa\u00f1a (non sen alg\u00fan incidente), cruzaba a fronteira portuguesa por Alc\u00e1ntara o 20 de novembro e entraba en Lisboa, sen oposici\u00f3n ningunha por parte dos portugueses, o 30 de novembro.\nPola s\u00faa parte, o continxente espa\u00f1ol dividiuse en d\u00faas partes: o ex\u00e9rcito do norte e o ex\u00e9rcito do sur. O do norte estaba formado polo ex\u00e9rcito de Galicia (uns 10.000 soldados) ao mando do seu Capit\u00e1n Xeneral, Francisco de Taranco y Llano, ao servizo de Junot. Pasaron o Mi\u00f1o e entraron en Portugal pola vila de Valen\u00e7a, ocupando en poucos d\u00edas o norte do pa\u00eds e establecendo a s\u00faa base na cidade do Porto. O ex\u00e9rcito do sur entrou por Badaxoz e, de contado, chegou a Set\u00fabal. Deste xeito quedaban f\u00f3ra do territorio espa\u00f1ol as tropas m\u00e1is operativas do seu ex\u00e9rcito.\nO 19 de novembro, \u00e9 dicir o d\u00eda anterior \u00e1 chegada de Junot a Lisboa, a familia real portuguesa, encabezada polo Pr\u00edncipe Rexente, futuro Xo\u00e1n VI, e outras quince mil persoas, sa\u00edran cara ao Brasil, onde quedar\u00eda fixada a Corte at\u00e9 1821.\nO 1 de febreiro, contravindo o pactado en Fontainebleau, Junot depuxo formalmente \u00e1 dinast\u00eda de Braganza e ao Consello de Rexencia designado polo pr\u00edncipe rexente, e proclamou o goberno de Napole\u00f3n sobre a totalidade do territorio.\nO inicio da ocupaci\u00f3n francesa de Espa\u00f1a.\nA presenza de tropas francesas en Espa\u00f1a, a pesar do establecido no tratado, seguiu aumentando, e o pobo comezou a observalas como algo ameazante, xa que en lugar de continuar transitando cara a Portugal foron ocupando, sen ning\u00fan apoio do tratado, diversas localidades e prazas fortes.\nAs\u00ed, o 22 de decembro entrou outro ex\u00e9rcito franc\u00e9s, liderado por Dupont, con 22.000 efectivos de infantar\u00eda e 3.500 de cabalar\u00eda, sen contar coa anuencia da Corte espa\u00f1ola (de Godoy) e, o 9 de xaneiro de 1808, un terceiro ex\u00e9rcito, ao mando de Moncey, con 25.000 efectivos de infantar\u00eda e 2.700 de cabalar\u00eda, cruzou a fronteira. A mediados de febreiro os franceses present\u00e1ronse en Pamplona e, ante a reticencia de cederlles a cidadela, tom\u00e1rona por sorpresa o 16 de febreiro.\nPor outro lado, entrou un ex\u00e9rcito dirixido por Duhesme, con 11.000 homes de infantar\u00eda e 1.700 de cabalar\u00eda, en direcci\u00f3n a Valencia, e baixo ameaza, e temendo as autoridades a inimizade francesa, entraron o d\u00eda 13 en Barcelona e o 28 de febreiro na s\u00faa cidadela.\nCoa autorizaci\u00f3n de Godoy, esta vez, o 5 de marzo entregouse San Sebasti\u00e1n, mentres que o 18 de marzo se rendeu a cidadela de Figueres. Ademais, en marzo, formouse un novo ex\u00e9rcito, de 19.000 homes, \u00e1s ordes de Bessi\u00e8res.\nPor outra parte, o xeneral Joachim Murat, cu\u00f1ado de Napole\u00f3n, entrou en Espa\u00f1a en marzo de 1808 co rango de lugartenente xeral do Emperador e comandante do ex\u00e9rcito de 50.000 homes que formaban \"l'Arm\u00e9e d'Espagne\". Murat deb\u00eda ocupar Madrid (onde actuou como gobernador da capital) e esperar as ordes de Napole\u00f3n. Pese a todo iso, v\u00edase ao emperador franc\u00e9s, polo menos nas esferas oficiais, como protector de Espa\u00f1a.\nCrise da monarqu\u00eda espa\u00f1ola.\nO mot\u00edn de Aranjuez.\nGodoy, temeroso da presenza en Espa\u00f1a de 100.000 soldados franceses \"amigos\", sen autorizaci\u00f3n, e sen saber cal era o seu verdadeiro obxectivo, decidiu trasladar \u00e1 Familia Real a Am\u00e9rica, a exemplo do que fixera a portuguesa. A viaxe iniciouse o 13 de marzo encami\u00f1\u00e1ndose cara a Aranjuez.\nOs rumores de que proseguir\u00eda a viaxe dos reis o 17 ou o 18 de marzo, e as intrigas do Pr\u00edncipe de Asturias Fernando e dun grupo de nobres que o apoiaban, desexosos de ver a Godoy f\u00f3ra do goberno, puxo os \u00e1nimos alerta e, ante a confusi\u00f3n e alarma entre os empregados do palacio provocada pola sa\u00edda de Pepita Tud\u00f3, unha turba de funcionarios procedeu ao saqueo da casa de Godoy. Novos tumultos producidos polo apresamento do valido levaron a Carlos IV a abdicar no seu fillo Fernando o 19 de marzo, para as\u00ed salvar a vida do seu favorito.\nTendo Murat noticias do acaecido en Aranjuez, acelerou a s\u00faa marcha e entrou en Madrid o 23 de marzo. Ao d\u00eda seguinte f\u00edxoo o novo rei Fernando VII, que recibiu a Murat como un \"aliado\".\nO emperador de Francia xa advertira que en Espa\u00f1a exist\u00eda un claro baleiro de poder pol\u00edtico, pois tanto Carlos como Fernando acud\u00edan a el para pedir apoio para \u00e1s s\u00faas respectivas pretensi\u00f3ns, ao que hai que engadir a vantaxe militar que lle outorgaba a ocupaci\u00f3n de numerosas prazas espa\u00f1olas polas tropas imperiais e a presenza das mellores tropas espa\u00f1olas en Portugal. Cando Napole\u00f3n recibiu as novas o 26 de marzo, disp\u00faxose a facer o cambio de monarca en Espa\u00f1a. Ao d\u00eda seguinte prop\u00faxolle ao seu irm\u00e1n Lu\u00eds a coroa, e o 2 de abril sa\u00edu de Par\u00eds en direcci\u00f3n a Baiona, a\u00ednda que Murat estendeu o rumor de que ir\u00eda a Madrid.\nEn Espa\u00f1a, os reis pais permaneceron en Aranjuez e, vendo como cambiara o seu status, foron aconsellados e inducidos polos franceses para que protestaran, asegurando que a abdicaci\u00f3n fora forzada, decisi\u00f3n que o propio Murat apoiou, xa que deste xeito fomentaba a desuni\u00f3n da familia real e deslexitimaba ao novo rei.\nAs abdicaci\u00f3ns de Baiona.\nA instancias de Murat, os reis pais traslad\u00e1ronse ao Escorial o 9 de abril, aproxim\u00e1ndoos as\u00ed ao cami\u00f1o de Francia. O trato que Murat reservaba ao novo rei Fernando VII era de total indiferenza, neg\u00e1ndose a reco\u00f1ecelo. O novo monarca, necesitado de apoios e reco\u00f1ecemento internacional, proseguiu a pol\u00edtica de estreitar lazos de amizade e alianza con Francia. As\u00ed, o 5 de abril mandou ao seu irm\u00e1n Carlos ao encontro do emperador. Entre tanto, chegou a Madrid o xeneral Savary coa encarga de levar ao rei a un encontro con Napole\u00f3n quen, supostamente, \u00eda de cami\u00f1o a Madrid, para encontrarse con el en Burgos.\nO 10 de abril, o rei, desexoso de contar co benepl\u00e1cito de Napole\u00f3n, partiu de Madrid coa s\u00faa comitiva e dispuxo que, na s\u00faa ausencia, rexera o goberno unha \"Xunta Suprema de Goberno\" presidida polo seu t\u00edo o infante Antonio. \u00c1 s\u00faa chegada a Burgos, o 12 de abril, non tivo noticias de Napole\u00f3n, e o xeneral Savary convenceuno de que proseguira viaxe a Vitoria, onde chegou o d\u00eda 13.\nNapole\u00f3n entrara en Baiona o 15 e, tendo noticias disto o infante Carlos, que estaba en Tolosa, tam\u00e9n foi para al\u00f3. O xeneral Savary aseguroulle a Fernando que se \u00eda a Baiona ao encontro con Napole\u00f3n, este non ter\u00eda inconveniente en reco\u00f1ecelo como rei de Espa\u00f1a e, engadindo isto ao apoio que encontrou no seu conselleiro Esc\u00f3iquiz, Fernando partiu de Vitoria o 19 precedido pola cabalar\u00eda francesa, xa que un inmenso xent\u00edo ench\u00eda as r\u00faas para impedir aquela viaxe. Finalmente, chegou a Baiona o 20, onde ningu\u00e9n sa\u00edu a recibilo.\nMentres tanto Murat, despois de que sa\u00edra Fernando VII de Madrid, apertou \u00e1 Xunta de Goberno para liberar a Godoy, levalo a Francia e influ\u00edr as\u00ed no \u00e1nimo dos reis pais. A excarceraci\u00f3n tivo lugar o 20 de abril, debido ao temor da Xunta \u00e1 reacci\u00f3n de Murat, e tam\u00e9n ao convencemento de que con iso beneficiar\u00eda a causa do rei Fernando ante Napole\u00f3n. Godoy foi entregado aos franceses e chegou a Baiona o 26 de abril.\nMurat, o d\u00eda 16, comunicou \u00e1 Xunta que o emperador Napole\u00f3n non reco\u00f1ec\u00eda a outro rei que a Carlos IV, e que \u00eda publicar unha proclama de Carlos IV na que indicaba que a s\u00faa abdicaci\u00f3n fora forzosa. Por\u00e9n, a Xunta respondeu que non se dar\u00eda por enterada at\u00e9 que o propio Carlos llo comunicara, e pediu o secreto para dita resoluci\u00f3n. En seguida, Murat p\u00faxose de acordo con Carlos IV quen desde o Escorial escribiu a Napole\u00f3n po\u00f1\u00e9ndose nas s\u00faas mans, e ao seu irm\u00e1n Antonio, presidente da Xunta, coa retractaci\u00f3n da s\u00faa abdicaci\u00f3n e a confirmaci\u00f3n dos membros da Xunta Suprema tal e como a constitu\u00edra o seu fillo o rei Fernando VII.\nTanto pai como fillo demandaban de Napole\u00f3n axuda e apoio, e non cuestionaban a s\u00faa amizade; o primeiro, para recuperar o trono, e o segundo para lexitimar a s\u00faa posesi\u00f3n. Con este esp\u00edrito emprenderon ambos os monarcas o cami\u00f1o de Baiona. O 25 de abril, Carlos IV e a s\u00faa esposa, Mar\u00eda Lu\u00edsa de Parma, emprenderon viaxe a Baiona, a onde chegaron o 30 de abril, sendo recibidos e agasallados por Napole\u00f3n como os verdadeiros reis. A Fernando, record\u00e9molo, non o recibira ningu\u00e9n.\nTras un xantar con Napole\u00f3n o 20 de abril, o rei Fernando foi informado por Savary de que o emperador resolvera substitu\u00edr os Borb\u00f3ns pola familia Bonaparte, e Napole\u00f3n convenceu a Esc\u00f3iquiz de que lle ceder\u00eda o reino de Etruria e o casar\u00eda cunha princesa imperial a cambio da coroa espa\u00f1ola. Por\u00e9n, as negociaci\u00f3ns dilat\u00e1ronse polo desexo de Napole\u00f3n de non empregar a violencia e de esperar aos reis pais, que chegaron o d\u00eda 30.\nMentres, en Madrid, Toledo e Burgos crec\u00eda o descontento contra os franceses ante os rumores de que \u00eda restaurar no trono a Carlos IV. En Madrid Murat fac\u00eda ostentaci\u00f3n das s\u00faas forzas, o que causaba a animadversi\u00f3n no pobo madrile\u00f1o. O 1 de maio, a comitiva do gran duque de Berg foi asubiada polo pobo.\nO seguinte \u2014e transcendental\u2014 suceso provocouno unha misiva que Murat entregou \u00e1 Xunta o 30 de abril, na que Carlos IV ped\u00eda a partida dos seus outros fillos: de Mar\u00eda Lu\u00edsa de Borb\u00f3n, ra\u00ed\u00f1a de Etruria e o infante Francisco de Paula. \u00c1 primeira permit\u00eduselle que obrara segundo a s\u00faa vontade, pero ao infante, tras negarse nun principio, autoriz\u00f3uselle a sa\u00edda para o 2 de maio. Corrido o rumor da partida, congregouse fronte ao palacio unha multitude que, ante a presenza do axudante de Murat, Auguste Lagrange, se enfureceu; a isto Murat respondeu sacando un batall\u00f3n de soldados para dispersar aos manifestantes, o que provocou o levantamento de todo Madrid. Contido o levantamento, proseguiu a partida da familia real, o d\u00eda 3, a do infante Francisco, e o 4 a do presidente da Xunta, o infante Antonio.\nO 1 de maio en Baiona, Napole\u00f3n, despois de xantar cos reis pais e Godoy, citou a Fernando VII, ao que os seus pais, apoiados por Napole\u00f3n, meteron presi\u00f3n e ameazaron para que abdicase en favor de Carlos IV. Deste xeito, foille arrincada unha abdicaci\u00f3n datada o 1 de maio e condicionada \u00e1 reuni\u00f3n das Cortes en Espa\u00f1a, e sen presenza de Godoy. Pero Carlos IV rexeitou esta idea.\nO 4 de maio chegou a Baiona un comisionado da Xunta Suprema, Evaristo P\u00e9rez de Castro Colomera, que lle comunicou ao rei Fernando as proposici\u00f3ns de actuaci\u00f3n da Xunta, a resultas das cales o rei expediu dous decretos nos que afirmaba que se achaba sen liberdade, mandaba \u00e1 Xunta que exercera en lugar seguro a plena soberan\u00eda no seu nome, e autorizaba a convocatoria de Cortes. Ese mesmo d\u00eda o mariscal Duroc e Godoy, como plenipotenciarios, conclu\u00edron un tratado polo que Carlos IV ced\u00eda a coroa de Espa\u00f1a a Napole\u00f3n; por outro lado, ese mesmo d\u00eda recib\u00edronse as noticias do levantamento do 2 de maio en Madrid, e de novo Napole\u00f3n e os reis pais lle botaron a culpa do levantamento a Fernando e o ameazaron para que abdicara, cousa que fixo o 6 de maio.\nFeitas xa as renuncias reais, faltaban as dos sucesores, que se levaron a cabo, mediante a xesti\u00f3n de Duroc e Esc\u00f3iquiz, o 12 de maio en Bordeos, subscritas por Fernando, Carlos e Antonio. O infante Francisco de Paula non asinou dada a s\u00faa minor\u00eda de idade. A ra\u00ed\u00f1a de Etruria seguiu a mesma sorte de seus pais e irm\u00e1ns.\nUltimadas as renuncias e establecidas as pensi\u00f3ns que recibir\u00edan, a familia real espa\u00f1ola foi internada no castelo de Valen\u00e7ay, no centro de Francia.\nLevantamento en Espa\u00f1a: o 2 de maio.\nO 2 de maio de 1808 ten lugar un levantamento popular e militar en Madrid contra os franceses, que se salda con fusilamentos masivos por parte das tropas napole\u00f3nicas o d\u00eda seguinte. Neste contexto revolucionario xorden entre maio e xu\u00f1o \"Xuntas\" en moitas capitais de provincia de Espa\u00f1a, cada unha cos seus ex\u00e9rcitos, os seus dep\u00f3sitos de armas e de provisi\u00f3ns e coas s\u00faas finanzas.\nO afrancesamento do Consello de Castela, que aceptou nun primeiro momento o mandato de Napole\u00f3n Bonaparte, provocou conflitos ideol\u00f3xicos coas Xuntas, cuxo poder aumentaba \u00e1 par do apoio do pobo, at\u00e9 que, finalmente, o Consello debeu resignarse a que foran estas, m\u00e1is numerosas, as que ostentaran a soberan\u00eda. Pouco antes, o 10 de abril, constitu\u00edrase unha Xunta Suprema de Goberno como representaci\u00f3n do rei Fernando VII mentres durara a viaxe que emprendera a Francia. Por\u00e9n, o poder efectivo quedara en mans de Joachim Murat, lugartenente en Espa\u00f1a e cu\u00f1ado de Napole\u00f3n, que reducira \u00e1 Xunta a un mero monicreque, simple espectador dos acontecementos.\nO 27 de abril, Murat solicitou, supostamente en nome de Carlos IV, a autorizaci\u00f3n para o traslado a Baiona dos dous fillos deste que a\u00ednda quedaban na cidade, Mar\u00eda Lu\u00edsa, ra\u00ed\u00f1a de Etruria, e o infante Francisco de Paula. A\u00ednda que a Xunta se negou nun principio, tras unha reuni\u00f3n na noite do 1 ao 2 de maio, e ante as instruci\u00f3ns de Fernando VII chegadas a trav\u00e9s dun emisario desde Baiona, finalmente cedeu.\nO 2 de maio de 1808, \u00e1 primeira hora da ma\u00f1\u00e1, unha multitude de madrile\u00f1os comezou a concentrarse perante o Palacio Real. A xente co\u00f1ec\u00eda a intenci\u00f3n dos soldados franceses de sacar de palacio ao infante Francisco de Paula para levalo a Francia co resto da Familia Real, polo que, ao grito de \"Que nolo levan!\", parte do xent\u00edo asaltou o palacio. O infante asomouse a un balc\u00f3n, provocando que aumentara o balbordo na praza.\nEste tumulto foi aproveitado por Murat, que mandou un destacamento da \"Garda Imperial\" ao palacio, acompa\u00f1ado de artillar\u00eda, que fixo fogo contra \u00e1 multitude. Ao desexo do pobo de impedir a sa\u00edda do infante, uniuse o de vingar aos mortos e ao de desfacerse dos franceses. Con estes sentimentos, a loita estendeuse por todo Madrid.\nOs madrile\u00f1os comezaron as\u00ed un levantamento popular espont\u00e1neo, pero longamente larvado dende a entrada no pa\u00eds das tropas francesas. Constitu\u00edron partidas de barrio mandadas por caudillos espont\u00e1neos, busc\u00e1ronse armas, xa que nun principio as \u00fanicas de que dispuxeron eran navallas, e trataron de impedir a chegada de reforzos franceses. Por\u00e9n isto non foi suficiente, porque cando os madrile\u00f1os quixeron tomar as portas da cidade para impedir a chegada das forzas francesas acantoadas f\u00f3ra da cidade, o groso das tropas de Murat (uns 30.000 homes) xa penetrara, dirix\u00edndose cara ao centro.\nA xente seguiu loitando durante toda o d\u00eda utilizando calquera obxecto que fora suscept\u00edbel de servir de arma, como pedras, agullas de coser, testos lanzados desde os balc\u00f3ns... As\u00ed, os acoitelamentos, degolamentos e detenci\u00f3ns suced\u00e9ronse nunha xornada sanguenta. Mamelucos e lanceiros napole\u00f3nicos extremaron a s\u00faa crueldade coa poboaci\u00f3n, e varios centos de madrile\u00f1os, homes e mulleres, as\u00ed como soldados franceses, morreron na refrega. Goya reflectir\u00eda estas loitas anos despois, no seu lenzo \"El dos de mayo de 1808 en Madrid\" tam\u00e9n co\u00f1ecido como \"La Carga de los Mamelucos\".\nA\u00ednda que a resistencia ao avance franc\u00e9s foi moito m\u00e1is eficaz do que Murat previra, especialmente na Porta de Toledo, a Porta do Sol e no Parque de Artillar\u00eda de Montele\u00f3n, a s\u00faa operaci\u00f3n de cerco permitiulle someter Madrid baixo a xurisdici\u00f3n militar e po\u00f1er baixo as s\u00faas ordes \u00e1 Xunta Suprema de Goberno. Pouco a pouco, os focos de resistencia popular foron caendo.\nMentres se desenvolv\u00eda a loita, os militares espa\u00f1ois permaneceron, seguindo as ordes do Capit\u00e1n Xeneral Francisco Javier Negrete, acuartelados e pasivos. S\u00f3 os artilleiros do Parque de Artillar\u00eda no Palacio de Montele\u00f3n desobedeceron as ordenes un\u00edndose \u00e1 insurrecci\u00f3n. Os militares de maior graduaci\u00f3n foron os capit\u00e1ns Luis Dao\u00edz y Torres, que asumiu o mando dos insurrectos por ser o m\u00e1is veterano, e Pedro Velarde Santill\u00e1n. Cos seus homes encerr\u00e1ronse no Parque de Montele\u00f3n e, tras repeler unha primeira ofensiva francesa ao mando do xeneral Lefranc, morreron loitando heroicamente. Outros xoves militares tampouco acataron a orde superior de non intervir e loitaron xunto a Dao\u00edz e Velarde en Montele\u00f3n, como o tenente Jacinto Ruiz e os alf\u00e9reces de fragata Juan Van Halen, que foi ferido de gravidade, e Jos\u00e9 Hezeta.\nO 2 de maio non foi realmente a rebeli\u00f3n do Estado espa\u00f1ol contra os franceses, sen\u00f3n a das clases populares de Madrid contra o ocupante tolerado (por indiferenza, medo ou interese) por gran cantidade de membros da Administraci\u00f3n. De feito, a entrada das tropas francesas fix\u00e9rase legalmente, ao abeiro do tratado de Fontainebleau, cuxos l\u00edmites, por\u00e9n, pronto vulneraron.\nA represi\u00f3n foi cruel. Murat, non conforme con aplacar o levantamento, fixouse tres obxectivos: controlar a administraci\u00f3n e o ex\u00e9rcito espa\u00f1ol, aplicar un rigoroso castigo aos rebeldes para escarmento de todos os espa\u00f1ois e afirmar que era el quen gobernaba Espa\u00f1a. A mesma tarde do 2 de maio asinou un decreto no que se creaba unha comisi\u00f3n militar, presidida polo xeneral Grouchy, para sentenciar a morte a todos cantos se colleran coas armas na man (\"Ser\u00e1n arcabuceados todos cantos durante a rebeli\u00f3n foran presos con armas\"). O Consello de Castela publicou unha proclama na que se declaraba il\u00edcita calquera reuni\u00f3n en sitios p\u00fablicos e ordenando a entrega de todas as armas, brancas ou de fogo. Moitos militares espa\u00f1ois colaboraron con Grouchy na comisi\u00f3n militar. Nestes primeiros momentos, as clases acomodadas semellaban preferir o triunfo das armas de Murat antes c\u00e1s dos patriotas, compostas unicamente polas clases populares.\nNo chamado \"Sal\u00f3n do Prado\" ou \"Monta\u00f1a do Pr\u00edncipe P\u00edo\" foron fusiladas 32 persoas o mesmo d\u00eda 2 de maio, e outras 11 foron executadas noutros puntos da cidade (Cibeles, Recoletos, Porta de Alcal\u00e1 e Bo Suceso). Ao d\u00eda seguinte os franceses fusilaron a 24 persoas na Monta\u00f1a do Pr\u00edncipe P\u00edo e a outras 12 no \"Buen Retiro\". A cifra exacta de baixas foi obxecto de gran controversia, pero o historiador P\u00e9rez Guzm\u00e1n, que revisou todos os arquivos dispo\u00f1\u00edbeis en 1908, contabilizou 409 mortos, 39 deles militares, e 170 feridos, dos cales 28 eran militares. O resto dos mortos e feridos eran civ\u00eds.\nMurat pensaba que acabara cos \u00edmpetos revolucionarios dos espa\u00f1ois, po\u00f1\u00e9ndolles medo e garantindo para si mesmo a coroa de Espa\u00f1a, que ambicionaba. Por\u00e9n, o sangue derramado non fixo sen\u00f3n inflamar os \u00e1nimos dos espa\u00f1ois e dar o sinal do comezo da loita en toda Espa\u00f1a contra as tropas invasoras. O mesmo 2 de maio pola tarde, na vila de M\u00f3stoles, ante as noticias horr\u00edbeis tra\u00eddas por fuxitivos da represi\u00f3n na capital, un destacado pol\u00edtico, Juan P\u00e9rez Villamil, Secretario do Almirantado e Fiscal do Supremo Consello de Guerra, fixo firmar aos alcaldes do pobo (Andr\u00e9s Torrej\u00f3n e Sim\u00f3n Hern\u00e1ndez) un bando no que se chamaba a todos os espa\u00f1ois a empu\u00f1ar as armas en contra do invasor.\nO interregno: Murat, \"Lugartenente de Napole\u00f3n en Espa\u00f1a\", e Xos\u00e9 I.\nCando sa\u00edu o infante Antonio de Madrid, o 4 de maio, Murat presentouse na Xunta Suprema para formar parte dela, recibindo unha negativa inicial; pero volveu presentarse por sorpresa outra vez, nunha reuni\u00f3n na noite, e os restantes membros, querendo evitar males maiores, acept\u00e1rono. O 6 de maio a Xunta recibiu un decreto datado o d\u00eda 4 polo que Carlos IV nomeaba a Murat, que era o lugartenente de Napole\u00f3n en Espa\u00f1a, como \"Lugartenente do Reino\" para que gobernara no seu propio nome (do rei Carlos), en virtude da autoridade que outorgaba a protesta da renuncia ao trono do 19 de marzo; e o 10 de maio recibiu os decretos de 5 de maio de convocatoria de Cortes e de traslado da Xunta a lugares seguros, e o de 6 de maio de renuncia de Fernando VII, que revert\u00eda os seus dereitos no seu pai Carlos IV.\nA Xunta Suprema decidiu ignorar os de 5 de maio e publicar o de renuncia do 6 de maio. Por\u00e9n, dado que Carlos IV xa renunciara, de novo, \u00e1 coroa, Murat quedou como lugartenente dun Reino sen rei, cuxos dereitos ostentaba o emperador dos franceses at\u00e9 o nomeamento dun novo rei (como o apreciamos nun decreto do 25 de maio). Murat, aproveitando a ocasi\u00f3n, chegou a propo\u00f1erse como candidato a rei e, de feito, comportouse como tal at\u00e9 que Napole\u00f3n designou ao seu irm\u00e1n Xos\u00e9. Espa\u00f1a estaba, pois, nese momento, en interregno (termo que aparece no decreto de 6 de xu\u00f1o proclamando a Xos\u00e9 I rei de Espa\u00f1a).\nUnha vez conseguidas as renuncias reais e a submisi\u00f3n das autoridades, en maio, Napole\u00f3n, depositario dos dereitos do trono, encomendou ao lugartenente do Reino e \u00e1 Xunta Suprema de Goberno a convocatoria dunha Deputaci\u00f3n xeral ou Asemblea de not\u00e1beis, de 150 persoas, que se reunir\u00eda en Baiona para tratar do estado do reino de Espa\u00f1a.\nE o 25 de maio o propio Napole\u00f3n lanzou unha proclama aos espa\u00f1ois na que indicaba que non \u00eda reinar en Espa\u00f1a, confirmando a convocatoria da Asemblea de not\u00e1beis en Baiona e, de paso, confirmando no seu posto a Murat.\nO 6 de xu\u00f1o, ditou un decreto no que nomeaba ao seu irm\u00e1n Xos\u00e9 como rei de Espa\u00f1a. Ao d\u00eda seguinte, Napole\u00f3n pediulle ao seu irm\u00e1n, que vi\u00f1a de chegar a Baiona, que aceptara a coroa. Al\u00ed foi reco\u00f1ecido como tal polas autoridades espa\u00f1olas presentes. Xos\u00e9 aceptou a coroa o 10 de xu\u00f1o, e confirmou a Murat como lugartenente do reino.\nXunta Suprema do Reino de Sevilla ou \"Xunta Suprema de Espa\u00f1a e Indias\".\nO 27 de maio de 1808 cr\u00e9ase a Xunta de Sevilla, que se autocualificou a si mesma como Xunta Suprema de Espa\u00f1a e Indias. Isto causou noutras Xuntas certo malestar polo presuntuoso nome. Por\u00e9n, este nome deu unha imaxe de unidade e de Sevilla como a capital da Espa\u00f1a libre dos franceses.\nA Xunta sevillana ti\u00f1a un peri\u00f3dico, a \"Gaceta Ministerial de Sevilla\", onde daba conta da formaci\u00f3n da Xunta e das s\u00faas actividades. A Xunta decide enviar a Londres a Adri\u00e1n J\u00e1come, adepto ao duque de Kent, a ao xefe de escuadra, Juan Ruiz de Apodaca, para tratar de conseguir unha alianza cos ingleses. Ambos os dous sa\u00edron o 17 de xu\u00f1o do porto de C\u00e1diz no nav\u00edo ingl\u00e9s \"A Vinganza\". As\u00ed mesmo enviou a C\u00e1diz a Eusebio de Herrera, Pedro de Creus e Enrique MacDonel para falar co almirante ingl\u00e9s Cuthbert Collingwood. Tam\u00e9n se estudar\u00eda que Inglaterra axudara a evacuar aos soldados espa\u00f1ois da Expedici\u00f3n espa\u00f1ola a Dinamarca, que foran enviados al\u00ed hab\u00eda uns meses para axudar a Napole\u00f3n. No barco \"A Vinganza\" \u00eda tam\u00e9n Rafael Lobo, ao que se lle deu a orde de pasar para o mar B\u00e1ltico para intentar axudar \u00e1s tropas en territorio dan\u00e9s. A Xunta tam\u00e9n enviou cartas a Am\u00e9rica para darlles conta \u00e1s autoridades da ocupaci\u00f3n de Espa\u00f1a e a resistencia de Sevilla, antes de que Napole\u00f3n lles dera a s\u00faa versi\u00f3n dos feitos.\nO 1 de xu\u00f1o a Xunta enviou a Portugal ao comerciante Joaqu\u00edn Rodr\u00edguez para que convencera a portugueses relevantes para que se levantaran contra os franceses. E o 6 de xu\u00f1o proclama a \"Declaraci\u00f3n de Guerra al Emperador de Francia, Napole\u00f3n I\". A encomenda do comerciante Rodr\u00edguez tivo \u00e9xito, xa que ao pouco tempo chegou a Sevilla o mellor rexemento espa\u00f1ol que hab\u00eda en Portugal. Os soldados espa\u00f1ois que estaban acantoados no Porto, que a\u00ednda eran m\u00e1is numerosos, partiron para Galicia, a instancias da Xunta Suprema galega. Os propios portugueses, seducidos por estas iniciativas, rebel\u00e1ronse contra os franceses e enviaron a varios comisionados do Alentexo para tratar do asunto coa Xunta sevillana, a pedir axuda e a ofrecer ademais os n\u00fameros postos defensivos que ti\u00f1an no Guadiana. A comezos de xullo chegar\u00edan boas noticias de Portugal. Todo o norte estaba en insurrecci\u00f3n, e no Porto se formara unha Xunta a semellanza das espa\u00f1olas.\nMentres, as tropas napole\u00f3nicas foron descendendo desde Madrid cara ao sur, e xa pasaran da Serra Morena. Ent\u00f3n a Xunta de Sevilla enviou forzas de infantar\u00eda e cabalar\u00eda ao comandante encargado de combater aos franceses por aquela parte, Pedro Agust\u00edn Ech\u00e9varri. Ademais enviou un pequeno tren con artillar\u00eda e mulas cargadas de munici\u00f3ns para a defensa de Andaluc\u00eda. O ex\u00e9rcito espa\u00f1ol ser\u00eda derrotado en Alcolea; a noticia chegou a Sevilla o 8 de xu\u00f1o, xerando alarma entre a poboaci\u00f3n. Por\u00e9n, a Xunta de Sevilla continuou cos seus esforzos organizando tropas e medidas pol\u00edticas. Decidiu enviar unha posta ao xeneral Casta\u00f1os para que se apresurara para vir a comandar o seu ex\u00e9rcito. Casta\u00f1os detiv\u00e9rase na localidade malague\u00f1a de Ronda para tratar asuntos de auxilio co gobernador brit\u00e1nico de Xibraltar. Por\u00e9n, o correo non foi necesario, porque cando foi sa\u00edr o correo xa chegara o xeneral a Sevilla e tratara co presidente da Xunta as operaci\u00f3ns que \u00eda levar a cabo; decidiron marchar ambos os dous a Carmona, que era o punto de partida de moitas tropas e onde deb\u00edan reunirse todas elas. Nese momento reciben noticias de C\u00e1diz sobre as acci\u00f3ns contra a escuadra francesa de Rosilly. Tam\u00e9n se presenta en Carmona James Withingham que, en nome do almirante Collingwood e o xeneral Spencer, ofreceu 6.000 ou 7.000 homes. A\u00ednda que non se fixo uso deste ofrecemento, o xesto serviulle \u00e1 Xunta de apoio moral.\nEn Carmona est\u00e1base formando un ex\u00e9rcito de 24.000 homes e 2.000 cabalos. Por\u00e9n, a\u00ednda non se xuntaran os suficientes para frear \u00e1s tropas de Dupont, que contaba con 18.000 homes. No Puerto de Santa Mar\u00eda desembarcaran de 4.000 a 5.000 ingleses, que esperaban a seren m\u00e1is para atacar Portugal. Escrib\u00edronse cartas para que foran interceptadas polo inimigo, fac\u00e9ndose correr a voz de que hab\u00eda un continxente de 14.000 a 15.000 ingleses en axuda dos espa\u00f1ois. Posteriormente, un\u00edronse ao ex\u00e9rcito corpos de Ronda, C\u00e1diz e lanceiros de Xerez. O presidente da Xunta regresou a Sevilla o 14 de xu\u00f1o, e informou aos seus membros de que o ex\u00e9rcito contaba xa con 18.000 homes. Posteriormente, o groso das tropas espa\u00f1olas trasladouse a Utrera, onde se instalou o cuartel xeral. Pouco a pouco o ex\u00e9rcito foi ampli\u00e1ndose coa participaci\u00f3n de homes procedentes de moitos municipios de Andaluc\u00eda, como Ronda, C\u00e1diz e Xerez da Fronteira.\nO 16 de xullo a Xunta Suprema de Valencia redacta un manifesto no que solicita, a instancias do movemento xuntista, a creaci\u00f3n dunha \"Xunta Suprema Central\", un\u00edndose \u00e1 iniciativa que tomaran outros pa\u00edses europeos tam\u00e9n invadidos polo emperador dos franceses. Deste manifesto, ademais, cabe salientar a chamada \u00e1 s\u00faa constituci\u00f3n para poder recibir a axuda brit\u00e1nica de maneira m\u00e1is eficiente, o rexeitamento \u00e1 participaci\u00f3n das Xuntas locais e, en especial, o temor \u00e1 independencia das colonias americanas.\n\u00c1 Xunta sevillana chegaban noticias positivas de toda Espa\u00f1a: a Xunta de Asturias dic\u00eda que estaba organizando un ex\u00e9rcito de 20.000 homes ao mando do marqu\u00e9s de Santa Cruz, a Xunta de Valencia aseguraba que as s\u00faas forzas pasaban xa de 80.000 combatentes e a de Galicia dic\u00eda que estaba formando a fume de carozo un de 40.000 a 50.000 homes. En Catalu\u00f1a, Arag\u00f3n, Mallorca e Menorca tam\u00e9n se organizou a resistencia.\nO 14 de xullo chegou \u00e1 Xunta de Sevilla un correo con noticias do ex\u00e9rcito. Este se agrupara en Bujalance e de al\u00ed marchou a Porcuna, onde o d\u00eda 11 estaban reunidos todos os xenerais. Al\u00ed se incorporaron as tropas de Sevilla e as de Granada, formulouse o plan de ataque e distribu\u00edronse os mandos. Trat\u00e1base dun ex\u00e9rcito de 32.000 homes.\nO 15 de xullo chegou a Sevilla un comisionado da Xunta Suprema do Reino de Galicia informando que as Xuntas de Galicia, Le\u00f3n e Asturias, reunidas en Lugo, declararan que estaban de acordo coa creaci\u00f3n dunha capital pol\u00edtica e de que se presentar\u00edan cos seus representantes no punto de reuni\u00f3n que se acordara. A de Sevilla contestou que estaba de acordo con ser o Corpo central proposto, e o comisionado de Galicia partiu para C\u00f3rdoba, Granada e Murcia.\nXunta Suprema do Reino de Galicia.\nIniciativa da Xunta Provincial da Coru\u00f1a.\nA Coru\u00f1a foi a primeira das cidades galegas en levantarse en armas contra os franceses. Segundo D\u00edaz Otero,\nCabe preguntarse se estes rumores e este estado de inquietude estaban, ou non, provocados por alg\u00fan grupo de persoas. A este respecto s\u00e1bese que un grupo de paisanos se reun\u00eda secretamente con oficiais do ex\u00e9rcito, reuni\u00f3ns \u00e1s que concorr\u00edan, entre outros, Manuel Pardo de Andrade e Sinforiano L\u00f3pez. Ademais destes movementos, que poderiamos cualificar de \"internos\", houbo alg\u00fans outros \"externos\", que ter\u00edan gran repercusi\u00f3n. Por exemplo, un enviado da Xunta de Asturias presentouse ante o rexente da Audiencia, Pagola, que, tras ser informado do levantamento asturiano, deulle ordes ao enviado de que marchara inmediatamente da cidade (para que non causara ningunha alteraci\u00f3n da orde).\nProduc\u00edrase, as\u00ed mesmo, por aqueles d\u00edas, a chegada do capit\u00e1n xeneral Filangieri, que vi\u00f1era co obxecto de pacificar os \u00e1nimos, pero que, a causa dunha das s\u00faas medidas (o env\u00edo do rexemento de Navarra a Ferrol), no fixo sen\u00f3n exaltalos a\u00ednda m\u00e1is.\nEstes acontecementos revelan que a poboaci\u00f3n da cidade non confiaba nas s\u00faas autoridades, crendo \u2014e posibelmente non sen raz\u00f3n\u2014 que tanto as supremas autoridades militares, Filangieri e Biedma, como as civ\u00eds, especialmente o rexente da Audiencia, estaban dispostos a entregarse aos franceses. Nestas circunstancias calquera chispa pod\u00eda facer saltar o pobo, traballado subterraneamente por Sinforiano L\u00f3pez e outros liberais. E a chispa saltou os d\u00edas 30 e 31 de maio.\nEfectivamente, despois da pac\u00edfica procesi\u00f3n c\u00edvica, acab\u00e1ronse os tumultos do d\u00eda 30 pero, ao d\u00eda seguinte, mant\u00edvose a presi\u00f3n popular na r\u00faa. Como as m\u00e1ximas autoridades militares e civ\u00eds estaban reunidas na sede da Audiencia, novamente a multitude, sen d\u00fabida alentada por Sinforiano L\u00f3pez e outros liberais, pediu a gritos que se adoptaran medidas contra os franceses, que se nomearan xefes militares de confianza en substituci\u00f3n de Filangieri e Biedma, e que se defendera a relixi\u00f3n, a liberdade e a patria. Resultado desta presi\u00f3n foi a constituci\u00f3n dunha Xunta. Foi as\u00ed como se levantou en armas a cidade da Coru\u00f1a, a primeira en facelo en Galicia, cando as autoridades, representantes do Antigo R\u00e9xime e moi comprometidas con Godoy, daban mostras de moi pouco, nulo, entusiasmo por levant\u00e1rense contra os franceses. Esta desconfianza, especialmente con respecto ao capit\u00e1n xeneral Filangieri, non abandonou nunca aos galegos inclu\u00eddos, segundo parece, os seus propios soldados que, temerosos de que entregara o ex\u00e9rcito de Galicia a Napole\u00f3n, o asasinaron pouco m\u00e1is tarde.\nA Xunta local da Coru\u00f1a manifesta, desde o primeiro momento, a s\u00faa pretensi\u00f3n de se converter no n\u00facleo dunha futura \"Xunta do Reino\". Nun comunicado enviado polo presidente da Xunta Francisco de Biedma \u00e1s sete cidades con representaci\u00f3n na Xunta do Reino o mesmo 31 de maio, dic\u00eda que\n\u00c9 dicir, a Xunta da Coru\u00f1a, que en realidade era soamente local, convoca a Cortes para constitu\u00edr unha Xunta Superior.\n\u00c9 a\u00ednda m\u00e1is: o 2 de xu\u00f1o acorda o seguinte:\nEste acordo \u00e9 da maior importancia, xa que unha xunta local, que acaba de convocar a unha especie de \"Cortes de Galicia\", sen esperar sequera a esta reuni\u00f3n, se autoproclama Xunta Suprema e Gobernativa de Galicia e se arroga o dereito a ditar providencias a todas as demais xuntas. Loxicamente estas medidas incomodaron as outras xuntas locais, especialmente \u00e1 de Santiago, que se sent\u00eda preterida (o arcebispo estimaba que el ter\u00eda que ser o Presidente da Xunta Suprema de Galicia), e que seguiu exercendo pola s\u00faa parte un poder practicamente soberano, iniciando deste xeito unha guerra aberta entre ambas as Xuntas.\nConstituci\u00f3n da Xunta.\nO d\u00eda 5 de xu\u00f1o reun\u00edronse na Coru\u00f1a os representantes das sete cidades con voto na Xunta do Reino, convocada por Biedma o 31 de maio. A representaci\u00f3n das sete cidades foi a seguinte:\nFroito da primeira reuni\u00f3n foi unha proclama, asinada o mesmo o 5 de xu\u00f1o, na que se reafirmaba no seu car\u00e1cter de \"soberana\" (ante a ausencia de Fernando VII) e declara que os obxectivos supremos do alzamento eran a defensa da relixi\u00f3n, da patria e das vidas e facendas do pobo.\nActuaci\u00f3ns da Xunta.\nA Xunta Superior estivo vixente at\u00e9 a chegada dos franceses a Galicia, en xaneiro de 1809 e, neste curto per\u00edodo de tempo, apenas seis meses, efectuou diversas e importantes actuaci\u00f3ns, que podemos reunir en tres cap\u00edtulos:\nA Xunta asumiu o alto poder militar a\u00ednda que, como \u00e9 natural, o delegou nunha Xunta de Guerra constitu\u00edda por militares. Pero \u00e9 a Xunta quen promove os alistamentos voluntarios e forzosos, efectuando un repartimento m\u00e1is ou menos proporcional dos efectivos segundo a poboaci\u00f3n de cada provincia.\nO esp\u00edrito militar que, como se ver\u00eda posteriormente durante a guerra, animou a poboaci\u00f3n galega, non deb\u00eda de estar moi arraigado en xu\u00f1o de 1808, xa que moitos dos chamados a filas procuraron escapar da patri\u00f3tica chamada empregando os m\u00e1is variados m\u00e9todos, mesmo a automutilaci\u00f3n, como se deduce dun documento militar da \u00e9poca:\nAdemais deste labor de recrutamento, hai que destacar que a Xunta se reservou o nomeamento dos mandos, polo menos dos superiores, como o demostra o feito da substituci\u00f3n de Filangieri por Joaqu\u00edn Blake. Correspondeulle tam\u00e9n \u00e1 Xunta todo o referente \u00e1 intendencia do ex\u00e9rcito e a organizaci\u00f3n de corpos como o de reserva ou o das Milicias Urbanas.\nDurante a s\u00faa actuaci\u00f3n, a Xunta non fixo reformas substanciais no sistema contributivo. Tampouco creou un plan racional e extraordinario de recadaci\u00f3n de fondos. Simplemente preferiu basearse en tres cap\u00edtulos:\nA\u00ednda que non se poden cuantificar as entradas e sa\u00eddas de di\u00f1eiro durante o per\u00edodo de goberno da Xunta (do 5 de xu\u00f1o de 1808 a xaneiro de 1809), si \u00e9 pos\u00edbel enumerar alg\u00fans cap\u00edtulos importantes:\nA Xunta, como depositaria da soberan\u00eda, comportouse cara ao exterior como un reino independente. Enviou a Portugal ao brigadier Genaro Figueroa, con poderes e acreditaci\u00f3ns, para que contactara cos patriotas portugueses xa en guerra contra os franceses. O resultado foi un pacto asinado no Porto o 4 de xullo de 1808 cuxo pre\u00e1mbulo rezaba:\nNo pacto, acord\u00e1base loitar pola restituci\u00f3n da soberan\u00eda aos seus lex\u00edtimos monarcas, expulsando aos franceses. Galicia compromet\u00edase a axudar ao ex\u00e9rcito portugu\u00e9s at\u00e9 \"\"arrojar (...) la tiran\u00eda francesa\";\" \u00e1 s\u00faa vez Portugal compromet\u00edase a axudar a Espa\u00f1a cando se vira libre. Rog\u00e1base a Inglaterra que garantira o pacto. Foi asinado, por parte portuguesa, polo bispo do Porto como Presidente da Xunta de Goberno establecida nesa cidade, e por parte de Espa\u00f1a polo brigadier Figueroa. A\u00ednda que a Xunta do Reino de Galicia actuaba como soberana, non era a s\u00faa intenci\u00f3n, evidentemente, declararse como pa\u00eds independente, sen\u00f3n que o fac\u00eda en canto a que consideraba que era, posibelmente, a \u00fanica parte libre de Espa\u00f1a nese momento, ocupada case por completo por un ex\u00e9rcito estranxeiro. \u00c9 dicir, a Xunta de Galicia consideraba que, nese momento, representaba \u00e1 soberan\u00eda espa\u00f1ola.\nA outra fronte de actuaci\u00f3n da diplomacia galega foi Inglaterra. O 16 de xu\u00f1o de 1808 foron designados como representantes ou embaixadores da Xunta perante a corte de San Xaime Xoaqu\u00edn Freire de Andrade e Francisco Berm\u00fadez de Castro e Sangro:\nAs petici\u00f3ns que o reino de Galicia transmit\u00eda por medio do seu delegado ao Reino Unido eran as seguintes:\nA resposta do goberno ingl\u00e9s foi plenamente satisfactoria, xa que se comprometeu a enviar a Portugal un ex\u00e9rcito ao mando do xeneral Wellesley, obrigouse a transportar o ex\u00e9rcito de Dinamarca, liberou aos prisioneiros, asegurou a libre navegaci\u00f3n e comezou a enviar munici\u00f3ns e di\u00f1eiro, desprazando a Galicia, ademais, a sir Charles Stuart con car\u00e1cter oficial de embaixador. Os env\u00edos de di\u00f1eiro ti\u00f1an, naturalmente, varias contrapartidas. Ademais da liberdade de comercio que conseguiu Inglaterra a partir dese momento, que facilitou a entrada masiva de lenzos ingleses con not\u00e1bel prexu\u00edzo para a burgues\u00eda galega, as remesas de di\u00f1eiro, sen xuros, estaban ben aseguradas. Nun documento datado o 29 de xullo de 1808 e transcrito por D\u00edaz Otero podemos ler as condici\u00f3ns do empr\u00e9stito:\nDo \u00e9xito da embaixada galega faise eco o historiador conde de Toreno:\nXunta Suprema Central.\nDenominaci\u00f3ns.\nO nome oficial da Xunta Suprema Central era o de Xunta Central Suprema e Gobernativa do Reino. Pero, ademais deste longo nome, co\u00f1\u00e9cese m\u00e1is frecuentemente nos textos historiogr\u00e1ficos cos algo m\u00e1is curtos de: \nConstituci\u00f3n da Xunta.\nCoa euforia provocada pola vitoria en Bail\u00e9n todas as Xuntas das provincias acordaran a formaci\u00f3n dunha Xunta Central composta de dous deputados de cada unha delas. As\u00ed, o 25 de setembro constit\u00faese en Aranjuez a Xunta Suprema Central e Gobernativa, presidida polo conde de Floridablanca, con 35 membros en total.\nA s\u00faa constituci\u00f3n foi despois de que o Consello de Castela declarase nulas as abdicaci\u00f3ns de Baiona. e estivo vixente at\u00e9 o 30 de xaneiro de 1810.\nAo disolverse a Xunta creouse o \"Consello de Rexencia de Espa\u00f1a e Indias\", a partir do cal, trala perda case completa do territorio peninsular durante a Guerra da Independencia, se forman as Cortes de C\u00e1diz, que acabaron redactando a Constituci\u00f3n espa\u00f1ola de 1812.\nFormaci\u00f3n oficial da Xunta Suprema Central.\nDous foron os lugares nos que, a mediados de setembro, se foron reunindo os deputados tras debater e acordar os prop\u00f3sitos reflectidos no antedito manifesto da Xunta de Valencia: Madrid, a capital do Reino, e Aranjuez. Os representantes de Arag\u00f3n, Asturias, Catalu\u00f1a e Valencia decidiron que a Xunta Central tivera a mesma sede que as autoridades mon\u00e1rquicas, mentres que os deputados de Murcia, Estremadura e Andaluc\u00eda non aceptaban compartir a s\u00faa base con Consello de Castela. Finalmente acabaron traslad\u00e1ndose a Aranjuez, erix\u00edndose o Real Sitio como o centro da Xunta.\nO 25 de setembro de 1808, nunha cerimonia celebrada na Capela do Real Palacio de Aranjuez ante Juan de la Vera, arcebispo de Laodicea, constitu\u00eduse oficialmente a Xunta Central Suprema e Gobernativa do Reino.\nA Xunta Central quedou formada polos deputados procedentes das Xuntas Supremas das capitais dos antigos reinos, e tal como quedou decidido na reuni\u00f3n levada a cabo o d\u00eda anterior na pousada na que se hospedaba o conde de Floridablanca, ser\u00eda o presidente de Xunta.\nMembros do Goberno Central.\nOs deputados que compuxeron a Xunta Suprema Central Gobernativa de Espa\u00f1a e Indias foron os seguintes (citados pola orde alfab\u00e9tica das provincias que os nomearon):\nUnha Xunta itinerante: evoluci\u00f3n durante a guerra da independencia.\nXa desde os seus comezos, na sesi\u00f3n que a Xunta celebrou o 7 de outubro de 1808, foi proposta unha convocatoria de Cortes que, segundo o decreto de Fernando VII de 5 de maio, deb\u00eda nomear unha rexencia que albergara a soberan\u00eda do rei durante a s\u00faa ausencia. Por\u00e9n, esta proposici\u00f3n foi desestimada por un gran sector da Xunta, pois non s\u00f3 esta decisi\u00f3n requir\u00eda un longo estudo, coa consecuente perda de tempo, sen\u00f3n que, tendo a dita rexencia, apenas poder\u00edan os deputados aproveit\u00e1rense do ampl\u00edsimo poder concentrado do que dispo\u00f1\u00edan desde hab\u00eda tan s\u00f3 uns d\u00edas.\nPara dirixir a guerra, a Xunta creou catro Corpos de Ex\u00e9rcito, colocando ao mando de cada un aos xenerais Casta\u00f1os, Palafox, Blake e Vives.\nNos meses que seguiron \u00e1 s\u00faa fundaci\u00f3n, a Xunta encargouse de organizar o pa\u00eds e dirixir a guerra, e entre os seus actos destacan a fixaci\u00f3n dos tributos de guerra, o establecemento do Ex\u00e9rcito da Mancha, mandado polo xeneral Ar\u00e9izaga e a sinatura do tratado de alianza coa Gran Breta\u00f1a (14 de xaneiro de 1809). A Xunta Central marcou un punto de ruptura co r\u00e9xime centralista borb\u00f3nico ao repartir a soberan\u00eda con Am\u00e9rica, outorgando representaci\u00f3n soberana aos pobos americanos na Real Orde de 22 de xaneiro de 1809. As\u00ed e todo, a proporcionalidade dos representantes americanos foi amplamente discutida.\nCoa chegada de Napole\u00f3n a Espa\u00f1a en novembro de 1808 e a capitulaci\u00f3n de Madrid, a Xunta viuse obrigada a desprazarse primeiro at\u00e9 Estremadura, despois a Sevilla onde residir\u00eda desde o 16 de decembro de 1808 e, en \u00faltimo lugar, despois da batalla de Oca\u00f1a (19 de novembro de 1809, que foi a maior derrota do ex\u00e9rcito espa\u00f1ol durante a guerra da independencia, na que se perderon cerca de 19.000 homes (entre mortos, feridos, prisioneiros e desertores) sobre un total de 51.000 homes, e que tivo consecuencias estrat\u00e9xicas devastadoras, xa que se destru\u00edu a \u00fanica forza capaz de defender o sur de Espa\u00f1a, a Xunta tivo que refuxiarse na Illa de Le\u00f3n, actual San Fernando, o 23 de xaneiro de 1810.\nEn Sevilla, o 15 de abril de 1809, o deputado Lorenzo Calvo de Rozas elaborou unha proposta de \"convocatoria das Cortes e elaboraci\u00f3n dunha Constituci\u00f3n\" que, ao contrario da primeira, foi bastante ben acollida. Durante as seguintes semanas, a proposta tomou corpo nun Real Decreto, ao que se uniu un pequeno manifesto no que se declaraban as intenci\u00f3ns que deb\u00edan levar os deputados das xa mencionadas Cortes Constitucionais. Este Real Decreto, con data de 22 de maio de 1809, propo\u00f1\u00eda oficialmente a celebraci\u00f3n dunha asemblea constitu\u00ednte no ano 1810, ademais da creaci\u00f3n dunha \"Comisi\u00f3n de Cortes\", presidida por Jovellanos (e na que participou o conde de Ximonde), que preparar\u00eda as reformas necesarias para poder levar a termo as Cortes.\nXa en 1810, a Xunta Central, en nome do rei, decidira po\u00f1er data \u00e1 composici\u00f3n das Cortes, nun principio, o 1 de marzo. Pero totalmente desacreditada tras a derrota de Oca\u00f1a, o 29 de xaneiro de 1810, a Xunta Suprema expediu o seu derradeiro decreto polo cal esta se disolv\u00eda e daba paso ao Consello de Rexencia de Espa\u00f1a e Indias, que ser\u00eda o encargado de organizar as Cortes constitu\u00edntes.\nConsello de Rexencia de Espa\u00f1a e Indias.\nO Consello de Rexencia de Espa\u00f1a e Indias, Rexencia de Espa\u00f1a ou Suprema Rexencia representaba o \u00f3rgano de goberno ao que se lle atribu\u00eda igual autoridade que a do rei Fernando VII, tivo como misi\u00f3n a organizaci\u00f3n das Cortes Constitu\u00edntes.\nCreouse o 29 de xaneiro de 1810 na Real Illa de Le\u00f3n (hoxe San Fernando, C\u00e1diz), \u00faltimo lugar de refuxio, como vimos, da Xunta Suprema. A Rexencia estaba composta por cinco membros, ning\u00fan deles membro da Xunta Central, e un representante das colonias americanas. Estes foron o xeneral Casta\u00f1os, os conselleiros de Estado Antonio de Esca\u00f1o e Francisco Saavedra, o bispo de Ourense, Pedro de Quevedo y Quintano e, por parte das Am\u00e9ricas, Esteban Fern\u00e1ndez de Le\u00f3n, os que, oficialmente, instalar\u00edan o Consello de Rexencia o 2 de febreiro. Ese d\u00eda o membro americano debeu ser suplido polo seu compa\u00f1eiro Miguel de Lardiz\u00e1bal y Uribe e ademais a Rexencia non acabou de completarse at\u00e9 que monse\u00f1or Quevedo puido presentarse, catro meses m\u00e1is tarde, a\u00ednda que, ao acharse tres dos rexentes presentes, o m\u00ednimo requirido pola propia Xunta, esta pod\u00eda desempe\u00f1ar o seu labor.\nDito labor, case reducido \u00e1 convocatoria das Cortes Constitu\u00edntes, foi por\u00e9n moi pol\u00e9mico a causa dos intereses dos liberais, que pretend\u00edan compo\u00f1er unha \u00fanica c\u00e1mara, a pesar da proposta, defendida por Jovellanos entre moitos outros, de facer unha convocatoria estamental, que era o que decidira a Xunta Central (e a propia do Antigo R\u00e9xime). Por\u00e9n, sospeitouse \u2014e acabouse por confirmar\u2014 unha manipulaci\u00f3n liberal, pois se descubrira que estes, a\u00ednda que se escusaron pola falta de tempo para a convocatoria, non mandaran unha nota da publicaci\u00f3n da convocatoria acerca da participaci\u00f3n da Igrexa e a Nobreza. Finalmente, decid\u00edrase manter o sistema unicameral., a pesar da lea, posto que moitos nobres e relixiosos formaron parte das representaci\u00f3ns provinciais.\nXa resoltos os principais problemas e chegados \u00e1 Illa de Le\u00f3n todos os deputados a Cortes, nunha cerimonia celebrada na Igrexa Maior Parroquial ante monse\u00f1or Pedro de Quevedo (que tam\u00e9n fixo as veces de presidente rexente), o 24 de setembro de 1810 quedaron por fin constitu\u00eddas as Cortes Xerais, que acabar\u00edan por redactar a primeira constituci\u00f3n de Espa\u00f1a.\nA Rexencia e as Cortes non foron reco\u00f1ecidas polas Xuntas de Goberno de Am\u00e9rica, e estas, \u00e1 s\u00faa vez, foron consideradas en rebeld\u00eda.\nTerceiro Consello de Rexencia.\nDurante o per\u00edodo comprendido entre o 2 de xaneiro de 1812 e o 8 de marzo de 1813, o Terceiro Consello de Rexencia, presidido por Joaqu\u00edn de Mosquera y Figueroa, e sendo os vogais Juan Mar\u00eda de Villavicencio, Pedro Alc\u00e1ntara de Toledo y Salm-Salm (duque do Infantado, Enrique O'Donnell Anethan,conde de La Bisbal e de Lucena), Ignacio Rodr\u00edguez de Rivas e Juan P\u00e9rez Villamil, promulgou a Constituci\u00f3n de C\u00e1diz, encarg\u00e1ndose da s\u00faa publicaci\u00f3n os maxistrados Juan Mar\u00eda de Villavicencio e Ignacio Rodr\u00edguez de Ribas."}
{"id": "279915", "revid": "56817", "url": "https://gl.wikipedia.org/wiki?curid=279915", "title": "La Ma\u00f1ana (Vigo)", "text": "La Ma\u00f1ana foi un semanario editado en Vigo en 1915.\nHistoria e caracter\u00edsticas.\nApareceu a principios de setembro de 1915, dirixido por Emilio S\u00edas Comas. Interrompeu a s\u00faa publicaci\u00f3n a finais dese mes polo cambio de imprenta."}
{"id": "279916", "revid": "56817", "url": "https://gl.wikipedia.org/wiki?curid=279916", "title": "El Imparcial (Fene)", "text": "El Imparcial foi un peri\u00f3dico editado en Fene entre 1911 e 1917.\nHistoria e caracter\u00edsticas.\nApareceu en 1911, de vida ef\u00e9mera cesou a s\u00faa publicaci\u00f3n en 1917."}
{"id": "279917", "revid": "89787", "url": "https://gl.wikipedia.org/wiki?curid=279917", "title": "Destinos de Iberia", "text": "Iberia L\u00edneas A\u00e9reas de Espa\u00f1a, sen contar a s\u00faa filial Iberia Express e a s\u00faa franqu\u00eda Air Nostrum, opera a 81 destinos, dos cales, 16 son nacionais e 65 internacionais; pero se a estes lle engadimos todos os destinos das s\u00faas empresas filiais, far\u00edanse m\u00e1is de 125 destinos en case 60 pa\u00edses. Os destinos de Iberia sen filiais son os seguintes:\nDestinos antigos.\nIberia Li\u00f1as A\u00e9reas de Espa\u00f1a operou antes os seguintes destinos, pero non na actualidade."}
{"id": "279924", "revid": "23204", "url": "https://gl.wikipedia.org/wiki?curid=279924", "title": "Isoforma", "text": "En biolox\u00eda molecular denom\u00ednase isoforma ou isoforma proteica \u00e1s distintas formas dunha mesma prote\u00edna, que difiren na secuencia de amino\u00e1cidos pero presentan grande homolox\u00eda, e que se orixinan das seguintes maneiras:\nOutro xeito de orixin\u00e1rense distintas formas dunha mesma prote\u00edna \u00e9 por edici\u00f3n do ARN ou por sufrir modificaci\u00f3ns postraducionais diferentes.\nUn exemplo de prote\u00edna con isoformas \u00e9 a actina G, a cal, malia a s\u00faa natureza moi conservada, ten varias isoformas, que nos mam\u00edferos son polo menos seis.\nA existencia de isoformas poder\u00eda explicar o pequeno n\u00famero de xenes codificantes de prote\u00ednas atopados no xenoma humano comparado coa diversidade atopada no proteoma, xa que as isoformas codificadas por un mesmo xene incrementar\u00edan esa diversidade. As isoformas a nivel do ADN poden estudarse pola t\u00e9cnica do ADNc, entre outras. Por\u00e9n, para a gran maior\u00eda dos transcritos formados por splicing alternativo as\u00ed atopados, non hai evidencias da s\u00faa posterior traduci\u00f3n, pregamento e estabilidade ou funci\u00f3n ao nivel de prote\u00edna, e en moitos casos poden ser simplemente \"ru\u00eddo transcricional\" ou erros de splicing.\nGlicoformas.\nUnha glicoforma \u00e9 unha isoforma dunha glicoprote\u00edna que se diferencia doutra s\u00f3 polo n\u00famero ou tipo de glicanos unidos a ela. As glicoprote\u00ednas a mi\u00fado te\u00f1en varias glicoformas, que presentan alteraci\u00f3ns nos sac\u00e1ridos ou oligosac\u00e1rido que levan unidos. Estas modificaci\u00f3ns poden orixinarse por diferenzas na bios\u00edntese durante o proceso de glicosilaci\u00f3n, ou debidas \u00e1 acci\u00f3n de glicosidases ou glicosiltransferases. As glicoformas poden detectarse por medio de an\u00e1lises qu\u00edmicas detalladas, ou por reacci\u00f3n diferencial con lectinas, como na cromatograf\u00eda de afinidade de lectinas e a electroforese de afinidade de lectinas. Exemplos t\u00edpicos de glicoprote\u00ednas con distintas glicoformas son moitas prote\u00ednas sangu\u00edneas como a orosomucoide, a antitripsina, e a haptoglobina. Unha glicoforma pouco usual \u00e9 a da mol\u00e9cula de adhesi\u00f3n celular neural (NCAM) na que est\u00e1n implicados \u00e1cidos polisi\u00e1licos, PSA.\nIsoformas en qu\u00edmica.\nEn qu\u00edmica o termo isoforma pode utilizarse de forma xeral para referirse a mol\u00e9culas de composici\u00f3n id\u00e9ntica pero de diferente construci\u00f3n en comparaci\u00f3n con outras."}
{"id": "279930", "revid": "27155", "url": "https://gl.wikipedia.org/wiki?curid=279930", "title": "Isoforma proteica", "text": ""}
{"id": "279931", "revid": "27155", "url": "https://gl.wikipedia.org/wiki?curid=279931", "title": "Glicoforma", "text": ""}
{"id": "279940", "revid": "89787", "url": "https://gl.wikipedia.org/wiki?curid=279940", "title": "Homolox\u00eda de secuencias", "text": "En xen\u00e9tica e biolox\u00eda molecular, o termo homolox\u00eda de secuencias ref\u00edrese \u00e1 semellanza que presentan as secuencias de d\u00faas ou m\u00e1is prote\u00ednas ou \u00e1cidos nucleicos debido a que te\u00f1en unha mesma orixe evolutiva. Xeralmente pode conclu\u00edrse que d\u00faas secuencias son hom\u00f3logas entre si se hai unha gran similitude entre elas. Non obstante, a similitude de secuencias \u00e9 un resultado que procede directamente da observaci\u00f3n, mentres que a homolox\u00eda \u00e9 unha interpretaci\u00f3n de que esa alta similitude entre as d\u00faas secuencias se debe a que as mesmas pos\u00faen unha orixe com\u00fan. De feito, unha alta similitude de secuencias pode deberse simplemente \u00e1 casualidade (nas secuencias curtas, por exemplo).\nExisten varios algoritmos que se poden usar para agrupar secuencias en familias, as cales son xogos de secuencias mutuamente hom\u00f3logas (v\u00e9xase, ali\u00f1amento de secuencias). Algunhas das bases de datos biol\u00f3xicas que almacenan secuencias hom\u00f3logas de xenomas animais son, por exemplo, HOVERGEN, HOMOLENS, HOGENOM.\nNa rama xen\u00f3mica da bioinform\u00e1tica, \u00fasase o concepto de homolox\u00eda de secuencias para predicir a funci\u00f3n dun xene: se a secuencia do xene \"A\", de funci\u00f3n co\u00f1ecida, \u00e9 hom\u00f3loga \u00e1 secuencia do xene \"B\", de funci\u00f3n desco\u00f1ecida, pode inferirse que B poder\u00eda ter a mesma funci\u00f3n que A. Na rama estrutural da bioinform\u00e1tica, a homolox\u00eda \u00fasase para determinar que partes dunha prote\u00edna son importantes na formaci\u00f3n da estrutura e na interacci\u00f3n con outras prote\u00ednas. Na t\u00e9cnica denominada modelaxe por homolox\u00eda, esta informaci\u00f3n util\u00edzase para predicir a estrutura dunha prote\u00edna unha vez co\u00f1ecida a estrutura dunha prote\u00edna hom\u00f3loga.\nTipos de secuencias hom\u00f3logas.\nAs secuencias hom\u00f3logas poden ser \"ort\u00f3logas\" ou \"par\u00e1logas\".\nXenes ou secuencias ort\u00f3logas.\nAs secuencias ou xenes ort\u00f3logos son aquelas secuencias hom\u00f3logas que se separaron por un evento de especiaci\u00f3n. \u00c9 dicir, cando unha especie diverxe en d\u00faas especies separadas, dise que as copias diverxentes dun mesmo xene nas especies resultantes son ort\u00f3logas. Noutras palabras, as secuencias ort\u00f3logas son as secuencias que se encontran en diferentes especies e que son moi similares debido a que se orixinaron por descendencia vertical a partir dunha soa secuencia presente nun antepasado com\u00fan. O termo \"ort\u00f3logo\" referido aos xenes acu\u00f1ouno en 1970 Walter Fitch\nA ortolox\u00eda def\u00ednese estritamente en termos de antepasados filoxen\u00e9ticos, e como a ascendencia exacta dos xenes de diferentes organismos \u00e9 \u00e1s veces dif\u00edcil de determinar debido a posibles duplicaci\u00f3ns x\u00e9nicas e rearranxos xen\u00f3micos, a evidencia m\u00e1is conclu\u00ednte de que dous xenes similares son ort\u00f3logos \u00e9 que o indique o resultado da an\u00e1lise filoxen\u00e9tica da li\u00f1axe dese xene. Os xenes que se encontran dentro do mesmo clado son ort\u00f3logos, xa que descenden do mesmo antepasado. Os xenes ort\u00f3logos xeralmente, pero non sempre, te\u00f1en a mesma funci\u00f3n.\nAs secuencias ort\u00f3logas proporcionan informaci\u00f3n \u00fatil en taxonom\u00eda e en estudos filoxen\u00e9ticos. O patr\u00f3n de diverxencia xen\u00e9tica pode utilizarse para inferir as relaci\u00f3ns existentes entre especies. D\u00faas especies que est\u00e1n estreitamente relacionadas ter\u00e1n secuencias de ort\u00f3logos moi similares. Ao contrario, d\u00faas especies filoxeneticamente afastadas presentar\u00e1n unha grande diverxencia na secuencia dos xenes ou secuencias ort\u00f3logas baixo estudo.\nUn exemplo de xene ort\u00f3logo \u00e9 o xene de plantas \"FLU\" que codifica a prote\u00edna reguladora Flu, que est\u00e1 presente en \"Arabidopsis\" (planta superior pluricelular) e tam\u00e9n en \"Chlamydomonas\" (alga verde unicelular). A versi\u00f3n que ten \"Chlamydomonas\" \u00e9 m\u00e1is complexa: cruza a membrana d\u00faas veces en vez de s\u00f3 unha, cont\u00e9n dominios adicionais e sofre splicing alternativo. Por\u00e9n, pode substitu\u00edr plenamente \u00e1 prote\u00edna moito m\u00e1is simple de \"Arabidopsis\" se a transferimos do xenoma da alga ao da planta por enxe\u00f1ar\u00eda xen\u00e9tica. A s\u00faa semellanza de secuencia significativa xunto co feito que compartan os mesmos dominios funcionais indican que estes dous xenes son ort\u00f3logos, e foron herdados do antepasado com\u00fan de algas e plantas.\nAlgunhas bases de datos biol\u00f3xicas proporcionan ferramentas para identificar e almacenar secuencias ort\u00f3logas. Por exemplo, en eucariotas OrthoMCL, en mam\u00edferos OrthoMaM, en plantas OrthologID e GreenPhylDB\nAs estratexias de estudo baseadas en \u00e1rbores filoxen\u00e9ticas pretenden distinguir a especiaci\u00f3n dos fen\u00f3menos de duplicaci\u00f3n x\u00e9nica comparando as \u00e1rbores de xenes con \u00e1rbores de especies, como se pon en funcionamento en recursos como TreeFam e LOFT. Unha terceira clase de enfoques h\u00edbridos son o uso de m\u00e9todos heur\u00edsticos e filoxen\u00e9ticos para constru\u00edr grupos e determinar \u00e1rbores, por exemplo Ortholuge, EnsemblCompara GeneTrees e HomoloGene.\nXenes ou secuencias par\u00e1logas.\nAs secuencias hom\u00f3logas denom\u00ednanse par\u00e1logas se a s\u00faa orixe foi un evento de duplicaci\u00f3n no xenoma. Noutras palabras, se un xene dun organismo se duplica para ocupar d\u00faas posici\u00f3ns diferentes no mesmo xenoma, ent\u00f3n as d\u00faas copias son par\u00e1logas. Este tipo de semellanza entre xenes denom\u00ednase paralox\u00eda.\nAs secuencias ou xenes par\u00e1logos tipicamente te\u00f1en a mesma ou similar funci\u00f3n, pero moitas veces este non \u00e9 o caso debido a que non existe a mesma forza selectiva orixinal que act\u00fae sobre a copia duplicada do xene, e esta pode adquirir novas funci\u00f3ns por mutaci\u00f3n e selecci\u00f3n natural.\nOs xenes par\u00e1logos a mi\u00fado pertencen \u00e1 mesma especie, pero non ter por que ser necesariamente as\u00ed: por exemplo, o xene da hemoglobina humana e o xene da mioglobina de chimpanc\u00e9s son par\u00e1logos. Os par\u00e1logos poden dividirse en \"par\u00e1logos \"en\"\" (\"in-paralogs\"), que son pares de par\u00e1logos que se orixinaron despois dun episodio de especiaci\u00f3n, e \"par\u00e1logos \"f\u00f3ra\"\" (\"out-paralogs\"), que se orixinaron antes dun episodio de especiaci\u00f3n. Os chamados \"par\u00e1logos \"f\u00f3ra\" entre especies\" (\"between-species out-paralogs\") son pares de par\u00e1logos que existen entre dous organismos debido a duplicaci\u00f3ns antes da especiaci\u00f3n, mentres que os \"par\u00e1logos \"f\u00f3ra\" dentro da especie\" (\"within-species out-paralogs\") son pares de par\u00e1logos que existen no mesmo organismo orixinados por un episodio de duplicaci\u00f3n antes da especiaci\u00f3n.\nAs secuencias par\u00e1logas dannos unha \u00fatil perspectiva para entender como evolucionan os xenomas. Os xenes mencionados da mioglobina e hemoglobina consid\u00e9ranse par\u00e1logos antigos. De xeito similar, as catro clases co\u00f1ecidas de hemoglobinas (hemoglobina A, hemoglobina A2, hemoglobina B, e hemoglobina F) son par\u00e1logos entre si. A\u00ednda que todas estas prote\u00ednas exercen unha funci\u00f3n similar no transporte de ox\u00edxeno, a s\u00faa funci\u00f3n xa diverxiu lixeiramente: a hemoglobina fetal (hemoglobina F) ten unha maior afinidade polo ox\u00edxeno que a do adulto. Por\u00e9n, a funci\u00f3n non sempre se conserva nos par\u00e1logos, como ocorre, por exemplo, na anxioxenina humana, que diverxiu da ribonuclease, conservando unha estrutura terciaria similar pero adquirindo funci\u00f3ns moi diferentes.\nXeralmente se considera que os ort\u00f3logos son m\u00e1is similares funcionalmente que os par\u00e1logos con diverxencia similar, pero varias publicaci\u00f3ns puxeron en cuesti\u00f3n esta idea.\nCasos especiais.\nXenes ou secuencias ohn\u00f3logas.\nOs xenes ohn\u00f3logos son xenes par\u00e1logos que se orixinaron por un proceso de duplicaci\u00f3n de xenoma completo. O nome procede do apelido de Susumu Ohno e foille dado por Ken Wolfe. Os xenes ohn\u00f3logos son interesantes nas an\u00e1lises evolutivas porque todos diverxiron durante un per\u00edodo de tempo de igual duraci\u00f3n desde a s\u00faa orixe com\u00fan.\nXenes ou secuencias xen\u00f3logas.\nOs xenes hom\u00f3logos que se orixinan por unha transferencia horizontal de xenes entre dous organismos denom\u00ednanse xen\u00f3logos. Os xen\u00f3logos poden ter diferentes funci\u00f3ns se o novo ambiente no que ten que funcionar o xene que se transferiu horizontalmente \u00e9 moi diferente do orixinal. Pero, en xeral, os xenes xen\u00f3logos te\u00f1en unha funci\u00f3n similar nos dous organismos. O termo acu\u00f1ouno Walter Fitch.\nXenes ou secuencias gamet\u00f3logas.\nOs xenes gamet\u00f3logos prod\u00facense pola relaci\u00f3n entre xenes hom\u00f3logos en cromosomas de sexos opostos que non se recombinan. Os xenes gamet\u00f3logos son o resultado do establecemento da determinaci\u00f3n xen\u00e9tica do sexo e das barreiras que se crean para a recombinaci\u00f3n entre os cromosomas sexuais. Exemplos de xenes gamet\u00f3logos son o CHDW e o CHDZ en aves.\nXenes ou secuencias home\u00f3logas.\nOs cromosomas home\u00f3logos (ou partes de cromosomas home\u00f3logos) son aqueles que quedaron xuntos despois dunha hibridaci\u00f3n interespec\u00edfica e alopoliploidizaci\u00f3n para formar un xenoma h\u00edbrido, e cuxa relaci\u00f3n era completamente hom\u00f3loga nunha especie ancestral. En alopoliploides, os cromosomas hom\u00f3logos dentro de cada subxenoma parental deber\u00edan emparellarse fielmente durante a meiose, orixinando unha herdanza dis\u00f3mica; por\u00e9n nalg\u00fans alopoliploides, os cromosomas home\u00f3logos dos cromosomas parentais poden ser case tan similares entre si como os cromosomas hom\u00f3logos, causando unha herdanza tetras\u00f3mica (cromosomas emparellados de catro en catro na meiose), recombinaci\u00f3n interxen\u00f3mica e reduci\u00f3n da fertilidade."}
{"id": "279959", "revid": "10599", "url": "https://gl.wikipedia.org/wiki?curid=279959", "title": "San Crist\u00f3bal de la Laguna", "text": ""}
{"id": "279960", "revid": "98629", "url": "https://gl.wikipedia.org/wiki?curid=279960", "title": "Fidalgo", "text": "Un fidalgo \u00e9 algu\u00e9n pertencente \u00e1 fidalgu\u00eda, o estamento m\u00e1is baixo da nobreza na coroa de Castela e un grao superior \u00e1 aristocracia no reino de Portugal.\nComo top\u00f3nimo pode referirse a:\nAmais, como apelido pode referirse a:"}
{"id": "279961", "revid": "1576", "url": "https://gl.wikipedia.org/wiki?curid=279961", "title": "Qutb Minar", "text": "Qutb Minar (en urd\u00fa \"\u0642\u0637\u0628 \u0645\u06cc\u0646\u0627\u0631\") \u00e9 un minarete de ladrillo que se localiza na cidade de Delhi e que con 72,5 m. \u00e9 un dos m\u00e1is altos de Asia, as escaleiras da torre te\u00f1en un total de 379 banzos e o seu di\u00e1metro na base \u00e9 de 14,3 metres mentres na cima \u00e9 de 2,7 m. O elemento m\u00e1is caracter\u00edstico son as acanaladuras de arestas agudas e arrondeadas que forman a base de numerosas imitaci\u00f3ns posteriores . A s\u00faa construci\u00f3n comezouna no ano 1192 Qutb-ud-din Aibak complet\u00e1ndoa o seu sucesor Iltutmish e en 1368, Firoz Shah Tughlak constru\u00edu o quinto e derradeiro andar. Est\u00e1 rodeado por varias estruturas e ru\u00ednas da \u00e9poca antiga e medieval, como a propia mesquita \u00e1 que serv\u00eda, Qubbat-ul-Islam, e que en conxunto reciben o nome de complexo de Qutb.\nHistoria.\nO minarete constru\u00eduse nas ru\u00ednas de Lal Kot, a cidadela vermella dentro da cidade de Dhillika, a capital dos tomars e os chauhans, os \u00faltimos gobernantes hindu\u00edstas de Delhi. Gravado no minarete p\u00f3dese ler \"Shri Vishwakarma prasade rachita\" (\"Realizado coa graza de Vishwakarma\") e na torre hai numerosas inscrici\u00f3ns, tanto no alfabeto persa-\u00e1rabe coma no devan\u00e1gari. A mesquita \u00e1 que serv\u00eda, a Qubbat-ul-Islam localiz\u00e1base no nord\u00e9s do minarete, constru\u00edda por Qutb-ud-din Aibak no ano 1198, e era a mesquita m\u00e1is antiga constru\u00edda polos sult\u00e1ns de Delhi.\nVarios terremotos e raios danaron o minarete que diversos gobernantes mandaron reparar e renovar. As\u00ed Firoz Shah mandou reparar os dous andares superiores danados por un raio. En 1505 logo dun terremoto Sikandar Lodi reparouno, o que volveu suceder en 1794 reparado por un enxe\u00f1eiro brit\u00e1nico, substitu\u00edndo o pavill\u00f3n da \u00e9poca de Firoz Shah polo seu, que se desmontou en 1848 e agora est\u00e1 no xard\u00edn."}
{"id": "279962", "revid": "38330", "url": "https://gl.wikipedia.org/wiki?curid=279962", "title": "Qutab Minar", "text": ""}
{"id": "279963", "revid": "6939", "url": "https://gl.wikipedia.org/wiki?curid=279963", "title": "Ganga (libro)", "text": "Ganga \u00e9 unha novela en lingua galega escrita por Ant\u00f3n Lopo e publicada por Edici\u00f3ns Xerais en decembro de 2001.\nTrama.\nGanga \u00e9 un tradutor desempregado duns corenta anos, nado en Palas de Rei, que vive en Santiago de Compostela co seu mozo. Ganga \u00e9 adicto \u00e1s anfetaminas, e Rose, a s\u00faa parella, \u00e9 traficante de hero\u00edna, droga \u00e1 que est\u00e1 enganchado. Logo da morte de Rose por mor dunha sobredose, Ganga vese implicado nunha trama de narcotr\u00e1fico, pois os que lle subministraban droga a Rose queren unha lista coas persoas que estaban enganchadas a un novo produto. Logo de que maten o l\u00edder da rede \u00e1 que pertenc\u00eda Rose, vai ao H\u00edo \u00e1 casa da nai deste. Por\u00e9n, ve que ela tam\u00e9n est\u00e1 na s\u00faa contra, e logo de matala escapa a Barcelona.\nAl\u00ed corta a melena e comeza a traballar como modelo de escultura, co seu corpo obeso, e conv\u00e9rtese en amante dun DJ. Desde Barcelona ve na prensa que en Galiza hai unha vaga de mortes da nova droga que distribu\u00eda Rose, e tras ir de novo a Compostela fala cun dos seus clientes. Mais vese obrigado a escapar de novo \u00e1 India disfrazado de muller, e al\u00ed contacta cun gur\u00fa, coa axuda do cal resolve a intriga.\nNarraci\u00f3n.\nA obra est\u00e1 escrita en terceira persoa cun narrador omnisciente. Est\u00e1 estruturada en 91 cap\u00edtulos de diferentes tama\u00f1os. O autor utiliza trazos dialectais, como o uso do pronome 'il' no canto de 'el'. Isto responde tam\u00e9n \u00e1 personalidade do protagonista, botado da axencia de traduci\u00f3n onde traballaba por non respectar o criterio ortogr\u00e1fico seguido.\nEntre os temas tratados est\u00e1n a homosexualidade e a drogadicci\u00f3n, pero desde un punto de vista de normalidade. Menci\u00f3nanse diversas sutancias estupefacientes e alucin\u00f3xenas, algunhas legais e de uso m\u00e9dico e outras ilegais e sint\u00e9ticas.\nA obra comeza en abril e abrangue un ano, doce ciclos lunares. A acci\u00f3n ten lugar nas cidades de Santiago de Compostela, Vigo e Barcelona, amais de Cangas, Lugo, e varias vilas e aldeas da India."}
{"id": "279964", "revid": "56817", "url": "https://gl.wikipedia.org/wiki?curid=279964", "title": "La Voz de Fene", "text": "La Voz de Fene foi un semanario editado en Fene entre 1910 e 1911.\nHistoria e caracter\u00edsticas.\nSubtitulado \"Semanario solidario, defensor de las sociedades agr\u00edcolas\", apareceu o 2 de xu\u00f1o de 1910. Publicado pola sociedade agr\u00edcola de Fene La Necesaria vencellada \u00e1 Federaci\u00f3n Agr\u00edcola Ferrol-Pontedeume, a s\u00faa tendencia \u00e9 agrarista e anticaciquil. Aparec\u00eda os domingos. Cesou a s\u00faa publicaci\u00f3n non antes do 23 de abril de 1911. Foi continuado por \"Fene Solidario\"."}
{"id": "279965", "revid": "56817", "url": "https://gl.wikipedia.org/wiki?curid=279965", "title": "Mar\u00edn Moderno", "text": "Mar\u00edn Moderno foi un semanario editado en Mar\u00edn en 1911.\nTraxectoria.\nApareceu en febreiro de 1911. Dirixido por Andr\u00e9s Potti. Cesou a s\u00faa publicaci\u00f3n en 1912."}
{"id": "279966", "revid": "27155", "url": "https://gl.wikipedia.org/wiki?curid=279966", "title": "Homolox\u00eda de secuencia", "text": ""}
{"id": "279967", "revid": "56817", "url": "https://gl.wikipedia.org/wiki?curid=279967", "title": "El L\u00e1tigo (Fene)", "text": "El L\u00e1tigo foi un semanario editado en Fene en 1911.\nHistoria e caracter\u00edsticas.\nApareceu en 1911. \u00d3rgano do Partido Conservador dirixido por Ram\u00f3n Parrado Corral, cesou a s\u00faa publicaci\u00f3n en marzo de 1911."}
{"id": "279968", "revid": "1888", "url": "https://gl.wikipedia.org/wiki?curid=279968", "title": "Miguel Fern\u00e1ndez de Lema", "text": ""}
{"id": "279969", "revid": "23204", "url": "https://gl.wikipedia.org/wiki?curid=279969", "title": "Blanca Portillo", "text": "Blanca Portillo Mart\u00ednez de Velasco, nada en Madrid o 15 de xu\u00f1o de 1963 \u00e9 unha actriz, produtora e directora espa\u00f1ola.\nTraxectoria.\nNaceu en Madrid, cidade na que empezo a apuntarse a pequenas produci\u00f3ns de teatro afeccionado. Para realizar o seu desexo de converterse en actriz, matriculouse na RESAD, onde se graduou en Arte Dram\u00e1tica. Co t\u00edtulo na man consegue papeis en funci\u00f3ns como \"Bodas de sangre\" (1984), \"El mal de la juventud\" (1985), \"Lope de Aguirre, traidor\" (1988), \"Marat-Sade\" (1992) ou \"Las troyanas\" (1993). Destacou o seu dobre papel de \"Cuento de invierno\" (1992), na que encarnou unha ra\u00ed\u00f1a que morr\u00eda de pena tras verse acusada inxustamente de adulterio e a filla desta, que vivira durante anos cr\u00e9ndose unha campesi\u00f1a e que lograba restablecer a harmon\u00eda na terra.\nEn 1994 protagonizou con Joaqu\u00edn Kremel a obra de David Mamet, \"Oleanna\", na que interpretaba unha estudante que reclamaba unha maior nota ao seu profesor. Debutou no cinema en \"Entre rojas\", ao que se sumou \"El color de las nubes\", no que encarnou unha nai divorciada que desatend\u00eda o seu fillo e que lle valeu a candidatura ao Goya \u00e1 mellor actriz revelaci\u00f3n.\nEn 1997 iniciou a s\u00faa carreira como directora teatral \"Hay amores que hablan\". Pouco despois foi fichada para a serie de televisi\u00f3n \"7 vidas\", onde interpretou a Carlota. En 2004 decidiu abandonar a serie para emprender un proxecto teatral na Arxentina titulado \"La hija del aire\", baseada nun texto de Calder\u00f3n de la Barca. Ao regresar a Espa\u00f1a levou a escena a obra en Madrid e pouco despois interpretou un home no filme \"Alatriste\", baseada na novela de Arturo P\u00e9rez-Reverte.\nA finais de 2010 asumiu o cargo de directora do Festival de M\u00e9rida.\nEn 2012 rodou entre Galicia e Catalu\u00f1a \"Concepci\u00f3n Arenal, a visitadora de c\u00e1rceres\", dirixida por Laura Ma\u00f1\u00e1, na que interpretou a protagonista, pola que foi candidata ao premio Mestre Mateo."}
{"id": "279970", "revid": "98629", "url": "https://gl.wikipedia.org/wiki?curid=279970", "title": "Jane Russell", "text": "Ernestine Jane Geraldine Russell, nada en Bemidji (Minnesota) o 21 de xu\u00f1o de 1921 e finada en Santa Maria (California) o 28 de febreiro de 2011 foi unha actriz estadounidense co\u00f1ecida como Jane Russell, unha das grandes sex symbols das d\u00e9cadas de 1940 e 1950.\nTraxectoria.\nFilla dun militar e unha actriz, de pequena estudou piano e participou en obras teatrais. Inicialmente desexaba ser dese\u00f1adora, pero finalmente traballou como modelo e, por presi\u00f3ns da s\u00faa nai, estudou interpretaci\u00f3n con Max Reinhardt e Maria Ouspenskaya.\nEn 1940 asinou un contrato con Howard Hughes e fixo o seu primeiro filme, \"The Outlaw\", que se estreou de forma limitada en 1943 por problemas coa censura e o c\u00f3digo Hays. Ata que tivo unha estrea comercial en 1946, Russell seguiu traballando como modelo.\nTras o \u00e9xito do filme, Russell era co\u00f1ecida especialmente polo seu f\u00edsico, que deu lugar a bromas como as frases do seu compa\u00f1eiro Bob Hope, que a presentou como \"the two and only Jane Russell\" ou que dixo \"Cultura \u00e9 a capacidade de describir a Jane Russell sen mover as mans\". Howard Hughes tam\u00e9n dixo, \"Hai d\u00faas boas raz\u00f3ns polas que os homes van vela. Son abondas.\" A imaxe de Russell sobre unha morea de palla foi unha popular foto de pin-up.\nOs seus principais \u00e9xitos tiveron lugar entre 1947 e 1956, especialmente no filme \"Os cabaleiros pref\u00edrenas loiras\" (1953), con Marilyn Monroe. A partir de 1970 retirouse do cinema e o ano seguinte debutou en Broadway, no musical \"Company\"."}
{"id": "279971", "revid": "15490", "url": "https://gl.wikipedia.org/wiki?curid=279971", "title": "Jos\u00e9 Sacrist\u00e1n", "text": "Jos\u00e9 Sacrist\u00e1n, nado en Chinch\u00f3n (Madrid) o 27 de setembro de 1937 \u00e9 un actor espa\u00f1ol de cinema, teatro e televisi\u00f3n.\nIntegrante do grupo de actores do chamado \u201c\"landismo\"\u201d, a s\u00faa carreira e orientaci\u00f3n deu un xiro importante a partir da Transici\u00f3n Espa\u00f1ola, con filmes tan relevantes como \"Un hombre llamado Flor de Oto\u00f1o\" ou \"Asignatura pendiente\", que lle permitiron enriquecer o seu rexistro interpretativo.\nTraxectoria.\nNado en Chinch\u00f3n, estudou na Instituci\u00f3n Sindical de Formaci\u00f3n Profesional Virgen de la Paloma, ent\u00f3n administrada pola congregaci\u00f3n Salesiana, pero abandonou o centro para traballar desde a s\u00faa adolescencia nun taller mec\u00e1nico.\nCando estaba realizando o servizo militar en Melilla, decidiu dedicarse \u00e1 interpretaci\u00f3n, deixando o seu traballo de mec\u00e1nico para seguir a s\u00faa vocaci\u00f3n teatral. Interesouse no teatro independente e comezou no Teatro Infanta Isabel de Madrid. Actuou como afeccionado ata 1960, ano no que debutou como profesional. A s\u00faa entrada no mundo cinematogr\u00e1fico deuse na d\u00e9cada dos sesenta, con papeis secundarios que pouco a pouco ir\u00e1n adquirindo importancia. O seu debut no tivo lugar en \"La familia y uno m\u00e1s\" e logo vir\u00edan as comedias atrevidas da \u00e9poca.Estivo inclu\u00eddo no grupo de actores m\u00e1is comerciais do cinema espa\u00f1ol da d\u00e9cada de 1970, xunto con Alfredo Landa e Jos\u00e9 Luis L\u00f3pez V\u00e1zquez.\nSacrist\u00e1n revelouse como un excelente actor dram\u00e1tico en traballos como \"Un hombre llamado Flor de Oto\u00f1o\", de Pedro Olea, \"La colmena\", de Mario Camus ou \"El p\u00e1jaro de la felicidad\", de Pilar Mir\u00f3.\nCon m\u00e1is dun centenar de filmes na s\u00faa carreira, tam\u00e9n destacou como director, dirixindo e protagonizando \"Soldados de plomo\" (1983), \"Cara de acelga\" (1987), onde tam\u00e9n foi o responsable do gui\u00f3n xunto con Carlos P\u00e9rez Merinero, e \"Yo me bajo en la pr\u00f3xima, \u00bfy usted?\" (1992), na que compartiu protagonismo con Concha Velasco.\nEstreitamente vinculado ao teatro, entre os seus traballos destacan musicais como \"El hombre de La Mancha\" e \"My Fair Lady\" nos que compartiu escenario con Paloma San Basilio e nos que mostrou unha faceta ata agora desco\u00f1ecida.\nReco\u00f1ecementos.\nO 2 de xullo de 2021 recibiu o Premio Nacional de Cine 2021."}
{"id": "279972", "revid": "1093", "url": "https://gl.wikipedia.org/wiki?curid=279972", "title": "Raquel Welch", "text": "Jo Raquel Tejada, co\u00f1ecida polo alcume art\u00edstico de Raquel Welch, nada en Chicago (Illinois) o 5 de setembro de 1940 e finada en Bel Air (Os \u00c1nxeles) o 15 de febreiro de 2023, foi unha actriz estadounidense, sex symbol na d\u00e9cada de 1960.\nTraxectoria.\nNaceu en Chicago, filla do enxe\u00f1eiro aeron\u00e1utico boliviano Armando Carlos Tejada Urquizo (1911\u20131976) e de Josephine Sarah Hall (1909\u20132000), filla do arquitecto Emery Stanford Hall. Estudou ballet desde os sete aos dezasete anos, pero deixouno porque o seu mestre dixo que non ti\u00f1a o corpo axeitado. Tras mudarse coa s\u00faa familia a California ga\u00f1ou un concurso de beleza con catorce anos e no instituto ga\u00f1ou tam\u00e9n o t\u00edtulo de Miss Fairest of the Fair na Feira do Condado de San Diego. Graduouse en 1958 e o ano seguinte, tras quedar embarazada, casou co seu mozo James Welch.\nBuscando unha carreira como actriz estudou arte dram\u00e1tica e conseguiu papeis en produci\u00f3ns teatrais locais. Tam\u00e9n informou do tempo na canle de televisi\u00f3n de San Diego KFMB-TV. Tras separarse do seu marido marchou a Dallas, Texas, onde traballou de modelo e camareira.\nEn 1963 volveu aos \u00c1nxeles e co\u00f1eceu o produtor e axente Patrick Curtis, co que desenvolveu a idea de convertela en sex symbol. Para evitar a imaxe de latina, decidiron empregar o seu apelido de casada.\nParticipou en pequenos papeis en series de televisi\u00f3n antes de debutar no cinema e ser contratada para o papel protagonista de \"Fantastic Voyage\", filme de ciencia ficci\u00f3n que a converteu nunha estrela. Ese mesmo ano foi enviada ao Reino Unido polo Fox Studio para protagonizar \"Hai un mill\u00f3n de anos\", na que s\u00f3 levaba posto un bikini feito de pel de cervo. Unha foto publicitaria deste filme converteuse no p\u00f3ster m\u00e1is vendido e deulle esa imaxe de pin-up girl.\nDurante as d\u00e9cadas seguintes seguiu aparecendo en filmes e especialmente na televisi\u00f3n."}
{"id": "279974", "revid": "27155", "url": "https://gl.wikipedia.org/wiki?curid=279974", "title": "Ort\u00f3logo", "text": ""}
{"id": "279975", "revid": "27155", "url": "https://gl.wikipedia.org/wiki?curid=279975", "title": "Par\u00e1logo", "text": ""}
{"id": "279977", "revid": "27155", "url": "https://gl.wikipedia.org/wiki?curid=279977", "title": "Ohn\u00f3logo", "text": ""}
{"id": "279978", "revid": "27155", "url": "https://gl.wikipedia.org/wiki?curid=279978", "title": "Xen\u00f3logo", "text": ""}
{"id": "279979", "revid": "27155", "url": "https://gl.wikipedia.org/wiki?curid=279979", "title": "Gamet\u00f3logo", "text": ""}
{"id": "279991", "revid": "22570", "url": "https://gl.wikipedia.org/wiki?curid=279991", "title": "Homolox\u00eda", "text": "Homolox\u00eda pode referirse a:\nHom\u00f3logo/a pode referirse a:\nHomol\u00f3xico/a pode referirse a:\nHomologaci\u00f3n pode referirse a:"}
{"id": "280009", "revid": "56817", "url": "https://gl.wikipedia.org/wiki?curid=280009", "title": "La Democracia (Ourense)", "text": "La Democracia foi un semanario editado en Ourense en 1910.\nHistoria e caracter\u00edsticas.\nSubtitulado \"Semanario liberal independiente\", apareceu a mediados de xullo de 1910."}
{"id": "280033", "revid": "6279", "url": "https://gl.wikipedia.org/wiki?curid=280033", "title": "Badminton", "text": ""}
{"id": "280034", "revid": "38330", "url": "https://gl.wikipedia.org/wiki?curid=280034", "title": "Devan\u0101gar\u012b", "text": ""}
{"id": "280036", "revid": "38330", "url": "https://gl.wikipedia.org/wiki?curid=280036", "title": "Alfabeto devan\u00e1gari", "text": " #REDIRECCI\u00d3N devan\u00e1gari"}
{"id": "280041", "revid": "56817", "url": "https://gl.wikipedia.org/wiki?curid=280041", "title": "La Democracia (Lugo)", "text": "La Democracia foi un semanario editado en Lugo en 1913.\nHistoria e caracter\u00edsticas.\nSubtitulado \"\u00d3rgano del Comercio, de la Industria y del Trabajo\", apareceu o 5 de abril de 1913. Dirixido por Juan Ram\u00f3n Somoza. Entre os seus redactores figurou Alfredo Vila Real."}
{"id": "280042", "revid": "89787", "url": "https://gl.wikipedia.org/wiki?curid=280042", "title": "Licio Gelli", "text": "Licio Gelli, nado en Pistoia o 21 de abril de 1919 e finado en Arezzo o 15 de decembro de 2015, foi un financeiro italiano, fundamentalmente co\u00f1ecido como mestre venerable da loxa mas\u00f3nica secreta P2 e a s\u00faa participaci\u00f3n no esc\u00e1ndalo do Banco Ambrosiano.\nTraxectoria.\nPer\u00edodo fascista e a resistencia.\nLicio era fillo de Ettore Gelli, un rico terratenente orixinario de Montale, e de Maria Gori. Aos dezaoito anos Gelli partiu como voluntario para combater na Guerra civil espa\u00f1ola en axuda das tropas nacionais do xeneral Francisco Franco. En 1939 volveu a Italia, colaborou coa federaci\u00f3n fascista de Pistoia, escribindo no seu semanario , \"Ferruccio\", as s\u00faas experiencias na guerra e traballou para o Gruppo Universitario Fascista, a\u00ednda que s\u00f3 ti\u00f1a estudos primarios. En xaneiro de 1940 publicou o seu primeiro libro, \"Fuoco! Cronache legionarie della insurrezione antibolscevica di Spagna\". En xu\u00f1o de 1942 como inspector do Partido Nacional Fascista, \u00e9 o encargado da custodia ata Italia o tesouro do rei Pedro II de Iugoslavia, 60 toneladas de lingotes de ouro, 2 de moedas antigas, 6 mill\u00f3ns de d\u00f3lares americanos e 2 mill\u00f3ns de libras esterlinas que o Servizio Informazioni Militare requisara, cano se restitu\u00edu o tesouro en 1947 faltaban 20 toneladas de lingotes que Gelli transferira \u00e1 Arxentina\nA partir do 8 de setembro de 1943 adheriuse \u00e1 Rep\u00fablica de Sal\u00f3, convert\u00e9ndose en oficial de enlace entre o goberno fascista e a Terceiro Reich. Contra o final da guerra Gelli entrou no movemento partisano, participando en xu\u00f1o de 1944 na liberaci\u00f3n de prisioneiros pol\u00edticos do c\u00e1rcere de Ville Sbertoli. Logo da liberaci\u00f3n casou o 16 de decembro de 1944 con Wanda Vannacci, coa que tivo catro fillos.\n1945-1980.\nGelli estivo brevemente na cadea en 1945 e tras unha estad\u00eda na Arxentina volveu a Pistoia onde traballou como representante da Remington e nunha librer\u00eda dedic\u00e1ndose tam\u00e9n ao contrabando de tabaco. Entre 1948 e 1958, Gelli foi asistente parlamentario do deputado democristi\u00e1n Romolo Diecidue por Florencia-Pistoia. En 1956 Gelli conv\u00e9rtese en director de Permaflex en Frosinone, e \u00e9 durante a s\u00faa direcci\u00f3n que se fixo unha s\u00f3lida base econ\u00f3mica e logrou reforzar os seus contactos con pol\u00edticos democristi\u00e1ns .. Membro da masoner\u00eda desde 1963 pasou logo \u00e1 loxa \u201cHod\u201d do mestre venerable Alberto Ascarelli, e promovido ao grao de \u201cmestre\u201d, al\u00ed co\u00f1eceu ao Gran Mestre do Grande Oriente de Italia Giordano Gamberini, que o inscribiu na loxa secreta P2. En xu\u00f1o de 1970, Lino Salvini, o novo Gran Mestre, delegou en Gelli a xesti\u00f3n da loxa P2, d\u00e1ndolle a facultade de iniciar a novos membros. Estivo implicado no Golpe Borghese, un golpe de estado fracasado previsto para decembro de 1970 e presuntamente tam\u00e9n tivo relaci\u00f3n coa Operaci\u00f3n Glaudio, unha suposta estratexia de tensi\u00f3n en Italia baixo a cobertura da CIA e OTAN para contrarrestar a influencia comunista nos pa\u00edses de Europa Occidental.\nDesde 1981.\nEn 1981 a ra\u00edz do esc\u00e1ndalo do Banco Ambrosiano a polic\u00eda realizou un rexistro na s\u00faa vila e descubriu as s\u00faas conexi\u00f3ns coa P2 e atopou unha listaxe de 962 persoas, militares, empresarios e pol\u00edticos, relacionados coa loxa clandestina. Formouse unha comisi\u00f3n parlamentaria de investigaci\u00f3n, dirixida por Tina Anselmi que non atopou evidencia de ilegalidades pero en 1981 o parlamento italiano aprobou unha lei prohibindo as asociaci\u00f3ns secretas en Italia e por causa do esc\u00e1ndalo caeu o goberno de Arnaldo Forlani en xu\u00f1o de 1981 . Gelli durante o esc\u00e1ndalo fuxiu a Su\u00edza e foi arrestado o 13 de setembro de 1982 ao intentar retirar mill\u00f3ns de d\u00f3lares en Xenebra pero logrou escapara da cadea establec\u00e9ndose en Am\u00e9rica do Sur durante catro ano. Finalmente, Gelli entregouse en 1987 \u00e1 xustiza su\u00edza que o buscaba polo colapso do Banco Ambrosiano e por conexi\u00f3n co atentado na estaci\u00f3n de ferrocarril de Bolo\u00f1a de 1980, no que morreran 85 persoas.Sentenciado a dous meses de cadea en Su\u00edza e un tribunal italiano en Florencia sentenci\u00e1bao o 15 de setembro de 1987 a oito anos de cadea por financiar actividades terroristas de extrema dereita en Toscana na d\u00e9cada de 1970, Gelli xa fora sentenciado \"in absentia\" a 14 mesese de condena en San Remo por exportar moeda ilegalmente. Extraditado a Italia en febreiro de 1988, en xullo de 1988 a xustiza italiana absolveuno de asociaci\u00f3n subversiva pero condenouno por calumnias, empececendo a investigaci\u00f3n do masacre de Bolo\u00f1a. En 1992 un tribunal sentenciouno a 18 anos e medio de cadea como culpable de fraude en relaci\u00f3n \u00e1 bancarrota do Banco Ambrosiano, sentenza que un tribunal de apelaci\u00f3n reduciu a 12 anos. En abril de 1994 outro tribunal sentenciouno a 17 anos por divulgar segredos de estado e empecer a investigaci\u00f3n pero finalmente reduciuse a s\u00faa sentenza e quedou en arresto domiciliario durante dous anos. En maio de 1998 Gille desapareceu mentres estaba en arresto na s\u00faa mansi\u00f3n de Arezzo e a polic\u00eda det\u00edvoo novamente en Cannes."}
{"id": "280043", "revid": "85894", "url": "https://gl.wikipedia.org/wiki?curid=280043", "title": "Juan Ram\u00f3n Somoza", "text": "Juan Ram\u00f3n Somoza, nado en San Cosme de Barreiros (Barreiros) e finado o 12 de marzo de 1927, foi un xornalista e escritor galego.\nTraxectoria.\nEstudou no Seminario de Mondo\u00f1edo. Foi membro do Grupo Republicano Federal de Lugo. A finais do s\u00e9culo XIX exiliouse en Cuba. Na Habana co\u00f1eceu a Curros Enr\u00edquez e colaborou no \"Diario de la Marina\" e \"El Comercio\", publicou artigos en \"Galicia\" (1902 a 1905), da que foi xefe de redacci\u00f3n. Fundou o semanario \"La Rep\u00fablica Espa\u00f1ola\" e dirixiu o semanario \"Espa\u00f1a Republicana en Am\u00e9rica\" (1904). Na Habana publicou \"Horas de ocio\" (1905). Trasladouse a Lugo en 1906, onde foi xefe de Obras P\u00fablicas, e continuou o seu labor como xornalista: colaborou en \"La Alborada\", \"Alma Gallega\", \"Aires da Mi\u00f1a Terra\", \"El Eco de Galicia\" e \"El Regional\", \"La Ilustraci\u00f3n Gallega\" e \"Revista Gallega\", dirixiu \"La Democracia\", foi redactor de \"El Progreso\", \"El Norte de Galicia\" e redactor xefe de \"La Provincia\". Moitas das s\u00faas colaboraci\u00f3ns est\u00e1n asinadas como Juan R. Somoza. Tam\u00e9n utilizou os pseud\u00f3nimos Marqu\u00e9s de Barreiros, San Cosme e Pardo de Cela.\nVida persoal.\nCasou con Celsa Amieiro."}
{"id": "280044", "revid": "1888", "url": "https://gl.wikipedia.org/wiki?curid=280044", "title": "Juan R. Somoza", "text": ""}
{"id": "280048", "revid": "25871", "url": "https://gl.wikipedia.org/wiki?curid=280048", "title": "Jane Alexander", "text": "Jane Quigley, nada en Boston (Massachusetts) o 28 de outubro de 1939 \u00e9 unha actriz estadounidense, co\u00f1ecida como Jane Alexander.\nTraxectoria.\nDescubriu o seu interese na interpretaci\u00f3n cando estaba na escola. Persuadida polo seu pai de que estudase na universidade antes de iniciar esa carreira, asistitu ao Sarah Lawrence College, onde, ademais de concentrarse no teatro, estudou matem\u00e1ticas.\nO primeiro papel no que destacou foi en 1967 na obra \"The Great White Hope\", de Howard Sackler en Washington, D.C.. Xunto co outro protagonista, James Earl Jones, tam\u00e9n interpretou o papel en Broadway e na versi\u00f3n cinematogr\u00e1fica, conseguindo a primeira das catro candidaturas ao Oscar.\nParticipou tam\u00e9n en series de televisi\u00f3n e telefilmes."}
{"id": "280049", "revid": "23204", "url": "https://gl.wikipedia.org/wiki?curid=280049", "title": "Randolph Scott", "text": "George Randolph Scott, nado en Orange County (Virxinia) o 23 de xaneiro de 1898 e finado en Beverly Hills (California) o 2 de marzo de 1987 foi un actor estadounidense.\nTraxectoria.\nCreceu en Charlotte, Carolina do Norte, nunha familia acomodada que lle permitiu asistir a escolar privadas. Desde pequeno amosou un grande interese polos deportes. En 1917 alistouse no Ex\u00e9rcito dos Estados Unidos e serviu en Francia durante a primeira guerra mundial. Tralo armisticio permaneceu en Francia nunha escola de oficiais de artiller\u00eda, ata que en 1919 volveu ao seu pa\u00eds e continuou os seus estudos no Georgia Institute of Technology coa intenci\u00f3n de converterse en xogador de f\u00fatbol americano. Por\u00e9n, unha lesi\u00f3n malogrou o obxectivo. Marchou logo para a University of Chapel Hill, estudando enxe\u00f1er\u00eda t\u00e9xtil.\nA partir de 1927 viuse interesado pola interpretaci\u00f3n e decidiu marchar aos \u00c1nxeles na busca dunha carreira no cinema. Como o pai de Scott tivera negocios con Howard Hughes puido darlle unha carte de presentaci\u00f3n. Hughes deulle a Scott un pequeno papel en \"Sharp Shooters\" (1928). Durante os seguintes anos continuou traballando como extra e, por consello de Cecil B. DeMille, tam\u00e9n en obras teatrais para coller experiencia.\nO seu primeiro protagonista chegou en 1931 en \"Women Men Marry\". Finalmente asinou un contrato de sete anos coa Paramount Pictures. O ano seguinte protagonizou \"Heritage of the Desert\", que o estableceu como un actor especialista en westerns, participando unha serie de filmes baseados en obras de Zane Grey. En 1935 xa era un actor popular.\nCando os Estados Unidos entraron na segunda guerra mundial intentou entrar como oficial nos Marines, pero foi rexeitado pola s\u00faa antiga lesi\u00f3n. Eses anos interv\u00e9n en varios filmes de guerra.\nEn 1956 cumpriu 58 anos, idade na que a carreira da maior\u00eda dos actores comezaba a declinar. Non obstante, Scott comezou unha etapa moi aclamada, co seu encontro co director Budd Boetticher. O seu \u00faltimo filme foi \"Duelo na serra alta\", de Sam Peckinpah, en 1962. Cando se retirou aos 64 anos ti\u00f1a unha fortuna estimada de cen mill\u00f3ns de d\u00f3lares."}
{"id": "280055", "revid": "1131", "url": "https://gl.wikipedia.org/wiki?curid=280055", "title": "Uni\u00f3n sovi\u00e9tica", "text": ""}
{"id": "280061", "revid": "5863", "url": "https://gl.wikipedia.org/wiki?curid=280061", "title": "Ferrari 458", "text": ""}
{"id": "280062", "revid": "89787", "url": "https://gl.wikipedia.org/wiki?curid=280062", "title": "Casisaldo, Lap\u00edo, O Corgo", "text": "Casisaldo \u00e9 un lugar da parroquia de Lap\u00edo no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 7 habitantes (5 homes e 2 mulleres)."}
{"id": "280080", "revid": "98629", "url": "https://gl.wikipedia.org/wiki?curid=280080", "title": "Homolox\u00eda (biolox\u00eda)", "text": "En biolox\u00eda, no estudo comparativo dos seres vivos, a homolox\u00eda \u00e9 a relaci\u00f3n que hai entre d\u00faas estruturas org\u00e1nicas ou xenes que te\u00f1en a mesma orixe xen\u00e9tica nun antepasado com\u00fan. Hai homolox\u00eda entre \u00f3rganos determinados de d\u00faas especies diferentes, cando ambos os dous derivan do \u00f3rgano correspondente do seu antepasado com\u00fan, con independencia do distintos que puideron chegar a facerse co tempo. As catro extremidades pares dos vertebrados con mand\u00edbula (gnat\u00f3stomos), desde os tibur\u00f3ns ata as aves ou os mam\u00edferos, son hom\u00f3logas. Da mesma maneira, o extremo da pata dun cabalo \u00e9 hom\u00f3logo do dedo medio da man e do p\u00e9 humanos.\nHomolox\u00eda, analox\u00eda, homodinamia.\nHomolox\u00eda e analox\u00eda.\nUnha homolox\u00eda \u00e9 a expresi\u00f3n dunha mesma combinaci\u00f3n xen\u00e9tica que se sup\u00f3n deriva da dun antepasado com\u00fan. Unha analox\u00eda \u00e9 unha estrutura semellante a outra ou que ten a mesma funci\u00f3n, pero que ten unha orixe e desenvolvemento embrionario diferentes, polo que non a presentaba un antepasado com\u00fan, sen\u00f3n que \u00e9 resultado de evoluci\u00f3n converxente.\nDesde o punto de vista da biolox\u00eda do desenvolvemento evolutivo (evo-devo) na que a evoluci\u00f3n se considera a evoluci\u00f3n do desenvolvemento dos organismos, Rolf Sattler indicou que a homolox\u00eda pode ser tam\u00e9n parcial. Poden evolucionar estruturas novas por medio de combinaci\u00f3ns de v\u00edas de desenvolvemento ou partes delas. Como resultado, poden evolucionar estruturas h\u00edbridas ou en mosaico que mostran homolox\u00edas parciais. Por exemplo, certas follas compostas de plantas con flor son parcialmente hom\u00f3logas tanto das follas como dos talos porque combinan alg\u00fans trazos de follas e de talos.\nHomolox\u00eda e homodinamia.\nA homodinamia (Baltzer, 1950, 1952) fai referencia a aquelas induci\u00f3ns embriol\u00f3xicas que te\u00f1en as mesmas consecuencias en dous organismos distintos. Por exemplo, existe homodinamia cando a epiderme embrionaria de ra, trasplantada \u00e1 rexi\u00f3n dun embri\u00f3n de p\u00edntega destinada a converterse en mand\u00edbula, produce unha mand\u00edbula de ra na cabeza da p\u00edntega. Tr\u00e1tase, por tanto, dunha similitude na capacidade de responder ao mesmo indutor do mesmo xeito\nExemplos.\nUn dos exemplos m\u00e1is representativos de homolox\u00eda \u00e9 a existente entre a cartilaxe branquial dos peixes, a mand\u00edbula dos r\u00e9ptiles e o o\u00eddo medio dos mam\u00edferos:\nHomolox\u00eda serial.\nPode falarse tam\u00e9n de homolox\u00eda interna nun organismo ou nunha especie. Hai homolox\u00eda serial entre \u00f3rganos repetidos, como as distintas follas dunha planta ou os tres pares de patas dun insecto; son hom\u00f3logos neste sentido o polgar e o dedo gordo do p\u00e9. Por outra parte, hai homolox\u00eda entre os \u00f3rganos sexuais externos dos dous sexos nos mam\u00edferos; por exemplo, a relaci\u00f3n entre o cl\u00edtoris e o pene, ou entre o escroto e os labios maiores da vulva.\nConcepto hist\u00f3rico.\nO concepto m\u00e1is estendido de homolox\u00eda \u00e9 o concepto hist\u00f3rico: dous \u00f3rganos son hom\u00f3logos cando proceden dun \"\u00f3rgano ancestral\" com\u00fan. Esta definici\u00f3n de homolox\u00eda foi elaborada por Ray Lankester para eliminar a vaguidade da definici\u00f3n de Richard Owen, que defin\u00eda a homolox\u00eda como \"o mesmo \u00f3rgano en diferentes animais.\" As\u00ed, Lankester definiu como hom\u00f3logos a aqueles caracteres en d\u00faas especies que \"te\u00f1en un s\u00f3 representante nun antepasado com\u00fan\".\nA biolox\u00eda evolutiva do desenvolvemento utiliza unha definici\u00f3n distinta de homolox\u00eda que ten en conta os procesos de desenvolvemento subxacentes aos \u00f3rganos hom\u00f3logos. Este novo concepto de homolox\u00eda recibiu o nome de homolox\u00eda ontoxen\u00e9tica ou do desenvolvemento (\"developmental homology\") ou concepto biol\u00f3xico de homolox\u00eda. Desde esta perspectiva, o concepto de homolox\u00eda non \u00e9 pasivo sen\u00f3n activo e pode influenciar a traxectoria evolutiva actuando como unha constrici\u00f3n do desenvolvemento.\nXen\u00e9tica e homolox\u00eda.\nA partir da d\u00e9cada de 1920 a homolox\u00eda comezou a considerarse desde unha perspectiva xen\u00e9tica. En 1920 Alexander Weinstein acu\u00f1ou o termo xenes hom\u00f3logos para referirse a xenes de especies distintas con expresiones fenot\u00edpicas similares. En 1934 Alan Boyden reivindicou a xen\u00e9tica como ferramenta para o reco\u00f1ecemento de homolox\u00edas, \u00e1s que considerou, por primeira vez, como un \"fen\u00f3meno xen\u00e9tico\". Ao principio, o concepto de homolox\u00eda, asociado \u00e1 xen\u00e9tica mendeliana, individualizou os xenes a partir da s\u00faa funci\u00f3n e non da s\u00faa ascendencia com\u00fan. Dous alelos consider\u00e1banse hom\u00f3logos s\u00f3 se compart\u00edan a mesma expresi\u00f3n fenot\u00edpica. Este concepto de homolox\u00eda foi moi utilizado ata a d\u00e9cadaa de 1960. A partir de ent\u00f3n imp\u00faxose a concepci\u00f3n de homolox\u00eda xen\u00e9tica usada actualmente, segundo a cal, dous xenes de d\u00faas especies distintas son hom\u00f3logos se derivan dun mesmo xene ancestral.\nHomolox\u00eda de secuencias.\nA secuencia de nucle\u00f3tidos dun xene transm\u00edtese de pais a fillos e \u00e9 o que principalmente cambia coa evoluci\u00f3n. Cando examinamos o xenoma de d\u00faas especies esperamos encontrar os xenes equivalentes en ambas as d\u00faas, cunha secuencia algo diferente, m\u00e1is diferente canto m\u00e1is remoto no tempo sexa o antepasado com\u00fan. A expresi\u00f3n \"homolox\u00eda de secuencias\" ref\u00edrese \u00e1 correspondencia entre as cadeas nucleot\u00eddicas deses dous xenes, que \u00e9 precisamente a que permite reco\u00f1ecer que son hom\u00f3logos (ou a da secuencia de amino\u00e1cidos das prote\u00ednas codificadas nos mesmos).\nDentro da homolox\u00eda de secuencias dist\u00ednguense dous tipos de homolox\u00eda: a ortolox\u00eda e a paralox\u00eda. Ch\u00e1manse xenes ort\u00f3logos aos que son semellantes en secuencia por pertencer a d\u00faas especies que te\u00f1en un antepasado com\u00fan. Existen ademais xenes par\u00e1logos, que son os que se encontran no mesmo organismo, e que un procede da duplicaci\u00f3n do outro. A ortolox\u00eda require que se tivera producido especiaci\u00f3n, mentres que esta non \u00e9 necesaria no caso da parolox\u00eda, que xeralmente se produce en individuos dunha mesma especie.\nA duplicaci\u00f3n x\u00e9nica \u00e9 un fen\u00f3meno evolutivo importante. Unha vez ocorrida, os xenes repetidos evolucionan separadamente, e poden dar lugar a produtos distintos, dando a posibilidade de novas adaptaci\u00f3ns. En biolox\u00eda molecular, a paralox\u00eda \u00e9 o equivalente da homolox\u00eda serial. Son par\u00e1logos, por exemplo os xenes que determinan as distintas clases de hemoglobinas que se producen ao longo da vida fetal e adulta. A hemoglobina consiste nun grupo hemo e catro globinas. Nos vertebrados primitivos estas catro cadeas de globinas eran do mesmo tipo, porque se produc\u00edan a partir do mesmo xene. Por\u00e9n, nos vertebrados superiores a hemoglobina consiste en d\u00faas cadeas de globina distintas \u03b1 e \u03b2, debido \u00e1 que ocorreu unha duplicaci\u00f3n x\u00e9nica que levou a ter d\u00faas copias do xene de globina orixinal. Ambas as copias diverxiron no decurso da evoluci\u00f3n, dando lugar a dous xenes de globina especializados distintos e aos seus produtos.\nGenBank \u00e9 unha base de datos na que se almacenan todas as secuencias de ADN. Para facer unha proba de homolox\u00eda real\u00edzase unha procura chamada BLAST. Introd\u00facese unha secuencia e obtense unha lista de todas as secuencias almacenadas que se parecen \u00e1 secuencia introducida, ordenada de maior a menor grao de similitude. Hai moitas outras ferramentas inform\u00e1ticas para comparar secuencias.\nHomolox\u00eda estrutural e homolox\u00eda de procesos.\nEntre todas as homolox\u00edas moleculares descubertas, as m\u00e1is sorprendentes foron as vinculadas a xenes reguladores como os xenes Hox. E.B. Lewis e o seu equipo foron os primeiros en analizar unha rexi\u00f3n do cromosoma 3 de \"Drosophila\" que conti\u00f1a varios xenes home\u00f3ticos, que m\u00e1is adiante se comprobou que estaban tam\u00e9n presentes en vertebrados.\nO descubrimento deste tipo de sorprendentes homolox\u00edas moleculares no campo da biolox\u00eda evolutiva do desenvolvemento puxo en cuesti\u00f3n a cl\u00e1sica distinci\u00f3n entre homolox\u00eda e analox\u00eda. \u00c9 o caso da relaci\u00f3n entre os ollos e os coraz\u00f3ns de vertebrados e insectos, casos paradigm\u00e1ticos de analox\u00eda: \nPor\u00e9n, moitos bi\u00f3logos reaccionaron contra o optimismo desatado pola avalancha de homolox\u00edas moleculares, xa sexan seriais ou especiais, mostr\u00e1ndose contrarios \u00e1 redefinici\u00f3n xen\u00e9tico-molecular do concepto de homolox\u00eda. O argumento principal ten que ver co tam\u00e9n recente descubrimento de que os xenes hom\u00f3logos poden expresarse en estruturas que non o son. Precisamente ese \u00e9 o caso dos xenes Hox: o descubrimento da expresi\u00f3n hom\u00f3loga dos xenes responsables da identidade dos segmentos do eixe anteroposterior no rato e a dros\u00f3fila, levou a establecer unha homolox\u00eda entre o control da metamer\u00eda en artr\u00f3podos e vertebrados. Por\u00e9n, comprobouse que os complexos Hox poden servir para rexionalizar outros eixes, como os das extremidades. Abouehif et al defenderon que a homolox\u00eda \u00e9 un fen\u00f3meno xer\u00e1rquico (\u00e9 dicir, que pode darse en distintos niveis da organizaci\u00f3n org\u00e1nica) e que, por tanto, non podemos caracterizar a homolox\u00eda en termos exclusivamente moleculares, sen\u00f3n especificar en cada caso o nivel ao que nos referimos cando falamos de homolox\u00eda. As\u00ed, os ollos de vertebrados e artr\u00f3podos ser\u00edan hom\u00f3logos en tanto que \u00f3rganos fotorreceptores, pero non como estruturas fotorreceptoras complexas e organizadas. Na mesma li\u00f1a, Scott Gilbert propuxeron o concepto homolox\u00eda de procesos para ilustrar os patr\u00f3ns de expresi\u00f3n xen\u00e9ticos hom\u00f3logos, e manter o concepto de homolox\u00eda estrutural para as homolox\u00edas cl\u00e1sicas.\nExemplo: Os dedos das aves.\nA homolox\u00eda dos ap\u00e9ndices das aves foi de grande interese para paleont\u00f3logos e bi\u00f3logos evolutivos, xa que est\u00e1 ligada \u00e1 evoluci\u00f3n das aves. \u00c9 un exemplo cl\u00e1sico de conflitos anat\u00f3micos e embriol\u00f3xicos. Dentro da biolox\u00eda do desenvolvemento, os dedos das \u00e1s das aves son considerados, nas bases embri\u00f3nicas como os dedos 2, 3 e 4. Pero para a paleontolox\u00eda, os dedos das \u00e1s son os 1, 2 e 3 segundo as an\u00e1lises filoxen\u00e9ticas de f\u00f3siles, o que indica que as aves descenden de dinosauros ter\u00f3podos que perderon os dedos 4 e 5. Argumentouse inicialmente que o desenvolvemento das \u00e1s non apoia a conclusi\u00f3n de que as aves son ter\u00f3podos, e que as aves descenden dun antepasado que perdeu os dedos 1 e 5 (pero estudos posteriores non o confirmaron). Por medio de estudos no desenvolvemento de extremidades de ratos e polos chegouse \u00e1 conclusi\u00f3n de que o dedo 1 en extremidades en desenvolvemento non expresan Hoxd12, pero si Hoxd13. O resto dos dedos, expresan tanto Hoxd12 e Hoxd13. Este patr\u00f3n de expresi\u00f3n identifica o dedo m\u00e1is anterior da \u00e1 como dedo 1. De acordo coa hip\u00f3tese anteriormente explicada, estes dedos son o 1, 2 e 3 igual que nos dinosauros ter\u00f3podos, o que indica que as aves son dinosauros. Grazas a toda a evidencia experimental chegouse ao consenso que apoia o cambio na identidade dos dedos, \u00e9 dicir, unha homeose na evoluci\u00f3n dos dedos das aves actuais.\nUn caso similar ao das aves \u00e9 o do r\u00e9ptil esgonzo com\u00fan \"Chalcides striatus\", que se caracteriza por posu\u00edr extremidades reducidas con tres dedos en vez de cinco como a maior\u00eda dos x\u00e9neros da orde (Scincidae). Estudos de anatom\u00eda identifican que os tres dedos das extremidades dianteiras desta especie, corresponden aos dedos 1, 2 e 3, mentres que estudos no desenvolvemento suxiren que estes dedos corresponden aos 2, 3 e 4. Por medio do estudo da expresi\u00f3n de xenes Hoxd11 estableceuse que os dedos 1,2 e 3 se desenvolven na posici\u00f3n 2, 3 e 4. Isto suxire que igual que nas aves, nestes lagartos tam\u00e9n ocorreu un patr\u00f3n de cambio home\u00f3tico.\nExemplo: a orixe dos ap\u00e9ndices animais.\nO xene \"distal-less\" codifica a prote\u00edna \"distal-less\", un factor de transcrici\u00f3n que xoga un papel fundamental na organizaci\u00f3n do crecemento e o establecemento dos patr\u00f3ns dos eixes proximodistais das patas de \"Drosophila melanogaster\". A expresi\u00f3n deste mesmo xene \u00e9 tam\u00e9n fundamental no desenvolvemento das extremidades e as aletas dos cordados, dos par\u00e1podos dos poliquetos, os lob\u00f3podos dos onic\u00f3foros, as ampolas das ascidias e o aparato ambulacral dos equinodermos. A cuesti\u00f3n evolutiva que se formula \u00e9 se podemos considerar que estes ap\u00e9ndices son hom\u00f3logos e que, por tanto, derivan do ap\u00e9ndice dun antepasado com\u00fan a estes seis filos. O rexistro f\u00f3sil indica claramente que o antepasado com\u00fan a todos estes grupos carec\u00eda de ap\u00e9ndices. Por tanto, os ap\u00e9ndices de artr\u00f3podos, an\u00e9lidos, equinodermos e cordados, en canto estruturas morfol\u00f3xicas (\"homolox\u00eda estrutural\") non son hom\u00f3logos. Por\u00e9n, a secuencia e a expresi\u00f3n do xene \"distal-less\", e a s\u00faa funci\u00f3n na especificaci\u00f3n dos eixes proximodistais, son hom\u00f3logas en todos estes filos (\"homolox\u00eda de procesos\").\nM\u00e9todo comparativo.\nO concepto de homolox\u00eda est\u00e1 no centro do m\u00e9todo comparativo aplicado en biolox\u00eda (v\u00e9xase Anatom\u00eda comparada). Desde que Darwin explicou como se orixinou a diversidade da vida, a comparaci\u00f3n real\u00edzase esencialmente entre compo\u00f1entes hom\u00f3logos dos organismos. A comparaci\u00f3n hom\u00f3loga \u00e9 a \u00fanica lex\u00edtima na an\u00e1lise filoxen\u00e9tica (clad\u00edstica), que trata de explicar a historia evolutiva das formas de vida.\nA sistem\u00e1tica identifica d\u00faas formas de homolox\u00eda: homolox\u00eda primaria, que \u00e9 a conxeturada inicialmente por un investigador base\u00e1ndose nunha estrutura similar ou conexi\u00f3ns anat\u00f3micas, o cal despois formula a hip\u00f3tese de que eses dous caracteres comparten un antepasado; a homolox\u00eda secundaria depende de an\u00e1lises de parsimonia, nas cales un car\u00e1cter que s\u00f3 aparece unha vez nunha \u00e1rbore evolutiva se toma como hom\u00f3logo. Como est\u00e1 impl\u00edcito nesta definici\u00f3n, moitos cladistas consideran que a homolox\u00eda \u00e9 sin\u00f3nimo de sinapomorfia."}
{"id": "280081", "revid": "56817", "url": "https://gl.wikipedia.org/wiki?curid=280081", "title": "PlayFirst", "text": "PlayFirst \u00e9 unha compa\u00f1\u00eda estadounidense adicada \u00e1 industria dos videoxogos (en especial aos videoxogos casuais). \u00c9 a creadora da saga de xogos Diner Dash, con versi\u00f3ns para PC, PSP, Nintendo DS, iOS e Android."}
{"id": "280082", "revid": "1576", "url": "https://gl.wikipedia.org/wiki?curid=280082", "title": "Videoxogo casual", "text": "Un videoxogo casual \u00e9 un estilo de videoxogos dirixido ou usado por un p\u00fablico casual. Os videoxogos casuais poden ter calquera tipo de mec\u00e1nica e entrar noutro tipo de x\u00e9nero. Poden ser distinguibeis polas s\u00faas regras simples.\nOs videoxogos casuais eran comunmente xogados nun PC de xeito online nun navegador web, a\u00ednda que hoxe en d\u00eda \u00e9 com\u00fan xogalos en todo tipo de dispositivos dixitais como videoconsolas, m\u00f3biles, tel\u00e9fonos intelixentes, PDAs ou comprimidos. Antes, os xogadores casuais adoitaban ser de maior idade que os xogadores doutro tipo de videoxogos, normalmente de x\u00e9nero feminino, cun 74% deles sendo de x\u00e9nero feminino. . Actualmente expandiuse a todo tipo de idades debido \u00e1 s\u00faa integraci\u00f3n en videoconsolas e tel\u00e9fonos intelixentes.\nX\u00e9neros.\nNon hai unha clasificaci\u00f3n precisa \u00e1 hora de falar de videoxogos casuais na industria moderna dos videoxogos. Isto pode ser explicado polas sinxelas ideas que forman a base destes xogos as\u00ed como pola cantidade de x\u00e9neros que se mesturan en cada t\u00edtulo. De acordo con Big Fish Games, distribuidor e desenvolvedor de videoxogos casuales,5 e Gamezebo, game review site,6 o com\u00fan dos t\u00edtulos m\u00e1is populares poder\u00edanse clasificar nalg\u00fan destes sete x\u00e9neros para videoxogos casuais:\nA\u00ednda que non hai que descartar que calquera dos x\u00e9neros que existen para videoxogos m\u00e1is complexos, se poidan encontrar tam\u00e9n presentes no sector dos videoxogos casual, ou que haxa t\u00edtulos que pertenzan a x\u00e9neros \u00fanicos do sector."}
{"id": "280087", "revid": "27155", "url": "https://gl.wikipedia.org/wiki?curid=280087", "title": "Hom\u00f3logo", "text": ""}
{"id": "280088", "revid": "85894", "url": "https://gl.wikipedia.org/wiki?curid=280088", "title": "Manuel Anxo Fern\u00e1ndez Baz", "text": "Manuel Anxo Fern\u00e1ndez Baz, nado en Ribeira o 12 de xaneiro de 1975, \u00e9 un pol\u00edtico e ensa\u00edsta galego.\nTraxectoria.\nLicenciado en Ciencias Pol\u00edticas e da Administraci\u00f3n pola Universidade de Santiago de Compostela, na que tam\u00e9n realizou os cursos de doutoramento. \u00c9 autor de diversas publicaci\u00f3ns sobre o nacionalismo galego, tendo colaborado en publicaci\u00f3ns como \"Terra e Tempo\". \u00c9 concelleiro polo BNG en Teo."}
{"id": "280105", "revid": "98629", "url": "https://gl.wikipedia.org/wiki?curid=280105", "title": "Breakdown (filme de 1997)", "text": "Breakdown \u00e9 un filme estadounidense dirixido por Jonathan Mostow que se estreou en 1997. Est\u00e1 protagonizado por Kurt Russell, J. T. Walsh (nun dos seus derradeiros filmes) e Kathleen Quinlan. A banda sonora orixinal foi composta por Basil Poledouris. Foi producido por Dino De Laurentiis Company e Spelling Films e estreouse o 2 de maio de 1997 por Paramount Pictures.\nSinopse.\nO coche dunha parella que viaxa polo suroeste dos Estados Unidos sofre unha avar\u00eda nunha estrada deserta. Un camioneiro ofr\u00e9cese a levar \u00e1 muller a un restaurante preto de al\u00ed mentres el agarda na furgoneta. Mais cando o home chega \u00f3 restaurante ningu\u00e9n viu \u00e1 s\u00faa muller."}
{"id": "280152", "revid": "5863", "url": "https://gl.wikipedia.org/wiki?curid=280152", "title": "Neorrealismo italiano", "text": "O neorrealismo italiano () foi un movemento cinematogr\u00e1fico caracterizado polas historias ambientadas entre as clases pobres e traballadoras, filmadas na r\u00faa, en ocasi\u00f3ns empregando actores non profesionais. Os filmes neorrealistas a mi\u00fado loitan contras as dificultades econ\u00f3micas e as condici\u00f3ns morais da posguerra italiana, representando os cambios da mente italiana e das condici\u00f3ns sociais.\nHistoria.\nO neorrealismo apareceu cando acababa a segunda guerra mundial e caera o goberno de Benito Mussolini, causando a perda do centro da industria italiana. O neorrealismo foi un sinal de cambio cultural e progreso social en Italia. Os filmes presentaban historias e ideas contempor\u00e1neas, rodadas habitualmente nas r\u00faas porque os estudios de Cinecitt\u00e0 foran moi danados durante a guerra.\nO estilo neorrealista foi desenvolvido por un grupo de cr\u00edticos arredor da revista \"Cinema\", entre os que estaban Luchino Visconti, Gianni Puccini, Cesare Zavattini, Giuseppe De Santis e Pietro Ingrao. Amplamente advertidos de non escribir sobre pol\u00edtica (o editor xefe da revista era Vittorio Mussolini, fillo de Benito Mussolini), os cr\u00edticos atacaban os filmes de \"telefono branco\" (\u201ctel\u00e9fono branco\u201d) que dominaban a industria desa \u00e9poca. Como ataque contra eses filmes sent\u00edan que o cinema italiano deb\u00eda cami\u00f1ar cara ao realismo.\nAntonioni e Visconti traballaran con Jean Renoir. Ademais, moitos dos cineastas implicados no neorrealismo melloraron a s\u00faa destreza en filmes caligrafistas (a pesar de que este ef\u00e9mero movemento era completamente distinto do neorrealismo). Elementos neorrealistas at\u00f3panse tam\u00e9n nos filmes de Alessandro Blasetti e no estilo documental de Francesco De Robertis. Dous dos m\u00e1is relevantes precursores do movemento son \"Toni\" (Jean Renoir, 1935) e \"1860\" (Alessandro Blasetti, 1934). Na primavera de 1945 Mussolini foi executado e Italia foi liberada da ocupaci\u00f3n alem\u00e1. Este per\u00edodo, co\u00f1ecido como a \"primavera italiana\", supuxo unha ruptura das vellas formas e o comezo dunha aproximaci\u00f3n m\u00e1is realista na realizaci\u00f3n de filmes. O cinema italiano pasou de empregar elaborados escenarios en estudios a rodar en localizaci\u00f3ns no campo e nas r\u00faas das cidades de xeito realista.\nCons\u00eddearase \"Ossessione\" de Luchino Visconti (1943) como o primeiro filme neorrealista. O movemento f\u00edxose co\u00f1ecido internacionalmente en 1946 con \"Roma, cidade aberta\" de Roberto Rossellini que ga\u00f1ou o Gran Premio no Festival de Cannes.\nO neorrealismo italiano decaeu a principios da d\u00e9cada de 1950. Os partidos liberal e socialista ti\u00f1an dificultades para presentar as s\u00faas mensaxes. Os niveis de ingresos crec\u00edan gradualmente e os primeiros efectos positivos do milagre econ\u00f3mico italiano comezaban a aparecer. Como consecuencia, moitos italianos prefer\u00edan o optimismo amosado nas comedias estadounidenses deses anos. A visi\u00f3n da pobreza e a desesperaci\u00f3n que presentaban os filmes neorrealistas era desmoralizadora para un pa\u00eds degoirado pola prosperidade e o cambio. Os puntos de vista dos gobernos italianos da posguerra tam\u00e9n eran m\u00e1is que positivos, e a frase de Giulio Andreotti, viceministro do goberno de Alcide De Gasperi definiu a opini\u00f3n oficial sobre o movemento: O neorrealismo \u00e9 \"unha lavandar\u00eda sucia que non deber\u00eda ser limpada e tendida ao aire libre.\"\nO cambio de Italia desde a preocupaci\u00f3n polo individuo do neorrealismto ata a tr\u00e1xica fraxilidade da condici\u00f3n humana pode ver nos traballos de Federico Fellini. Obras temper\u00e1s como \"Almas sen conciencia\" e \"La strada\" son filmes de transici\u00f3n. As grandes preocupaci\u00f3ns sociais deron lugar \u00e1 exploraci\u00f3n dos individuos. As s\u00faas necesidades, a s\u00faa alienaci\u00f3n da sociedade e o seu tr\u00e1xico destino comezaron a ser o principal foco nos filmes italianos a partir dos anos sesenta.\nCaracter\u00edsticas.\nOs filmes neorrealistas estaban filmados xeralmente con actores non profesionais, se ben en ocasi\u00f3ns os papeis principais estaban interpretados por actores famosos fronte a un fondo formado por xente da localidade e non por extras. As rodaxes te\u00f1en lugar case exclusivamente en localizaci\u00f3ns, tanto en r\u00faas como en \u00e1reas rurais.\nO tema principal \u00e9 a vida dos pobres e a clase baixa traballadora. O punto central \u00e9 a orde social e a supervivencia na vida coti\u00e1. As actuaci\u00f3ns est\u00e1n constru\u00eddas a partir de escenas de xente nas s\u00faas actividades mundanas, carente da autoconciencia de actor, como implica a interpretaci\u00f3n de afeccionados. En ocasi\u00f3ns te\u00f1en nenos en papeis importantes, a\u00ednda que noutros casos lim\u00edtanse a ser observadores.\n\"Roma, citt\u00e0 aperta\" estableceu varios dos principios do neorrealismo, amosando claramente a capacidade da xente normal de vivir cada d\u00eda en condici\u00f3ns complicadas durante a ocupaci\u00f3n alem\u00e1 de Roma, facendo conscientemente o que pod\u00edan para resistir a ocupaci\u00f3n. Os nenos te\u00f1en un papel clave no futuro. O filme de 1948 \"Ladr\u00f3n de bicicletas\", de De Sica, tam\u00e9n resulta representativo, con actores non profesionais e unha historia que detalla os sufrimentos da clase obreira trala guerra.\nNo \u00faltimo per\u00edodo, moitos cineastas afast\u00e1ronse do movemento. Alg\u00fans exploraron a fantas\u00eda aleg\u00f3rica, como De Sica en \"Miracolo a Milano\", ou o espect\u00e1culo hist\u00f3rico, como Visconti en \"Senso\". Neste momento xurdiu un neorrealismo m\u00e1is optimista, que produciu obras que mesturaban as personaxes de clase obreira coa comedia populista estilo anos trinta, como \"Umberto D\", de De Sica.\nEn 1948 Visconti adaptou a novela \"I Malavoglia\", de Giovanni Verga, escrita durante o movemento realista do s\u00e9culo XIX, traendo a historia \u00e1 \u00e9poca contempor\u00e1nea. O resultado foi o filme \"La terra trema\", interpretada exclusivamente por actores non profesionais e rodade en Aci Trezza, vila na que est\u00e1 ambientada a novela.\nImpacto.\nO per\u00edodo entre 1943 e 1950 na historia do cinema italiano est\u00e1 dominado polo impacto do neorrealismo, que foi m\u00e1is un momento ou unha tendencia que un grupo real ou unha escola te\u00f3rica. Por\u00e9n, o seu impacto foi enorme, non s\u00f3 en Italia, sen\u00f3n que tam\u00e9n na Nouvelle Vague francesa, na Escola Polaca de Cinema e en filmes de todo o mundo, como no indio \"Do Bigha Zameen\" de Bimal Roy (1953)."}
{"id": "280153", "revid": "23204", "url": "https://gl.wikipedia.org/wiki?curid=280153", "title": "Free Cinema", "text": "O Free Cinema (cinema libre en galego) foi un movemento cinematogr\u00e1fico que xurdiu en Inglaterra a mediados da d\u00e9cada de 1950. O termo fai referencia \u00e1 ausencia de intenci\u00f3n propagand\u00edstica ou busca de \u00e9xito comercial. Foi cofundado por Lindsay Anderson, que logo se desvencellou da idea de \u201cmovemento\u201d, Karel Reisz, Tony Richardson e Lorenza Mazzetti. O movemento comezou coa exhibici\u00f3n de tres curtametraxes no National Film Theatre de Londres o 5 de febreiro de 1956. A exhibici\u00f3n tivo tanto \u00e9xito que apareceron outros cinco programas baixo o cartel de Free Cinema antes de que os fundadores decidisen acabar a serie. A \u00faltima mostra tivo lugar en marzo de 1959. Tres das exhibici\u00f3ns consistiron en traballos de cineastas americano.\nBases.\nAnderson e Reisz fundaran previamente, con Gavin Lambert, o ef\u00e9mero pero influente xornal \"Sequence\". A partir da frase de Anderson \"No Film Can Be Too Personal\" (\u201cning\u00fan filme pode ser demasiado persoal\u201d) lanzouse o primeiro manifesto do Free Cinema. Foi escrito por Lindsay Anderson e Lorenza Mazzetti no caf\u00e9 \"The Soup Kitchen\", en Charing Cross, onde traballaba Mazzetti. Esta manifesto dic\u00eda:\nEstes filmes non se fixeron xuntos; nin coa idea de exhibilos xuntos. Pero cando ve\u00f1en xuntos sentimos que te\u00f1en unha actitude com\u00fan. Impl\u00edcita nesta actitude \u00e9 a crenza na liberdade, na importancia da xente e na relevancia do coti\u00e1n.&lt;br&gt;\nComo cineastas cremos que&lt;br&gt;\n\u00a0\u00a0\u00a0\u00a0\u00a0 \"Ning\u00fan filme pode ser demasiado persoal.\"&lt;br&gt;\n\u00a0\u00a0\u00a0\u00a0\u00a0 \"A imaxe fala. O son amplifica e comenta.\"&lt;br&gt;\n\u00a0\u00a0\u00a0\u00a0\u00a0 \"O tama\u00f1o e irrelevante. A perfecci\u00f3n non \u00e9 un obxectivo.\"&lt;br&gt;\n\u00a0\u00a0\u00a0\u00a0\u00a0 \"Unha actitude significa un estilo. Un estilo significa unha actitude.\"\nNunha entrevista en 2001, Mazzetti explicou que a referencia ao tama\u00f1o foi suxerida polos ent\u00f3n innovadores experimentos no CinemaScope e outros formatos para grandes pantallas. Reisz dixo que \"Unha actitude significa un estilo\" quer\u00eda dicir que \"un estilo non \u00e9 un asunto de \u00e1ngulos de c\u00e1mara nin xogos de p\u00e9s, \u00e9 unha expresi\u00f3n, unha expresi\u00f3n precisa da t\u00faa opini\u00f3n particular.\"\nA primeira exhibici\u00f3n do Free Cinema tivo tres filmes:\nOs filmes foron acompa\u00f1ados polo provocativo manifesto, que lles deu aos cineastas unha valiosa publicidade. As seguintes mostras trouxeron outros cineastas como Alain Tanner, Claude Goretta, Michael Grigsby e Robert Vas. Tres das seis mostras estiveron dedicadas a obras estranxeiras, como ao cinema de Polonia, \u00e1 Nouvelle Vague e ao americano Lionel Rogosin, invitado co seu filme \"On the Bowery\", xunto con Norman McLaren e Georges Franju.\nCaracter\u00edsticas.\nOs filmes eran \u201clibres\u201d no sentido de que estaban feitos f\u00f3ra da industria e distingu\u00edanse polo seu estilo e actitude nas condici\u00f3ns de produci\u00f3n. Todos os filmes eran baratos, apenas un cento de libras e especialmente con subvenci\u00f3ns do Experimental Film Fund do British Film Institute. Alg\u00fans dos filmes posteriores foron patrocinados pola Ford Motor Company ou financiados independentemente. Eran tipicamente rodados en branco e negro e en pel\u00edculas de 16mm, empregando c\u00e1maras en man, sen banda sonora sincronizada, engadida separadamente. Moitos destes filmes omit\u00edan deliberadamente a narraci\u00f3n. Os cineastas compart\u00edan a determinaci\u00f3n de fixarse en asuntos coti\u00e1ns da clase obreira brit\u00e1nica, xa que sent\u00edan que estas persoas foran pasadas por alto na industria brit\u00e1nica dominada pola clase media.\nOs fundadores foron desde\u00f1osos cos documentais oficiais feitos no Reino Unido, particularmente co Documentary Film Movement das d\u00e9cadas de 1930 e 1940 asociadas con John Grierson, se ben exceptuaban a Humphrey Jennings. Outra reco\u00f1ecida influencia foi director franc\u00e9s Jean Vigo. O Free Cinema mant\u00e9n semellanzas con outros movementos, como o cin\u00e9ma v\u00e9rit\u00e9 e o Direct Cinema.\nLegado.\nO Free Cinema foi a principal influencia da British New Wave de finais da d\u00e9cada de 1950 e de primeiros de 1960, e todos os fundadores, ag\u00e1s Mazzetti fixeron filmes asociados co movemento. Richardson dirixiu \"Mirando cara a atr\u00e1s con ira\" (1958), \"A Taste of Honey\" (1961) e \"The Loneliness of the Long Distance Runner\" (1962); Reisz \"Saturday Night and Sunday Morning\" (1960); e Anderson \"This Sporting Life\" (1963) e \"If...\" (1969).\nMoitos destes filmes foron catalogados como parte do x\u00e9nero chamado \"realismo da p\u00eda da coci\u00f1a\" e moitos foron adaptaci\u00f3ns de novelas ou obras de escritores do grupo \"angry young men\"."}
{"id": "280154", "revid": "56817", "url": "https://gl.wikipedia.org/wiki?curid=280154", "title": "Cinema Novo", "text": "Cinema Novo foi un movemento cinematogr\u00e1fico brasileiro, influenciado polo neorrealismo italiano e pola \"Nouvelle Vague\" francesa, con repercusi\u00f3n internacional. Xurdiu en circunstancias an\u00e1logas ao movemento portugu\u00e9s chamado Novo Cinema.\nOrixes.\nNa d\u00e9cada de 1950 o cinema brasileiro estaba dominado pola \"chanchada\" (filmes musicais, con frecuencia c\u00f3micos e baratos), historias \u00e9picas de grande orzamento que imitaban o estilo de Hollywood e o cinema denominado \"serio\" que o cineasta Carlos Diegues describe como \"\u00e1s veces cerebral e a mi\u00fado ridiculamente pretensioso.\"\nEn 1952 tiveron lugar o I Congresso Paulista de Cinema Brasileiro e o I Congresso Nacional do Cinema Brasileiro. Nestes congresos discut\u00edronse novas ideas para a produci\u00f3n de filmes nacionais. Unha nova tem\u00e1tica de obras comezou a ser abordada. As\u00ed, cineastas do R\u00edo de Xaneiro e Bahia resolveron elaborar novos ideais para o cinema brasileiro. Estes ideais eran contrarios aos car\u00edsimos filmes producidos por Vera Cruz e opostos \u00e1s alienaci\u00f3ns culturais que reflect\u00edan as \"chanchadas\".\nO que os mozos implicados no proceso quer\u00edan era a produci\u00f3n dun cinema barato, feito con \"unha c\u00e1mara na man e unha idea na cabeza\". Os filmes volv\u00edan \u00e1 realidade brasileira e cunha linguaxe adecuada \u00e1 situaci\u00f3n da \u00e9poca. Os temas m\u00e1is tratados estaban fortemente ligados ao desenvolvemento do pa\u00eds. Esa nova fase est\u00e1 ben representada polo filme \"Rio, 40 graus\" (1955), de Nelson Pereira dos Santos. As propostas do neorrealismo italiano foron a inspiraci\u00f3n do autor do filme.\nTemas e estilo.\nOs historiadores do cinema dividen o movemento en tres fases diferentes:\nOs filmes da primeira fase (1960-1964) representan os obxectivos orixinais do Cinema Novo. Eran filmes formais no ton e rurais no escenario, tratando os problemas da clase obreira, como a fame, a violencia, a alienaci\u00f3n relixiosa e a explotaci\u00f3n relixiosa. Ao contrario que o cinema tradicional, que mostraba belos actores profesionais en para\u00edsos tropicais, nesta fase os cineastas buscaban os recantos m\u00e1is escuros da vida brasileira, as \"favelas\" e o \"sert\u00e3o\". O director Glauber Rocha foi o m\u00e1is co\u00f1ecido dos cineastas do momento, con obras como \"Deus e o Diabo na Terra do Sol\", que foron aclamadas por cr\u00edticos de todo o mundo.\nA segunda fase (1964-1968) comeza co golpe de estado que leva o Brasil \u00e1 autarqu\u00eda militar. Os brasileiros perderon fe nos ideais do Cinema Novo, movemento que prometera protexer os dereitos civ\u00eds pero que fracasara en manter a democracia. Os filmes desta fase trataban de desviar as cr\u00edticas e facer fronte \u00e1 angustia e perplexidade que sent\u00eda o pobo. F\u00edxose producindo filmes que analizaban o fracaso de certo populismo.\nA terceira fase (1968-1972) consistiu nunha mestura de temas pol\u00edticos e sociais con personaxes e imaxes non afastados da riqueza e vizosidade da selva brasileira. Foi chamada tam\u00e9n fase tropicalista. Coa modernizaci\u00f3n do pa\u00eds, o Cinema Novo tam\u00e9n se volveu m\u00e1is profesional. Cineastas e espectadores comezaron a sentir que o movemento estaba a contradicir os ideais da s\u00faa primeira fase. Esta percepci\u00f3n deu lugar ao nacemento do Novo Cinema Novo, ou \"Udigrudi\", que empregaba unha est\u00e9tica sucia para volver \u00e1 idea inicial.\nPrincipais nomes do Cinema novo.\nXunto con Rocha e Pereira dos Santos destacaron os directores Cac\u00e1 Diegues, Joaquim Pedro de Andrade, Leon Hirszman, Roberto Santos, Rog\u00e9rio Sganzerla, Ruy Guerra, Olney S\u00e3o Paulo, Paulo C\u00e9sar Saraceni e Alex Viany."}
{"id": "280155", "revid": "47401", "url": "https://gl.wikipedia.org/wiki?curid=280155", "title": "Cinema de Espa\u00f1a", "text": "O cinema espa\u00f1ol \u00e9 o cinema producido en Espa\u00f1a.\nConta con figuras reco\u00f1ecidas internacionalmente no mundo da direcci\u00f3n como Luis Bu\u00f1uel, que realizou a maior parte da s\u00faa carreira en Francia e M\u00e9xico, Segundo de Chom\u00f3n, Carlos Saura, Jes\u00fas Franco, Pedro Almod\u00f3var ou Alejandro Amen\u00e1bar. Outros destacados son o director art\u00edstico Gil Parrondo, ga\u00f1ador de dous premios Oscar e o director de fotograf\u00eda N\u00e9stor Almendros (que desenvolveu a s\u00faa carreira f\u00f3ra de Espa\u00f1a). Os actores Fernando Rey, Francisco Rabal, Antonio Banderas, Sergi L\u00f3pez e Javier Bardem e as actrices Sara Montiel, \u00c1ngela Molina, Victoria Abril, Carmen Maura, Maribel Verd\u00fa e Pen\u00e9lope Cruz tam\u00e9n obtiveron sona f\u00f3ra do seu pa\u00eds.\nInicios.\nAs primeiras exhibici\u00f3ns cinematogr\u00e1ficas en Espa\u00f1a tiveron lugar en Madrid en maio de 1896. Por unha banda o h\u00fangaro Edwin Rousby presentou o d\u00eda 11 no circo Parish o Animat\u00f3grafo ou Teatrograph, derivado do Kinetoscopio de Edison, modificado polo ingl\u00e9s Robert William Paul. Dous d\u00edas despois chegaron imaxes do cinemat\u00f3grafo Lumi\u00e8re, que tra\u00eda Jean Busseret, representante dos inventores para a pen\u00ednsula Ib\u00e9rica.\nAs primeiras cintas rodadas en Espa\u00f1a, en xu\u00f1o de 1896, d\u00e9bense a Alexandre Promio para a casa Lumi\u00e8re. A el segu\u00edrono outros estranxeiros como William Harry Short e Alexandre de Azevedo. Os primeiros espa\u00f1ois que rodaron filmes foron en 1897. Jos\u00e9 Sellier grava na Coru\u00f1a o filme desaparecido \"El Entierro del General S\u00e1nchez Bregua\" en xu\u00f1o dese ano. De Eduardo Jimeno Correas, que comprou o aparato Lumi\u00e8re en xullo de 1897 s\u00f3 se co\u00f1ecen rodaxes dous anos m\u00e1is tarde, como o famoso \"Salida de la misa de doce de la Iglesia del Pilar de Zaragoza\".\nO primeiro filme con argumento foi \"Ri\u00f1a en un caf\u00e9\" (1897), do prol\u00edfico fot\u00f3grafo e director barcelon\u00e9s Fructu\u00f3s Gelabert. O primeiro director de \u00e9xito internacional foi Segundo de Chom\u00f3n, que traballou en Francia e Italia.\nO auxe do cinema mudo.\nEn 1914, Barcelona \u00e9 o centro da industria cinematogr\u00e1fica do pa\u00eds. In\u00edciase o predominio do que se deu en chamar \u201cespa\u00f1oladas\u201d, que esaxeraban o car\u00e1cter espa\u00f1ol e que durar\u00edan ata a d\u00e9cada de 1980. Destacan as de Flori\u00e1n Rey protagonizadas por Imperio Argentina e Ricardo N\u00fa\u00f1ez. Tam\u00e9n se realizaron dramas hist\u00f3ricos, como \"Vida de Crist\u00f3bal Col\u00f3n y su descubrimiento de Am\u00e9rica\" (1917), do franc\u00e9s Gerard Bourgeois, adaptaci\u00f3ns de follet\u00edns como \"Los misterios de Barcelona\" (1916) de Joan Maria Codina, obras teatrais, como \"Don Juan Tenorio\", de Ricardo Ba\u00f1os, e zarzuelas. O dramaturgo Jacinto Benavente, que dixo que \u201c\"no cinema p\u00e1ganme os desperdicios\"\u00bb, rodou versi\u00f3ns das s\u00faas obras teatrais.\nEn 1928, Ernesto Gim\u00e9nez Caballero e Luis Beluga fundan en Madrid o primeiro cineclub. Para ent\u00f3n, Madrid xa era o principal centro industrial f\u00edlmico. Ese mesmo ano Francisco El\u00edas Riquelme roda \"El misterio de la Puerta del Sol\", primeiro filme sonoro espa\u00f1ol. O drama rural \"La aldea maldita\" de Flori\u00e1n Rey converteuse nun \u00e9xito en Par\u00eds, onde Bu\u00f1uel e Dal\u00ed estreaban \"Un chien andalou\".\nA crise do cinema sonoro e o cinema da Segunda Rep\u00fablica.\nEn 1931 a chegada de produci\u00f3ns estranxeiras con son afunde a produci\u00f3n nacional, que se reduciu a catro t\u00edtulos. O ano seguinte Manuel Casanova fundou a Compa\u00f1\u00eda Industrial Film Espa\u00f1ola S.A. (CIFESA), a produtora m\u00e1is importante da historia de Espa\u00f1a. R\u00f3danse seis filmes, inclu\u00eddo o primeiro filme de Luis Bu\u00f1uel en Espa\u00f1a, o documental \"Las Hurdes, tierra sin pan\".\nEn 1933 xa se filmaran dezasete obras e en 1934 outras vinte e unha, entre as que estaba o primeiro \u00e9xito do cine espa\u00f1ol sonoro, sonoro \"La hermana San Sulpicio\" de Flori\u00e1n Rey. A produci\u00f3n de filmes foi ascendendo. Nestes anos consolid\u00e1ronse produtoras e directores que obtiveron unha importante aceptaci\u00f3n popular, como Benito Perojo, a quen se deben \"El negro que ten\u00eda el alma blanca\" (1934) e \"La verbena de la Paloma\" (1935), o maior \u00e9xito comercial do per\u00edodo; ou o mesmo Flori\u00e1n Rey que se ocupou da direcci\u00f3n de \"Nobleza baturra\" (1935) e \"Morena Clara\" (1936). O inicio da Guerra Civil Espa\u00f1ola acabou cos pequenos avances da cinematograf\u00eda da Segunda Rep\u00fablica.\nA guerra e a posguerra.\nDesde 1936, ambos os dous bandos comezan a usar o cinema como medio de propaganda. No bando franquista creouse o Departamento Nacional de Cinematograf\u00eda. Ao conclu\u00edr a guerra numerosos profesionais marcharon ao exilio.\nNo r\u00e9xime franquista instaurouse a censura e imp\u00faxose a obrigatoriedade da dobraxe ao castel\u00e1n de todos os filmes estreados no pa\u00eds. Destacaron nesta \u00e9poca directores como Ignacio F. Iquino (\"El difunto es un vivo \", 1941), Rafael Gil (\"Huella de luz\", 1941), Juan de Ordu\u00f1a (\"Locura de amor\", 1948), Arturo Rom\u00e1n, Jos\u00e9 Luis S\u00e1enz de Heredia (\"Raza\", 1942, con gui\u00f3n de Francisco Franco), Manuel Mur Oti (\"Fedra\", 1956) e Edgar Neville (\"La torre de los siete jorobados\", 1944).\nCIFESA imp\u00faxose como a produtora m\u00e1is rendible da \u00e9poca, con longametraxes inspiradas en episodios ou personaxes de relevancia hist\u00f3rica que obte\u00f1en o apoio das autoridades e con frecuencia o apoio do p\u00fablico. \"Marcelino pan y vino\" (1955) de Ladislao Vajda \u00e9 o primiro filme espa\u00f1ol en obter o reco\u00f1ecemento de cr\u00edtica e p\u00fablico a nivel mundial, chegando a ser premiado no Festival de Berl\u00edn, e iniciou a moda dos nenos actores, da que formaron parte os filmes protagonizados con grande \u00e9xito por Joselito, Marisol, Roc\u00edo D\u00farcal e Pili y Mili.\nAmais das rodaxes con nenos prodixio, a influencia do neorrealismo italiano faise evidente en novos directores como Antonio del Amo, Jos\u00e9 Antonio Nieves Conde (\"Surcos\", 1951), Juan Antonio Bardem (\"Muerte de un ciclista\", 1955, e \"Calle Mayor\", 1956), Marco Ferreri (\"Los chicos\", 1958, \"El pisito\", 1959 e \"El cochecito\", 1960) e Luis Garc\u00eda Berlanga. Este \u00faltimo destacou con filmes como \"Bienvenido, Mister Marshall\" (1952), \"Calabuch\" (1956), \"Los jueves, milagro\" (1957), \"Pl\u00e1cido\" (1961) e \"El verdugo\" (1963). En moitas delas interv\u00e9n o que quizais foi o m\u00e1is importante guionista da historia do cinema espa\u00f1ol, Rafael Azcona. Nas conversaci\u00f3ns de Salamanca, Bardem resumiu o cinema da posguerra nunha frase que se fixo c\u00e9lebre pola s\u00faa dureza: \u00ab\"O cinema espa\u00f1ol actual \u00e9 politicamente ineficaz, socialmente falso, intelectualmente \u00ednfimo, esteticamente nulo e industrialmente raqu\u00edtico\"\u00bb.\nEn 1957 Juan de Ordu\u00f1a obtivo un clamoroso \u00e9xito comercial con \"El \u00faltimo cupl\u00e9\", con Sara Montiel.\nBu\u00f1uel volveu ocasionalmente a Espa\u00f1a para rodar \"Viridiana\" (1961) e \"Tristana\" (1970), baseada na novela de Benito P\u00e9rez Gald\u00f3s e protagonizada por Catherine Deneuve e Fernando Rey. Ambos os dous filmes, especialmente o primeiro, causaron esc\u00e1ndalo no contexto represivo da ditadura franquista.\nO novo cinema espa\u00f1ol.\nEn 1962, Jos\u00e9 Mar\u00eda Garc\u00eda Escudero volveu ocupar a Direcci\u00f3n General de Cine, impulsando as axudas estatais e a Escuela Oficial de Cine, da que sa\u00edu a mayor\u00eda dos novos directores, xeralmente opostos \u00e1 ditadura franquista. Entre estes destacan Mario Camus (\"Young S\u00e1nchez\", 1964); Miguel Picazo (\"La t\u00eda Tula\", 1964); Francisco Regueiro (\"El buen amor\", 1963); Manuel Summers (\"Del rosa al amarillo\", 1963) e sobre todo Carlos Saura (\"La caza\", 1965). Alleo a esta corrente Fernando Fern\u00e1n G\u00f3mez realizou o cl\u00e1sico \"El extra\u00f1o viaje\" (1964). Da televisi\u00f3n proced\u00eda Jaime de Armi\u00f1\u00e1n, autor de \"Mi querida se\u00f1orita\" (1971) e \"Jo, pap\u00e1\" (1975), ambas con enorme \u00e9xito comercial. Da Escola de Barcelona, m\u00e1is experimentalista e cosmopolita, son de salientar Vicente Aranda, Jaime Camino e Gonzalo Su\u00e1rez, que realizaron as s\u00faas obras m\u00e1is importantes xa na d\u00e9cada de 1980.\nO cinema da democracia.\nCo fin da ditadura suprimiuse a censura e permit\u00edronse as manifestaci\u00f3ns culturais noutras linguas, fund\u00e1ndose o Institut de Cinema Catal\u00e0.\nInicialmente triunfaron fen\u00f3menos populares como o \"destape\" (filmes con abundancia de mulleres espidas) e o \"landismo\". Tam\u00e9n comezaron a abordarse temas pol\u00e9micos e rev\u00edsase a historia nacional recente e o franquismo, como \"Canciones para despu\u00e9s de una guerra\" (Basilio Mart\u00edn Patino, 1976) ou \"Pim, pam, pum... \u00a1fuego!\" (Pedro Olea, 1975), as\u00ed como outras visi\u00f3ns m\u00e1is persoais, como \"La escopeta nacional\" (Luis Garc\u00eda Berlanga, 1978).\nOs cambios pol\u00edticos refl\u00edctense inmediatamente nos filmes de Manuel Guti\u00e9rrez Arag\u00f3n e nun ton menos militante pero de maior \u00e9xito popular en \"Asignatura pendiente\", de Jos\u00e9 Luis Garci. As salas ench\u00e9ronse para asistir a filmes da chamada \u201ccomedia madrile\u00f1a\u201d representada por directores como Fernando Colomo e Fernando Trueba. \u00c1 vez comeza a falarse do \u201cnovo cinema vasco\u201d no que se encadran Montxo Armend\u00e1riz e Imanol Uribe. Nesta \u00e9poca estr\u00e9ase \"La colmena\", de Mario Camus, baseada na novela de Camilo Jos\u00e9 Cela.\nDesde os anos 80 destacaron o melodramas de Pedro Almod\u00f3var, xunto a outros directores persoais como Alejandro Amen\u00e1bar e Julio Medem. O humor ten salientables representantes en \u00c1lex de la Iglesia e Santiago Segura.\nPremios e festivais.\nEn 1987 naceron os premios Goya que premian o cinema producido en Espa\u00f1a.\nDestaca tam\u00e9n a gran cantidade de festivais de cinema que existen, especialmente o Festival Internacional de Cine de San Sebasti\u00e1n, que naceu en 1953, e a Semana Internacional de Cine de Valladolid, desde 1956. Outros festivais tem\u00e1ticos son o Festival Internacional de Cinema Fant\u00e0stic de Catalunya (antigo Festival de Cine de Sitges), dedicado ao cinema fant\u00e1stico, e o Festival de M\u00e1laga de Cine Espa\u00f1ol."}
{"id": "280156", "revid": "47401", "url": "https://gl.wikipedia.org/wiki?curid=280156", "title": "Cinema espa\u00f1ol", "text": ""}
{"id": "280157", "revid": "47401", "url": "https://gl.wikipedia.org/wiki?curid=280157", "title": "Cine espa\u00f1ol", "text": ""}
{"id": "280162", "revid": "22570", "url": "https://gl.wikipedia.org/wiki?curid=280162", "title": "Motor shunt", "text": "O motor shunt ou motor de excitaci\u00f3n en paralelo \u00e9 un motor el\u00e9ctrico de corrente continua no que o debandado indutor principal est\u00e1 conectado en derivaci\u00f3n ou paralelo co circu\u00edto formado polos debandados inducidos e indutor auxiliar.\nTal e coma sucede nas dinamos shunt, as bobinas principais est\u00e1n constitu\u00eddas por moitas espiras e cun hilo de pouca secci\u00f3n, polo que a resistencia do debandado principal \u00e9 moi grande.\nNo instante do arranque, o par motor que se desenvolve \u00e9 menor que no motor serie. Coa diminuci\u00f3n da intensidade absorbida, o r\u00e9xime de xiro case non sofre variaci\u00f3n algunha.\n\u00c9 o tipo de motor de corrente continua no que a velocidade non dimin\u00fae m\u00e1is que lixeiramente cando o par aumenta. Os motores de corrente continua en derivaci\u00f3n son axeitados para aplicaci\u00f3n onde se necesita velocidade constante ou nos casos onde \u00e9 necesario un rango apreciable de velocidades.\nDada a s\u00faa estabilidade, os motores shunt pos\u00faen un campo de aplicaci\u00f3n moi amplo: fresadoras, tornos, taladradoras\u2026"}
{"id": "280165", "revid": "56817", "url": "https://gl.wikipedia.org/wiki?curid=280165", "title": "Motor serie", "text": "O motor serie ou motor de excitaci\u00f3n en serie, \u00e9 un tipo de motor el\u00e9ctrico de corrente continua no que o inducido e o debandado indutor ou de excitaci\u00f3n van conectados en serie. \u00c9 por iso que a corrente de excitaci\u00f3n ou do indutor \u00e9 tam\u00e9n a corrente do inducido absorbida polo motor.\nAs principais caracter\u00edsticas deste motor son:\nUtil\u00edzanse nos casos onde se require un gran par de arranque: tranv\u00edas, locomotoras\u2026 e \u00e9 moi pr\u00e1ctica a s\u00faa utilizaci\u00f3n en tracci\u00f3n el\u00e9ctrica."}
{"id": "280166", "revid": "98629", "url": "https://gl.wikipedia.org/wiki?curid=280166", "title": "Motor compound", "text": "Un motor compound (ou motor de excitaci\u00f3n composta) \u00e9 un motor el\u00e9ctrico de corrente continua no que a excitaci\u00f3n \u00e9 orixinada por dous debandados indutores independentes; un disposto en serie con debandado inducido e outro conectado en derivaci\u00f3n co circu\u00edto formado polos debandados: inducido, indutor serie e indutor auxiliar.\nOs motores compound te\u00f1en un campo serie sobre o tope do debandado do campo shunt. Este campo serie, que consiste de poucas voltas dun arame groso, \u00e9 conectado en serie coa armadura e leva a corrente da armadura.\nO fluxo do campo serie var\u00eda directamente a medida que a corrente da armadura var\u00eda, e \u00e9 directamente proporcional \u00e1 carga. O campo serie con\u00e9ctase de xeito que o seu fluxo se engada \u00f3 fluxo do campo principal shunt. Os motores compound con\u00e9ctanse normalmente deste xeito e denom\u00ednanse como compound acumulativo.\nIsto lle confire unha caracter\u00edstica de velocidade que non \u00e9 tan \u201cdura\u201d ou plana coma na do motor shunt, nin tan \u201csuave\u201d coma nun motor serie. Un motor compound ten un limitado rango de debilitamento de campo; a debilitaci\u00f3n do campo pode resultar en exceder a m\u00e1xima velocidade segura do motor sen carga. Os motores de corrente continua compound son utilizados onde se require unha resposta estable de par constante para un amplo rango de velocidades.\nO motor de excitaci\u00f3n composta \u00e9 un motor de excitaci\u00f3n ou campo independente con propiedades do motor serie. O motor da un par constante por medio do campo independente \u00f3 que se engade o campo serie cun valor de carga igual co inducido. Cantos m\u00e1is amperios pasan polo inducido m\u00e1is campo serie se orixina, sempre sen pasar do consumo nominal.\nUtil\u00edzanse en gr\u00faas, ventiladores, prensas e en m\u00e1quinas que requiren un elevado par de arranque coma compresores, laminadoras\u2026"}
{"id": "280167", "revid": "89787", "url": "https://gl.wikipedia.org/wiki?curid=280167", "title": "C\u00e9lula T virxe", "text": "Unha c\u00e9lula T virxe (ou na\u00eff) \u00e9 uha c\u00e9lula T que se diferenciou na medula \u00f3sea, e pasou con \u00e9xito polos procesos de selecci\u00f3n central positiva e negativa no timo. Entre elas est\u00e1n as formas virxes das c\u00e9lulas T colaboradoras (CD4+), chamadas c\u00e9lulas Th0 (c\u00e9lula T colaboradora cero), e das c\u00e9lulas T citot\u00f3xicas (CD8+). Unha c\u00e9lula T virxe consid\u00e9rase madura pero non se atopou a\u00ednda co seu ant\u00edxeno correspondente na periferia, a diferenza das c\u00e9lulas T activadas ou as c\u00e9lulas T de memoria, que si se atoparon con el.\nFenotipo.\nAs c\u00e9lulas T virxes caracter\u00edzanse comunmente pola expresi\u00f3n na superficie de L-selectina (CD62L), a ausencia dos marcadores de activaci\u00f3n CD25, CD44 ou CD69, e a ausencia de isoformas CD45RO de memoria. Tam\u00e9n expresan receptores IL-7 funcionais, consistentes en subunidades do receptor-\u03b1 de IL-7, CD127, e a cadea com\u00fan \u03b3, CD132. No estado virxe, crese que as c\u00e9lulas T est\u00e1n quiescentes e non se dividen.\nFunci\u00f3n.\nAs c\u00e9lulas T virxes poden responder a novos pat\u00f3xenos cos que o sistema inmunitario a\u00ednda non se atopou. O reco\u00f1ecemento por un clon de c\u00e9lulas T virxes do seu ant\u00edxeno correspondente d\u00e1 lugar \u00e1 iniciaci\u00f3n dunha resposta inmunitaria. \u00c1 s\u00faa vez, isto d\u00e1 lugar a que a c\u00e9lula T adquira un fenotipo activado que se detecta pola regulaci\u00f3n \u00e1 alza dos marcadores de superficie CD25+, CD44+, CD62Lbaixo, CD69+ e pode despois diferenciarse en c\u00e9lula T de memoria.\nMecanismo de activaci\u00f3n.\nCando un ant\u00edxeno reco\u00f1ecido se une ao receptor de ant\u00edxenos da c\u00e9lula T (TCR) localizado na membrana plasm\u00e1tica das c\u00e9lulas Th0, estas c\u00e9lulas act\u00edvanse pola fervenza de transduci\u00f3n de sinais \"cl\u00e1sica\" seguinte:\nUnha v\u00eda alternativa \"non cl\u00e1sica\" de activaci\u00f3n implica que a Zap70 activada fosforila directamente a MAPK p38, que \u00e1 s\u00faa vez induce a expresi\u00f3n do receptor de vitamina D (VDR). Ademais, a expresi\u00f3n de PLC-\u03b31 \u00e9 dependente do VDR activado por calcitriol. As c\u00e9lulas T virxes te\u00f1en unha expresi\u00f3n moi baixa de VDR e PLC-\u03b31. Por\u00e9n, a sinalizaci\u00f3n do TCR activada por medio de p38 regula \u00e1 alza a expresi\u00f3n de VDR, e o VDR activado por calcitriol \u00e1 s\u00faa vez regula \u00e1 alza a expresi\u00f3n de PLC-\u03b31. Por tanto, a activaci\u00f3n de c\u00e9lulas T virxes depende de forma esencial duns niveis axeitados de calcitriol.\nEn resumo, para a activaci\u00f3n de c\u00e9lulas T c\u00f3mpre primeiro a activaci\u00f3n por medio da v\u00eda non cl\u00e1sica para incrementar a expresi\u00f3n de VDR e PLC-\u03b31 antes de que a activaci\u00f3n por medio da v\u00eda cl\u00e1sica poida realizarse. Isto proporciona un mecanismo de resposta que ten un certo retardo no que se lle d\u00e1 tempo (unhas 48 horas) ao sistema inmunitario innato para eliminar a infecci\u00f3n antes de que act\u00fae o a resposta inmunitaria adaptativa mediada por c\u00e9lulas T inflamatorias."}
{"id": "280168", "revid": "27155", "url": "https://gl.wikipedia.org/wiki?curid=280168", "title": "Linfocito T virxe", "text": ""}
{"id": "280169", "revid": "27155", "url": "https://gl.wikipedia.org/wiki?curid=280169", "title": "C\u00e9lula Th0", "text": ""}
{"id": "280170", "revid": "27155", "url": "https://gl.wikipedia.org/wiki?curid=280170", "title": "Linfocito Th0", "text": ""}
{"id": "280171", "revid": "56817", "url": "https://gl.wikipedia.org/wiki?curid=280171", "title": "La Opini\u00f3n P\u00fablica", "text": "La Opini\u00f3n P\u00fablica foi un peri\u00f3dico editado en Santiago de Compostela entre 1863 e 1865, localizado no n\u00famero 28 da r\u00faa Nova.\nHistoria e caracter\u00edsticas.\nSubtitulado \"Peri\u00f3dico independiente de intereses morales y materiales\", apareceu en 1863. Bisemanario progresista (era publicado martes e s\u00e1bados), fundado e dirixido por Eugenio Montero R\u00edos, foi voceiro de Antonio Romero Ortiz. Entre os seus colaboradores figurou Ram\u00f3n del Valle e Jos\u00e9 Varela-de Limia L\u00f3pez. Edit\u00e1base na imprenta de Manuel Mir\u00e1s. Cesou a s\u00faa publicaci\u00f3n en 1865."}
{"id": "280172", "revid": "5863", "url": "https://gl.wikipedia.org/wiki?curid=280172", "title": "Ram\u00f3n del Valle", "text": "Ram\u00f3n del Valle Berm\u00fadez de Castro, nado en Vilanova de Arousa en 1823 e finado en Pontevedra en xaneiro de 1890, foi un xornalista, escritor e pol\u00edtico galego.\nTraxectoria.\nFoi mari\u00f1o, navegando como piloto contador no barco de guerra \"Atalaya\". Despois foi secretario do Goberno civil de Pontevedra. Foi redactor de \"La Opini\u00f3n P\u00fablica\". En Vilagarc\u00eda foi director de \"El Eco de la R\u00eda de Arosa\" e fundou \"La Voz de Arosa\"; tam\u00e9n colaborou en \"La Ilustraci\u00f3n Gallega y Asturiana\". Poeta, foi laureado pola s\u00faa composici\u00f3n \"A la r\u00eda de Arosa\" nun certame de Compostela.\nVida persoal.\nCasou con Dolores de la Pe\u00f1a Montenegro e foi pai de Ram\u00f3n Mar\u00eda del Valle-Incl\u00e1n."}
{"id": "280173", "revid": "1888", "url": "https://gl.wikipedia.org/wiki?curid=280173", "title": "Ram\u00f3n del Valle-Incl\u00e1n Berm\u00fadez de Castro", "text": ""}
{"id": "280174", "revid": "23204", "url": "https://gl.wikipedia.org/wiki?curid=280174", "title": "Bull terrier", "text": "O bull terrier, ou English Bull Terrier \"(bull terrier ingl\u00e9s\"), \u00e9 unha raza de c\u00e1nido con orixe en Inglaterra preto \u00f3s comezos do s\u00e9culo XIX. O est\u00e1ndar da s\u00faa raza \u00e9 un can dunha estatura media e de corpo musculoso, outra caracter\u00edstica moi marcada nos bull terrier \u00e9 a ausencia de depresi\u00f3n fronto-nasal no seu foci\u00f1o. Tam\u00e9n existe unha variante da raza m\u00e1is pequena, por\u00e9n conserva os mesmos trazos do seu antecesor, denom\u00ednase bull terrier miniatura.\nHistoria da raza.\nExisten diversidade de versi\u00f3ns referentes \u00f3 nacemento da raza bull terrier, moitos son os que formulan que foi un can criado especificamente como can de pelexa, costume frecuente na sociedade da Inglaterra do s\u00e9culo XIX, outras informaci\u00f3ns tam\u00e9n sit\u00faan a orixe da raza nas mans dun criador chamado James Hinks, co\u00f1ecido por levar \u00f3s seus bull terrier \u00e1s exposici\u00f3ns daquel tempo mais non se sabe realmente se s\u00f3 foi un escaparate para a raza, ou por outra parte, se foi realmente o creador xa que tampouco se conserva documentaci\u00f3n que poida verificar os cruces como realmente seus.\nO bull terrier foi un can valoroso e cheo de coraxe, denominado por moitos como o gladiador dos cans polo seu escuro pasado no que o obrigaron a loitar, acadando vitorias contra outros cans de m\u00e1is porte e peso ca el, e tam\u00e9n participando en batallas contra touros e osos, nas que uns cantos bull terrier pod\u00edan sa\u00edr vitoriosos contra estas bestas de gran poder e magnitude.\n\u00d3 final do s\u00e9culo XIX as pelexas de cans foron prohibidas, ent\u00f3n o papel do bull terrier cambiou completamente, pasou a ser un can dom\u00e9stico, o cal en ocasi\u00f3ns foi empregado como can de pastoreo, ademais de ser un infal\u00edbel cazador de ratos. O seu uso como can de compa\u00f1\u00eda estendeuse por Inglaterra por mor da s\u00faa fidelidade e a s\u00faa valent\u00eda. A d\u00eda de hoxe inclusive a monarqu\u00eda brit\u00e1nica pos\u00fae varios exemplares desta raza.\nCruzamento e constituci\u00f3n.\nPara chegar \u00f3 bull terrier cruz\u00e1ronse diferentes razas, algunhas extintas hoxe, como o English White Terrier, a\u00ednda que tam\u00e9n pos\u00fae xen\u00e9tica de Galgo Ingl\u00e9s, ou D\u00e1lmata para acadar a s\u00faa brancura, ademais nos exemplares brancos de bull terrier p\u00f3dense achar pintas na pel do seu bandullo \u00f3 xeito dun D\u00e1lmata. A outra raza que predomina na xen\u00e9tica do bull terrier \u00e9 a das razas denominadas bull, que lle aportan a s\u00faa musculatura e a constituci\u00f3n forte e compacta, p\u00f3dense observar similitudes no corpo dun bull terrier e dun American Staffordshire Terrier ou un American Pit Bull Terrier, e tam\u00e9n incluso dun English Bull Dog ou dun American Bull Dog.\nA xen\u00e9tica do bull terrier xa constitu\u00edda como raza de por si tam\u00e9n serviu para dar a luz novas razas como \u00e9 caso do Dogo Argentino.\nA constituci\u00f3n do bull terrier \u00e9 forte e compacta, musculosa, e a s\u00faa expresi\u00f3n e atenta e vivaz, denotando certa intelixencia. A s\u00faa cabeza \u00e9 caracter\u00edstica pola s\u00faa forma de ovo, e tam\u00e9n pola ausencia da depresi\u00f3n fronto-nasal. A s\u00faa pelaxe \u00e9 curta e abundante, ag\u00e1s no bandullo onde \u00e9 menos densa, e pode variar a cor existindo d\u00faas variantes dentro da mesma raza, o bull terrier branco, no cal o est\u00e1ndar acepta manchas pero s\u00f3 na testa do animal, por\u00e9n s\u00f3 as manchas no pelo do can xa que a s\u00faa pel est\u00e1 chea de pequenas manchas herdadas dos cruzamento cos D\u00e1lmata. A outra variante \u00e9 a de cor, pode ser marr\u00f3n, negro, ou atigrado, as cales s\u00f3 se diferencian pola cor da s\u00faa pelaxe.\nO bull terrier \u00e9 o \u00fanico can do mundo que pos\u00fae ollos con forma triangular, un trazo que caracteriza moito \u00e1 raza. Non obstante a s\u00faa cabeza \u00e9 curvada, robusta e moi dura, pos\u00fae unha mand\u00edbula cunha gran dentada que pecha en tesoira e na que destacan unhas grandes moas traseiras. A forza de mordida destes cans, \u00e9 a maior do mundo canino proporcionalmente \u00f3 seu peso, e superada s\u00f3 pola do Pastor do C\u00e1ucaso, o cal ten un peso moi superior \u00f3 maior dos bull terrier. A presi\u00f3n de trabada dun bull terrier en quilogramos por cent\u00edmetro equivale \u00e1 dun crocodilo.\nA raza pos\u00fae un lombo ancho, partas curtas e compactas con grandes ombros e tam\u00e9n cunha gran musculatura, o pescozo \u00e9 moi robusto e vai ancheando segundo baixa ata os ombros, o seu rabo non \u00e9 moi longo e as s\u00faas orellas rematan en punta, nalg\u00fans casos \u00e9ranlle cortadas nos primeiros d\u00edas de vida mais esta pr\u00e1ctica xa non se realiza por ser innecesaria, xa que se erguen por si mesmas.\nTemperamento e personalidade.\nO bull terrier \u00e9 un can amigable e divertido, sempre busca ser o centro de atenci\u00f3n e se est\u00e1 san amosarase nervioso e activo. \u00c9 un can fiel \u00f3 seu dono e protector, ademais de desfrutar moito da compa\u00f1\u00eda dos seus donos, sempre buscar\u00e1 contacto humano. O aprendizaxe do bull terrier \u00e9 lento pero seguro, son cans dunha gran personalidade e obstinaci\u00f3n ademais de ser intelixentes, buscar\u00e1n sempre levar a cabo o cometido que se propo\u00f1an. Debido \u00f3 seu car\u00e1cter leal \u00e1s persoas o bull terrier non est\u00e1 considerado can perigoso, ag\u00e1s nalgunhas poucas excepci\u00f3ns, por mor do seu bo comportamento e a pesar do potencial que pos\u00fae.\nA raza ten feito aparici\u00f3ns cinematogr\u00e1ficas, como en \"Babe\", \"Frankenweenie\" e demais series, tam\u00e9n foi co\u00f1ecido por ser a mascota do presidente Herbert Clark Hoover dos Estados Unidos de Am\u00e9rica, o xeneral Patton, Paul McCartney, Ana de Inglaterra e Diana de Gales."}
{"id": "280176", "revid": "98629", "url": "https://gl.wikipedia.org/wiki?curid=280176", "title": "El Eco de la R\u00eda de Arosa", "text": "El Eco de la R\u00eda de Arosa foi un semanario editado en Vilagarc\u00eda de Arousa entre 1878 e 1880.\nHistoria e caracter\u00edsticas.\nApareceu o 18 de marzo de 1878. Peri\u00f3dico semanal fundado por Jos\u00e9 Fern\u00e1ndez Caro, estivo dirixido por Edelmiro Trillo at\u00e9 xu\u00f1o de 1879, e despois por Ram\u00f3n del Valle. Cesou a s\u00faa publicaci\u00f3n en 1880. Foi continuado por \"La Voz de Arosa\"."}
{"id": "280177", "revid": "85894", "url": "https://gl.wikipedia.org/wiki?curid=280177", "title": "Edelmiro Trillo", "text": "Edelmiro Trillo Garc\u00eda-Se\u00f1or\u00e1ns, nado en Santiago de Compostela o 17 de setembro de 1854 e finado en Vilagarc\u00eda de Arousa en xu\u00f1o de 1930, foi un xu\u00edz galego.\nTraxectoria.\nFillo de Eduardo Trillo Salelles, pasou a s\u00faa nenez e xuventude en Vilagarc\u00eda de Arousa. Estudou Dereito na Universidade de Santiago de Compostela, rematando en 1876. Exerceu como avogado na Coru\u00f1a e en 1886 foi Xu\u00edz de primeira instancia en Mondo\u00f1edo, pasando despois aos xulgados de Corcubi\u00f3n, Mondariz, Ferrol e Vigo. En 1912 foi maxistrado da Audiencia de Madrid e en 1920 foi nomeado maxistrado do Tribunal Supremo.\nDirixiu o peri\u00f3dico de Vilagarc\u00eda \"El Eco de la R\u00eda de Arosa\" e colaborou en \"Galicia Nueva\"."}
{"id": "280178", "revid": "1888", "url": "https://gl.wikipedia.org/wiki?curid=280178", "title": "Edelmiro Trillo Se\u00f1or\u00e1ns", "text": ""}
{"id": "280179", "revid": "98629", "url": "https://gl.wikipedia.org/wiki?curid=280179", "title": "Motor de excitaci\u00f3n independente", "text": "Os motores de excitaci\u00f3n independente son aqueles que obte\u00f1en a alimentaci\u00f3n do rotor e do estator de d\u00faas fontes de tensi\u00f3n independentes. As\u00ed, o campo do estator \u00e9 constante \u00f3 non depender da carga do motor, e o par de forza \u00e9 practicamente constante. As variaci\u00f3n de velocidade \u00f3 aumentar a carga deberanse s\u00f3 \u00e1 diminuci\u00f3n da forza electromotriz por aumentar a ca\u00edda de tensi\u00f3n no rotor.\nAs curvas caracter\u00edsticas do motor a mi\u00fado son d\u00faas:\nO motor de excitaci\u00f3n independente \u00e9 o m\u00e1is axeitado para calquera tipo de regulaci\u00f3n pola independencia entre o control polo indutor e o control polo inducido.\nOs motores de excitaci\u00f3n independente te\u00f1en como aplicaci\u00f3ns industriais o torneado e taladrado de materiais, ventilaci\u00f3n de fornos, retroceso de \u00fatiles para serrar..."}
{"id": "280180", "revid": "98629", "url": "https://gl.wikipedia.org/wiki?curid=280180", "title": "Motor autoexcitaci\u00f3n", "text": "A autoexcitaci\u00f3n do motor v\u00e9n dada cando a corrente continua que percorre as bobinas indutoras procede da mesma m\u00e1quina de corrente continua.\nAproveitando a existencia dun certo magnetismo remanente, por mor do ciclo de hist\u00e9rese que presentan os materiais magn\u00e9ticos, este fluxo remanente provoca que \u00f3 xirar o inducido se xere nel unha pequena forza electromotriz (f.e.m.), que convenientemente aplicada \u00f3 circu\u00edto de excitaci\u00f3n, dar\u00e1 lugar a unha pequena corrente inducida que reforzar\u00e1 o magnetismo remanente de inicio, o que provocar\u00e1 que a f.e.m. inicial se vexa reforzada, xerando unha maior corrente que dar\u00e1 maior excitaci\u00f3n, reforz\u00e1ndose o fluxo, producindo un novo aumento de f.e.m. e as\u00ed sucesivamente ata conseguir o punto de cebado da m\u00e1quina, no que se alcanza un punto de estabilidade de tensi\u00f3n en bornes da m\u00e1quina, dando lugar a que se mante\u00f1a constante a corrente de excitaci\u00f3n e polo tanto tam\u00e9n o fluxo indutor. Este punto de estabilidade alc\u00e1nzase por mor de que os materiais magn\u00e9ticos presentan un c\u00f3bado de saturaci\u00f3n a partir do cal a\u00ednda que se aumente a corrente de excitaci\u00f3n, non pode aumentarse a magnetizaci\u00f3n do n\u00facleo magn\u00e9tico.\nSegundo sexa a conexi\u00f3n entre as bobinas do debado indutor e do inducido, dist\u00ednguense tres tipos de m\u00e1quinas autoexcitadas: shunt ou derivaci\u00f3n, serie e composta ou compound."}
{"id": "280194", "revid": "1131", "url": "https://gl.wikipedia.org/wiki?curid=280194", "title": "Sociedad Hijos de Silleda", "text": "A Sociedad Hijos de Silleda foi unha sociedade de emigrantes galegos do concello de Silleda na Arxentina, fundada en 1908.\nHistoria e caracter\u00edsticas.\nFundada en 1908 por Victoriano Souto, Antonio Carballo e Ant\u00f3n Alonso R\u00edos, creou tres escolas noutras tantas parroquias do concello: no ano 1917 inaugurouse a Escola Rosal\u00eda de Castro no lugar de Freixeiro (Laro); posteriormente, abreu a Escola \"Bernardino Rivadavia\" na Penadauga (Escuadro), e por \u00faltimo a Escola Francisco Giner de los R\u00edos no Marco (Siador). Foi unha das sociedades promotoras en 1921 da Federaci\u00f3n de Sociedades Gallegas Agrarias y Culturales.\nNo ano 2009 o goberno municipal de Silleda cambiou a denominaci\u00f3n do tramo final da r\u00faa Arxentina por r\u00faa Sociedad Hijos de Silleda."}
{"id": "280199", "revid": "1131", "url": "https://gl.wikipedia.org/wiki?curid=280199", "title": "EDAR de Cabo Priori\u00f1o", "text": "A EDAR de Cabo Priori\u00f1o \u00e9 unha estaci\u00f3n depuradora de augas residuais situada en Ferrol, preto do porto exterior e na entrada da r\u00eda de Ferrol. \u00c9 empregada para o tratamento das augas de Ferrol, Nar\u00f3n e Neda.\nDescrici\u00f3n.\nA planta foi constru\u00edda nun desmonte da outra banda do porto exterior de Ferrol. As augas residuais da banda dereita da r\u00eda de Ferrol chegan a ela dende unha estaci\u00f3n de bombeo na Gra\u00f1a por un t\u00fanel de m\u00e1is de 7\u00a0km. As augas tratadas v\u00e9rtense ao oc\u00e9ano por un emisario submarino.\nA obra custou 36\u00a0859\u00a0331,76 euros pagados nun 85 % pola Uni\u00f3n Europea e o outro 15 % por Augas de Galicia\nEn agosto de 2015 o concello de Ferrol fixo p\u00fablico que a EDAR despois dun ano da inauguraci\u00f3n non era quen de tratar as augas residuais vertendo ao oc\u00e9ano sen completar o tratamento."}
{"id": "280203", "revid": "1888", "url": "https://gl.wikipedia.org/wiki?curid=280203", "title": "Jos\u00e9 Ram\u00f3n Paratcha", "text": "Jos\u00e9 Ram\u00f3n Paratcha Pon, finado en Vilagarc\u00eda de Arousa en xaneiro de 1928, foi un impresor e xornalista galego.\nTraxectoria.\nFillo de Ventura Domingo Paratcha. Continuou coa imprenta do seu pai, onde se imprimiron moitos dos peri\u00f3dicos de Vilagarc\u00eda. Tam\u00e9n dirixiu \"El Comercio\" (1881) e \"El Eco Comercial\". No seu obradoiro imprim\u00edronse os peri\u00f3dicos pontevedreses \"La Tranca\" e \"\u00a1Beso a Vd. la mano!\"."}
{"id": "280204", "revid": "5863", "url": "https://gl.wikipedia.org/wiki?curid=280204", "title": "El Heraldo Gallego (Buenos Aires)", "text": "El Heraldo Gallego foi un semanario editado en Buenos Aires entre 1906 e 1950.\nTraxectoria.\nSubtitulado \"\u00d3rgano de las colectividades gallegas en el Plata\", apareceu o 15 de setembro de 1906. Estaba dirixido por Julio de la Cuesta e Ricardo Valcarce era o subdirector. Ofrec\u00eda informaci\u00f3n sobre Galicia e a colectividade emigrada no R\u00edo da Prata. Inclu\u00eda colaboraci\u00f3ns literarias na secci\u00f3n \"P\u00e1xina enxebre\". Redactada maioritariamente en castel\u00e1n, entre os seus colaboradores figuraban Ant\u00f3n Noriega Varela, Ant\u00f3n Vilar Ponte, Avelino Rodr\u00edguez El\u00edas, Manuel Linares Rivas, Fortunato Cruces, Isaac de Montenegro e Galo Salinas. En 1932 apareceu cun novo subt\u00edtulo: \"El peri\u00f3dico gallego de mayor circulaci\u00f3n en la Argentina y el Uruguay\". Cesou a s\u00faa publicaci\u00f3n en 1950."}
{"id": "280205", "revid": "1888", "url": "https://gl.wikipedia.org/wiki?curid=280205", "title": "Jos\u00e9 Ram\u00f3n Paratcha Pon", "text": ""}
{"id": "280206", "revid": "27155", "url": "https://gl.wikipedia.org/wiki?curid=280206", "title": "C\u00e9lula T de memoria", "text": "As c\u00e9lulas T de memoria (ou con memoria) son un conxunto de linfocitos T que se encontraron previamente co seu ant\u00edxeno correspondente e reco\u00f1ec\u00e9rono; polo que tam\u00e9n se lles chama \u00e1s veces c\u00e9lulas con experiencia de ant\u00edxeno. As c\u00e9lulas T de memoria que te\u00f1en \"experiencia de ant\u00edxeno\" porque se encontraron previamente con el en anteriores infecci\u00f3ns v\u00edricas ou bacterianas, ou por vacinaci\u00f3n ou polo encontro con c\u00e9lulas cancerosas, viven longo tempo en estado inactivo, pero un segundo encontro co mesmo invasor fai que se reproduzan rapidamente e orixinen unha resposta inmunitaria (secundaria) m\u00e1is r\u00e1pida e forte que a que se produciu a primeira vez que se tivo contacto co invasor (resposta primaria). Este comportamento util\u00edzase en ensaios de proliferaci\u00f3n de linfocitos T, que poden indicar a exposici\u00f3n previa a ant\u00edxenos espec\u00edficos.\nEn resumo, a funci\u00f3n das c\u00e9lulas T con memoria \u00e9 actuar na resposta secundaria para realizar unha resposta r\u00e1pida e forte contra un ant\u00edxeno que aparece de novo e co que xa se tivo un contacto previo.\nSubpoboaci\u00f3ns.\nDentro da poboaci\u00f3n total de c\u00e9lulas T de memoria dist\u00ednguense subpoboaci\u00f3ns reco\u00f1ecidas pola expresi\u00f3n diferencial do receptor de quimiocinas CCR7 e L-selectina (CD62L).\nAs c\u00e9lulas T de memoria espec\u00edficas de ant\u00edxeno que act\u00faan contra virus e outras mol\u00e9culas microbianas poden ser do tipo TCM ou TEM, e a\u00ednda que a maior\u00eda da informaci\u00f3n est\u00e1 baseada actualmente en observaci\u00f3ns de c\u00e9lulas T citot\u00f3xicas (CD8+), poboaci\u00f3ns similares parecen existir nas c\u00e9lulas T colaboradoras (CD4+).\nM\u00e1is recentemente, explor\u00e1ronse outras subpoboaci\u00f3ns utilizando as mol\u00e9culas coestimulatorias CD27 e a expresi\u00f3n de CD28 ademais de CCR7 e CD62L."}
{"id": "280210", "revid": "1888", "url": "https://gl.wikipedia.org/wiki?curid=280210", "title": "Julio de la Cuesta", "text": "Julio de la Cuesta, nado en Vigo e finado en Buenos Aires en xullo de 1933, foi un xornalista galego.\nTraxectoria.\nEmigrou a Cuba onde foi redactor-xefe de \"Galicia Ilustrada\". Trasladouse despois a Buenos Aires onde foi correspondente de \"Noticiero de Vigo\" e dirixiu \"La Iberia\" (1908) e \"El Heraldo Gallego\" at\u00e9 a s\u00faa morte en 1933, cando ti\u00f1a 47 anos. En 1929 recibiu unha homenaxe da colonia galega en Buenos Aires polos vinte anos de \"El Heraldo Gallego\". Finou en Buenos Aires en xullo de 1933.\nVida persoal.\nCasou con Francisca Zarauza e foi pai de Celsa de la Cuesta Zarauza."}
{"id": "280211", "revid": "27155", "url": "https://gl.wikipedia.org/wiki?curid=280211", "title": "C\u00e9lula T con memoria", "text": ""}
{"id": "280212", "revid": "27155", "url": "https://gl.wikipedia.org/wiki?curid=280212", "title": "Linfocito T de memoria", "text": ""}
{"id": "280213", "revid": "27155", "url": "https://gl.wikipedia.org/wiki?curid=280213", "title": "Linfocito T con memoria", "text": ""}
{"id": "280215", "revid": "27155", "url": "https://gl.wikipedia.org/wiki?curid=280215", "title": "Resposta inmunitaria", "text": ""}
{"id": "280218", "revid": "5863", "url": "https://gl.wikipedia.org/wiki?curid=280218", "title": "Alonso Girgado", "text": ""}
{"id": "280226", "revid": "5863", "url": "https://gl.wikipedia.org/wiki?curid=280226", "title": "Bull Terrier", "text": ""}
{"id": "280237", "revid": "25871", "url": "https://gl.wikipedia.org/wiki?curid=280237", "title": "Araki Murashige", "text": "Araki Murashige (\"\u8352\u6728 \u6751 \u91cd\"), nado en 1535 e finado o 20 de xu\u00f1o de 1586 foi un samurai do per\u00edodo Sengoku.\nTraxectoria.\nMurashige era vasalo de Oda Nobunaga e \"daimi\u00f4\" do castelo de Itami. Comandaba unha parte das forzas de Nobunaga durante o sitio de Ishiyama Hongan-ji\nmais en 1578 Akechi Mitsuhide acusouno de simpat\u00edas co clan M\u014dri, inimigo de Nobunaga. Refuxiado no castelo de Itami resistiu durante un ano o sitio que estableceron as forzas de Nobunaga e tras caer o castelo fuxiu.\nLenda.\nExiste a lenda que tras ser acusado de traiz\u00f3n o seu se\u00f1or Nobunaga mandouno chamar; presentouse onde el estaba e como era costume fixo a reverencia cerimonial na entrada pero intu\u00edu o plan de Nobunaga de romperlle o pescozo nese momento, pechando os gardas a fusuma (paneis), e colocou o tessen (abano de ferro) na fenda para impedir o peche. Araki actuou como se nada acontecera e Nobunaga perdonoulle a vida reconcili\u00e1ndose con el."}
{"id": "280239", "revid": "5863", "url": "https://gl.wikipedia.org/wiki?curid=280239", "title": "Levantamento do 2 de maio", "text": "O Levantamento do 2 de maio foi un alzamento de car\u00e1cter popular e militar que tivo lugar en Madrid en 1808 contra os ocupantes franceses, que se saldou cuns fusilamentos masivos por parte das tropas napole\u00f3nicas no d\u00eda seguinte. Neste contexto revolucionario xorden, entre maio e xu\u00f1o, \"Xuntas\" en moitas capitais de provincia de Espa\u00f1a, cada unha cos seus ex\u00e9rcitos, os seus dep\u00f3sitos de armas e de provisi\u00f3ns e coas s\u00faas finanzas.\nO afrancesamento do Consello de Castela, que aceptou nun primeiro momento o mandato de Napole\u00f3n Bonaparte, provocou conflitos ideol\u00f3xicos coas Xuntas, cuxo poder aumentaba \u00e1 par do apoio do pobo, at\u00e9 que, finalmente, o Consello debeu resignarse a que foran estas, m\u00e1is numerosas, as que ostentaran a soberan\u00eda.\nPouco antes, o 10 de abril, constitu\u00edrase unha Xunta Suprema de Goberno como representaci\u00f3n do rei Fernando VII mentres durase a viaxe que emprendera a Francia. Por\u00e9n, o poder efectivo quedara nas mans de Joachim Murat, cu\u00f1ado e \"Lugartenente en Espa\u00f1a\" de Napole\u00f3n, que reducira a Xunta a un mero monicreque, simple espectador dos acontecementos.\nO 27 de abril, Murat solicitou, supostamente en nome de Carlos IV, a autorizaci\u00f3n para o traslado a Baiona dos dous fillos deste que a\u00ednda quedaban na cidade, Mar\u00eda Lu\u00edsa, ra\u00ed\u00f1a de Etruria, e o infante Francisco de Paula.\nA\u00ednda que a Xunta se negou inicialmente, tras unha reuni\u00f3n na noite do 1 ao 2 de maio, e ante as instruci\u00f3ns de Fernando VII chegadas a trav\u00e9s dun emisario desde Baiona, finalmente cedeu.\n\"Que nolo levan!\".\nO 2 de maio de 1808, na primeira hora da ma\u00f1\u00e1, unha multitude de madrile\u00f1os comezou a concentrarse fronte do Palacio Real. A xente co\u00f1ec\u00eda a intenci\u00f3n dos soldados franceses de sacar de palacio ao infante Francisco de Paula para levalo a Francia co resto da Familia Real, polo que, ao grito de Jos\u00e9 Blas Molina \"Que nolo levan!\", parte do xent\u00edo asaltou o Palacio. O infante asomouse a un balc\u00f3n, provocando que aumentase o balbordo na praza. Este tumulto foi aproveitado por Joachim Murat, que mandou un destacamento da Garda Imperial ao Palacio, acompa\u00f1ado de artillar\u00eda, a cal fixo fogo contra a multitude. Ao desexo do pobo de impedir a sa\u00edda do infante, uniuse o de vingar os mortos e o de desfacerse dos franceses. Con estes sentimentos, a loita estendeuse por todo Madrid.\nLoita nas r\u00faas.\nOs madrile\u00f1os comezaron as\u00ed un levantamento popular espont\u00e1neo pero longamente larvado desde a entrada no pa\u00eds das tropas francesas, improvisando soluci\u00f3ns \u00e1s necesidades da loita nas r\u00faas. Constitu\u00edronse partidas de barrio comandadas por caudillos espont\u00e1neos, buscouse o aprovisionamento de armas \u2014xa que nun principio as \u00fanicas de que dispuxeron foron navallas\u2014 e comprenderon a necesidade de impedir a entrada na cidade das tropas francesas acampadas nas s\u00faas inmediaci\u00f3ns.\nPero todo isto non foi suficiente. Cando os madrile\u00f1os quixeron protexer as portas da cerca da cidade, a maior\u00eda das tropas de Murat (uns 30.000 homes) xa penetraran nela.\nPor\u00e9n, a xente seguiu loitando durante toda a xornada utilizando calquera obxecto que fora suscept\u00edbel de servir de arma, como pedras, agullas de coser, testos guindados desde balc\u00f3ns... As\u00ed, os acoitelamentos, degolamentos e detenci\u00f3ns suced\u00e9ronse nunha xornada sanguenta.\nMamelucos e lanceiros napole\u00f3nicos extremaron a s\u00faa crueldade coa poboaci\u00f3n e varios centos de madrile\u00f1os, homes e mulleres, as\u00ed como soldados franceses, morreron na refrega. Goya reflectir\u00eda estas loitas poucos anos despois, na s\u00faa tea \"El dos de mayo de 1808 en Madrid\", cadro tam\u00e9n co\u00f1ecido como \"La carga de los mamelucos\".\nA\u00ednda que a resistencia ao avance franc\u00e9s foi moito m\u00e1is eficaz do que Murat previra, especialmente na Puerta de Toledo, a Puerta del Sol e o Parque de Artillar\u00eda de Montele\u00f3n, a s\u00faa operaci\u00f3n permitiulle someter a Madrid baixo a xurisdici\u00f3n militar e po\u00f1er baixo as s\u00faas ordes \u00e1 Xunta de Goberno. Pouco a pouco, os focos de resistencia popular foron decaendo.\nDao\u00edz e Velarde.\nMentres se desenvolv\u00eda a loita, os militares espa\u00f1ois permaneceron, seguindo as ordes do capit\u00e1n xeneral Francisco Javier Negrete, acuartelados e pasivos. S\u00f3 os artilleiros do Parque de Artillar\u00eda no Palacio de Montele\u00f3n desobedeceron as ordes un\u00edndose \u00e1 insurrecci\u00f3n. Os heroes de maior graduaci\u00f3n foron os capit\u00e1ns Luis Dao\u00edz y Torres, que asumiu o mando dos insurrectos por ser o m\u00e1is antigo, e Pedro Velarde Santill\u00e1n. Cos seus homes encerr\u00e1ronse no Parque de Artillar\u00eda de Montele\u00f3n e, tras repeler unha primeira ofensiva francesa ao mando do xeneral Lefranc, morreron loitando heroicamente ante os reforzos enviados por Murat. Outros militares novos tampouco acataron a orde superior de non intervir e loitaron canda Dao\u00edz e Velarde en Montele\u00f3n, como o tenente Jacinto Ruiz e os alf\u00e9reces de fragata Juan Van Halen, que foi ferido de gravidade, e Jos\u00e9 Hezeta.\nOs levantados en armas.\nO Levantamento do 2 de maio non foi a rebeli\u00f3n do Estado espa\u00f1ol contra os franceses, sen\u00f3n a das clases populares de Madrid contra o ocupante tolerado (por indiferenza, medo ou interese) por gran n\u00famero de membros da Administraci\u00f3n. De feito, a entrada das tropas francesas fix\u00e9rase legalmente, ao abeiro do Tratado de Fontainebleau, cuxos l\u00edmites, por\u00e9n, axi\u00f1a vulneraron, excedendo a cota permitida e ocupando prazas que non estaban no cami\u00f1o cara a Portugal, o seu suposto obxectivo. \"La Carga de los Mamelucos\", antes citada, presenta as principais caracter\u00edsticas da loita: profesionais perfectamente equipados (os mamelucos e os coiraceiros) fronte a unha multitude practicamente desarmada, e a presenza activa no combate de mulleres, algunhas das cales perderon incluso a vida (Manuela Malasa\u00f1a e Clara del Rey, por exemplo).\nRepresi\u00f3n.\nA represi\u00f3n foi cruel. Murat, non conforme con aplacar o levantamento, planeou tres obxectivos: controlar a Administraci\u00f3n e o Ex\u00e9rcito espa\u00f1ois, aplicar un rigoroso castigo aos rebeldes para escarmentar a todos os espa\u00f1ois e afirmar que era el quen gobernaba Espa\u00f1a, pa\u00eds cuxo trono anhelaba.\nA mesma tarde do 2 de maio asinou un decreto no que creaba unha comisi\u00f3n militar, presidida polo xeneral Grouchy, para sentenciar a morte a todos cantos fosen capturados coas armas na man (\"Todos os que foron presos no alboroto e coas armas na man, ser\u00e1n arcabuceados\").\nO Consello de Castela publicou unha proclama na que se declarou il\u00edcita calquera reuni\u00f3n en sitios p\u00fablicos e ordenou a entrega de todas as armas, brancas ou de fogo. Militares espa\u00f1ois colaboraron con Grouchy na comisi\u00f3n militar. Neses primeiros momentos, as clases podentes pareceron preferir o triunfo das armas de Murat antes que o dos \"patriotas\", compostos unicamente por individuos das clases populares.\nNo Sal\u00f3n do Prado foron fusiladas 32 persoas o mesmo d\u00eda 2 de maio; outras 11 persoas foron executadas noutros puntos da cidade (Cibeles, Recoletos, Puerta de Alcal\u00e1 e Buen Suceso). Ao d\u00eda seguinte os franceses fusilaron 24 persoas na monta\u00f1a do Pr\u00edncipe P\u00edo e outras 12 no Buen Retiro. A cifra exacta de baixas foi obxecto de gran controversia, pero o historiador P\u00e9rez Guzm\u00e1n, que revisou todos os arquivos dispo\u00f1\u00edbeis en 1908, contabilizou 409 mortos, 39 deles militares, e 170 feridos, dos cales 28 eran militares. O resto dos mortos e feridos eran civ\u00eds. A\u00ednda considerando outros falecementos que non foran rexistrados (pola confusi\u00f3n do momento ou por medo \u00e1s represalias francesas) a cifra total de mortos \u00e9 por forza inferior a 500. Chama a atenci\u00f3n que os militares non cheguen \u00e1 d\u00e9cima parte das baixas mortais.\nConsecuencias.\nMurat pensaba que acabara cos \u00edmpetos revolucionarios dos espa\u00f1ois, aos que lles puxera un medo pavoroso, e que garantira para si mesmo a coroa de Espa\u00f1a. Por\u00e9n, o sangue derramado non fixo sen\u00f3n inflamar a\u00ednda m\u00e1is os \u00e1nimos dos espa\u00f1ois e dar o sinal de comezo da loita en toda Espa\u00f1a contra as tropas invasoras. O mesmo 2 de maio, \u00e1 tarde, na vila de M\u00f3stoles, ao escoitar as novas tra\u00eddas polos fuxitivos da represi\u00f3n na capital, Juan P\u00e9rez Villamil, Secretario do Almirantado e Fiscal do Supremo Consello de Guerra, f\u00edxolles asinar aos alcaldes da \"villa\" (Andr\u00e9s Torrej\u00f3n e Sim\u00f3n Hern\u00e1ndez) un bando -o co\u00f1ecido como \"Bando dos alcaldes de M\u00f3stoles\"- no que se chamaba a todos os espa\u00f1ois a empu\u00f1ar as armas contra o invasor, empezando por acudir ao socorro da capital. Ese bando far\u00eda, dun modo indirecto, comezar o levantamento xeral, cuxos primeiros movementos, a\u00ednda que posteriormente suspendidos, foron os que promoveron o corrixidor de Talavera de la Reina, Pedro P\u00e9rez de la Mula, e o alcalde maior de Trujillo, Antonio Mart\u00edn Rivas. Ambas as autoridades prepararon alistamentos de voluntarios, con v\u00edveres e armas, e a mobilizaci\u00f3n de tropas, para acudir no auxilio da capital.\nNeste contexto revolucionario xorden, entre maio e xu\u00f1o, \"Xuntas\" en moitas capitais de provincia de Espa\u00f1a, cada unha cos seus ex\u00e9rcitos, os seus dep\u00f3sitos de armas e de provisi\u00f3ns e coas s\u00faas finanzas.\nEn Galicia.\nA cidade da Coru\u00f1a foi, en maio de 1808, a primeira que se levantou en armas contra os franceses, cando os alarmantes rumores sobre a entrega das autoridades, e por tanto do pa\u00eds, a Napole\u00f3n inquietaron a poboaci\u00f3n. Pouco despois \u00e1lzase a de Santiago e, a continuaci\u00f3n, todas as demais cidades e vilas seguen o exemplo das d\u00faas principais urbes galegas, formando \"Xuntas de Goberno\" que, a instancias da da Coru\u00f1a, acabaron conflu\u00edndo e integrando a Xunta Suprema do Reino de Galicia que actuou, durante apenas seis meses, como soberana xa que, ao estar Fernando VII preso e cativo en Francia, actuou, no seu nome, como o goberno dun reino independente."}
{"id": "280245", "revid": "1888", "url": "https://gl.wikipedia.org/wiki?curid=280245", "title": "Cronobiograf\u00eda de Rosal\u00eda de Castro", "text": "Li\u00f1a temporal ou cronobiograf\u00eda de Rosal\u00eda de Castro."}
{"id": "280249", "revid": "624", "url": "https://gl.wikipedia.org/wiki?curid=280249", "title": "Etrusca", "text": ""}
{"id": "280266", "revid": "5863", "url": "https://gl.wikipedia.org/wiki?curid=280266", "title": "El Noticiero Gallego (Buenos Aires)", "text": "El Noticiero Gallego foi un peri\u00f3dico editado en Buenos Aires entre 1889 e 1890.\nHistoria e caracter\u00edsticas.\nPeri\u00f3dico bisemanal que apareceu en 1889 continuando a \"El Gallego\". Estaba dirixido por Manuel Lema. Preocupado pola situaci\u00f3n econ\u00f3mica e social de Galicia. Reproduciu a \"Constituci\u00f3n Regional para o futuro Estado gallego\" en follet\u00edn. Cesou a s\u00faa publicaci\u00f3n en 1890."}
{"id": "280267", "revid": "1131", "url": "https://gl.wikipedia.org/wiki?curid=280267", "title": "Universidade da Rep\u00fablica", "text": "A Universidade da Rep\u00fablica (en castel\u00e1n \"Universidad de la Rep\u00fablica\" - UdelaR) \u00e9 a \u00fanica instituci\u00f3n de ensino superior p\u00fablica do Uruguai. Sendo a m\u00e1is grande e tam\u00e9n a m\u00e1is importante do pa\u00eds, a universidade conta con m\u00e1is de 80 mil estudantes (81.774 estudantes no 2007) e comprende 14 facultades, entre outros institutos e escolas universitarias. A instituci\u00f3n foi fundada no 18 de xullo de 1849, na cidade de Montevideo."}
{"id": "280270", "revid": "1410", "url": "https://gl.wikipedia.org/wiki?curid=280270", "title": "Google Nexus", "text": "Google Nexus \u00e9 unha li\u00f1a de dispositivos m\u00f3biles que empregan o sistema operativo Android desenvolvido por Google en colaboraci\u00f3n con fabricantes de hardware.\nOs dispositivos da serie Nexus foron considerados os produtos Android insignia de Google. Non te\u00f1en modificaci\u00f3ns realizadas polo operador de telefon\u00eda, nin polos fabricantes, e ademais te\u00f1en un xestor de inicio non bloqueado, para permitir un maior desenvolvemento e individualizaci\u00f3n do usuario final.\nCoa expansi\u00f3n da li\u00f1a de produtos Google Pixel a finais de 2016, Google declarou que eles \"non quer\u00edan pechar a porta completamente, pero non hai plans agora mesmo de facer m\u00e1is dispositivos Nexus\". En 2017, Google colaborou con HMD Global para fabricar novos tel\u00e9fonos Nokia, que foi considerado por moitos como unha recuperaci\u00f3n de Nexus.\nTel\u00e9fonos intelixentes.\nNexus One.\nO Nexus One foi fabricado por HTC e lanzado en xaneiro do 2010 como o primeiro tel\u00e9fono Nexus. Foi lanzado con Android 2.1 Eclair, e foi actualizado en maio de 2010 como o primeiro tel\u00e9fono con Android 2.2 Froyo. Logo, este foi actualizado a Android 2.3 Gingerbread. Anunciouse que Google deixar\u00eda de dar soporte ao Nexus One, cuxa unidade de procesamento gr\u00e1fico (GPU, Adreno 200) \u00e9 deficiente na prestaci\u00f3n no novo moto de aceleraci\u00f3n 2D da interface de usuario de Android 4.0 Ice Cream Sandwich. O Nexus S e os novos modelos te\u00f1en un hardware para manexar a nova tecnolox\u00eda de renderizado.\nNexus S.\nO Nexus S, fabricado por Samsung, lanzouse en decembro de 2010, coincidindo co lanzamento de Android 2.3 Gingerbread. En decembro de 2011, actualizouse a Android 4.0 Ice Cream Sandwich, coa maior\u00eda das variaci\u00f3ns, m\u00e1is tarde este ser\u00eda actualizado a Android 4.1 Jelly Bean en xullo de 2012.\nGalaxy Nexus.\nO Galaxy Nexus, fabricado por Samsung, foi lanzado en novembro de 2011 (versi\u00f3n GSM, EE.UU. lanzado por Verizon o 15 de decembro do 2011), coincidindo co lanzamento de Android 4.0 Ice Cream Sandwich. Actual\u00edzase \u00e1 versi\u00f3n do software Android 4.2.2 (Jelly Bean) a mediados de febreiro de 2013 e en xullo do mesmo ano actualizouse a Jelly Bean 4.3\nNexus 4.\nO Nexus 4 \u00e9 o primeiro tel\u00e9fono intelixente da gama Google Nexus fabricado por LG. Tr\u00e1tase do primeiro dispositivo Android coa versi\u00f3n Android 4.2 de Jelly Bean. O Nexus 4 ten unha pantalla t\u00e1ctil de 4,7 polgadas (1280 x 768 p\u00edxeles de resoluci\u00f3n), Corning Gorilla Glass 2, un procesador de 1,5\u00a0GHz Qualcomm Snapdragon S4 Pro, c\u00e1mara principal de 8 MP, unha c\u00e1mara frontal de 1,3 MP, e \u00e9 o primeiro dispositivo Nexus en ter capacidades de carga sen cables. O prezo era de 199 d\u00f3lares EE.UU para o de 8 GB e 249 para a versi\u00f3n de 16 GB, prezo que anteriormente ao 28 de agosto do 2013 era 100 d\u00f3lares m\u00e1is caro, debido \u00e1 contraposta feita por Google cara Apple. T-Mobile EE.UU. anunciou que vender\u00eda o tel\u00e9fono dende o 14 de novembro de 2012. Estivo dispo\u00f1ible para Android 5.1 en abril de 2015.\nNexus 5.\nO Nexus 5 \u00e9 un tel\u00e9fono intelixente de alta gama desenvolto por Google en colaboraci\u00f3n con LG. \u00c9 a quinta xeraci\u00f3n da gama Nexus. Caracter\u00edzase por posu\u00edr unha c\u00e1mara de 8 MP OIS, pantalla IPS LCD capacitiva. Ten unha capacidade de almacenaxe de 16 GB ou 32 GB, non disp\u00f3n de ra\u00f1ura para MicroSd externa. Alg\u00fans usuarios reportaron problemas cos altofalantes, o brillo da pantalla ou a pouca duraci\u00f3n da bater\u00eda cun uso intenso. Sa\u00edu ao mercado o 31 de outubro do 2013, coa versi\u00f3n de Android 4.4 Kit Kat. En poucas horas esgotouse a versi\u00f3n de 16 GB mentres que a de 32 GB esgotouse aos poucos d\u00edas do lanzamento. O Nexus 5 will non tivo unha actualizaci\u00f3n oficial Android 7.0 Nougat, o cal quere dicir que Android 6.0.1 Marshmallow \u00e9 a \u00faltima versi\u00f3n oficial de Android para este dispositivo.\nO Nexus 5 ten as seguinte caracter\u00edsticas:\nNexus 6.\nO Nexus 6 \u00e9 un tel\u00e9fono intelixente desenvolvido por Motorola, orixinalmente con sistema Android 5.0 Lollipop (actualizado a Android 7.1.1 Nougat). Foi anunciado por vez primeira o 15 de outubro de 2014 cunto co Nexus 9 e o Nexus Player.\nNexus 5X.\nO Nexus 5X \u00e9 un tel\u00e9fono intelixente desenvolvido por LG, orixinalmente cun sistema Android 6.0 Marshmallow. Foi anunciado por vez primeira o 29 de setembro de 2015, xunto co Nexus 6P e varios outros dispositivos de Google (como a tablet Pixel C).\nNexus 6P.\nO Nexus 6P \u00e9 un tel\u00e9fono intelixente desenvolvido por Huawei cun sistema orixinalmente Android 6.0 Marshmallow. Foi anunciado por vez primeira o 29 de setembro de 2015 xunto co Nexus 5X e outros dispositivos Google (como a tablet Pixel C).\nTabletas.\nNexus 7.\nO27 de xu\u00f1o de 2012, na apertura do Google I/O 2012, a compa\u00f1\u00eda mostrou o Nexus 7, unha tableta de 7 polgadas desenvolvida por Asus. A tableta, que serve como o primeiro dispositivo en executar Android 4.1, pon a disposici\u00f3n os contidos dispo\u00f1ibles a trav\u00e9s de Google Play, inclu\u00edndo libros electr\u00f3nicos, m\u00fasica e v\u00eddeo. O seu factor de forma e prezo pona en competencia directa con dispositivos como o Kindle Fire, que executa unha versi\u00f3n derivada de Android.\nM\u00e1is tarde lanzouse outra versi\u00f3n do Nexus 7, \u00e1 que se denominou Nexus 7 2013\nSegunda xeraci\u00f3n.\nO 24 de xullo de 2013, na conferencia de prensa de Google \"Breakfast with Sundar Pichai\", Pichai presentou a segunda xeraci\u00f3n de Nexus 7, outra vez desenvolvida conxuntamente con Asus. Segundo a tradici\u00f3n de Google Nexus, foi lanzado simultaneamente coa \u00faltima versi\u00f3n, Android 4.3 Jelly Bean. Estivo dispo\u00f1ible a partir do 26 de xullo de 2013 en tendas escollidas e na tenda Google Play nos Estados Unidos. O 20 de novembro de 2013, estivo dispo\u00f1ible nas tendas Google Play de Hong Kong e a India. Ese mesmo d\u00eda, o Nexus Wireless Charger estivo dispo\u00f1ible nos Estados Unidos e o Canad\u00e1. En decembro de 2015, Google lanzou Android 6.0.1 Marshmallow para o dispositivo. O Nexus 7 (2013) non tivo unha actualizaci\u00f3n oficial de Android 7.0 Nougat, o cal quere dicir que Android 6.0.1 Marshmallow \u00e9 a \u00faltima versi\u00f3n Android que est\u00e1 dispo\u00f1ible para esta versi\u00f3n de tablet.\nNexus 10.\nO Nexus 10, \u00e9 unha tableta de 10 polgadas fabricada por Samsung, foi revelado a finais de outubro de 2012, polos datos de EXIF, fotos tomadas por un executivo de Google, xunto cas filtraci\u00f3n do seu manual e unha serie completa de fotos. As fotos filtradas revelan un dese\u00f1o similar ao Samsung Galaxy Note 10.1, 10.1 polgadas cunha resoluci\u00f3n de 2560 x 1600 e 300ppp, 16 GB de almacenamento, Android 4.2 e un procesador dual-core a 1.7\u00a0GHz, Exynos 5. Esper\u00e1base co Nexus 10 fose presentado oficialmente durante unha conferencia de prensa de Google o 29 de outubro de 2012, pero o evento foi posposto debido ao furac\u00e1n Sandy.\nNexus 9.\nO Nexus 9 \u00e9 unha tablet de 8,9 polgadas con sistema Android 5.0 Lollipop, desenvolvido en colaboraci\u00f3n entre Google e HTC. Foi anunciado por vez primeira o 15 de outubro de 2014 xunto co Nexus 6 e o Nexus Player.\nOutros dispositivos.\nNexus Q.\nO Nexus Q \u00e9 un dispositivo streaming multimedia de forma esf\u00e9rica que forma parte da familia de produtos Google Nexus. Vendeuse nos Estados Unidos por 299 d\u00f3lares. Despois de queixas pola falta de innovaci\u00f3ns polo prezo, o Nexus Q foi arquivado indefinidamente; Google declarou que precisaba tempo para facer o produto \"a\u00ednda mellor\". O Nexus Q foi substitu\u00eddo de xeito non oficial por Chromecast, e posteriormente por Nexus Player.\nNexus Player.\nO Nexus Player \u00e9 un dispositivo streaming multimedia creado conxuntamente entre Google e Asus. \u00c9 o primeiro dispositivo dispo\u00f1ible para Android TV. Foi anunciado por vez primeira o 15 de outubro de 2014 \u00f3 mesmo tempo que Nexus 6 e Nexus 9. O 24 de maio de 2016, Google interrompeu as vendas de Nexus Player. En marzo de 2018, Google confirmou que Nexus Player non recibir\u00eda a nova versi\u00f3n de Android, Android P, e as actualizaci\u00f3ns de seguridade tampouco estar\u00edan dispo\u00f1ibles para o dispositivo."}
{"id": "280272", "revid": "3260235", "url": "https://gl.wikipedia.org/wiki?curid=280272", "title": "SN 1604", "text": ""}
{"id": "280280", "revid": "5863", "url": "https://gl.wikipedia.org/wiki?curid=280280", "title": "Dao\u00edz e Velarde", "text": "Cos nomes de Dao\u00edz e Velarde ad\u00f3itase referir aos capit\u00e1ns de artillar\u00eda Luis Dao\u00edz y Torres e Pedro Velarde, destinados no cuartel de Montele\u00f3n que, desobedecendo as ordes de permanecer acuartelados e pasivos ditadas polo Capit\u00e1n Xeneral de Madrid Francisco Javier Negrete (seguindo instruci\u00f3ns de Murat), sum\u00e1ronse ao levantamento do 2 de maio de 1808 contra as tropas francesas.\nAchegaron ao movemento popular o esp\u00edrito de Estado Nacional, para que se unisen a eles, en contra dos franceses, non s\u00f3 o pobo de Madrid, sen\u00f3n o ex\u00e9rcito e demais estamentos oficiais e particulares.\nSen ning\u00fan tipo de axudas nin reforzos, ambos os capit\u00e1ns, xunto con outros oficiais de menor graduaci\u00f3n como o tenente Jacinto Ruiz, e os artilleiros ao seu mando, resistiron at\u00e9 a morte, sen apoio da Xunta Suprema de Goberno (te\u00f3rica representante da soberan\u00eda en ausencia do rei Fernado VII, que viaxaba cara a Francia), nin dos propios militares, pero si foron un dos exemplos dos levantamentos posteriores ao 2 de maio de Madrid. \nHonras.\nNa s\u00faa honra se levantouse o obelisco da \"Plaza de la Lealtad\" de Madrid, actualmente Monumento aos Ca\u00eddos por Espa\u00f1a.\nAdemais te\u00f1en un grupo escult\u00f3rico na \"Plaza del Dos de Mayo\" de Madrid, cerca do lugar onde estivo o seu cuartel, e no que se conserva a antiga porta deste.\nNa cultura popular.\nOs \"le\u00f3ns das Cortes\", que flanquean a porta principal do edificio do Congreso dos Deputados, esculturas de Ponciano Ponzano) fundidos co bronce de can\u00f3ns capturados na Guerra de \u00c1frica en 1860, reciben popularmente en Madrid o nome de Dao\u00edz y Velarde."}
{"id": "280288", "revid": "89787", "url": "https://gl.wikipedia.org/wiki?curid=280288", "title": "Basim", "text": "Anis Basim Moujahid, m\u00e1is co\u00f1ecido como Basim, \u00e9 un cantor dan\u00e9s de orixe marroqu\u00ed. A\u00ednda que naceu en Marrocos, vive en H\u00f8je Gladsaxe, un complexo de vivendas de Copenhague. Con 15 anos participa no The X Factor de Dinamarca, chegando aos cuartos de final. Ap\u00f3s a s\u00faa participaci\u00f3n en The X Factor, segue a s\u00faa carreira musical en solitario en Dinamarca, sacando dous \u00e1lbums: \"Alt det jeg ville have sagt\" en 2008 e \"Befri dig selv\" en 2009. Basil representar\u00e1 a Dinamarca no Festival de Eurovisi\u00f3n 2014 coa canci\u00f3n \"Clich\u00e9 Love Song\".\nFestival de Eurovisi\u00f3n 2014.\nO 8 de marzo de 2014, Basim ga\u00f1aba o \"Melody Grand Prix\" dan\u00e9s (clasificaci\u00f3n danesa para Eurovisi\u00f3n) coa canci\u00f3n \"Clich\u00e9 Love Song\". A UER anunciaba o 17 de marzo que Basim actuar\u00eda na final, o d\u00eda 10 de maio, no posto n\u00famero 23."}
{"id": "280291", "revid": "1131", "url": "https://gl.wikipedia.org/wiki?curid=280291", "title": "Ruth Lorenzo", "text": "Ruth Lorenzo Pascual, nada en Las Torres de Cotillas (Murcia) o 10 de novembro de 1982, m\u00e1is co\u00f1ecida como Ruth Lorenzo, \u00e9 unha cantante e compositora espa\u00f1ola. \u00c9 co\u00f1ecida pola s\u00faa participaci\u00f3n no concurso brit\u00e1nico \"The X Factor\" en 2008 e por compo\u00f1er varios temas de Auryn ou Dannii Minogue. En 2014 foi escollida para representar a Espa\u00f1a no Festival de Eurovisi\u00f3n 2014 coa canci\u00f3n \"Dancing in the rain\".\nTraxectoria.\nRuth representou a Espa\u00f1a no Festival de Eurovisi\u00f3n 2014, que se celebrou en Copenhaguen, a capital de Dinamarca, coa canci\u00f3n \"Dancing in the rain\". Quedou no 10\u00ba posto empatando a puntos con Dinamarca que quedou 9\u00aa."}
{"id": "280295", "revid": "98629", "url": "https://gl.wikipedia.org/wiki?curid=280295", "title": "Xemelgas Tolmachevy", "text": "Anastasiya Tolmachevy e Mar\u00eda Tolmachevy (\u0410\u043d\u0430\u0441\u0442\u0430\u0441\u0438\u044f \u0438 \u041c\u0430\u0440\u0438\u044f \u0422\u043e\u043b\u043c\u0430\u0447\u0435\u0432\u044b, nadas o 14 de xaneiro de 1997) son d\u00faas xemelgas e cantantes rusas. Aos 9 anos ga\u00f1aron o Festival de Eurovisi\u00f3n Junior 2006 en Bucarest, Roman\u00eda, coa canci\u00f3n \"Vesenniy jazz\" (\u0412\u0435\u0441\u0435\u043d\u043d\u0438\u0439 \u0414\u0436\u0430\u0437, \"Jazz de primavera\").\nFestival de Eurovisi\u00f3n Junior 2006.\nA s\u00faa canci\u00f3n foi seleccionada entre 200 bandas e cantantes de toda Rusia para representar ao pa\u00eds no Festival de Eurovisi\u00f3n Junior 2006. Na final nacional, o 4 de xu\u00f1o de 2006 foron elixidas entre os 20 participantes. Finalmente ga\u00f1aron o Festival de Eurovisi\u00f3n Junior 2006 coa canci\u00f3n \"Vesenniy jazz\" con 154 puntos, por diante de Belar\u00fas, que quedou segunda con 129 puntos.\nFestival de Eurovisi\u00f3n 2014.\nO 8 de marzo de 2014 foron elixidas internamente para representar a Rusia no Festival de Eurovisi\u00f3n 2014, en Copenhague coa canci\u00f3n \"Shine\". Ser\u00e1 a segunda vez que un cantor do festival junior participe tam\u00e9n no festival de adultos, como xa fixo Nevena Bo\u017eovi\u0107, integrante de Moje 3, que representou a Serbia no Festival de Eurovisi\u00f3n 2013."}
{"id": "280296", "revid": "1888", "url": "https://gl.wikipedia.org/wiki?curid=280296", "title": "Alfar", "text": "Alfar foi o nome de d\u00faas revistas:"}
{"id": "280297", "revid": "5624569", "url": "https://gl.wikipedia.org/wiki?curid=280297", "title": "O Gran Compadre", "text": "O Gran Compadre foi unha serie web galega, escrita e dirixida por Roberto Conde e emitida entre xaneiro e abril de 2013. Durante os meses de emisi\u00f3n tivo unha media de 6.000 espectadores en Youtube.\nCaracter\u00edsticas.\nPresentouse coma o primeiro \"reality show\" 100% galego no que seis mozos e mozas galegos \u2013que representan o espectro ideol\u00f3xico do pa\u00eds\u2013 convivir\u00edan nunha casa durante sesenta d\u00edas para acadar un premio que cambiar\u00e1 a historia do pa\u00eds: converterse en Director/a Xeral de Xuventude da Xunta de Galicia.\nEn realidade trat\u00e1base dun falso reality show totalmente guionizado e os concursantes eran actores na s\u00faa maior\u00eda non profesionais. Mais unha campa\u00f1a de promoci\u00f3n previa na que non se dic\u00eda quen estaba detr\u00e1s do proxecto fixo que moita xente pensase que se trataba dunha campa\u00f1a de v\u00eddeo viral feita por algunha organizaci\u00f3n pol\u00edtica, a Televisi\u00f3n de Galicia ou a propia Xunta de Galicia.\nO falso reality foi conducido polo extravagante presentador \u201cGay Oso\u201d, tam\u00e9n co\u00f1ecido coma o \u201cTransexual dos Ancares\u201d e interpretado por Iago Garc\u00eda. Pretend\u00edase obrigar a convivir a seis mozos con ideolox\u00edas pol\u00edticas confrontadas para propiciar intensos debates de actualidade e interese para a mocidade. Conspiraci\u00f3ns pol\u00edticas, atracci\u00f3ns fatais, estratexia, debate ideol\u00f3xico, temas do pa\u00eds, supervivencia...\nO Gran Compadre representou un formato audiovisual innovador, onde se mesturaba a linguaxe do reality show e da ficci\u00f3n televisiva usando internet e os medios sociais para, a trav\u00e9s da comedia, facer unha campa\u00f1a viral que espertase o debate pol\u00edtico na mocidade galega, \u00e1 que se pretend\u00eda satirizar, criticar, louvar e concienciar. O lema do programa era: \u201cTomemos en serio a revoluci\u00f3n, pero non nos tomemos en serio a n\u00f3s mesmos\u201d.\nPersonaxes.\nA audiencia votou pola persoa ga\u00f1adora, que resultou ser Moncho, por unha escas\u00edsima marxe de votos sobre Marta, a independentista. O recibimento popular de Moncho f\u00edxose en Ourense o 6 de abril, onde nunha gala presentada por Gay Oso (Iago Garc\u00eda) estiveron t\u00f3dolos personaxes. O grupo The fakes puxo o punto final \u00e1 experiencia audiovisual do Gran Compadre."}
{"id": "280298", "revid": "23204", "url": "https://gl.wikipedia.org/wiki?curid=280298", "title": "Aarzemnieki", "text": "Aarzemnieki \u00e9 un grupo musical folk let\u00f3n que representou a Letonia no Festival de Eurovisi\u00f3n 2014 coa canci\u00f3n \"Cake to Bake\". O l\u00edder da banda, J\u00f6ran Steinhauer \u00e9 alem\u00e1n."}
{"id": "280299", "revid": "5863", "url": "https://gl.wikipedia.org/wiki?curid=280299", "title": "Alfar (1923)", "text": "Alfar foi unha revista editada na Coru\u00f1a entre 1923 e 1954.\nHistoria e caracter\u00edsticas.\nContinuadora da \"Revista de Casa Am\u00e9rica-Galicia\", comezou no n\u00famero 32, en setembro de 1923 como unha publicaci\u00f3n de creaci\u00f3n e de vangarda dirixida por Julio Jos\u00e9 Casal. Mantivo o car\u00e1cter literario da publicaci\u00f3n anterior e pronto comezaron a aparecer colaboraci\u00f3ns de Ant\u00f3n Villar Ponte, Gabriela Mistral e Juana de Ibarbourou, procur\u00e1ndolle \u00e1 revista un car\u00e1cter de fusi\u00f3n entre a arte galega e hispanoamericana e introducindo en Espa\u00f1a movementos de vangarda como o surrealismo ou o creacionismo, feito que a situou ao nivel doutras publicaci\u00f3ns do seu tempo como a \"Revista de Occidente\".\nEntre os seus colaboradores estiveron as figuras principais do ultra\u00edsmo e o creacionismo (Guillermo de la Torre, Vicente Huidobro, Pedro Garfias, Jorge Luis Borges, Francisco Vighi, Benjam\u00edn Jarn\u00e9s); figuras da xeraci\u00f3n de 1898 e 1927 (Ram\u00f3n G\u00f3mez de la Serna, Miguel de Unamuno, Antonio e Manuel Machado, Eugeni d'Ors, Rafael Cansinos Assens, Gabriel Mir\u00f3, Rafael Alberti (presentando os seus primeiros poemas), Gerardo Diego, Jorge Guill\u00e9n) e outros autores destacados do panorama nacional e internacional como Max Aub, Juan Carlos Onetti, Francisco Ayala, Azor\u00edn, Paul \u00c9luard, C\u00e9sar Vallejo, Oliver Selm\u00e1s, Jos\u00e9 Bergam\u00edn, Antonio Noriega Varela, Castelao, Vicente Risco, Leandro Pita, Salvador de Madariaga, Santiago Casares Quiroga, Luis Amado Carballo, Manuel Aza\u00f1a, \u00c1lvaro Cebreiro ou Ram\u00f3n Mar\u00eda Tenreiro. Destacou asemade polo valor das s\u00faas colaboraci\u00f3ns no aspecto gr\u00e1fico, publicando gravados e ilustraci\u00f3ns de Pablo Picasso, Salvador Dal\u00ed, Maruxa Mallo, Juan Gris, Andr\u00e9 Breton, Sonia Delaunay, Joaquim Sunyer, Norah Borges, Pazkiewiez, Juan Esplandi\u00fa e C\u00e1ndido Fern\u00e1ndez Mazas.\nO seu n\u00facleo vertebrador constitu\u00edano intelectuais galegos (especialmente coru\u00f1eses) que defend\u00edan o sentido do europe\u00edsmo art\u00edstico e literario sen esquecer o enraizamento galego, e contaba as\u00ed mesmo con colaboradores de moi diversa procedencia (ademais dos nomeados con anterioridade, foi tam\u00e9n remarcable a participaci\u00f3n de autores das literaturas canaria e catal\u00e1, e poetas portugueses traducidos ao castel\u00e1n).\nJulio Jos\u00e9 Casal deixou a direcci\u00f3n despois do n\u00famero 60, en 1926, e logo dun tempo sen publicarse, foi substitu\u00eddo por Juan Gonz\u00e1lez del Valle na reaparici\u00f3n da revista en xullo de 1927. Dous anos despois Julio Jos\u00e9 Casal volveu facerse cargo da direcci\u00f3n, na que estivo ata o seu falecemento en 1954 (ano da publicaci\u00f3n do n\u00famero 91 da revista, o derradeiro, no Uruguai).\nEdici\u00f3ns facs\u00edmiles.\nEn 1983 Edici\u00f3ns N\u00f3s da Coru\u00f1a realizou un facs\u00edmile de Alfar, baixo a direcci\u00f3n de C\u00e9sar Antonio Molina, concibido en cinco tomos e do que o quinto non chegou a publicarse debido a problemas econ\u00f3micos. Un ano despois, Sotelo Blanco Edici\u00f3ns encargouse de publicar completa a edici\u00f3n facs\u00edmile."}
{"id": "280300", "revid": "56817", "url": "https://gl.wikipedia.org/wiki?curid=280300", "title": "Tanja", "text": "Tatjana Mihhailova (\u0422\u0430\u0442\u044c\u044f\u043d\u0430 \u041c\u0438\u0445\u0430\u0439\u043b\u043e\u0432\u0430) \u00e9 unha cantante e actriz rusa de orixe estoniano. Ela naceu en Kalingrado, Rusia pero dende que era pequena vive en Estonia de onde \u00e9 orixinaria. Representar\u00e1 a Estonia no Festival de Eurovisi\u00f3n 2014 coa canci\u00f3n \"Amazing\"."}
{"id": "280304", "revid": "23204", "url": "https://gl.wikipedia.org/wiki?curid=280304", "title": "Sanna Nielsen", "text": "Sanna Viktoria Nielsen, nada en Sk\u00e5ne o 27 de novembro de 1984, \u00e9 unha cantante sueca.\nTraxectoria.\nParticipou no Melodifestivalen sete veces entre 2001 e 2014 ga\u00f1ando finalmente no 2014 coa canci\u00f3n \"Undo\" e representou a Suecia no Festival de Eurovisi\u00f3n 2014 con esta canci\u00f3n quedando finalmente en terceiro lugar."}
{"id": "280305", "revid": "23204", "url": "https://gl.wikipedia.org/wiki?curid=280305", "title": "Pollap\u00f6nk", "text": "Pollap\u00f6nk \u00e9 unha banda islandesa que representar\u00e1 a Islandia de Festival de Eurovisi\u00f3n 2014 en Copenhague, Dinamarca coa canci\u00f3n \"No Prejudice\"."}
{"id": "280307", "revid": "23204", "url": "https://gl.wikipedia.org/wiki?curid=280307", "title": "Mariia Yaremchuk", "text": "Mariia Nazarivna Yaremchuk, tam\u00e9n co\u00f1ecida como Mariia Yaremchuk \u00e9 unha cantante ucra\u00edna. Yaremchuk representou \u00e1 Ucra\u00edna no Festival de Eurovisi\u00f3n 2014 coa canci\u00f3n \"Tick-Tock\".\nEn 2023, Mariia Yaremchuk, como convidada, actuou no Festival de Eurovisi\u00f3n en Liverpool. Xunto con OTOY e Zlata Dzyunka, cantaron varias canci\u00f3ns famosas."}
{"id": "280309", "revid": "23204", "url": "https://gl.wikipedia.org/wiki?curid=280309", "title": "Sebalter", "text": "Sebastiano Pa\u00f9-Lessi, m\u00e1is co\u00f1ecido como SEBalter, \u00e9 un cantante e compositor su\u00edzo que representou a Su\u00edza no Festival de Eurovisi\u00f3n 2014 na que cantar\u00e1 \"Hunter of Stars\" na segunda semifinal o 8 de maio de 2014, e na final do d\u00eda 10 de maio."}
{"id": "280310", "revid": "839", "url": "https://gl.wikipedia.org/wiki?curid=280310", "title": "Quenlla foci\u00f1uda", "text": "A quenlla foci\u00f1uda ou tibur\u00f3n demo (\"Mitsukurina owstoni\") \u00e9 unha especie rara e pobremente documentada de tibur\u00f3n demersal, \u00fanico representante vivente da familia Mitsukurinidae e considerado un f\u00f3sil vivente.\nTaxonom\u00eda.\nO icti\u00f3logo norteamericano David Starr Jordan describiu a quenlla foci\u00f1uda en 1898 na revista \"Proceedings of the California Academy of Sciences\", reco\u00f1ec\u00e9ndoo non s\u00f3 como unha nova especie sen\u00f3n tam\u00e9n como un novo x\u00e9nero e familia. Baseou a s\u00faa an\u00e1lise nun macho inmaturo de 107\u00a0cm de lonxitude recollido na ba\u00eda de Sagami, nas inmediaci\u00f3ns de Yokohama (Xap\u00f3n). O esp\u00e9cime adquir\u00edrao Alan Owston, un coleccionista de especies mari\u00f1as, quen llo deu ao profesor Kakichi Mitsukuri da Universidade de Toquio, e este a Jordan. As\u00ed, Jordan deulle o nome de \"Mitsukurina owstoni\" en honra dos dous.\nLogo da publicaci\u00f3n da descrici\u00f3n de Jordan, alg\u00fans cient\u00edficos advertiron a similitude entre \"Mitsukurina\" o o extinto tibur\u00f3n mesozoico \"Scapanorhynchus\". Durante un tempo considerouse que \"Mitsukurina\" era sin\u00f3nimo de \"Scapanorhynchus\", e entre 1904 e 1937 describ\u00edronse especies separadas base\u00e1ndose en diferentes exemplares de quenllas foci\u00f1udas. Posteriormente a aparici\u00f3n de f\u00f3siles m\u00e1is completos revelaron que hab\u00eda moitas diferenzas anat\u00f3micas entre \"Scapanorhynchus\" e \"Mitsukurina\", o que levou a que os autores modernos volveran ao criterio de consideralos x\u00e9neros diferentes, volvendo tam\u00e9n \u00e1 consideraci\u00f3n da existencia dunha \u00fanica especie dentro de \"Mitsukurina\", xa que a confusi\u00f3n se dera por fixarse as mand\u00edbulas dos esp\u00e9cimes con diferente grao de protrusi\u00f3n, dando a sensaci\u00f3n de diferenzas proporcionais na cabeza.\nFilox\u00e9nese.\nOs estudos filoxen\u00e9ticos baseados na morfolox\u00eda estableceron que a quenlla foci\u00f1uda \u00e9 o membro m\u00e1is basal da orde dos Lamniformes, mais tam\u00e9n os estudos baseados en an\u00e1lises moleculares de ADN colocaron a esta especie nunha posici\u00f3n basal. A familia Mitsukurinidae, representada por\"Mitsukurina\", \"Scapanorhynchus\" e \"Anomotodon\", data da \u00e9poca aptiana do Cret\u00e1ceo (\"c.\" 125\u2013113 mill\u00f3ns de anos]). \"Mitsukurina\" aparece primeiro no rexistro f\u00f3sil durante o Eoceno medio (\"c.\" 49\u201337 mill\u00f3ns de anos);. Entre as especies extintas est\u00e1n \"M. lineata\" e \"M. maslinensis\" . \"Striatolamia macrota\", que viv\u00eda en augas profundas e quentes durante o Pale\u00f3xeno (\"c.\" 66\u201323 mill\u00f3ns de anos), poder\u00eda ser tam\u00e9n unha especie \"Mitsukurina\". Como o derradeiro membro dunha antiga li\u00f1axe, retendo varios trazos \"primitivos\", describiuse \u00e1 quenlla foci\u00f1uda como un f\u00f3sil vivente.\nDescrici\u00f3n.\nA quenlla foci\u00f1uda presenta un caracter\u00edstico foci\u00f1o longo e plano que lembra a folla dunha espada. Proporcionalmente a lonxitude do foci\u00f1o dimin\u00fae coa idade. Os ollos, pequenos, caracen de membranas nictitantes, os espir\u00e1culos local\u00edzanse por tras dos ollos e a boca, grande, \u00e9 de forma parab\u00f3lica. As mand\u00edbulas p\u00f3dense proxectar ata o remate do foci\u00f1o, a\u00ednda que polo normal est\u00e1n ali\u00f1adas contra o perfil da cabeza. Ten 35\u201353 dentes superiores e 31\u201362 inferiores. Os dentes frontais son longos e lisos mentres os dentes traseiros son pequenos, adaptados para esmagaren os alimentos. Os cinco pares de aberturas branquiais son pequenas, cos filamentos branquiais interiores parcialmente expostos; o quinto par enriba do inicio da aleta pectoral..\nO corpo \u00e9 abondo magro e fl\u00e1ccido. As d\u00faas aletas dorsais son semellantes en tama\u00f1o e forma, \u00e1mbalas d\u00faas son pequenas e arrondeadas. As aletas pectorais son tam\u00e9n moi pequenas e arredondeas. As p\u00e9lvicas e anais te\u00f1en bases longas e son m\u00e1is grandes c\u00e1s dorsais. O ped\u00fanculo caudal \u00e9 aplanado carecendo de quillas dorsais. A asim\u00e9trica aleta caudal presenta un longo lobo superior mentres o inferior non est\u00e1 ben definido. A pel, semitransl\u00facida, \u00e9 de cor rosa nos exemplares vivos debido \u00e1 visibilidade dos vasos sangu\u00edneos pero despois da morte a coloraci\u00f3n adquire un ton apardazado ou agrisado.. Os exemplares adultos normalmente miden entre 3 e 4 metros de longo. As\u00ed e todo, no ano 2000 capturouse unha femia de 6,2 metros. O peso m\u00e1ximo do que se ten noticia \u00e9 de 210\u00a0kg nun esp\u00e9cime de 3,8 m de longo.\nDistribuci\u00f3n e h\u00e1bitat.\nCaptur\u00e1ronse quenllas foci\u00f1udas nos tres maiores oc\u00e9anos, o que indica unha ampla distribuci\u00f3n global. No oc\u00e9ano Atl\u00e1ntico hai rexistros da s\u00faa presenza desde o golfo de M\u00e9xico, Suriname, G\u00fciana Francesa e o sur do Brasil no oeste ata Francia, Portugal e o Senegal no leste. Tam\u00e9n apareceron exemplares en montes submarinos ao longo da dorsal mesoatl\u00e1ntica. No Indo-Pac\u00edfico e Ocean\u00eda atopouse en Sur\u00e1frica, Mozambique, Xap\u00f3n, Taiw\u00e1n, Australia e Nova Zelandia. Tan s\u00f3 se recolleu un exemplar no Pac\u00edfico oriental, m\u00e1is especificamente no sur de California.. Esta especie at\u00f3pase polo xeral na cimbra continental superior a profundidades de entre 270 e 960 metros, chegando a se capturar ata a 1300 metros de profundidade, atop\u00e1ndose un dente trabado nun cable mari\u00f1o a 1370 metros. Os adultos viven en profundidades meirandes c\u00f3s exemplares novos. Exemplares inmaturos p\u00f3dense ver a profundidades de 100 ou 350 metros, e mesmo nalgunha ocasi\u00f3n chegan ata augas costeiras a 40 metros de profundidade. Na plataforma continental galega recoll\u00e9ronse dous exemplares, os dous polo mesmo arrastreiro, o \"Gonzacove\" con base en Mar\u00edn, o primeiro no ano 2003 e o segundo en marzo de 2011, un exemplar de 161\u00a0cm de lonxitude capturado a 400 metros de profundidade.\nBiolox\u00eda e ecolox\u00eda.\nMalia que as observaci\u00f3ns de quenllas foci\u00f1adas en liberdade son escasas, a s\u00faa anatom\u00eda suxire que o seu estilo de vida \u00e9 de pouco movemento, o seu esqueleto \u00e9 reducido e pobremente calcificado, os miomero est\u00e1n feblemente desenvolvidos e as s\u00faas aletas son brandas e pequenas. A s\u00faa longa aleta caudal, mantendo un \u00e1ngulo baixo, \u00e9 tam\u00e9n t\u00edpica dun tibur\u00f3n de movementos lentos. O longo foci\u00f1o semella ter unha funci\u00f3n sensorial ao levar numerosas ampolas de Lorenzini que poden detectar os d\u00e9biles campos el\u00e9ctricos que producen outros animais. Conta cun relativamente pequeno teito \u00f3ptico no seu cerebro e pode cambiar o tama\u00f1o das s\u00faas pupilas. As quenllas foci\u00f1udas poden ser presas da quenlla (\"Prionace glauca\"). Os parasitos documentados desta especie incl\u00faen o cop\u00e9podo \"Echthrogaleus mitsukurinae\", e os cestodos \"Litobothrium amsichensis\" e \"Marsupiobothrium gobelinus\".\nAlimentaci\u00f3n.\nA quenlla foci\u00f1uda alim\u00e9ntase principalmente de peixes tele\u00f3steos como os macruros e os est\u00f3midos, tam\u00e9n consome cefal\u00f3pedos e crust\u00e1ceos, inclu\u00edndo dec\u00e1podos e is\u00f3podos. As s\u00faas presas co\u00f1ecidas incl\u00faen especies como a cabra de altura (\"Helicolenus dactylopterus\"), a \"Teuthowenia pellucida\" e a \"Macrocypridina castanea rotunda\".\nReproduci\u00f3n.\nPouco \u00e9 o que se co\u00f1ece sobre a s\u00faa reproduci\u00f3n, deica agora non se puido estudar a femia pre\u00f1e ningunha. Semella que comparte as caracter\u00edsticas reprodutivas doutros tibur\u00f3ns, que son viv\u00edparos con roladas de pequeno tama\u00f1o e embri\u00f3ns que medran durante a xestaci\u00f3n comendo ovos sen desenvolver.. O tama\u00f1o ao nacemento \u00e9 probablemente pr\u00f3ximo aos 82\u00a0cm, a lonxitude do exemplar co\u00f1ecido m\u00e1is pequeno. Os machos maduran sexualmente cando te\u00f1en 2,6 metros de lonxitude, mentres que se desco\u00f1ece a das femias."}
{"id": "280311", "revid": "23204", "url": "https://gl.wikipedia.org/wiki?curid=280311", "title": "Firelight", "text": "Firelight \u00e9 unha banda folk de Malta que representar\u00e1 a Malta no Festival de Eurovisi\u00f3n 2014 coa canci\u00f3n \"Coming Home\"."}
{"id": "280312", "revid": "23204", "url": "https://gl.wikipedia.org/wiki?curid=280312", "title": "Vilija Mata\u010di\u016bnait\u0117", "text": "Vilija Mata\u010di\u016bnait\u0117 \u00e9 unha cantante e actriz lituana que representar\u00e1 a Lituania no Festival de Eurovisi\u00f3n 2014 coa canci\u00f3n \"Attention\" en Copenhague, Dinamarca."}
{"id": "280313", "revid": "23204", "url": "https://gl.wikipedia.org/wiki?curid=280313", "title": "Axel Hirsoux", "text": "Axel Hirsoux \u00e9 un cantante belga que representar\u00e1 a B\u00e9lxica no Festival de Eurovisi\u00f3n 2014 coa canci\u00f3n \"\"Mother\". Ga\u00f1ou o Eurosong con m\u00e1is do 50% dos televotos e 4 doces do xurado profesional."}
{"id": "280314", "revid": "23204", "url": "https://gl.wikipedia.org/wiki?curid=280314", "title": "Teo (cantante)", "text": "Juryj Va\u0161\u010duk (en ) \u00e9 un cantante belaruso que representou a Belar\u00fas no Festival de Eurovisi\u00f3n 2014 coa canci\u00f3n \"Cheesecake\" en Copenhague, Dinamarca. TEO tam\u00e9n participou na preselecci\u00f3n belarusa para representar a Belar\u00fas no Festival de Eurovisi\u00f3n 2009 como Juryj Va\u0161\u010duk en dueto con Anna Blagova."}
{"id": "280315", "revid": "23204", "url": "https://gl.wikipedia.org/wiki?curid=280315", "title": "Cristina Scarlat", "text": "Cristina Scarlata \u00e9 unha cantora moldova que representar\u00e1 a Moldavia no Festival de Eurovisi\u00f3n 2014 coa canci\u00f3n \"Wild Soul\" en Copenhague, Dinamarca."}
{"id": "280316", "revid": "109216", "url": "https://gl.wikipedia.org/wiki?curid=280316", "title": "Sergej \u0106etkovi\u0107", "text": "Sergej \u0106etkovi\u0107 (Podgorica, 8 de marzo de 1976) \u00e9 un cantante montenegrino que representou a Montenegro no Festival de Eurovisi\u00f3n 2014 coa canci\u00f3n \"Moj svijet\" en Copenhague, Dinamarca."}
{"id": "280317", "revid": "56817", "url": "https://gl.wikipedia.org/wiki?curid=280317", "title": "The Shin", "text": "The Shin (xeorxiano: \u10e8\u10d8\u10dc) \u00e9 unha banda jazz-folk xeorxiano formada en Alema\u00f1a no ano 1998. A m\u00fasica de The Shin \u00e9 unha mestura de folk xeorxiano e m\u00fasica moderna con jazz, m\u00fasica oriental e flamenco.\nO grupo representar\u00e1 a Xeorxia no Festival de Eurovisi\u00f3n 2014 xunto a Mariko Ebralidze coa canci\u00f3n \"Three Minutes to Earth\".\nA palabra \"Shin\" significa literalmente en xeorxiano \"fogar\" ou \"volvendo ao fogar\"."}
{"id": "280318", "revid": "23204", "url": "https://gl.wikipedia.org/wiki?curid=280318", "title": "Akihiko Hoshide", "text": ", nado en Setagaya, Toquio o 28 de decembro de 1968, \u00e9 un enxe\u00f1eiro e astronauta xapon\u00e9s da JAXA. O 30 de agosto de 2012, Hoshide converteuse no terceiro astronauta xapon\u00e9s en cami\u00f1ar no espazo.\nCarreira de astronauta.\nEn febreiro de 1999, Hoshide foi seleccionado pola NASDA (hoxe JAXA) como un dos tres astronautas xaponeses candidatos da Estaci\u00f3n Espacial Internacional (EEI). Comezou o programa de adestramento b\u00e1sico da EEI en abril de 1999 e converteuse en astronauta en xaneiro de 2001. Dende abril de 2001, participou no adestramento avanzado da EEI, e ademais colaborou no desenvolvemento do sistema de hardware do M\u00f3dulo Experimental Xapon\u00e9s Kib\u014d e no veh\u00edculo de transferencia H-II (VTH).\nEn maio de 2004, completou o seu adestramento como enxe\u00f1eiro de voo da Soiuz-TMA no Centro de Adestramento de Cosmonautas Iuri Gagarin en Star City, Rusia, e despois trasladouse \u00f3 Centro Espacial Lyndon B. Johnson. Asemade, completou o adestramento de candidato a astronauta da NASA e foi asignado \u00e1 tripulaci\u00f3n do STS-124, o segundo dos tres voos que lanzaron compo\u00f1entes \u00e1 Estaci\u00f3n Espacial Internacional para completar o laboratorio Kib\u014d en maio de 2008.\nDespois de regresar \u00e1 Terra STS-124, Hoshide dedicouse a dar charlas a estudantes sobre a s\u00faa misi\u00f3n espacial. Visitou colexios como o Assumption St. Bridget School e o Instituto Thomas Jefferson de Ciencia e Tecnolox\u00eda.\nPosteriormente volver\u00eda \u00e1 Estaci\u00f3n Espacial Internacional o 15 de xullo de 2012 na Soiuz TMA-05M. Durante a s\u00faa estad\u00eda, gravou a primeira actuaci\u00f3n de voz no espazo para un cameo no episodio 31 da serie de animaci\u00f3n \"Space Brothers\", que se estreou o 4 de novembro de 2012.\nO seu selfie espacial de 2012 converteuse no m\u00e1is famoso dos listados no 2013."}
{"id": "280319", "revid": "98629", "url": "https://gl.wikipedia.org/wiki?curid=280319", "title": "Antonio Pascual de Borb\u00f3n", "text": "Antonio Pascual de Borb\u00f3n e Saxonia nado en Caserta, Reino de N\u00e1poles, o 31 de decembro de 1755 e finado en San Lorenzo de El Escorial (Madrid), o 20 de abril de 1817), foi un infante de Espa\u00f1a, fillo de Carlos III e a s\u00faa esposa Mar\u00eda Amalia de Saxonia, e irm\u00e1n m\u00e1is novo, por tanto, de Carlos IV de Espa\u00f1a e Fernando I de Borb\u00f3n rei das D\u00faas Sicilias (e despois Fernando IV, rei de N\u00e1poles).\nTraxectoria.\nCalidades do personaxe.\nNacido no Palacio Real de Caserta, en N\u00e1poles, o 31 de decembro de 1755, fillo de Carlos III e a s\u00faa esposa Mar\u00eda Amalia de Saxonia, e irm\u00e1n m\u00e1is novo, por tanto, de Carlos IV de Espa\u00f1a e Fernando I de Borb\u00f3n rei das D\u00faas Sicilias (e despois Fernando IV, rei de N\u00e1poles).\nFoi bautizado como \"Antonio Pascual Francisco Javier Juan Nepomuceno \u00c1ngel Raimundo Silvestre de Borb\u00f3n e Sajonia\".\nComo se pode apreciar no retrato que lle fixo Goya en 1800, gardaba un sorprendente parecido f\u00edsico co seu irm\u00e1n Carlos IV.\nAo dicir dalg\u00fans panexiristas, este bondadoso infante foi \"o m\u00e1is intelixente e laborioso dos fillos de Carlos III, despois do seu defunto irm\u00e1n Gabriel e, ao igual que este foi celebrado como humanista, e moi devoto das belas artes\".\nPor\u00e9n, non todos pensan o mesmo. Para alg\u00fans, o infante pasou \u00e1 historia como un dos membros m\u00e1is simples da Real Familia espa\u00f1ola.\nO que si est\u00e1 probado \u00e9 que foi un experto carpinteiro, encadernador e bordador, e un virtuoso da arte de tocar a \"zampo\u00f1a\", un tipo de frauta de Pan.\nTam\u00e9n est\u00e1 probado que tivo unha gran biblioteca, rica en impresos do s\u00e9culo XVI que, \u00e1 s\u00faa morte, pasou en parte a sos seus sobri\u00f1os, entre eles a Fernando VII. Outra parte dispersouse, polo que non \u00e9 raro encontrar o seu \"selo\" ou \"super libros\" en exemplares de moitas bibliotecas p\u00fablicas ou privadas.\nSegundo P\u00e9rez Gald\u00f3s, en \"La Corte de Carlos IV\", n\u00famero 2 da Primeira Serie dos Episodios Nacionales, o infante:\nFoi o t\u00edo m\u00e1is querido de Fernando VII. Durante toda a s\u00faa vida foi un firme partidario do absolutismo, congregando en torno seu o m\u00e1is florido do partido realista.\nMatrimonio.\nCasou o 25 de agosto de 1795 no Palacio Real de La Granja de San Ildefonso, coa s\u00faa sobri\u00f1a Mar\u00eda Amalia de Borb\u00f3n (filla de Carlos IV), que ti\u00f1a tan s\u00f3 16 anos de idade (el era 24 anos maior que ela).\nO 27 de xullo de 1798 Mar\u00eda Amalia deu a luz un neno no Palacio Real de Madrid, infante que faleceu ao nacer, morrendo a nai do parto, \u00e1 idade de 19 anos, polo que non houbo descendencia deste matrimonio.\nO infante Antonio non volveu casar.\n\u00c9poca napole\u00f3nica.\nO infante Antonio Pascual era partidario do pr\u00edncipe Fernando e, por tanto, aborrec\u00eda cordialmente ao da Paz.\nO 10 de abril de 1808 o novo rei Fernando VII, non reco\u00f1ecido polo seu pai Calos IV, despois do golpe de Estado que pasou \u00e1 historia co nome de Mot\u00edn de Aranjuez, tivo que viaxar a Francia convocado por Napole\u00f3n (e onde foi un dos principais protagonistas do lament\u00e1bel espect\u00e1culo das abdicaci\u00f3ns de Baiona) o seu t\u00edo Antonio Pascual quedou en Madrid como presidente da Xunta Suprema de Goberno, encargada de dirixir os asuntos do reino na s\u00faa ausencia.\nPero pouco tempo aguantou no cargo. Cando o infante veu que Madrid non era sitio seguro debido \u00e1 agresividade das tropas francesas do mariscal Murat, gran duque de Berg, cu\u00f1ado de Napole\u00f3n e o seu \"Lugartenente en Espa\u00f1a\", na madrugada do d\u00eda 4 de maio de 1808, fuxiu cara a Baiona a lume de carozo, abandonando as s\u00faas funci\u00f3ns de presidente da Xunta Suprema. Ao fuxir, o infante deixou unha carta ao decano da Xunta, Gil y Lemos, na que dic\u00eda: \nNo escaso tempo en que o infante Antonio exerceu a presidencia da Xunta Suprema (do 10 de abril ao 3 de maio) tomou algunhas decisi\u00f3ns extravagantes que sorprenderon a varias xeraci\u00f3ns de historiadores. Por exemplo, decretou que os empregados p\u00fablicos andaran na punta dos p\u00e9s por corredores e despachos dos seus departamentos para non distraer o traballo dos seus compa\u00f1eiros, que os selos en seco de papel que se fixaban nos documentos, que eran redondos, fosen cadrados para que no recordaran \u00e1s Sagradas Formas, e que os calvos conservaran posto o sombreiro nos seus lugares de traballo (non considerou o infante que debera explicar os motivos desta \u00faltima ocorrencia.\nDurante a guerra de la Independencia compartiu con resto da familia real o encerro no castelo de Valen\u00e7ay. De regreso a Espa\u00f1a, desempe\u00f1ou altos cargos oficiais. Foi durante toda a s\u00faa vida un firme partidario do absolutismo, e reuniu ao seu redor o m\u00e1is significativo do partido absolutista.\nRegreso a Espa\u00f1a.\nNo ocaso do poder\u00edo de Napole\u00f3n este, polo tratado de Valen\u00e7ay de 11 de decembro de 1813, reco\u00f1eceu a Fernando VII como rei de Espa\u00f1a. Fernando recuperou as\u00ed o seu trono e todos os territorios e propiedades da Coroa e os seus s\u00fabditos antes de 1808, tanto en territorio nacional como no estranxeiro; a cambio, av\u00ed\u00f1ase \u00e1 paz con Francia, o desaloxo dos brit\u00e1nicos e a s\u00faa neutralidade no que quedaba de guerra, as\u00ed como ao pago dunha pensi\u00f3n anual de 30 mill\u00f3ns de reais aos seus pais e de 2 mill\u00f3ns a Mar\u00eda Luisa, a s\u00faa nai, cando quedara vi\u00fava. Tam\u00e9n acordou o perd\u00f3n dos partidarios de Xos\u00e9 I, os \"afrancesados\". A\u00ednda que o tratado non foi ratificado pola Rexencia, Fernando VII foi liberado, se lle concedeu pasaporte o 7 de marzo de 1814, sa\u00edu de Valen\u00e7ay o 14, viaxou cara a Tolosa e Perpi\u00f1\u00e1n, cruzou a fronteira espa\u00f1ola e foi recibido en Figueres polo xeneral Copons oito d\u00edas despois, o 22 de marzo de 1814.\nE con Fernando, regresou seu t\u00edo o infante Antonio Pascual. Non as\u00ed o o seu pai Carlos, que permaneceu prisioneiro de Napole\u00f3n, residindo en Marsella, at\u00e9 a derrota final do emperador en 1814. Fernando VII mantivo ao seu pai desterrado, por temor a que lle disputara o trono. Carlos e a s\u00faa esposa morreron exiliados na corte papal, onde residiron no \"palazzo Borghese\".\nDe regreso en Espa\u00f1a, o infante Antonio recibiu altos honores. A Universidade de Alcal\u00e1 concedeulle o t\u00edtulo de doutor e desde ent\u00f3n o seu sobri\u00f1o o rei cham\u00e1balle xocosamente en p\u00fablico \"meu t\u00edo o doutor\". Fernando VII, noutra humorada das s\u00faas, nomeouno Almirante, e o infante, de contado, pediulle o mando dunha escuadra que, naturalmente, o rei non lle concedeu.\nO infante Antonio na cultura popular: \"facer o primo\".\nComo \u00e9 sabido, era costume protocolaria da Casa Real espa\u00f1ola durante o s\u00e9culo XVIII que se lle dera o tratamento de Primo do Rei aos Grandes de Espa\u00f1a, tanto en privado como en documentos oficiais. O que non era nada raro, se pensamos na alt\u00edsima consanguinidade que exist\u00eda entre toda a realeza espa\u00f1ola e a de al\u00e9n das fronteiras. Literalmente, todos eran primos.\nTras os acontecementos do 2 de maio de 1808, cando o pobo de Madrid se levantou en armas para impedir que o infante Francisco de Paula fora sacado do pa\u00eds e enviado a Francia, o xeneral franc\u00e9s Joachim Murat, cu\u00f1ado de Napole\u00f3n e o seu \"Lugartenente en Espa\u00f1a\", escribiulle varias cartas ao infante Antonio Pascual e a Xunta Suprema de Goberno que el presid\u00eda e que (teoricamente) daquela gobernaba Espa\u00f1a en ausencia do novo rei Fernando VII, e nas que, tras o correspondente e protocolario \"Se\u00f1or Primo, se\u00f1ores membros da Xunta\", exix\u00eda ao infante que tomara unha serie de medidas dr\u00e1sticas e impopulares contra o pobo levantado, tales como \"anunciade que todo pobo en que un franc\u00e9s sexa asasinado ser\u00e1 queimado inmediatamente\", \"que os que se encontren ma\u00f1\u00e1 con armas, calesquera que sexan e, sobre todo, con pu\u00f1ais, ser\u00e1n condenados como inimigos dos espa\u00f1ois e dos franceses e que inmediatamente ser\u00e1n pasados polas armas\", medidas \u00e1s que cedeu causando, loxicamente, un gran descontento na poboaci\u00f3n.\nNeste feito est\u00e1 a orixe da expresi\u00f3n \"facer o primo\", coa connotaci\u00f3n pexorativa do incauto que foi enganado ou manipulado a vontade, ao quedar o infante, aos ollos do pobo, como un babeco."}
{"id": "280320", "revid": "98629", "url": "https://gl.wikipedia.org/wiki?curid=280320", "title": "Motor de fase partida", "text": "Un motor monof\u00e1sico de fase partida \u00e9 un motor el\u00e9ctrico con dous debandados independentes no estator, un principal ou de traballo e outro auxiliar ou de arranque. A necesidade do motor de induci\u00f3n monof\u00e1sico de fase partida expl\u00edcase da seguinte forma: existen moitas instalaci\u00f3ns, tanto industriais coma dom\u00e9sticas \u00e1s que a compa\u00f1\u00eda el\u00e9ctrica s\u00f3 subministra un servizo de corrente alterna monof\u00e1sica. Ademais, en todo lugar case sempre hai necesidade de motores pequenos que traballen con subministraci\u00f3n monof\u00e1sica para impulsar diversos artefactos electrodom\u00e9sticos tales como m\u00e1quinas de coser, trades, aspiradoras, acondicionadores de aire, lavadoras, compresores...\nCaracter\u00edsticas e tipos.\nA maior\u00eda dos motores monof\u00e1sicos de fase partida son motores pequenos de cabalaxe fraccionaria (menos de 1 cabalo). Tanto para 115 v coma para 230 v en servizo monof\u00e1sico. A s\u00faa principal desvantaxe \u00e9 o seu baixo par de arranque. Outra desvantaxe \u00e9 que cando te\u00f1en moita carga, o xiro do campo magn\u00e9tico \u00e9 el\u00edptico, e isto fai que o rotor emita un ru\u00eddo. \u00c9 por iso que seus principais usos son os anteriormente mencionados, cargas pequenas que xa emiten ru\u00eddo de seu.\nO motor de fase partida \u00e9 un dos distintos sistemas ideados para o arranque dos motores as\u00edncronos monof\u00e1sicos. Bas\u00e9ase no desfase de intensidades durante o arranque. O motor disp\u00f3n de dous debandados, o principal e o auxiliar; ademais, leva incorporado un interruptor centr\u00edfugo o cal desconecta o debandado auxiliar despois do arranque do motor.\nPara mellorar o seu funcionamento e adecualo a aplicaci\u00f3ns mais espec\u00edficas, pode ir acompa\u00f1ado dun ou dous Condensadores. Que dar\u00e1 lugar os seguintes motores:\nFuncionamento.\nOs motores monof\u00e1sicos de induci\u00f3n de fase partida experimentan unha grave desvantaxe. Posto que s\u00f3 hai unha fase no debandado do estator, o campo magn\u00e9tico inducido nun motor monof\u00e1sico de induci\u00f3n non rota. O \u00fanico que fai son cambios de intensidade e de sentido. Primeiro pulsa con grande intensidade, logo con menos intensidade, pero permanece sempre na mesma direcci\u00f3n. Un campo magn\u00e9tico as\u00ed non fai que o rotor empece a xirar.\nPara conseguir que o motor empece a xirar, o seu estator est\u00e1 constitu\u00eddo por dous debandados: o de traballo ou principal, e o de arranque ou auxiliar que est\u00e1 orientado nun \u00e1ngulo de noventa grados respecto ao principal.\nA\u00ednda habendo estes dous debandados, se as correntes neles est\u00e1n en fase o campo magn\u00e9tico non xirara dado a que campo magn\u00e9tico non cambia de direcci\u00f3n. Para conseguir que o motor empece a xirar o campo magn\u00e9tico ten que cambiar de direcci\u00f3n , ten que facer un xiro. Isto s\u00f3 se conseguir\u00e1 se as intensidades de traballo e arranque est\u00e1n desfasadas.\nA t\u00e9cnica utilizada no motor de fase partida para conseguir d\u00faas intensidades desfasadas e as\u00ed crear un campo magn\u00e9tico xiratorio e a seguinte :\nO debandado de arranque ten menos espiras e o arame de menor secci\u00f3n que o debandado de traballo, polo que ten unha alta resistencia e unha baixa reactancia. Polo contrario, o de traballo ten mais espiras e un arame mais groso, polo que ten baixa resistencia e alta reactancia. E as\u00ed os debandados ter\u00e1n un valor de impedancia diferente, e un desfase das correntes en torno a 30 grados.\nA conectalo \u00e1 rede arranca automaticamente, e o alcanzar unha certa velocidade aproximadamente o 75% da s\u00faa velocidade de r\u00e9xime desconectase o debandado de arranque pola acci\u00f3n dun interruptor centr\u00edfugo que leva incorporado e que vai solidario ao eixe do motor. O motor segue funcionando unicamente co debandado de traballo. Se o interruptor centr\u00edfugo non desconectase o debandado de auxiliar unha vez que o motor xa comezou a xirar, dado que o devandito debandado ten unha alta resistencia, producir\u00eda moita calor que acabar\u00eda por queimar o motor. Ademais este debandado xa non e necesario unha vez arrancado o motor. Un campo magn\u00e9tico que s\u00f3 cambie de valor e sentido pero non de direcci\u00f3n, a\u00ednda que non serve para iniciar o xiro, si chega para mantelo. O debandado de arranque so \u00e9 necesario para po\u00f1er en marcha o motor, \u00e9 dicir, para xerar o campo xiratorio. Unha vez conseguido o arranque do motor xa non se necesita m\u00e1is, e por iso \u00e9 desconectado da rede por medio do interruptor centr\u00edfugo.\nDurante a fase de arranque, as correntes que circulan por ambos dous debandados crean un campo magn\u00e9tico xiratorio no interior do motor. Este campo xiratorio induce correntes no rotor, as cales xeran \u00e1 s\u00faa vez outro campo magn\u00e9tico. Ambos os dous campos magn\u00e9ticos reaccionan entre se e determinan o xiro do rotor.\nPartes principais do motor de fase partida.\nRotor.\nO rotor componse de tres partes fundamentais. A primeira delas \u00e9 o n\u00facleo, formado por un paquete de l\u00e1minas ou chapas de ferro de elevada calidade magn\u00e9tica. A segunda \u00e9 o eixe, sobre o cal vai axustado a presi\u00f3n o paquete de chapas. A terceira \u00e9 a gaiola de esqu\u00edo, que consiste nunha serie de varas de cobre ou aluminio de gran secci\u00f3n, que van aloxadas dentro das ra\u00f1uras axiais practicadas na periferia do n\u00facleo e unidas en curtocircu\u00edtos mediante dous grosos aneis de cobre, situados un a cada extremo do n\u00facleo. Na maior\u00eda dos motores de fase partida \u00e9 de aluminio e esta fundida nunha soa peza.\nEstator.\nO estator componse dun n\u00facleo de chapas de aceiro con ra\u00f1uras semipechadas, dunha pesada carcasa de aceiro ou de fundici\u00f3n dentro da cal esta introducido a presi\u00f3n o n\u00facleo de chapas, e de dous debandados de f\u00edo de cobre illado aloxados nas ra\u00f1uras e chamados respectivamente debandado principal ou de traballo e debandado auxiliar ou de arranque.\nInterruptor centr\u00edfugo.\nO interruptor centr\u00edfugo vai montado no interior do motor. A s\u00faa misi\u00f3n \u00e9 desconectar o debandado de arranque en canto o rotor alcanzou unha velocidade predeterminada. O tipo m\u00e1is corrente consta de d\u00faas partes principais, unha fixa e outra xiratoria. A parte fixa est\u00e1 situada polo xeral na cara interior do escudo frontal do motor e leva dous contactos, polo que o seu funcionamento \u00e9 an\u00e1logo ao dun interruptor unipolar. Nalg\u00fans motores modernos a parte fixa do interruptor est\u00e1 montado no interior do corpo do estator. A parte xiratoria vai disposta sobre o rotor.\nO funcionamento dun interruptor \u00e9 o seguinte: mentres o rotor esta en repouso ou xirando apouca velocidade, a presi\u00f3n exercida pola parte m\u00f3bil do interruptor mant\u00e9n estreitamente pechados os dous contactos da parte fixa. Cando o rotor alcanza aproximadamente o 75% da s\u00faa velocidade de r\u00e9xime, a parte xiratoria cesa de premer sobre os devanditos contactos e permite polo tanto que se separen, co cal o debandado de arranque queda automaticamente desconectada da rede de alimentaci\u00f3n.\nEscudos ou placas t\u00e9rmicas.\nOs escudos ou placas t\u00e9rmicas, est\u00e1n fixados \u00e1 carcasa do estator por medio de parafusos ou bul\u00f3ns; a s\u00faa misi\u00f3n principal \u00e9 manter o eixe do rotor en posici\u00f3n invariable. Cada escudo ten un orificio central previsto para aloxar a chumaceira, sexa de b\u00f3las ou de esvaramento, onde descansa o extremo correspondente do eixe rot\u00f3rico. As d\u00faas chumaceiras cumpren as seguintes funci\u00f3ns: soster o peso do rotor, manter este exactamente centrado no interior do estator, permitir o xiro do rotor coa m\u00ednima fricci\u00f3n e evitar que o rotor chegue a rozar co estator."}
{"id": "280321", "revid": "23204", "url": "https://gl.wikipedia.org/wiki?curid=280321", "title": "Mariko Ebralidze", "text": "Mariko Ebralidze (xeorxiano: \u10db\u10d0\u10e0\u10d8\u10d9\u10dd \u10d4\u10d1\u10e0\u10d0\u10da\u10d8\u10eb\u10d4) \u00e9 unha cantante xeorxiana que representar\u00e1 a Xeorxia no Festival de Eurovisi\u00f3n 2014 xunto a The Shin coa canci\u00f3n \"Three Minutes to Earth\"."}
{"id": "280322", "revid": "1131", "url": "https://gl.wikipedia.org/wiki?curid=280322", "title": "Carl Espen", "text": "Carl Espen, nado en Bergen o 15 de xullo de 1982, \u00e9 un cantante noruegu\u00e9s.\nTraxectoria.\nRepresentou a Noruega no Festival de Eurovisi\u00f3n 2014 coa canci\u00f3n \"Silent Storm\"."}
{"id": "280329", "revid": "22570", "url": "https://gl.wikipedia.org/wiki?curid=280329", "title": "Utop\u00eda", "text": "A utop\u00eda \u00e9 a idea ou representaci\u00f3n dunha civilizaci\u00f3n ideal, fant\u00e1stica e imaxinaria, refer\u00edndose a unha cidade ou a un mundo paralelo ao actual. \u00c9 un termo que v\u00e9n do grego e significa \"bo lugar que non existe\". Foi inventado por Thomas More, un escritor ingl\u00e9s e humanista, que estaba impresionado polas narraci\u00f3ns extraordinarias de Am\u00e9rico Vespucio sobre a illa de Fernando de Noronha. More dixo que nesa illa pod\u00edase constru\u00edr unha civilizaci\u00f3n perfecta e debido a isto escribiu un libro titulado \"Libellus, de optimo reipublicae statu, deque nova insulta Vtopiae\" no que Fernando de Noronha pasar\u00eda a ser o lugar perfecto da primeira utop\u00eda.\nUtop\u00eda tam\u00e9n pode considerarse como un modo optimista de ver o mundo e de ver as cousas como nos gustar\u00eda que fosen. Existen catro tipos de Utop\u00eda: a econ\u00f3mica, a relixiosa, a pol\u00edtica e a ambiental.\nTipos de Utop\u00eda.\nEcon\u00f3mica.\nAs utop\u00edas socialistas e comunistas centr\u00e1ronse na distribuci\u00f3n equitativa dos bens, con frecuencia anulando completamente a existencia do di\u00f1eiro. Os cidad\u00e1ns ded\u00edcanse \u00e1s labores que m\u00e1is lles agrada e que se orientan ao ben com\u00fan, permit\u00edndolles contar con moito tempo libre para cultivar as artes e as ciencias.\nAs utop\u00edas capitalistas ou de mercado libre centr\u00e1banse na libre empresa, nunha sociedade onde todos os habitantes te\u00f1an acceso \u00e1 actividade produtiva, e alg\u00fans (ou incluso ning\u00fan) a un goberno limitado ou m\u00ednimo. Al\u00ed os homes produtivos desenvolven o seu traballo, a s\u00faa vida social, e as demais actividades pac\u00edficas en liberdade, apartados dun Estado intromisorio e expoliador. Relaci\u00f3nanse en especial ao ideal do liberalismo.\nRelixiosa.\nA visi\u00f3n que ti\u00f1an tanto no islam como no cristianismo respecto ao para\u00edso \u00e9 a dunha utop\u00eda, en especial nas manifestaci\u00f3ns populares: a esperanza dunha vida libre de pobreza, pecado ou de calquera outro sufrimento, m\u00e1is al\u00e1 da morte. Nun sentido similar, o nirvana do budismo p\u00f3dese asemellar a unha utop\u00eda. As utop\u00edas relixiosas son concibidas principalmente coma un xard\u00edn das delicias, unha existencia libre de toda preocupaci\u00f3n con r\u00faas cubertas de ouro, nunha gozosa iluminaci\u00f3n con poderes case divinos.\nPol\u00edtica.\nUnha utop\u00eda global de paz mundial \u00e9 con frecuencia considerada un dos finais da historia posiblemente inevitables."}
{"id": "280335", "revid": "22795", "url": "https://gl.wikipedia.org/wiki?curid=280335", "title": "Palacio Real de La Granja de San Ildefonso", "text": ""}
{"id": "280336", "revid": "1131", "url": "https://gl.wikipedia.org/wiki?curid=280336", "title": "Jean-Pierre Jabouille", "text": "Jean-Pierre Alain Jabouille, nado en Par\u00eds o 1 de outubro de 1942 e finado o 2 de febreiro de 2023, foi un piloto de carreiras franc\u00e9s. Competiu en 55 Grandes Premios, logrando d\u00faas vitorias nos primeiros anos dos coches turbo de Renault na d\u00e9cada de 1970. Jabouille tam\u00e9n correu nas 24 Horas de Le Mans desde finais de 1960 ata principios de 1990, pilotando para Alpine, Matra, Sauber e Peugeot logrando catro terceiros postos na xeral en 1973, 1974, 1992 e 1993, Jabouille foi un dos \u00faltimos dunha raza de pilotos de F\u00f3rmula Un que tam\u00e9n eran enxe\u00f1eiros.\nTraxectoria.\nJabouille fixo a s\u00faa primeira aparici\u00f3n na F\u00f3rmula Tres francesa en 1967, e continuou en 1968, cando foi segundo detr\u00e1s de Fran\u00e7ois Cevert. En 1969 foi contratado como piloto de desenvolvemento por Alpine, participou en varias carreiras inconexas en F\u00f3rmula D\u00faas e autom\u00f3biles deportivos. En 1973 copilotou un Matra ata a terceira posici\u00f3n nas 24 Horas de Le Mans, e repetiu esta faza\u00f1a en 1974, cando tam\u00e9n ga\u00f1ou a carreira de F\u00f3rmula D\u00faas en Hockenheim, e terminou como subcampi\u00f3n na serie Europea Alpine de 2 litros. Tam\u00e9n fixo as s\u00faas primeiras aparici\u00f3ns na F\u00f3rmula 1, non logrou clasificarse co Williams no Gran Premio de Francia, nin co Surtees no Gran Premio de Austria.\nEn 1975 Jabouille cortou os seus lazos con Alpine, e obtivo o apoio Elf para facer o seu propio chasis de F\u00f3rmula Dous. Acabou segundo por detr\u00e1s de Jacques Laffite, pero finalmente fixo o seu debut nun Gran Premio, terminando 12\u00ba nun Tyrrell oficial no Gran Premio de Francia. En 1976 concentrouse na F\u00f3rmula D\u00faas, finalmente ga\u00f1ou o t\u00edtulo.\nJabouille foi contratado polo equipo Renault de F\u00f3rmula 1. Para desenvolver o seu novo motor turboalimentado de 1\u00b45 l para . O RS01 debutou no Gran Premio do Reino Unido de 1977, pero nun principio o motor turbo (o primeiro na F\u00f3rmula 1) era fr\u00e1xil e sufr\u00eda dun grave atraso no turbo, polo que era dif\u00edcil de conducir en circu\u00edtos estreitos. Con todo, Jabouille perseverou, logrando varias posici\u00f3ns cualificatorias notables en , e logrou os primeiros puntos da marca co 4\u00ba lugar no GP dos Estados Unidos.\nEn Renault preparou un segundo coche para Ren\u00e9 Arnoux. Jabouille logrou a primeira pole position para Renault na F\u00f3rmula Un no Gran Premio de Sur\u00e1frica e, a continuaci\u00f3n, acadou a s\u00faa primeira vitoria, xustamente no Gran Premio franc\u00e9s, tam\u00e9n desde a pole. Esta foi a primeira vitoria dun coche con turbo na F\u00f3rmula Un. Fixo dous poles m\u00e1is, nos Grandes Premios de Alema\u00f1a e Italia, pero a escasa fiabilidade significou que esta fora a s\u00faa \u00fanica vitoria.\nEn Jabouille logrou d\u00faas poles m\u00e1is, e outra vitoria no Gran Premio de Austria. Un fallo na suspensi\u00f3n no Gran Premio do Canad\u00e1 deixouno cunha perna rota, xusto despois de que asinara con Ligier para .\nAs s\u00faas feridas obrig\u00e1ronlle a perderse as d\u00faas primeiras carreiras da tempada 1981, pero pronto viuse que non estaba en plena forma, non logrou clasificarse en dous dos seus catro intentos, momento no que decidiu retirarse da F\u00f3rmula Un, converteuse en director do equipo Ligier / Talbot en 1982.\nJabouille regresou a mediados da d\u00e9cada de 1980 para pilotar no Campionato Supertouring Franc\u00e9s, antes de unirse a Peugeot para axudar a desenvolver o seu programa de autos deportivos nas 24 Horas de Le Mans, que culminou cun terceiro lugar en 1992 e 1993. En 1994 sucedeu a Jean Todt como director de Peugeot Sport, pero as infrutuosas tempadas coa marca en asociaci\u00f3n con McLaren e Jordan significaron o seu despedimento en 1995. Desde ent\u00f3n dirixiu o seu propio equipo de autos deportivos no Campionato da FIA de Sport Prototipos.\nResumo da s\u00faa Carreira.\nResultados completos do Campionato de Europa de F\u00f3rmula Dous.\n\u2020 Os pilotos que terminaron por diante de Jabouille non eran elixibles para puntuar polo que Jabouille anotou m\u00e1is puntos que o que lle correspond\u00eda pola s\u00faa posici\u00f3n.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "280342", "revid": "1131", "url": "https://gl.wikipedia.org/wiki?curid=280342", "title": "Revista de Casa Am\u00e9rica-Galicia", "text": "Revista de Casa Am\u00e9rica-Galicia foi unha revista editada na Coru\u00f1a de 1922 a 1923.\nHistoria e caracter\u00edsticas.\nApareceu en setembro de 1922 como continuadora de \"Am\u00e9rica-Galicia\", da que proseguiu a s\u00faa numeraci\u00f3n retom\u00e1ndoa no n\u00famero 21. Julio Jos\u00e9 Casal, o director e difusor da publicaci\u00f3n, era o secretario xeral de Casa Am\u00e9rica-Galicia, unha asociaci\u00f3n orientada ao comercio entre Espa\u00f1a e Am\u00e9rica. Na revista d\u00e1baselles publicidade \u00e1 actividade consular, \u00e1 entrada e sa\u00edda de barcos do porto da Coru\u00f1a e \u00e1s actividades dos bancos, as\u00ed como \u00e1 informaci\u00f3n relativa aos actos relacionados con Espa\u00f1a que ti\u00f1an lugar en distintos puntos de Am\u00e9rica. A partir do n\u00famero 25 a revista pasou a ter un car\u00e1cter especificamente literario e nas s\u00faas p\u00e1xinas editaron as s\u00faas composici\u00f3ns po\u00e9ticas Eladio Rodr\u00edguez Gonz\u00e1lez, Lu\u00eds Amado Carballo, Eugenio Montes e Vicente Risco. En agosto de 1923 publicou o seu n\u00famero 32 e despois cambiou o seu nome por \"Alfar\"."}
{"id": "280343", "revid": "5863", "url": "https://gl.wikipedia.org/wiki?curid=280343", "title": "Julio Jos\u00e9 Casal", "text": "Julio Jos\u00e9 Casal, nado en Montevideo o 18 de xu\u00f1o de 1889 e finado na mesma cidade o 7 de decembro de 1954, foi un poeta e cr\u00edtico uruguaio.\nTraxectoria.\nFoi c\u00f3nsul do Uruguai en La Rochelle (Francia) en 1909 e na Coru\u00f1a de 1913 a 1927. Na Coru\u00f1a foi secretario xeral de Casa Am\u00e9rica-Galicia, unha asociaci\u00f3n orientada ao comercio entre Espa\u00f1a e Am\u00e9rica e fundou e dirixiu a \"Revista de Casa Am\u00e9rica-Galicia\" e \"Alfar\". Un dos m\u00e1is co\u00f1ecidos cr\u00edticos do Uruguai, foi autor da antolox\u00eda \"Exposici\u00f3n de la poes\u00eda uruguaya\". A s\u00faa filla Selva Casal \u00e9 tam\u00e9n unha reco\u00f1ecida poeta."}
{"id": "280344", "revid": "1888", "url": "https://gl.wikipedia.org/wiki?curid=280344", "title": "Julio J. Casal", "text": ""}
{"id": "280346", "revid": "3261259", "url": "https://gl.wikipedia.org/wiki?curid=280346", "title": "Foguete V2", "text": ""}
{"id": "280347", "revid": "1093", "url": "https://gl.wikipedia.org/wiki?curid=280347", "title": "Diego San Jos\u00e9 de la Torre", "text": ""}
{"id": "280349", "revid": "22570", "url": "https://gl.wikipedia.org/wiki?curid=280349", "title": "Televoto", "text": "O televoto () \u00e9 un proceso propio da televisi\u00f3n que permite \u00e1 audiencia participar nunha emisi\u00f3n televisiva a trav\u00e9s de chamadas telef\u00f3nicas ou SMS, para escoller entre os candidatos ou artistas, que ser\u00e1n eliminados ou cualificados. Este proceso \u00e9 o principio do financiamento e explotaci\u00f3n da maior\u00eda dos programas de telerrealidade, e outros concursos de m\u00fasica, como o Festival da Canci\u00f3n de Eurovisi\u00f3n.\nHistoria.\nAs primeiras aplicaci\u00f3ns do televoto son a partir da primeira metade da d\u00e9cada de 1990, e o Festival de Eurovisi\u00f3n foi un dos primeiros concursos de canto en adoptar este sistema de votaci\u00f3n para determinar o ga\u00f1ador do concurso, substitu\u00edndo o xurado e dende o 2009 cun 50 % de xurado e o outro 50 % de televoto."}
{"id": "280350", "revid": "5863", "url": "https://gl.wikipedia.org/wiki?curid=280350", "title": "Mar\u00eda Loureiro Garc\u00eda", "text": "O nome de Mar\u00eda Loureiro Garc\u00eda pode referirse a:"}
{"id": "280351", "revid": "197", "url": "https://gl.wikipedia.org/wiki?curid=280351", "title": "Mosteiro de San Cibrao de Montecubeiro", "text": "O mosteiro de San Cibrao \u00e9 un mosteiro medieval situado na parroquia de Montecubeiro, no concello de Castroverde.\nHistoria.\nTen orixe nos s\u00e9culos XII-XIII e pertenceu \u00e1 orde de San Bieito. A finais do s\u00e9culo XV incorporouse \u00f3 convento de San Domingos de Lugo.\nEstaba formado polo templo, o claustro e as dependencias dos monxes. O claustro est\u00e1 en ru\u00ednas. Na porta do patio exterior cons\u00e9rvase un chamador de ferro, cun martelo en forma de can e a cruz dominica. A igrexa foi reconstru\u00edda no ano 1787, cunha ampla nave con teito de madeira a d\u00faas augas, e unha sala frontal no que se conserva unha primitiva p\u00eda bautismal. No interior hai un retablo con columnas salom\u00f3nicas, e outros tres retablos laterais."}
{"id": "280354", "revid": "25871", "url": "https://gl.wikipedia.org/wiki?curid=280354", "title": "C\u00e9lula B de memoria", "text": "As c\u00e9lulas B de memoria (ou con memoria) ou linfocitos B de memoria son un subtipo de c\u00e9lulas B que se forman durante unha infecci\u00f3n primaria. Son c\u00e9lulas de vida longa non efectoras (non interve\u00f1en na resposta e permanecen inactivas), que lembran o ant\u00edxeno e act\u00faan na resposta secundaria, activ\u00e1ndose e diferenci\u00e1ndose en c\u00e9lulas produtoras de anticorpos, se ese mesmo ant\u00edxeno aparece por segunda vez. Nas c\u00e9lulas de memoria B e T est\u00e1 baseada a memoria inmunol\u00f3xica e o mecanismo da vacinaci\u00f3n.\nResposta primaria, par\u00e1topos e ep\u00edtopos.\nAo inicio da primeira resposta (resposta primaria) a unha infecci\u00f3n contra un determinado ant\u00edxeno, as c\u00e9lulas virxes que responden a eles (que nunca antes foron expostas a un ant\u00edxeno) sofren unha selecci\u00f3n clonal para producir unha colonia de c\u00e9lulas espec\u00edficas para ese ant\u00edxeno. A maior\u00eda deses clons difer\u00e9ncianse en c\u00e9lulas plasm\u00e1ticas, tam\u00e9n chamadas c\u00e9lulas B efectoras produtoras de anticorpos, que atacan e intentan eliminar a infecci\u00f3n. O resto dos clons non sofren esa diferenciaci\u00f3n, sen\u00f3n que permanecen como c\u00e9lulas B de memoria, que poden vivir moitos anos, como media 10 anos.\nO anticorpo producido por un clon (grupo de c\u00e9lulas xeneticamente id\u00e9nticas) de c\u00e9lulas B te\u00f1en un par\u00e1topo exclusivo dese clon (o par\u00e1topo \u00e9 a secuencia de amino\u00e1cidos do extremo dos anticorpos que se une ao ep\u00edtopo do ant\u00edxeno). Isto permite que se una con grande afinidade ao ep\u00edtopo ao que \u00e9 espec\u00edfico.\nCada vez que as c\u00e9lulas son inducidas a proliferar debido a unha infecci\u00f3n, a rexi\u00f3n xen\u00e9tica que codifica o par\u00e1topo sofre mutaci\u00f3ns espont\u00e1neas cunha frecuencia de aproximadamente 1 cada 1600 divisi\u00f3ns celulares (o cal \u00e9 unha frecuencia alta comparada con outras c\u00e9lulas, que te\u00f1en unha frecuencia de 1 en cada 106). Este proceso denom\u00ednase hipermutaci\u00f3n som\u00e1tica.\nResposta secundaria e memoria.\nTodos estes eventos ocorren nos centros xerminais dos fol\u00edculos linfoides dos ganglios linf\u00e1ticos.\nAlg\u00fans dos par\u00e1topos resultantes (e das c\u00e9lulas que os elaboran) te\u00f1en unha maior afinidade polo ant\u00edxeno (concretamente polo ep\u00edtopo) e \u00e9 m\u00e1is probable que proliferen que outras.\nAdemais, con cada exposici\u00f3n ao ant\u00edxeno, o n\u00famero de clons diferentes que responden ao mesmo ant\u00edxeno increm\u00e9ntanse (resposta policlonal), e persisten un maior n\u00famero de c\u00e9lulas de memoria. As\u00ed, as caracter\u00edsticas distintivas da resposta secundaria humoral son unha produci\u00f3n de anticorpos m\u00e1is forte e espec\u00edfica (basicamente consistente nunha maior cantidade de mol\u00e9culas de anticorpo).\nO feito de que todas as c\u00e9lulas dun s\u00f3 clon elaboren s\u00f3 un par\u00e1topo e que as c\u00e9lulas de memoria sobrevivan durante longos per\u00edodos \u00e9 o que fai que a resposta inmunitaria te\u00f1a unha \"memoria\". Este \u00e9 o principio que est\u00e1 detr\u00e1s da vacinaci\u00f3n e administraci\u00f3n de doses de recordo das vacinas."}
{"id": "280356", "revid": "27155", "url": "https://gl.wikipedia.org/wiki?curid=280356", "title": "Linfocito B de memoria", "text": ""}
{"id": "280358", "revid": "27155", "url": "https://gl.wikipedia.org/wiki?curid=280358", "title": "C\u00e9lula B con memoria", "text": ""}
{"id": "280359", "revid": "27155", "url": "https://gl.wikipedia.org/wiki?curid=280359", "title": "Linfocito B con memoria", "text": ""}
{"id": "280361", "revid": "839", "url": "https://gl.wikipedia.org/wiki?curid=280361", "title": "Selecci\u00f3n nacional de balonm\u00e1n de Croacia", "text": ""}
{"id": "280362", "revid": "839", "url": "https://gl.wikipedia.org/wiki?curid=280362", "title": "Selecci\u00f3n nacional de balonm\u00e1n de Galicia", "text": ""}
{"id": "280363", "revid": "839", "url": "https://gl.wikipedia.org/wiki?curid=280363", "title": "Selecci\u00f3n nacional de tenis de mesa de Galicia", "text": ""}
{"id": "280366", "revid": "7523", "url": "https://gl.wikipedia.org/wiki?curid=280366", "title": "Hurac\u00e1n Valencia CF", "text": ""}
{"id": "280368", "revid": "23204", "url": "https://gl.wikipedia.org/wiki?curid=280368", "title": "Capitan\u00eda Xeneral de Venezuela", "text": "A Capitan\u00eda Xeneral de Venezuela foi unha entidade territorial ultramarina das Indias, integrante do Imperio espa\u00f1ol, establecida pola Coroa espa\u00f1ola durante o seu per\u00edodo de dominio americano, que abarcaba un territorio similar ao da actual Venezuela.\nFoi creada en 1777 para dotar de m\u00e1is autonom\u00eda \u00e1 provincia de Venezuela, que antes estaba baixo a xurisdic\u00f3n do Vicerreinado de Nova Granada e da Audiencia de Santo Domingo, como parte da Reforma borb\u00f3nica e sentou as base para a futura naci\u00f3n de Venezuela, en particular pola orientaci\u00f3n da Provincia de Maracaibo cara a Caracas.\nFoi gobernada por distintos Capit\u00e1ns Xenerais, exceptuando un breve per\u00edodo cando gobernou a Xunta Suprema de Caracas tras da renuncia de Emparan ata marzo de 1811."}
{"id": "280377", "revid": "23204", "url": "https://gl.wikipedia.org/wiki?curid=280377", "title": "Drag\u00f3ns na mitolox\u00eda grega", "text": "Os drag\u00f3ns (\u03b4\u03c1\u03ac\u03ba\u03c9\u03bd, \"dr\u00e1k\u014dn\" do verbo \u03b4\u03ad\u03c1\u03ba\u03bf\u03bc\u03b1\u03b9 (\"d\u00e9rkomai\" : ver, ollar ou fitar) son unhas criaturas das antigas mitolox\u00edas grega e latina con aparencia de cobras. A diferenza dos drag\u00f3ns medievais, estes non poden ser asimilados, non te\u00f1en patas, nin \u00e1s e tampouco son quen de botar lume. \nNos mitos, estas criaturas monstruosas adoitan ser consagradas polos deuses como gardi\u00e1ns de tesouros e lugares sagrados. O termo dr\u00e1k\u014dn dos textos gregos ref\u00edrese \u00f3 mesmo tempo \u00e1 cobra xigante e \u00f3 gardi\u00e1n. Este dobre senso salienta o papel de vixilancia atribu\u00eddo a estas criaturas m\u00edticas.\n\u00c9 preciso diferenciar ben os \"dr\u00e1kontes\" da mitolox\u00eda grecolatina dos drag\u00f3n do imaxinario popular actual. Os textos antigos describen \u00f3s \"drag\u00f3ns\" como cobras de gran tama\u00f1o que pos\u00faen un atributo fabuloso e caracter\u00edstico que os diferencia, como un sopro envelenado ou un gran n\u00famero de testas. Estas criaturas tam\u00e9n poden ser citadas nos textos antigos polo nome d'\u1f44\u03c6\u03b9\u03c2 (\"\u00f3phis\"): \"cobra\" en grego. Deste xeito, na \"Teogon\u00eda\" de Hes\u00edodo, Lad\u00f3n \u00e9 chamado pola per\u00edfrase \u03b4\u03b5\u03b9\u03bd\u1f78\u03bd \u1f44\u03c6\u03b9\u03bd, \"cobra terrible \"."}
{"id": "280380", "revid": "1131", "url": "https://gl.wikipedia.org/wiki?curid=280380", "title": "Carmen Caram\u00e9s", "text": "Mar\u00eda Carmen Caram\u00e9s Gorgal, nada en Santa Comba en 1966, \u00e9 unha escritora galega.\nTraxectoria.\nResidente na cidade de Santiago de Compostela desde os 14 anos de idade. Estudou Filosof\u00eda e Ciencias da Educaci\u00f3n na Universidade de Santiago de Compostela e traballa como profesora."}
{"id": "280381", "revid": "38330", "url": "https://gl.wikipedia.org/wiki?curid=280381", "title": "Mar\u00eda Carmen Caram\u00e9s Gorgal", "text": ""}
{"id": "280382", "revid": "5863", "url": "https://gl.wikipedia.org/wiki?curid=280382", "title": "Am\u00e9rica-Galicia", "text": "Am\u00e9rica-Galicia foi unha revista editada na Coru\u00f1a entre 1921 e 1922.\nHistoria e caracter\u00edsticas.\nSubtitulada \"Revista Comercial Ilustrada Hispanoamericana\", apareceu en 1921 como continuadora do \"Bolet\u00edn de Casa Am\u00e9rica-Galicia\" de 1920. Revista mensual \u00f3rgano da asociaci\u00f3n rexional hispanoamericana Casa Am\u00e9rica-Galicia. Constaba de vinte p\u00e1xinas nas trataba asuntos de interese para Galicia e para Am\u00e9rica. Entre os seus colaboradores figuraron Lu\u00eds Pe\u00f1a Novo e Ram\u00f3n del Cueto. A partir do n\u00famero 21, de setembro de 1922, pasou a denominarse \"Revista de Casa Am\u00e9rica-Galicia\"."}
{"id": "280383", "revid": "1131", "url": "https://gl.wikipedia.org/wiki?curid=280383", "title": "Xunta Suprema do Reino de Sevilla", "text": "AXunta Suprema do Reino de Sevilla foi unha instituci\u00f3n creada en Sevilla o 27 de maio de 1808 ante a crise da Coroa de Espa\u00f1a durante a Guerra da Independencia espa\u00f1ola. O feito de que se autoproclamase Xunta Suprema de Espa\u00f1a e Indias causou certo malestar noutras Xuntas provinciais do Reino que se foron creando en d\u00edas sucesivos polo presuntuoso nome. Por\u00e9n, este nome deu unha imaxe de unidade e de Sevilla como a capital da Espa\u00f1a libre dos franceses. A Xunta sevillana ti\u00f1a un peri\u00f3dico, a \"Gaceta Ministerial de Sevilla\", onde daba conta da formaci\u00f3n da Xunta e das s\u00faas actividades.\nAntecedentes.\nA comezos do s\u00e9culo XIX un clima revolucionario reina en Europa despois da Revoluci\u00f3n francesa. En 1807, Napole\u00f3n e Manuel Godoy, valido do rei Carlos IV de Espa\u00f1a, asinan o Tratado de Fontainebleau, mediante o cal se permit\u00eda que as tropas francesas pasaran por Espa\u00f1a para invadir Portugal. Pero unha vez instalado o ex\u00e9rcito franc\u00e9s en terras peninsulares, todo o mundo, at\u00e9 Godoy, foi consciente de que se trataba dunha invasi\u00f3n.\nRelaci\u00f3ns co Reino Unido.\nA Xunta decide enviar a Londres a Adri\u00e1n J\u00e1come, adepto ao duque de Kent, a ao xefe de escuadra, Juan Ruiz de Apodaca, para tratar de conseguir unha alianza cos ingleses. Ambos os dous sa\u00edron o 17 de xu\u00f1o do porto de C\u00e1diz no nav\u00edo ingl\u00e9s \"A Vinganza\". As\u00ed mesmo enviou a C\u00e1diz a Eusebio de Herrera, Pedro de Creus e Enrique MacDonel para falar co almirante ingl\u00e9s Cuthbert Collingwood. Tam\u00e9n se estudar\u00eda que Inglaterra axudara a evacuar aos soldados espa\u00f1ois da Expedici\u00f3n espa\u00f1ola a Dinamarca, que foran enviados al\u00ed hab\u00eda uns meses para axudar a Napole\u00f3n. No barco \"A Vinganza\" \u00eda tam\u00e9n Rafael Lobo, ao que se lle deu a orde de pasar para o mar B\u00e1ltico para intentar axudar \u00e1s tropas en territorio dan\u00e9s. A Xunta tam\u00e9n enviou cartas a Am\u00e9rica para darlles conta \u00e1s autoridades da ocupaci\u00f3n de Espa\u00f1a e a resistencia de Sevilla, antes de que Napole\u00f3n lles dera a s\u00faa versi\u00f3n dos feitos.\nRelaci\u00f3ns con Portugal.\nO 1 de xu\u00f1o a Xunta enviou a Portugal ao comerciante Joaqu\u00edn Rodr\u00edguez para que convencera a portugueses relevantes para que se levantaran contra os franceses. E o 6 de xu\u00f1o proclama a \"Declaraci\u00f3n de Guerra al Emperador de Francia, Napole\u00f3n I\". A encomenda do comerciante Rodr\u00edguez tivo \u00e9xito, xa que ao pouco tempo chegou a Sevilla o mellor rexemento espa\u00f1ol que hab\u00eda en Portugal. Os soldados espa\u00f1ois que estaban acantoados no Porto, que a\u00ednda eran m\u00e1is numerosos, partiron para Galicia, a instancias de Xunta Suprema galega. Os propios portugueses, seducidos por estas iniciativas, rebel\u00e1ronse contra os franceses e enviaron a varios comisionados do Alentexo para tratar do asunto coa Xunta sevillana, a pedir axuda e a ofrecer ademais os numerosos postos defensivos que ti\u00f1an no Guadiana. A comezos de xullo chegar\u00edan boas noticias de Portugal. Todo o norte estaba en insurrecci\u00f3n, e no Porto se formara unha Xunta a semellanza das espa\u00f1olas.\nAcci\u00f3ns militares ao comezo de guerra da Independencia.\nMentres, as tropas napole\u00f3nicas foron descendendo desde Madrid cara ao sur, e xa pasaran da Serra Morena. Ent\u00f3n a Xunta de Sevilla enviou forzas de infantar\u00eda e cabalar\u00eda ao comandante encargado de combater aos franceses por aquela parte, Pedro Agust\u00edn Ech\u00e9varri. Ademais enviou un pequeno tren con artillar\u00eda e mulas cargadas de munici\u00f3ns para a defensa de Andaluc\u00eda. O ex\u00e9rcito espa\u00f1ol ser\u00eda derrotado en Alcolea; a noticia chegou a Sevilla o 8 de xu\u00f1o, xerando alarma entre a poboaci\u00f3n. Por\u00e9n, a Xunta de Sevilla continuou cos seus esforzos organizando tropas e medidas pol\u00edticas. Decidiu enviar unha posta ao xeneral Casta\u00f1os para que se apresurara para vir a comandar o seu ex\u00e9rcito. Casta\u00f1os detiv\u00e9rase na localidade malague\u00f1a de Ronda para tratar asuntos de auxilio co gobernador brit\u00e1nico de Xibraltar. Por\u00e9n, o correo non foi necesario, porque cando foi a sa\u00edr o correo xa chegara o xeneral a Sevilla e tratara co presidente da Xunta as operaci\u00f3ns que \u00eda levar a cabo; decidiron marchar ambos os dous a Carmona, que era o punto de partida de moitas tropas e onde deb\u00edan reunirse todas elas. Nese momento reciben noticias de C\u00e1diz sobre as acci\u00f3ns contra a escuadra francesa de Rosilly. Tam\u00e9n se presenta en Carmona James Withingham que, en nome do almirante Collingwood e o xeneral Spencer, ofreceu 6.000 ou 7.000 homes. A\u00ednda que non se fixo uso deste ofrecemento, o xesto serviulle \u00e1 Xunta de apoio moral.\nEn Carmona est\u00e1base formando un ex\u00e9rcito de 24.000 homes e 2.000 cabalos. Por\u00e9n, a\u00ednda non se xuntaran os suficientes para frear \u00e1s tropas de Dupont, que contaba con 18.000 homes. No Puerto de Santa Mar\u00eda desembarcaran de 4.000 a 5.000 ingleses, que esperaban a seren m\u00e1is para atacar Portugal. Escrib\u00edronse cartas para que foran interceptadas polo inimigo, fac\u00e9ndose correr a voz de que hab\u00eda un continxente de 14.000 a 15.000 ingleses en axuda dos espa\u00f1ois. Posteriormente, un\u00edronse ao ex\u00e9rcito corpos de Ronda, C\u00e1diz e lanceiros de Xerez. O presidente da Xunta regresou a Sevilla o 14 de xu\u00f1o, e informou aos seus membros de que o ex\u00e9rcito contaba xa con 18.000 homes. Posteriormente, o groso das tropas espa\u00f1olas trasladouse a Utrera, onde se instalou o cuartel xeral. Pouco a pouco o ex\u00e9rcito foi ampli\u00e1ndose coa participaci\u00f3n de homes procedentes de moitos municipios de Andaluc\u00eda, como Ronda, C\u00e1diz e Xerez da Fronteira.\nO 14 de xullo chegou \u00e1 Xunta de Sevilla un correo con noticias do ex\u00e9rcito. Este se agrupara en Bujalance e de al\u00ed marchou a Porcuna, onde o d\u00eda 11 estaban reunidos todos os xenerais. Al\u00ed se incorporaron as tropas de Sevilla e as de Granada, formulouse o plan de ataque e distribu\u00edronse os mandos. Trat\u00e1base dun ex\u00e9rcito de 32.000 homes.\nCara a constituci\u00f3n dunha Xunta Suprema Central.\nO 16 de xullo a Xunta Suprema de Valencia redacta un manifesto no que solicita, a instancias do movemento xuntista, a creaci\u00f3n dunha \"Xunta Suprema Central\", un\u00edndose \u00e1 iniciativa que tomaran outros pa\u00edses europeos tam\u00e9n invadidos polo emperador dos franceses. Deste manifesto, ademais, cabe sinalar a chamada \u00e1 s\u00faa constituci\u00f3n para poder recibir a axuda brit\u00e1nica de maneira m\u00e1is eficiente, o rexeitamento \u00e1 participaci\u00f3n das Xuntas locais e, en especial, o temor \u00e1 independencia das colonias americanas.\n\u00c1 Xunta sevillana chegaban noticias positivas de toda Espa\u00f1a: a Xunta de Asturias dic\u00eda que estaba organizando un ex\u00e9rcito de 20.000 homes ao mando do marqu\u00e9s de Santa Cruz, a Xunta de Valencia aseguraba que as s\u00faas forzas pasaban xa de 80.000 combatentes e a de Galicia dic\u00eda que estaba formando a fume de carozo un de 40.000 a 50.000 homes. En Catalu\u00f1a, Arag\u00f3n, Mallorca e Menorca tam\u00e9n se organizou a resistencia.\nO 15 de xullo chegou a Sevilla un comisionado da Xunta Suprema do Reino de Galicia informando que as Xuntas de Galicia, Le\u00f3n e Asturias, reunidas en Lugo, declararon que estaban de acordo coa creaci\u00f3n dunha capital pol\u00edtica e de que se presentar\u00edan cos seus representantes no punto de reuni\u00f3n que se acordara. A de Sevilla contestou que estaba de acordo con ser o Corpo central proposto, e o comisionado de Galicia partiu para C\u00f3rdoba, Granada e Murcia."}
{"id": "280384", "revid": "23204", "url": "https://gl.wikipedia.org/wiki?curid=280384", "title": "Deidades primordiais da mitolox\u00eda grega", "text": "As deidades primordiais son unha serie variable de deidades que aparecen nas cosmogon\u00edas e teogon\u00edas da mitolox\u00eda grega. Segundo os mitos, existiron nos inicios do mundo, xeralmente identificadas con elementos ou principios naturais. Esas deidades son o grupo orixinal a partir do cal descenden t\u00f3dolos demais deuses. Precederon \u00f3s tit\u00e1ns, descendentes de Gaia e Urano.\nHes\u00edodo.\nSegundo a \"Teogon\u00eda\" de Hes\u00edodo (arredor do -700):"}
{"id": "280385", "revid": "22795", "url": "https://gl.wikipedia.org/wiki?curid=280385", "title": "Xunta Suprema de Espa\u00f1a e Indias", "text": ""}
{"id": "280386", "revid": "7523", "url": "https://gl.wikipedia.org/wiki?curid=280386", "title": "Club Deportivo Lealtad", "text": "O Club Deportivo Lealtad \u00e9 un club de f\u00fatbol espa\u00f1ol do concello de Villaviciosa, en Asturias. Foi fundado en 1918 e compite na Segunda Divisi\u00f3n B. O seu campo \u00e9 o Estadio Les Caleyes, con capacidade para 3.000 espectadores.\nHistoria.\nO equipo foi fundado en abril de 1918 e ao ano seguinte d\u00e1se de alta na Federaci\u00f3n Asturiana de F\u00fatbol. Ata o ano 1990 xogou en categor\u00edas rexionais. O seu maior \u00e9xito deportivo foi o ascenso a Segunda Divisi\u00f3n B na campa\u00f1a 1997/98, dirixidos por Marcelino Garc\u00eda Toral, a\u00ednda que descendeu de categor\u00eda a tempada seguinte. O ascenso produciuse tras eliminar na liguilla ao Betanzos CF, \u00e1 Gimn\u00e1stica Segoviana CF e ao Real Madrid C. \nO 25 de maio de 2014 conseguiu un novo ascenso \u00e1 2\u00aa B, disputando a s\u00faa segunda tempada na categor\u00eda de bronce en toda a s\u00faa historia. Xogou catro tempadas na categor\u00eda, volvendo a caer a Terceira na 2017/18. Non perdeu ning\u00fan partido de liga nas seguintes d\u00faas tempadas, nas que acabou primeiro e xogou d\u00faas fases de ascenso, logrando subir de categor\u00eda no segundo dos intentos. Xa de volta en Segunda B o Lealtad entrou na historia do f\u00fatbol espa\u00f1ol ao alongar a s\u00faa xeira de partidos de liga consecutivos invicto ata os 69, superando a marca de 67 do CD Ourense dos anos 60. Foi o Numancia quen conseguiu derrotar ao Lealtad en novembro de 2020, dous anos e medio despois da s\u00faa anterior derrota en liga.\nEstadio.\nDisputa os seus partidos como local no estadio Les Caleyes, con capacidade para 3000 espectadores. Os seus equipos de f\u00fatbol base xogan no campo Nuevo Villaz\u00f3n, de herba sint\u00e9tica."}
{"id": "280387", "revid": "895", "url": "https://gl.wikipedia.org/wiki?curid=280387", "title": "CD Lealtad", "text": ""}
{"id": "280389", "revid": "98629", "url": "https://gl.wikipedia.org/wiki?curid=280389", "title": "Xunta Suprema", "text": "O termo Xunta Suprema p\u00f3dese referir a:"}
{"id": "280392", "revid": "89787", "url": "https://gl.wikipedia.org/wiki?curid=280392", "title": "Nobelo neurofibrilar", "text": "Os nobelos neurofibrilares son agregados de prote\u00edna tau hiperfosforilada que se co\u00f1ecen principalmente por ser un marcador da enfermidade de Alzheimer. A s\u00faa presenza tam\u00e9n se observa noutras numerosas doenzas chamadas tauopat\u00edas. S\u00e1bese pouco sobre as s\u00faas relaci\u00f3ns exactas coas diferentes patolox\u00edas. Na literatura cient\u00edfica inglesa abr\u00e9vianse como NFT (\"neurofibrillary tangles\").\nFormaci\u00f3n.\nOs nobelos neurofibrilares f\u00f3rmanse por hiperfosforilaci\u00f3n dunha prote\u00edna asociada aos microt\u00fabulos chamada prote\u00edna tau, o que causa que esta se agregue ou agrupe en forma insoluble. (Estas agregaci\u00f3ns de prote\u00edna tau hiperfosforilada tam\u00e9n se denominan filamentos helicoidais emparellados (PHF). O mecanismo preciso de formaci\u00f3n destes enguedellos de tau non se comprende completamente, e a\u00ednda \u00e9 moi discutido se os nobelos son o factor primario causante de enfermidades ou s\u00f3 te\u00f1en un papel m\u00e1is perif\u00e9rico.\nCambios citoesquel\u00e9ticos.\nDefin\u00edronse tres estadios de maduraci\u00f3n nos nobelos neurofibrilares utilizando inmunomarcaxe anti-tau e anti-ubiquitina. No estadio 0 hai c\u00e9lulas piramidais morfoloxicamente normais que mostran unha marcaxe citoplasm\u00e1tica difusa ou finamente granular con anti-tau. Estas c\u00e9lulas est\u00e1n sas e te\u00f1en unha m\u00ednima presenza de tau; no estadio 1 aparecen marcadas polos anticorpos contra tau algunhas inclusi\u00f3ns alongadas e delicadas (estes son os nobelos iniciais ou temper\u00e1ns); o estadio 2 est\u00e1 representado pola demostraci\u00f3n cl\u00e1sica dos nobelos neurofibrilares coa marcaxe anti-tau ; o estadio 3 est\u00e1 exemplificado por nobelos \"fantasmas\" (situados f\u00f3ra de c\u00e9lulas, onde morreron as neuronas h\u00f3spede), que se caracterizan por unha inmunomarcaxe anti-tau reducida pero con marcaxe anti-ubiquitina forte.\nCausas.\nTau mutatda.\nA visi\u00f3n tradicional \u00e9 que a prote\u00edna tau se une aos microt\u00fabulos e colabora na s\u00faa formaci\u00f3n e estabilizaci\u00f3n. Por\u00e9n, cando a tau est\u00e1 hiperfosforilada, non pode unirse a eles e os microt\u00fabulos fanse inestables e empezan a desintegrarse. A tau non unida a microt\u00fabulos agr\u00e9gase orixinando as formaci\u00f3ns chamadas nobelos neurofibrilares. M\u00e1is explicitamente, as lesi\u00f3ns intracelulares chamadas prenobelos desenv\u00f3lvense cando a tau \u00e9 fosforilada en exceso e en residuos de amino\u00e1cidos inadecuados. Estas lesi\u00f3ns co tempo desenv\u00f3lvense en nobelos neurofibrilares filamentosos que interfiren con numerosas funci\u00f3ns intracelulares. Os investigadores procuraron un modelo animal fiable para estudaren as patolox\u00edas relacionadas con tau, e para iso expresaron o xene mutante humano de tau P301L en ratos adultos. Este experimento deu lugar \u00e1 formaci\u00f3n no rato de nobelos neurofibrilares e formaci\u00f3ns prenobelo. O xene de tau mutante humano P301 est\u00e1 asociado coa demencia frontotemporal con parkinsonismo, que \u00e9 outra tauopat\u00eda asociada cos nobelos. Atopouse que o grao de patolox\u00eda tau depend\u00eda do tempo e do nivel de expresi\u00f3n x\u00e9nica. Os grupos estudados que recibiron unha combinaci\u00f3n de promotor e amplificador (\"enhancer\") no vector viron incrementada a expresi\u00f3n de tau tan s\u00f3 3 semeanas despois da inxecci\u00f3n do vector, o cal foi medido utilizando a t\u00e9cnica da Western blot. Estes grupos tam\u00e9n mostraron un maior grao de patolox\u00eda comparados cos que ti\u00f1an menor expresi\u00f3n do mutante tau. Adicionalmente, os nobelos neurofibrilares detect\u00e1ronse claramente por microscop\u00eda inmunoelectr\u00f3nica no mes 4\u00ba pero non no mes 2\u00ba. Por\u00e9n, tanto a 2 coma a 4 meses, observ\u00e1ronse as estruturas de tipo prenobelo, o que suxire que a formaci\u00f3n de nobelos neurofibrilares non \u00e9 completa ata o 4\u00ba mes e que continuar\u00e1 progresando co tempo.\nTraumatismo cranioencef\u00e1lico.\nA investigaci\u00f3n preliminar indica que os dep\u00f3sitos de ferro orixinados por hemorraxias, producidas por unha traumatismo cranioencef\u00e1lico, poden incrementar a patolox\u00eda tau. A\u00ednda que o traumatismo cranioencef\u00e1lico non d\u00e1 lugar rotineiramente a unha aceleraci\u00f3n da formaci\u00f3n de nobelos fibrilares, ulteriores traballos poden determinar se est\u00e1n implicados outros compo\u00f1entes do sangue ou factores non relacionados coas hemorraxias neste aumento da patolox\u00eda tau inducida por traumatismo cranioencef\u00e1lico. Os nobelos neurofibrilares xeralmente se atopan asociados a traumatismos cranioencef\u00e1licos repetidos leves en lugar de a unha soa lesi\u00f3n grave. Por exemplo a s\u00edndrome cl\u00ednica da demencia puxil\u00edstica (boxeadores \"sonados\"), est\u00e1 fortemente asociada cos nobelos neurofibrilares e febras do neuropilo.\nAluminio.\nA idea de que pod\u00eda existir unha ligaz\u00f3n entre a exposici\u00f3n ao aluminio e a formaci\u00f3n de nobelos neurofibrilares roldaba pola comunidade cient\u00edfica hab\u00eda tempo sen que se puidese probar ou desbotar definitivamente. Recentemente un estudo que examinou as c\u00e9lulas CA1 do hipocampo en individuos con e sen enfermidade de Alzheimer mostraron unha pequena proporci\u00f3n de c\u00e9lulas piramidais que conte\u00f1en no citoplasma do seu soma celular acumulaci\u00f3ns de nobelos neurofibrilares iniciais. Estas acumulaci\u00f3ns citoplasm\u00e1ticas son agregados dun complexo aluminio/tau hiperfosforilada similar aos nobelos neurofibrilares maduros. (Walton). A\u00ednda que se cre que hai unha conexi\u00f3n entre os nobelos neurofibrilares e a enfermidade de Alzheimar, hai probas de que o aluminio non causa directamente a formaci\u00f3n dos nobelos ou o Alzheimer.\nPatolox\u00eda.\nDemostrouse que o grao de deficiencia cognitiva en enfermidades como a enfermidade de Alzheimer est\u00e1 correlacionada significativamente coa presenza de nobelos neurofibrilares.\nNocivos ou protectores?\nSuxeriuse nalgunhas ocasi\u00f3ns que a formaci\u00f3n de nobelos neurofibrilares non ten unha relaci\u00f3n causal con enfermidades, sen\u00f3n que m\u00e1is ben os nobelos poder\u00edan producirse en resposta a varias condici\u00f3ns e poden de feito ser unha resposta compensatoria contra o estr\u00e9s oxidativo e ter\u00edan unha funci\u00f3n protectora. Argum\u00e9ntanse varias raz\u00f3ns para apoiar que os nobelos quizais son protectores en vez de nocivos. A primeira \u00e9 que se dicute o impacto dos nobelos neurofibrilares sobre a viabilidade neuronal porque algunhas neuronas que conte\u00f1en nobelos sobreviven durante d\u00e9cadas. Ademais, os nobelos neurofibrilares atop\u00e1ronse en individuos aparentemente sans, o que indica que os nobelos non est\u00e1n directamente relacionados coa dexeneraci\u00f3n neural. Prop\u00faxose que a formaci\u00f3n de nobelos \u00e9 parte dunha resposta compensatoria con moitas facetas na que o dano oxidativo activa varias quinases, as cales despois poden fosforilar \u00e1 prote\u00edna tau. Isto despois favorece a formaci\u00f3n inicial de nobelos, os cales reducen o dano oxidativo e prolongan o funcionamento da neurona. A\u00ednda que esta \u00e9 unha teor\u00eda intrigante, os cient\u00edficos non chegaron polo momento a unha conclusi\u00f3n firme sobre o papel dos nobelos neurofibrilares nas doenzas neurodexenerativas.\nPerda de neuronas.\nOs nobelos neurofibrilares cr\u00edase tradicionalmente que xogaban un papel principal na perda de neuronas; os nobelos son un evento inicial en patolox\u00edas como o Alzheimer, e a medida que se forman m\u00e1is nobelos hai unha perda de neuronas substancialmente maior. Por\u00e9n, demostrouse que hai unha perda significativa de neuronas antes da formaci\u00f3n de nobelos neurofibrilares, e que os nobelos neurofibrilares explican s\u00f3 unha pequena proporci\u00f3n (arredor do 8,1%) desta perda neuronal. \u00c9 probable que outros factores, xunto coa lonxevidade das neuronas que conte\u00f1en nobelos, sexan os responsables primarios da maior parte da perda de neuronas nestas doenzas, e non a formaci\u00f3n de nobelos neurofibrilares.\nDemencia con predominancia de nobelos fronte ao Alzheimer cl\u00e1sico.\nActualmente non est\u00e1 claro se a demencia con predominancia de nobelos neurofibrilares (NFTPD) (tam\u00e9n chamada demencia de s\u00f3 nobelos) \u00e9 unha variante da enfermidade de Alzheimer tradicional ou unha entidade xeneticamente distinta. A distribuci\u00f3n da patolox\u00eda de nobelos neurofibrilares caracterizada por un inicio tard\u00edo e deficiencias cognitivas m\u00e1is leves, est\u00e1 m\u00e1is relacionada coa atopada en persoas centenarias que mostran pouca ou ningunha deficiencia cognitiva. Os nobelos neurofibrilares est\u00e1n xeralmente limitados \u00e1s rexi\u00f3ns alocorticais/l\u00edmbicas do cerebro cunha limitada progresi\u00f3n ao neoc\u00f3rtex pero unha maior densidade na rexi\u00f3n alocortical/hipocampal. As placas est\u00e1n xeralmente ausentes.\nEnfermidade de Alzheimer con demencia con corpos de Lewy concomitante (AD+DLB).\nO grao de implicaci\u00f3n dos nobelos neurofibrilares na enfermidade de Alzheimer est\u00e1 definida polos estadios de Braak, descritos por Helko Braak en 2003 . Os estadios de Braak I e II aparecen cando os nobelos est\u00e1n restrinxidos principalmente \u00e1 rexi\u00f3n transentorrinal do cerebro. Os estadios III e IV indican a implicaci\u00f3n de rexi\u00f3ns l\u00edmbicas como o hipocampo, e o V e o VI danse cando hai unha afectaci\u00f3n neocortical extensa. Isto non deber\u00eda confundirse cos graos das placas sen\u00eds, que progresan de modo diferente.\nOs nobelos neurofibrilares e a contabilizaci\u00f3n dos estadios de Braak modificados son menores na AD+DLB, e as contaxes de nobelos neocorticais te\u00f1en patr\u00f3ns marcadamente diferentes na AD+DLB e no Alzheimer cl\u00e1sico. Na enfermidade de Alzheimer pura, os nobelos at\u00f3panse predominantemente con alta frecuencia. Na AD+DLB, a distribuci\u00f3n da frecuencia de nobelos \u00e9 bimodal: os nobelos eran frecuentes ou de poucos a ausentes. Ademais, a frecuencia de nobelos no grupo AD+DLB tend\u00eda a igualar a gravidade doutros tipos de citopatolox\u00eda tau.\nLigaz\u00f3n coa agresi\u00f3n e depresi\u00f3n en pacientes de Alzheimer.\nUn estudo recente procurou a correlaci\u00f3n entre aspectos cuantitativos da enfermidade de Alzheimer (perda de neuronas, placas neur\u00edticas e carga de nobelos neurofibrilares) e a conduta de agresi\u00f3n que frecuenctemente se encontra en pacientes de Alzheimer. Encontrouse que s\u00f3 hab\u00eda unha asociaci\u00f3n entre o incremento da carga de nobelos neurofibrilares e a gravidade das agresi\u00f3ns e agresi\u00f3ns cr\u00f3nicas nos pacientes de Alzheimer. A\u00ednda que este estudo indica unha correlaci\u00f3n entre a carga de nobelos neurofibrilares e a gravidade da agresi\u00f3n, non proporciona unha raz\u00f3n causal.\nTam\u00e9n se indicou que os pacientes con enfermidade de Alzheirmer e depresi\u00f3n com\u00f3rbida presentan maiores niveis de nobelos neurofibrilares que os individuos con enfermidade de Alzheimer pero sen depresi\u00f3n. A depresi\u00f3n com\u00f3rbida incrementa as posibilidades dun estadio de enfermidade neuiropatol\u00f3xica avanzada mesmo cando se fai un control por idade, x\u00e9nero, educaci\u00f3n e funci\u00f3n cognitiva.\nTratamento.\nEstatinas.\nAs estatinas reducen a carga de nobelos neurofibrilares en modelos de rato, principalmente debido \u00e1s s\u00faas capacidades antiinflamatorias.\nQuinase dependente de ciclina 5.\nA quinase dependente de ciclina 5 (CDK5) \u00e9 unha quinase da que previamente se hipotetizara que pod\u00eda contribu\u00edr \u00e1s patolox\u00edas tau. Prop\u00faxose o silenciamento do xene de CDK5 mediado por interferencia de ARN (RNAi) como unha estratexia terap\u00e9utica nova contra patolox\u00edas tau como os nobelos neurofibrilares. O knockdown do xene CDK5 reduce a fosforilaci\u00f3n de tau en cultivos neuronais primarios e en modelos de ratos. Ademais, este silenciamento mostra unha reduci\u00f3n dr\u00e1stica no n\u00famero de nobelos neurofibrilares. Por\u00e9n, en condici\u00f3ns como a enfermidade de Alzheimer, que s\u00f3 nun 1% \u00e9 hereditaria, a terapia de RNAi pode ser pouco axeitada para as necesidades da maior\u00eda dos que sofren esta doenza.\nLitio.\nO litio fai decrecer a fosforilaci\u00f3n de tau. O tratamento con litio reduce a densidade de nobelos neurofibrilares en modelos transx\u00e9nicos no hipocampo e medula espi\u00f1al. Malia a diminuci\u00f3n da densidade de nobelos, os d\u00e9ficit motores e de memoria non melloran con este tratamento. Ademais, non se viu que te\u00f1a efectos preventivos.\nCurcumina.\nA curcumina reduce os d\u00e9ficit de memoria e os mon\u00f3meros tau en modelos animais, pero ning\u00fan ensaio cl\u00ednico observou que a curcumina elimine ou reduza a prote\u00edna tau do cerebro."}
{"id": "280393", "revid": "27155", "url": "https://gl.wikipedia.org/wiki?curid=280393", "title": "Amplificador (xen\u00e9tica)", "text": ""}
{"id": "280395", "revid": "25871", "url": "https://gl.wikipedia.org/wiki?curid=280395", "title": "Xunta Suprema de Goberno (1808)", "text": "A Xunta Suprema de Goberno foi un \u00f3rgano de rexencia institu\u00eddo o 10 de abril de 1808 polo rei Fernando VII de Espa\u00f1a, que ser\u00eda a encargada de dirixir os asuntos do reino na s\u00faa ausencia, cando tivo que viaxar a Francia convocado por Napole\u00f3n, nomeando ao seu t\u00edo o infante Antonio Pascual como presidente.\nDespois da fuxida deste cara a Baiona o 4 de maio de 1808, foi presidida polo xeneral Murat, Lugartenente de Napole\u00f3n en Espa\u00f1a, at\u00e9 a retirada do ex\u00e9rcito franc\u00e9s do pa\u00eds.\nPresidencia do infante Antonio Pascual.\nCando o 10 de abril de 1808 o novo rei de Espa\u00f1a Fernando VII, non reco\u00f1ecido polo seu pai Carlos IV, despois do golpe de Estado que pasou \u00e1 historia co nome de Mot\u00edn de Aranjuez, tivo que viaxar a Francia convocado por Napole\u00f3n (e onde foi un dos principais protagonistas do lament\u00e1bel espect\u00e1culo das abdicaci\u00f3ns de Baiona) o seu t\u00edo Antonio Pascual quedou en Madrid como presidente da \"Xunta Suprema de Goberno\" encargada de dirixir os asuntos do reino na s\u00faa ausencia.\nPero pouco tempo aguantou no cargo. Cando o infante veu que Madrid non era sitio seguro debido \u00e1 agresividade das tropas francesas do mariscal Murat, gran duque de Berg, cu\u00f1ado de Napole\u00f3n e o seu \"Lugartenente en Espa\u00f1a\", na madrugada do d\u00eda 4 de maio de 1808, fuxiu cara a Baiona a lume de carozo, abandonando as s\u00faas funci\u00f3ns de presidente da Xunta Suprema. Ao fuxir, o infante deixou unha carta ao decano da Xunta, Gil y Lemos, na que dic\u00eda: \nNo escaso tempo en que o infante Antonio exerceu a presidencia da Xunta Suprema (do 10 de abril ao 3 de maio) tomou algunhas decisi\u00f3ns extravagantes que sorprenderon a varias xeraci\u00f3ns de historiadores. Por exemplo, decretou que os empregados p\u00fablicos andaran na punta dos p\u00e9s por corredores e despachos dos seus departamentos para non distraer o traballo dos seus compa\u00f1eiros, que os selos en seco de papel que se fixaban nos documentos, que eran redondos, fosen cadrados para que no recordaran \u00e1s Sagradas Formas, e que os calvos conservaran posto o sombreiro nos seus lugares de traballo (non considerou o infante que debera explicar os motivos desta \u00faltima ocorrencia.\nPresidencia de Murat.\nMurat entrou en Espa\u00f1a en 1808 co rango de comandante do ex\u00e9rcito e gobernador de Madrid. Como tal, viviu como protagonista o levantamento do 2 de maio, verdadeira revolta popular antifrancesa que el reprimir\u00eda pola brava: ordenou disparar \u00e1 multitude que se congregaba ante o Palacio Real e despois enviou \u00e1s tropas que se encontraban f\u00f3ra de Madrid para que ocuparan a capital e sufocaran o levantamento. Deu instruci\u00f3ns para levar a cabo un castigo exemplar durante os d\u00edas 2 e 3 de maio, inclu\u00edndo numerosos fusilamentos sen ning\u00fan tipo de xu\u00edzo. Finalmente, elaborou un detallado informe que ser\u00eda enviado a Napole\u00f3n, que se encontraba en Baiona reunido co rei Carlos IV e o seu fillo Fernando; en dito informe analiza os feitos con tal crueza que Napole\u00f3n culpa a pai e fillo do derramamento de sangue e exix a abdicaci\u00f3n de ambos os dous.\nCando o infante Antonio Pascual sa\u00edu de Madrid o 4 de maio, Murat presentouse na Xunta Suprema para pedir formar parte dela, recibindo unha negativa inicial; pero volveu presentarse sorpresivamente outra vez, nunha reuni\u00f3n na noite, e os restantes membros, querendo evitar males maiores, acept\u00e1rono.\nO 6 de maio a Xunta recibiu un decreto datado o d\u00eda 4 polo que Carlos IV nomeaba a Murat como \"Lugartenente do Reino\" para que gobernara no seu propio nome (do rei Carlos), en virtude da autoridade que outorgaba a protesta da renuncia ao trono do 19 de marzo; e o 10 de maio recibiu os decretos de 5 de maio de convocatoria de Cortes e de traslado da Xunta a lugares seguros, e o de 6 de maio de renuncia de Fernando VII, que revert\u00eda os seus dereitos no seu pai Carlos IV.\nA Xunta Suprema decidiu ignorar os de 5 de maio e publicar o de renuncia do 6 de maio. Por\u00e9n, dado que Carlos IV xa renunciara, de novo, \u00e1 coroa, Murat quedou como Lugartenente dun Reino sen rei, cuxos dereitos ostentaba o emperador dos franceses at\u00e9 o nomeamento dun novo rei (como o apreciamos nun decreto do 25 de maio).\nMurat, aproveitando a ocasi\u00f3n, chegou a propo\u00f1erse como candidato a rei e, de feito, comportouse como tal at\u00e9 que Napole\u00f3n designou o seu irm\u00e1n Xos\u00e9, a\u00ednda que o \"consolar\u00eda\" d\u00e1ndolle, o 15 de xullo de 1808, o trono de N\u00e1poles, que deixaba vacante Xos\u00e9, e que ocupar\u00eda co nome de Joachim I Napole\u00f3n.\nEspa\u00f1a estaba, pois, nese momento, en interregno (termo que aparece no decreto de 6 de xu\u00f1o proclamando a Xos\u00e9 I rei de Espa\u00f1a).\nUnha vez conseguidas as renuncias reais e a submisi\u00f3n das autoridades, en maio, Napole\u00f3n, depositario dos dereitos do Trono, encomendou ao Lugartenente do Reino e \u00e1 Xunta Suprema de Goberno a convocatoria dunha Deputaci\u00f3n xeral ou Asemblea de not\u00e1beis, de 150 persoas, que se reunir\u00eda en Baiona para tratar do estado do reino de Espa\u00f1a.\nE o 25 de maio o propio Napole\u00f3n lanzou unha proclama aos espa\u00f1ois na que indicaba que non \u00eda a reinar en Espa\u00f1a, confirmando a convocatoria da Asemblea de not\u00e1beis en Baiona e, de paso, confirmando no seu posto a Murat.\nO 6 de xu\u00f1o, ditou un decreto no que nomeaba ao seu irm\u00e1n Xos\u00e9 como rei de Espa\u00f1a. Ao d\u00eda seguinte, Napole\u00f3n pediulle ao seu irm\u00e1n, que acababa de chegar a Baiona, que aceptara a coroa. Al\u00ed foi reco\u00f1ecido como tal polas autoridades espa\u00f1olas presentes. Xos\u00e9 aceptou a coroa o 10 de xu\u00f1o, e confirmou a Murat como Lugartenente do reino."}
{"id": "280396", "revid": "23204", "url": "https://gl.wikipedia.org/wiki?curid=280396", "title": "The Common Linnets", "text": "The Common Linnets \u00e9 unha banda holandesa feita por Ilse DeLange e Waylon. A banda foi creada ap\u00f3s un concerto no De Grolsch Veste Stadium e para o Festival de Eurovisi\u00f3n 2014.\nO 25 de novembro de 2013, os Eurovision Song Contest broadcasters holandeses, AVRO, e TROS, anunciaron nunha rolda de prensa, na cal informaron do representante dos Pa\u00edses Baixos no Festival de Eurovisi\u00f3n 2014 en Copenhague, Dinamarca. A canci\u00f3n ser\u00e1 \"Calm After the Storm\"."}
{"id": "280397", "revid": "98629", "url": "https://gl.wikipedia.org/wiki?curid=280397", "title": "Disneyland Paris", "text": "Disneyland Paris (chamado noutrora \"Eurodisney\") \u00e9 un monumento, parque de divertimento tem\u00e1tico, e complexo tur\u00edstico da The Walt Disney Company localizado en Marne-la-Vall\u00e9e, a 32\u00a0km de Par\u00eds. \u00c9 a atracci\u00f3n tur\u00edstica m\u00e1is visitada de Europa, atraendo 12.8 mill\u00f3ns de visitantes en 2006 e 15.3 mill\u00f3ns en 2008.\nO \"resort\" consiste en dous parques tem\u00e1ticos, un dedicado aos Estudios Disney e sete hoteis do conglomerado Disney. O parque foi inaugurado en 1992 e \u00e9 o segundo parque da Disney f\u00f3ra dos Estados Unidos (despois do Tokyo Disney Resort).\nO complexo foi obxecto de controversia durante a s\u00faa construci\u00f3n nas d\u00e9cadas dos e 80 e 90, cando un n\u00famero significativo da poboaci\u00f3n local, sindicatos e at\u00e9 algunhas celebridades francesas protestaron contra a s\u00faa inauguraci\u00f3n.\nCreaci\u00f3n e desenvolvemento.\nEn medio do \u00e9xito da tradicional Disneyland en Anaheim (California) e do Walt Disney World en Florida, xurdiron planos para constru\u00edr un parque semellante en Europa xa na d\u00e9cada de 1970. Baixo o liderado de Card Walker Tokyo Disney Resort inaugurouse en 1983 cun gran n\u00famero de visitantes, motivando \u00e1 Disney a considerar a construci\u00f3n. Xa en 1984 os directores do proxecto presentaron unha suxesti\u00f3n de 1.200 lugares en toda a Europa, onde poder\u00eda constru\u00edrse o parque da Disney. Pouco despois as ideas de lugares para a construci\u00f3n diminu\u00edron a s\u00f3 cinco lugares, dous en Francia, outros dous en Espa\u00f1a, e un en Portugal. A Disney xa expresara un certo interese na cidade de Toulon, preto de Marsella, mais a empresa acabou por escoller a pequena cidade de Marne-la-Vall\u00e9e por esta estar preto de Par\u00eds. Michael Eisner, director executivo da Disney, fechou o acordo co Goberno franc\u00e9s e adquiriu unha \u00e1rea de 20\u00a0km\u00b2 (4.940 acres) en decembro de 1985. A construci\u00f3n comezou en agosto de 1988 e en decembro de 1990, un centro de visitas chamado \"Espace Euro Disney\" xa informaba sobre a conclusi\u00f3n do complexo. O primeiro parque tem\u00e1tico foi inaugurado en 1992.\nNomes.\n\"Disneyland Resort Paris\" \u00e9 soamente un dos nomes que o complexo ten recibido desde o seu proxecto na d\u00e9cada de 80.\nNun principio o parque co\u00f1eceuse coma EuroDisney; mais a\u00ednda que a palabra \"Euro\" para os americanos ten un significado de glamour, para os europeos tornouse nun termo asociado cos negocios e o comercio exteriou; por iso o parque rebautizouse coma \"Disneyland Paris\", un xeito de relacionalo cunha das cidades m\u00e1is rom\u00e1nticas e lindas do mundo.}} Michael Eisner\nParques.\nDisneyland Park.\n\u00c9 o principal parque tem\u00e1tico inspirado en Disneyland de California. Ocupa unha \u00e1rea de m\u00e1is de 560 mil m\u00b2, sendo pouco maior que a Disneyland de Anaheim. Recibe anualmente cerca de 10 mill\u00f3ns de visitantes. Foi inaugurado en abril de 1992.\nWalt Disney Studios Park.\n\u00c9 o segundo parque inaugurado en Disneyland Resort Paris, \u00e9 o coraz\u00f3n do complexo recibindo mais de 2 mill\u00f3ns de visitantes anualmente.\nDisney Village.\n\u00c9 a \u00e1rea do complexo destinada a recibir os visitantes durante a s\u00faa estada na Disneyland Resort. Acolle varios bares, tendas, restaurantes e un show de bucinas. Incribelmente, este parque tem\u00e1tico s\u00f3 se abre cando os outros dous primeiros fechan as s\u00faas actividades.\nGolf Disneyland.\nDestinado aos adultos, \u00e9 unha caracter\u00edstica rara dos parques Disney que son concibidos para o medio infantil. Consiste nun campo de golf para mozos e adultos.\nHoteis.\nO complexo incl\u00fae sete hoteis do conglomerado Disney localizados preto da Disney Village. O m\u00e1is famoso \u00e9 o Disneyland Hotel (Par\u00eds). Os tres maiores hoteis at\u00f3panse en torno dunha lagoa co\u00f1ecida como \"Lago Disney\": Hotel New York (Disney), Disny's Newport Bay Club e o maior Disney's Sequoia Lodge. E os outros catro hoteis:Disney's Hotel Cheyenne, Disney's Hotel Santa Fe e Disney's Davy Crockett Ranch.\nO resort incl\u00fae tam\u00e9n outros seis hoteis non operados pola Disney: \"Marriott's Village d'lle-de-France\", \" Radisson BLU Hotel\", \"Vienna International Magic Circus Hotel \", \"Vienna International Dream Castle Hotel\", \"MyTravel's Explorers\" e\" Kyriad Hotel\".\nTransportes.\nNo centro do parque est\u00e1 situada a Estaci\u00f3n ferroviaria Gare de Marne-la-Vall\u00e9e - Chessy que forma parte do RER (tipo de metro parisi\u00e9n). Tam\u00e9n circulan os TGVs e Thalys que conectan os parques tem\u00e1ticos."}
{"id": "280399", "revid": "6279", "url": "https://gl.wikipedia.org/wiki?curid=280399", "title": "Sentenza xudicial", "text": ""}
{"id": "280400", "revid": "1131", "url": "https://gl.wikipedia.org/wiki?curid=280400", "title": "Nueve", "text": "Nueve foi unha canle de televisi\u00f3n espa\u00f1ola privada da TDT, de \u00e1mbito nacional, que emit\u00eda en dixital e operada por Mediaset Espa\u00f1a. Comezou as s\u00faas emisi\u00f3ns o 31 de decembro do 2012 e cesounas o 5 de maio do 2014.\nHistoria.\nNueve iniciou as s\u00faas emisi\u00f3ns o 31 de decembro do 2012 os primeiros meses a programaci\u00f3n de Nueve baseouse na emisi\u00f3n dun bucle diario composto por I love TV, Yo soy Bea e De buena ley. Durante os seguintes meses foi engadindo m\u00e1is series como Tierra de Lobos.\nCambio de tem\u00e1tica.\nO 15 de xaneiro do 2014 Mediaset Espa\u00f1a anunciou que cambiar\u00eda a tem\u00e1tica da canle o 14 de febreiro, emitindo reposici\u00f3ns de programas e eventos do grupo audiovisual, as cales se emit\u00edan ata o momento en LaSiete. Esta \u00faltima canle pasou a emitir telenovelas.\nFin das emisi\u00f3ns.\nA canle cesou as s\u00faas emisi\u00f3n o 5 de maio do 2014, como consecuencia dunha sentenza xudicial do Tribunal Supremo que anulou a concesi\u00f3n de nove canles da TDT, debido a que foron outorgadas sen o preceptivo concurso p\u00fablico que rexe a Lei Audiovisual.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaborados en Espa\u00f1a por TNS. Est\u00e1n en letra grosa e azul os meses en que foi l\u00edder de audiencia."}
{"id": "280401", "revid": "6279", "url": "https://gl.wikipedia.org/wiki?curid=280401", "title": "Grupo Antena 3", "text": ""}
{"id": "280405", "revid": "51040", "url": "https://gl.wikipedia.org/wiki?curid=280405", "title": "Galliciense Regnum", "text": ""}
{"id": "280406", "revid": "5863", "url": "https://gl.wikipedia.org/wiki?curid=280406", "title": "Rom\u00e1n Garc\u00eda Blanes", "text": "Rom\u00e1n Garc\u00eda Blanes, finado en Lugo o 23 de abril de 1900, foi un xornalista e pol\u00edtico galego.\nTraxectoria.\nColaborou en \"La Aurora del Mi\u00f1o\" e dirixiu \"El Clamor de Galicia\". Foi concelleito de Lugo"}
{"id": "280407", "revid": "65337", "url": "https://gl.wikipedia.org/wiki?curid=280407", "title": "Tesouro de Bedoya", "text": "O tesouro de Bedoya \u00e9 un conxunto de pezas de ouro e prata atopadas en Ferrol e conservadas no Museo de Pontevedra.\nHistoria.\nO nome do tesouro v\u00e9n dado polo apelido da familia Bedoya que o atopou desco\u00f1ec\u00e9ndose o lugar exacto do seu achado ou procedencia. Foi atopado na d\u00e9cada de 1940 nunha eira no lugar da Chousa, na parroquia de Doni\u00f1os. Francisco Bedoya Fojo mandou limpar a leira, e o servente atopou un pequeno caldeiro de bronce con algo que brillaba no interior. O atopado foi gardado durante 10 anos no faiado da casa. O tesouro foi amosado a Xos\u00e9 Filgueira Valverde, ent\u00f3n director do Museo de Pontevedra, que certificou a s\u00faa autenticidade. O 12 de outubro de 1953 o Museo de Pontevedra mercou o tesouro por 30.000 pesetas.\nDescrici\u00f3n.\nO tesouro est\u00e1 formado por pezas de ouro de orixe castrexa e por aneis e moedas de ouro e prata da \u00e9poca romana:"}
{"id": "280408", "revid": "29029", "url": "https://gl.wikipedia.org/wiki?curid=280408", "title": "Juan Manuel Via\u00f1o Rey", "text": " #REDIRECCI\u00d3N Juan Via\u00f1o"}
{"id": "280417", "revid": "1131", "url": "https://gl.wikipedia.org/wiki?curid=280417", "title": "Nou Camp", "text": ""}
{"id": "280441", "revid": "88215", "url": "https://gl.wikipedia.org/wiki?curid=280441", "title": "Rafael Delgado Gonz\u00e1lez", "text": "Rafael Delgado Gonz\u00e1lez, co\u00f1ecido como Rafa, nado en Granada o 24 de outubro de 1932 e finado na mesma cidade o 10 de abril de 1996, foi un futbolista espa\u00f1ol. Xogaba de dianteiro e \u00e9 o m\u00e1ximo goleador da historia do Granada, con 101 tantos marcados.\nTraxectoria.\nComezou a xogar ao f\u00fatbol no Alhambra, pasando logo ao Recreativo Granada, filial do Granada. En 1952 debutou co primeiro equipo, co que xogou durante as seguintes catro tempadas na Segunda Divisi\u00f3n, ata 1956. Na \u00faltima delas (1955/56) anotou 25 goles en 28 partidos, proclam\u00e1ndose m\u00e1ximo goleador da categor\u00eda, con dous tantos m\u00e1is que o segundo, Eduardo Sobrado. \nTralo remate da liga de Segunda, fichou polo Atl\u00e9tico de Madrid, co que debutou xa na Copa do Xeneral\u00edsimo dese mesmo ano, marcando un gol en oitavos de final e outro nas semifinais contra o Espanyol, pero non xogou a final contra o Athletic. Debutou na Primeira Divisi\u00f3n na primeira xornada da tempada 1956/57, nunha vitoria fronte ao Deportivo da Coru\u00f1a en Riazor (0\u20134), onde tam\u00e9n anotou un gol. Nesa campa\u00f1a, dirixida polo adestrador Antonio Barrios, xogou 26 partidos e anotou 11 goles. Permaneceu no club madrile\u00f1o at\u00e9 a campa\u00f1a 1958\u201359, na que debutou na Copa de Europa fronte ao Drumcondra de Dubl\u00edn.\nNa tempada 1959\u201360 foi cedido ao Deportivo da Coru\u00f1a, en Segunda Divisi\u00f3n. Debutou co club coru\u00f1\u00e9s no primeiro partido da campa\u00f1a, nun empate fronte ao Sporting de Gij\u00f3n en Riazor (1\u20131), e anotou os seus dous primeiros tantos na cuarta xornada, nunha vitoria fronte \u00e1 Cultural Leonesa a domicilio (2\u20133). Ese ano a dianteira habitual do \"D\u00e9por\" estaba formada por Amancio, Seraf\u00edn, Veloso, Jaime Blanco e Vigo. Xogou 18 partidos de liga co Deportivo, anotando 9 goles, quedando o equipo cuarto clasificado, a 5 puntos dos postos de ascenso.\nA continuaci\u00f3n volveu ao Atl\u00e9tico de Madrid pero, sen sitio no equipo, acabou deixando o club e regresou ao Granada, desta vez na Primeira Divisi\u00f3n. Marcou 10 goles en 17 partidos, pero non puido evitar o descenso do club. Xogou outra tempada m\u00e1is co club granadino, subindo o seu rexistro anotador no club ata os 101 tantos, convert\u00e9ndose no m\u00e1ximo goleador da historia do club.\nantes de fichar na tempada 1962\u201363 polo Plus Ultra, de Segunda Divisi\u00f3n, co que descendeu ao final da tempada.\nNa tempada 1963\u201364 firmou novamente polo Deportivo da Coru\u00f1a, adestrado por Roque Olsen. Participou tan s\u00f3 en 5 partidos, nun ano no que a dianteira do equipo estivo formada por Loureda, Montalvo, Veloso e Lamelo. Ese ano o club coru\u00f1\u00e9s quedou campi\u00f3n, retornando a Primeira Divisi\u00f3n."}
{"id": "280452", "revid": "98629", "url": "https://gl.wikipedia.org/wiki?curid=280452", "title": "Variador de frecuencia", "text": "Un variador de frecuencia (siglas VFD, do ingl\u00e9s: Variable Frequency Drive ou ben AFD Adjustable Frequency Drive) \u00e9 un sistema para o control da velocidade rotacional dun motor de corrente alterna (AC) por medio do control da frecuencia de alimentaci\u00f3n subministrada ao motor. Un variador de frecuencia \u00e9 un caso especial dun variador de velocidade. Os variadores de frecuencia son tam\u00e9n co\u00f1ecidos como drivers de frecuencia axustable (AFD), drivers de CA, microdrivers ou inversores. Dado que o voltaxe \u00e9 variado a vez que a frecuencia, \u00e1s veces son chamados drivers VVVF (variador de voltaxe variador de frecuencia).\nComo funciona un variador de frecuencia?\nAlim\u00e9ntase o equipo cunha voltaxe de corrente alterna (CA), o equipo primeiro converte a CA en corrente directa (CD), por medio dunha ponte rectificadora (d\u00edodos ou SCR\u00b4s), este voltaxe \u00e9 filtrado por un banco de capacitores interno, co fin de suavizar \u00f3 voltaxe rectificado e reducir a emisi\u00f3n de variaci\u00f3ns no sinal; posteriormente na etapa de inversi\u00f3n, a cal est\u00e1 composta por transistor (IGBT), que encenden e apagan en determinada secuencia (enviando pulsos) para xerar unha forma de onda cadrada de voltaxe de CD a unha frecuencia constante, e o seu valor medio ten forma de onda senoidal da frecuencia que se aplica ao motor.\nO proceso de conmutaci\u00f3n dos transistores \u00e9 chamado PWM \"Pulse Width Modulation\", modulaci\u00f3n por ancho de pulso.\nOs dispositivos variadores de frecuencia operan baixo o principio de que a velocidade s\u00edncrona dun motor de corrente alterna (CA) est\u00e1 determinada pola frecuencia de CA subministrada e o n\u00famero de polos no estator, de acordo coa relaci\u00f3n:\nRPM = velocidade en revoluci\u00f3ns por minuto\nf = frecuencia de subministraci\u00f3n CA (hertz)\np = N\u00famero de polos\nAs cantidades de polos m\u00e1is frecuentemente utilizadas en motores s\u00edncronos ou en motores as\u00edncronos son 2, 4, 6 e 8 polos que, seguindo a ecuaci\u00f3n citada, resultar\u00edan en 3000 RPM, 1500 RPM, 1000 RPM e 750 RPM respectivamente para motores sincr\u00f3nicos unicamente e a frecuencia de 50\u00a0Hz. Dependendo da situaci\u00f3n xeogr\u00e1fica funciona en 50\u00a0Hz ou 60\u00a0Hz.\nDescrici\u00f3n do VFD.\nUn sistema de variador de frecuencia (VFD) consiste xeralmente nun motor de CA, un controlador e unha interface operadora.\nMotor do VFD.\nO motor usado nun sistema VFD \u00e9 normalmente un motor de induci\u00f3n trif\u00e1sico. Alg\u00fans tipos de motores monof\u00e1sicos poden ser igualmente usados, pero os motores de tres fases son normalmente preferidos. Varios tipos de motores s\u00edncronos ofrecen vantaxes nalgunhas situaci\u00f3ns, pero os motores de induci\u00f3n son m\u00e1is apropiados para a maior\u00eda de prop\u00f3sitos e son xeralmente a elecci\u00f3n m\u00e1is econ\u00f3mica. Motores dese\u00f1ados para traballar a velocidade fixa son usados habitualmente, pero a mellora dos dese\u00f1os de motores est\u00e1ndar aumenta a fiabilidade e consegue mellor rendemento do VFD. (variador de frecuencia)\nControlador do VFD.\nO controlador do dispositivo de variaci\u00f3n de frecuencia est\u00e1 formado por dispositivos de conversi\u00f3n electr\u00f3nicos de estado s\u00f3lido. O dese\u00f1o habitual primeiro converte a enerx\u00eda de entrada CA en CC usando unha ponte rectificadora. A enerx\u00eda intermedia CC \u00e9 convertida nun sinal quasi-senoidalde CA usando un circu\u00edto inversor conmutado. O rectificador \u00e9 usualmente unha ponte trif\u00e1sica de d\u00edodos, pero tam\u00e9n se usan rectificadores controlados. Debido a que a enerx\u00eda \u00e9 convertida en continua, moitas unidades aceptan entradas tanto monof\u00e1sicas como trif\u00e1sicas (actuando como un convertedor de fase, un variador de velocidade).\nTan pronto como apareceron os interruptores semicondutores foron introducidos nos Variadores de Frecuencia, eles foron aplicados para os inversores de todas as tensi\u00f3ns que hai dispo\u00f1ibles. Actualmente, os transistores bipolares de porta illada (IGBTs) son usados na maior\u00eda de circu\u00edtos inversores.\nAs caracter\u00edsticas do motor de corrente alterna requiren a variaci\u00f3n proporcional do voltaxe cada vez que a frecuencia \u00e9 variada. Por exemplo, si un motor est\u00e1 dese\u00f1ado para traballar a 460 voltios a 60\u00a0Hz, o voltaxe aplicado debe reducirse a 230 volts cando a frecuencia \u00e9 reducida a 30\u00a0Hz. As\u00ed a relaci\u00f3n voltios/hertzs deben ser regulados nun valor constante (460/60 = 7.67 V/Hz neste caso). Para un funcionamento \u00f3ptimo, outros axustes de voltaxe son necesarios, pero nominalmente a constante \u00e9 V/Hz e a regra xeral. O m\u00e9todo m\u00e1is novedoso e estendido nas novas aplicaci\u00f3ns \u00e9 o control de voltaxe por PWM.\nProtecci\u00f3n do motor e variador.\nExemplo: Valor de IN ; sobrecarga:\nFreado.\nO freado do motor, consiste no descenso controlado da s\u00faa velocidade, reducindo a frecuencia aplicada. Establecese en\nunidades de tempo, tendo en conta que o par aplicado, sexa constante ou variable. Alg\u00fans casos de freado:\ncon pouca carga resistente a velocidade (detenci\u00f3n sen carga resistente ou pouca inercia).\nSentido de xiro.\nO variador pode facer xirar o motor en ambos sentidos; inicialmente si se conecta a secuencia L1-L2-L3 en fase o motor, xirar\u00e1 a dereita; alg\u00fans variadores dispo\u00f1en de entradas por contacto (todo-nada) para seleccionar o sentido (STF = start\nfordward, STR = start reverse). Tam\u00e9n pode facerse mediante programaci\u00f3n, ou control externo, sexa por pulsadores, aut\u00f3mata, anal\u00f3xico\u2026 etc. O cambio de sentido nunca ser\u00e1 brusco, sen\u00f3n mediante ramplas de desaceleraci\u00f3n, parada e aceleraci\u00f3n controladas.\nInstalaci\u00f3n.\nDeben consultarse os manuais de instalaci\u00f3n, para aloxalo en armarios, conectar mangueiras e cabreados etc. O fabricante, indica as opci\u00f3ns posibles de acordo a aplicaci\u00f3n e tipo de variador, desde xogos de cables e terminais, a unidades externas de filtro, freado, ventilaci\u00f3n, consola de programaci\u00f3n, comunicaci\u00f3ns\u2026 etc."}
{"id": "280453", "revid": "85894", "url": "https://gl.wikipedia.org/wiki?curid=280453", "title": "Ribeiro, Valonga, Pol", "text": "Ribeiro \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 36 habitantes (16 homes e 20 mulleres)."}
{"id": "280454", "revid": "85894", "url": "https://gl.wikipedia.org/wiki?curid=280454", "title": "Rioxo\u00e1n, Valonga, Pol", "text": "Rioxo\u00e1n \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE, en 2013 ti\u00f1a 94 habitantes (44 homes e 50 mulleres)."}
{"id": "280455", "revid": "85894", "url": "https://gl.wikipedia.org/wiki?curid=280455", "title": "Sus\u00e1, Valonga, Pol", "text": "Sus\u00e1 \u00e9 un lugar da parroquia de Valonga no concello lugu\u00e9s de Pol na comarca de Meira. Segundo o IGE en 2013 ti\u00f1a 15 habitantes (6 homes e 9 mulleres)."}
{"id": "280456", "revid": "89787", "url": "https://gl.wikipedia.org/wiki?curid=280456", "title": "Prote\u00edna tau", "text": "As prote\u00ednas tau (ou prote\u00ednas \u03c4) son prote\u00ednas asociadas aos microt\u00fabulos que te\u00f1en a funci\u00f3n de estabilizalos. Son abundantes nas neuronas do sistema nervioso central e son menos com\u00fans noutros tecidos, pero tam\u00e9n se expresan en niveis moi baixos nos astrocitos e oligodendrocitos do sistema nervioso central. As patolox\u00edas e demencias do sistema nervioso como a enfermidade de Alzheimer poden orixinarse cando as prote\u00ednas tau son defectuosas e non poden estabilizar os microt\u00fabulos apropiadamente.\nAs prote\u00ednas tau son o produto do splicing alternativo do transcrito dun s\u00f3 xene que nos humanos se denomina MAPT (prote\u00edna asociada aos microt\u00fabulos tau). Descubr\u00edronse en 1975 no laboratorio de Marc Kirschner na Universidade de Princeton.\nFunci\u00f3n.\nA prote\u00edna tau \u00e9 unha prote\u00edna asociada aos microt\u00fabulos (MAP) moi soluble. Nos humanos, estas prote\u00ednas enc\u00f3ntranse fundamentalmente nas neuronas. Unha das principais funci\u00f3ns de tau \u00e9 modular a estabilidade dos microt\u00fabulos axonais. Outras MAPS do sistema nervioso poden realizar funci\u00f3ns similares, como suxiren os experimentos con ratos knockout para tau que non mostran anormalidades no desenvolvemento do cerebro, posiblemente debido a unha compensaci\u00f3n na deficiencia de tau feita por outras MAPs. A tau non est\u00e1 presente nas dendritas e \u00e9 activa principalmente nas porci\u00f3ns distais dos ax\u00f3ns, onde proporciona estabilizaci\u00f3n aos microt\u00fabulos pero tam\u00e9n a flexibilidae necesaria. Isto contrasta coas prote\u00ednas MAP6 (STOP) das porci\u00f3ns proximais do ax\u00f3n, as cales, esencialmente, pechan os microt\u00fabulos, e MAP2, que estabiliza os microt\u00fabulos nas dendritas.\nAs prote\u00ednas tau interaccionan coa tubulina para estabilizar os microt\u00fabulos e promover a ensamblaxe da tubulina nos microt\u00fabulos. A prote\u00edna tau ten dous modos de controlar a estabilidade dos microt\u00fabulos, que son: as isoformas e a fosforilaci\u00f3n.\nEstrutura.\nNo tecido cerebral humano existen seis isoformas de tau, e dist\u00ednguense polo seu n\u00famero de dominios proteicos. Tres das isoformas te\u00f1en tres dominios de uni\u00f3n e as outras tres presentan catro destes dominios. Os dominios de uni\u00f3n est\u00e1n localizados no extremo C-terminal da prote\u00edna e est\u00e1n cargados positivamente (polo que poden unirse aos microt\u00fabulos cargados negativamente). As isoformas con catro dominios de uni\u00f3n son mellores para estabilizar os microt\u00fabulos que as que te\u00f1en s\u00f3 tres. As isoformas son o resultado dun splicing alternativo nos ex\u00f3ns 2, 3, e 10 do transcrito do xene de tau.\nA prote\u00edna tau \u00e9 unha fosfoprote\u00edna con 79 sitios potenciais de fosforilaci\u00f3n en residuos de serina e treonina na isoforma m\u00e1is longa de tau. Na prote\u00edna tau normal est\u00e1n fosforilados uns 30 deses sitios.\nA fosforilaci\u00f3n de tau est\u00e1 regulada por un conxunto de quinases, como a PKN, que \u00e9 unha serina/treonina quinase. Cando se activa a PKN, fosforila a tau, o que d\u00e1 lugar a unha perturbaci\u00f3n na organizaci\u00f3n do microt\u00fabulo.\nA fosforilaci\u00f3n de tau est\u00e1 tam\u00e9n regulada no desenvolvemento embrionario. Por exemplo, a tau fetal est\u00e1 moito m\u00e1is fosforilada no sistema nervioso central embrionario que no adulto. O grao de fosforilaci\u00f3n nas seis isoformas existentes decrece coa idade debido \u00e1 activaci\u00f3n de fosfatases. Igual que as quinases, as fosfatases tam\u00e9n xogan un papel na regulaci\u00f3n da fosforilaci\u00f3n de tau. Por exemplo, PP2A e PP2B est\u00e1n ambas as d\u00faas presentes no tecido cerebral humano e te\u00f1en a capacidade de desfosforilar o residuo Ser396. A uni\u00f3n destas fosfatases a tau afecta \u00e1 asociaci\u00f3n de tau cos microt\u00fabulos.\nXen\u00e9tica.\nO xene MAPT que codifica a prote\u00edna tau est\u00e1 localizado no cromosoma 17 humano, e cont\u00e9n 15 ex\u00f3ns. A maior prote\u00edna tau do cerebro humano est\u00e1 codificada por 11 ex\u00f3ns. Os ex\u00f3ns 2, 3 e 10 son sometidos a splicing alternativo, o que permite seis combinaci\u00f3ns (2\u20133\u201310\u2013; 2+3\u201310\u2013; 2+3+10\u2013; 2\u20133\u201310+; 2+3\u201310+; 2+3+10+). As\u00ed, no cerebro humano, as prote\u00ednas tau constit\u00faen unha familia de seis isoformas que van desde 352 a 441 amino\u00e1cidos de lonxitude. Difiren nun n\u00famero de inserci\u00f3ns de d\u00faas, unha ou ningunha de 29 amino\u00e1cidos de longo no extremo N-terminal (ex\u00f3ns 2 e 3), e en tres ou catro rexi\u00f3ns repetidas perdidas no extremo C-terminal do ex\u00f3n 10. Por tanto, a isoforma m\u00e1is longa no sistema nervioso central ten catro repetici\u00f3ns (R1, R2, R3 e R4) e d\u00faas inserci\u00f3ns (441 amino\u00e1cidos en total), mentres que a isoforma m\u00e1is curta ten tres repetici\u00f3ns (R1, R3 e R4) e ningunha inserci\u00f3n (352 amino\u00e1cidos en total).\nO xene MAPT ten dous haplogrupos, H1 e H2, nos cales os xenes aparecen en orientaci\u00f3ns invertidas. O haplogrupo H2 \u00e9 com\u00fan s\u00f3 en Europa e en persoas de ascendencia europea que viven noutros lugares. O haplogrupo H1 parece estar asociado cun incremento da probabilidade de certas demencias, como a enfermidade de Alzheimer. A presenza de ambos os haplogrupos en Europe significa que a recombinaci\u00f3n entre haplotipos invertidos pode orixinar a ausencia dunha das copias funcionais do xene, dando lugar a defectos conx\u00e9nitos.\nPapel en enfermidades.\nA hiperfosforilaci\u00f3n da prote\u00edna tau (inclusi\u00f3ns tau, pTau) pode dar lugar \u00e1 autoensamblaxe de nobelos neurofibrilares de filamentos helicoidas emparellados e filamentos rectos, que est\u00e1n implicados na patox\u00e9nese da enfermidade de Alzheimer e outras tauopat\u00edas.\nNos cerebros con Alzheimer as seis isoformas de tau est\u00e1n presentes con frecuencia en estado hiperfosforilado en filamentos helicoidas emparellados. Noutras doenzas neurodexenerativas, observouse o dep\u00f3sito de agregados enriquecidos en certas isoformas de tau. Cando est\u00e1n mal pregadas, estas prote\u00ednas que en estado normal son moi solubles, poden orixinar agregados extremadamente insolubles que contrib\u00faen \u00e1 patoxenia de varias enfermidades neurodexenerativas.\nInvestigaci\u00f3ns recentes suxiren que as tau poden liberarse extracelularmente por un mecanismo baseado no exosoma na enfermidade de Alzheimer.\nAlg\u00fans aspectos do funcionamento da enfermidade tam\u00e9n suxiren que ten algunhas semellanzas coas prote\u00ednas pri\u00f3ns.\nTraumatismo cranioencef\u00e1lico.\nNiveis altos de prote\u00edna tau no flu\u00eddo intersticial que ba\u00f1a o cerebro est\u00e1n ligados cunha peor recuperaci\u00f3n dos traumas na cabeza.\nInteracci\u00f3ns.\nAs prote\u00ednas tau interaccionan coa tirosina prote\u00edna quinase protooncox\u00e9nica FYN, a alfa-sinucle\u00edna, YWHAZ e S100B."}
{"id": "280457", "revid": "15490", "url": "https://gl.wikipedia.org/wiki?curid=280457", "title": "Deidades do mar da mitolox\u00eda grega", "text": "Os antigos gregos ti\u00f1an diversas deidades do mar. O fil\u00f3sofo Plat\u00f3n dixo dos gregos que eran coma ras sentadas arredor dunha poza, con t\u00f3dalas s\u00faas cidades na costa do Mediterr\u00e1neo, dende a Grecia antiga ata Asia Menor, Libia, Sicilia e o sur de Italia. Por este motivo, veneraban a unha gran cantidade de deuses acu\u00e1ticos. Os deuses do mar gregos da era cl\u00e1sica abrangu\u00edan dende os deuses primordiais e ol\u00edmpicos por unha banda, ata os heroes, ct\u00f3nicos ninfas, tricksters e monstros por outra.\nDebido a que o mar foi un factor importante \u00f3 longo da historia grega, unha gran cantidade do pensamento moral, cosmol\u00f3xico e mitopo\u00e9tico envolve as s\u00faas divindades."}
{"id": "280458", "revid": "89787", "url": "https://gl.wikipedia.org/wiki?curid=280458", "title": "Crystal Fighters", "text": "Crystal Fighters \u00e9 unha banda de m\u00fasica inglesa de alternative dance, formada en Londres no 2007. O seu primeiro \u00e1lbum, \"Star of Love\", lanzouse en outubro de 2010 no Reino Unido e nos Estados Unidos a trav\u00e9s de Atlantic Records en abril de 2012. O seu segundo \u00e1lbum \"Cave Rave\", foi estreado o 27 de maio de 2013, e o terceiro, \"Everything Is My Family\" foi estreado o 21 de outubro de 2016."}
{"id": "280462", "revid": "27155", "url": "https://gl.wikipedia.org/wiki?curid=280462", "title": "Tau (prote\u00edna)", "text": ""}
{"id": "280463", "revid": "27155", "url": "https://gl.wikipedia.org/wiki?curid=280463", "title": "MAPT", "text": ""}
{"id": "280465", "revid": "98629", "url": "https://gl.wikipedia.org/wiki?curid=280465", "title": "Despicable Me 2", "text": "Despicable Me 2 \u00e9 un filme de animaci\u00f3n estadounidense dirixido por Pierre Coffin e Chris Renaud que se estreou no 2013. \u00c9 a secuela do filme de 2010 \"Despicable Me\". Producido por Illumination Entertainment e distribu\u00eddo por Universal Pictures, o gui\u00f3n \u00e9 obra de Cinco Paul e Ken Daurio.\nSinopse.\nAgora que Gru deixou atr\u00e1s a s\u00faa vida de malvado para criar a Margo, Edith e Agnes, disp\u00f3n de moito tempo libre para desfrutalo con elas, o Doutor Nefario e os minions. Pero, xusto cando comeza a adaptarse \u00f3 seu papel de home de familia, unha organizaci\u00f3n mundial ultrasecreta adicada \u00e1 loita contra o mal chama a s\u00faa porta. Xunto coa s\u00faa nova compa\u00f1eira de aventuras, Lucy Wilde, Gru ter\u00e1 que descubrir quen \u00e9 o responsable dun espectacular e mal\u00e9volo plan e levalo ante a xustiza."}
{"id": "280466", "revid": "23204", "url": "https://gl.wikipedia.org/wiki?curid=280466", "title": "Prote\u00edna asociada aos microt\u00fabulos", "text": "En biolox\u00eda celular, as prote\u00ednas asociadas aos microt\u00fabulos ou MAP son prote\u00ednas que interaccionan cos microt\u00fabulos do citoesqueleto celular.\nFunci\u00f3n.\nAs MAP \u00fanense \u00e1s subunidades de tubulina que constit\u00faen os microt\u00fabulos e regulan a s\u00faa estabilidade. Identificouse unha gran variedade de MAP en tipos celulares moi diversos, onde levan a cabo unha ampla gama de funci\u00f3ns, como estabilizar e desestabilizar os microt\u00fabulos, guiar os microt\u00fabulos cara a localizaci\u00f3ns celulares espec\u00edficas, establecer enlaces cruzados entre microt\u00fabulos e mediar nas interacci\u00f3ns dos microt\u00fabulos con outras prote\u00ednas da c\u00e9lula. .\nDentro da c\u00e9lula as MAP \u00fanense directamente aos d\u00edmeros de tubulina dos microt\u00fabulos. Esta uni\u00f3n pode ocorrer con cada unidade de tubulina polimerizada ou despolimerizada, e na maior\u00eda dos casos estabiliza a estrutura do microt\u00fabulo, e facilita a polimerizaci\u00f3n. Xeralmente, interacciona coa tubulina o dominio C-terminal da MAP, mentres que o dominio N-terminal pode unirse a ves\u00edculas celulares, filamentos intermedios ou outros microt\u00fabulos. A uni\u00f3n MAP-microt\u00fabulo est\u00e1 regulada por medio da fosforilaci\u00f3n da MAP. Isto real\u00edzase por medio da funci\u00f3n da prote\u00edna quinase reguladora da afinidade ao microt\u00fabulo (MARK). A fosforilaci\u00f3n da MAP pola MARK causa que a MAP se desprenda do microt\u00fabulo ao que estaba unida . Este despegamento do microt\u00fabulo normalmente est\u00e1 asociado coa desestabilizaci\u00f3n do mesmo, que fai que o microt\u00fabulo se desfaga. Deste modo a estabilizaci\u00f3n de microt\u00fabulos polas MAP est\u00e1 regulada na c\u00e9lula por fosforilaci\u00f3n.\nTipos.\nIdentific\u00e1ronse numerosas MAP, que se dividen en dous grandes tipos: Tipo I, no que se incl\u00faen as prote\u00ednas MAP1, e tipo II, no que se clasifican as MAP2, MAP4 e tau (MAPT).\nTipo I: MAP1.\nMAP1A e MAP1B, que constit\u00faen a familia MAP1, \u00fanense aos microt\u00fabulos de xeito diferente ao doutras MAP, utilizando interacci\u00f3ns con carga el\u00e9ctrica . A\u00ednda que son os extremos C-terminais destas MAP os que se unen aos microt\u00fabulos, os N-terminais \u00fanense a outras partes do citoesqueleto ou \u00e1 membrana plasm\u00e1tica para controlar o espazado de microt\u00fabulos na c\u00e9lula. Os membros da familia MAP1 enc\u00f3ntranse nos ax\u00f3ns e dendritas das neuronas .\nTipo II: MAP2, MAP4 e tau.\nAs MAP m\u00e1is estudadas atopadas exclusivamente en c\u00e9lulas nerviosas son a MAP2 e a prote\u00edna tau (MAPT), as cales participan na determinaci\u00f3n da estrutura de distintas partes da c\u00e9lula nerviosa. A MAP2 enc\u00f3ntrase principalmente en dendritas e a tau nos ax\u00f3ns. Estas prote\u00ednas te\u00f1en un dominio para a uni\u00f3n ao microt\u00fabulo C-terminal conservado e dominios N-terminais variables que se proxectan cara a f\u00f3ra e probablemente interaccionan con outras prote\u00ednas. A MAP2 e a tau estabilizan os microt\u00fabulos, e as\u00ed desprazan a cin\u00e9tica da reacci\u00f3n en favor da adici\u00f3n de novas subunidades, acelerando o crecemento do microt\u00fabulo. Crese que tanto a MAP2 coma a tau estabilizan o microt\u00fabulo ao unirse \u00e1 superficie externa dos protofilamentos. Por\u00e9n, un estudo suxeriu que a MAP2 e a prote\u00edna tau se un\u00edan \u00e1 superficie interna do microt\u00fabulo no mesmo sitio dos mon\u00f3meros de tubulina no que o fai o f\u00e1rmaco Taxol, o cal se utiliza no tratamento do cancro, pero este \u00fanico estudo non foi confirmado. A MAP2 \u00fanese de maneira cooperativa, de modo que se unen moitas MAP2 a un s\u00f3 microt\u00fabulo para promover a s\u00faa estabilizaci\u00f3n. A tau ten a funci\u00f3n adicional de facilitar a formaci\u00f3n de feixes de microt\u00fabulos na neurona.\nA funci\u00f3n de tau est\u00e1 ligada \u00e1 condici\u00f3n neurol\u00f3xica da enfermidade de Alzheimer. No tecido nervioso dos pacientes de Alzheimer, a tau forma agregados anormais (nobelos neurofibrilares). Estes agregados de tau con frecuencia son fortemente modificados, principalmente por medio de hiperfosforilaci\u00f3n. Como xa se explicou, a fosforilaci\u00f3n das MAP causa que estas se descolen dos microt\u00fabulos. As\u00ed, a hiperfosforilaci\u00f3n da tau orixina un masivo desprendimento desta prote\u00edna do microt\u00fabulo, o que reduce moito a estabilidade do microt\u00fabulo na neurona. Este incremento da inestabilidade dos microt\u00fabulos pode ser unha das causas principais dos s\u00edntomas da enfermidade de Alzheimer.\nA diferenza das MAP descritas antes, a MAP4 non est\u00e1 restrinxida \u00e1s c\u00e9lulas nerviosas, sen\u00f3n que se pode atopar en case todo tipo de c\u00e9lulas. Igual que a MAP2 e a tau, a MAP4 \u00e9 responsable da estabilizaci\u00f3n dos microt\u00fabulos. A MAP4 foi tam\u00e9n ligada ao proceso da divisi\u00f3n celular.\nOutras MAP.\nAdemais dos grupos cl\u00e1sicos de MAP, identific\u00e1ronse novas MAP que se unen aos microt\u00fabulos. Entre elas est\u00e1n a STOP (tam\u00e9n chamada MAP6), e a enscosina (tam\u00e9n chamada MAP7).\nAdemais, identific\u00e1onse prote\u00ednas de rastreo do extremo m\u00e1is (+) do microt\u00fabulo, que se unen xusto no extremo dos microt\u00fabulos en crecemento. Entre elas est\u00e1n: EB1, EB2, EB3, p150Glued, Dinamitina, Lis1, CLIP170, CLIP115, CLASP1, e CLASP2.\nOutra MAP cuxa funci\u00f3n se investigou durante a divisi\u00f3n celular \u00e9 a chamada XMAP215 (o \"X\" significa \"Xenopus\", o anfibio). A XMAP215 xeralmente foi ligada \u00e1 estabilizaci\u00f3n dos microt\u00fabulos. Durante a mitose a inestabilidade din\u00e1mica dos microt\u00fabulos aumenta unhas dez veces. Isto d\u00e9bese en parte \u00e1 fosforilaci\u00f3n da XMAP215, que orixina \"cat\u00e1strofes\" (r\u00e1pida despolimerizaci\u00f3n dos microt\u00fabulos) con maior probabilidade . Neste sentido a fosforilaci\u00f3n das MAP xoga tam\u00e9n un papel na mitose.\nHai moitas outras prote\u00ednas que afectan ao comportamento dos microt\u00fabulos, como a catastrofina, que desestabiliza os microt\u00fabulos, a katanina, que os corta (como unha catana xaponesa), e varias prote\u00ednas motoras que transportan ves\u00edculas ao longo deles. Certas prote\u00ednas motoras foron inicialmente denominadas MAP, pero despois viuse que utilizaban a hidr\u00f3lise do ATP para transportar o seu cargamento, polo que en xeral estas prote\u00ednas non se consideran MAP, porque non se unen directamente aos mon\u00f3meros de tubulina, o que \u00e9 unha caracter\u00edstica definitoria das aut\u00e9nticas MAP . As verdadeiras MAP \u00fanense directamente aos microt\u00fabulos para estabilizalos ou desestabilizalos e unilos a outros compo\u00f1entes celulares inclu\u00edndo outros microt\u00fabulos."}
{"id": "280468", "revid": "23204", "url": "https://gl.wikipedia.org/wiki?curid=280468", "title": "Carlota Xoaquina de Borb\u00f3n", "text": "Carlota Xoaquina Teresa Caetana de Borb\u00f3n e Borb\u00f3n-Parma (en portugu\u00e9s \"Carlota Joaquina Caetana de Bourbon e Bourbon\"), nada en Aranjuez o 25 de abril de 1775 e finada en Sintra o 7 de xaneiro de 1830, foi unha infanta espa\u00f1ola, ra\u00ed\u00f1a consorte de Portugal e emperatriz consorte \"de iure\" do Brasil.\nTraxectoria.\nCarlota Xoaquina foi a filla primox\u00e9nita do rei Carlos IV de Espa\u00f1a e da s\u00faa esposa, a princesa Mar\u00eda Lu\u00edsa de Parma. Con apenas dez anos de idade foi obrigada a casar, o 8 de maio de 1785, co pr\u00edncipe Xo\u00e1n, segundo fillo de Mar\u00eda I. En 1788, ao morrer o herdeiro da Coroa portuguesa Xos\u00e9, Pr\u00edncipe do Brasil, Xo\u00e1n pasou a ser o primeiro na li\u00f1a de sucesi\u00f3n. Pola loucura de Mar\u00eda, a s\u00faa nai, o pr\u00edncipe Xo\u00e1n recibe a rexencia do reino a partir de 1792. Con isto, Carlota Xoaquina convert\u00edase en princesa consorte-rexente de Portugal.\nPrimeiras intrigas.\nEste cambio nos acontecementos convi\u00f1a ao car\u00e1cter ambicioso e \u00e1s veces violento de Carlota. Na corte de Lisboa inmiscu\u00edase frecuentemente en asuntos de estado, procurando influ\u00edr nas decisi\u00f3ns do seu marido. As ambici\u00f3ns da espa\u00f1ola desagradaban \u00e1 nobreza portuguesa e chegaron a o\u00eddos do mesmo pobo; a\u00ednda m\u00e1is, as desavinzas conxugais de Carlota Xoaquina empezaron a tomar car\u00e1cter pol\u00edtico.\nSeu marido Xo\u00e1n descubriu en 1806 que Carlota Xoaquina urd\u00eda unha revolta palaciana para tomar o poder, polo que a expulsou do Palacio Real de Mafra e a enviou baixo liberdade vixiada ao Palacio Real de Queluz, en Sintra, preto de Lisboa.\nEn 1808, ante a ameaza da invasi\u00f3n de Portugal polo ex\u00e9rcito combinado franco-espa\u00f1ol (como consecuencia do tratado de Fontainebleau, o pr\u00edncipe rexente dispuxo a fuxida, rumbo ao Brasil, da familia real portuguesa.Arribados a R\u00edo de Xaneiro instalaron al\u00ed a Corte. Por\u00e9n, isto no terminar\u00eda coas intrigas e ambici\u00f3ns de Carlota Xoaquina.\nPretensi\u00f3n \u00e1 rexencia de Espa\u00f1a e ao \"Reino do R\u00edo da Prata\".\nEntre 1808 e 1812, Carlota Xoaquina reclamou a rexencia de Espa\u00f1a cando o seu t\u00edo o infante Antonio Pascual fuxiu a Francia abandonando a Xunta Suprema de Goberno que o seu irm\u00e1n Fernando VII instiuira en tanto durara a s\u00faa viaxe a Francia para entrevistarse con Napole\u00f3n (do que resultou a prisi\u00f3n da familia real espa\u00f1ola e a usurpaci\u00f3n (legal) do trono espa\u00f1ol por parte de Xos\u00e9 Bonaparte. Alegaba Carlota ser a \u00fanica integrante da familia de Carlos IV que non estaba apresada polos franceses.\nPor outra parte, a s\u00faa proximidade ao vicerreinado do R\u00edo da Prata provocou a creaci\u00f3n dun partido carlotista en Buenos Aires, o cal pretend\u00eda valerse de Carlota Xoaquina para conseguir a independencia do territorio do R\u00edo da Prata (o que ser\u00eda m\u00e1is tarde a Arxentina). En efecto, Carlota Xoaquina aspiraba tam\u00e9n a aproveitar a invasi\u00f3n napole\u00f3nica de Espa\u00f1a para asegurarse un trono para si mesma en Am\u00e9rica do Sur; m\u00e1is unha vez alegaba a prisi\u00f3n do seu pai e do seu irm\u00e1n en Francia, e acariciaba a ambiciosa idea de escapar \u00e1s limitaci\u00f3ns que lle impo\u00f1\u00eda seu esposo portugu\u00e9s.\nPor\u00e9n, a interferencia da diplomacia brit\u00e1nica e a pol\u00edtica expansionista do seu marido fixeron fracasar o proxecto. Xo\u00e1n VI determinou que, se a s\u00faa esposa era proclamada rexente de Espa\u00f1a, ent\u00f3n o propio rei portugu\u00e9s ter\u00eda dereitoos sobre o vicerreinado do R\u00edo da Prata como esposo da rexente. Esta insinuaci\u00f3n de Xo\u00e1n VI fixo que o plan perdera todo apoio en Buenos Aires, onde o que se pretend\u00eda era constitu\u00edr un Estado independente, non pasar do dominio espa\u00f1ol ao domino portugu\u00e9s. Por outra parte, a ocupaci\u00f3n francesa en Espa\u00f1a fac\u00eda que Gran Breta\u00f1a rexeitara a existencia dunha rexente espa\u00f1ola en Buenos Aires en contraposici\u00f3n ao restaurado, e reco\u00f1ecido por esta potencia, Fernando VII.\nEn efecto, polo tratado de Valen\u00e7ay de 11 de decembro de 1813, Napole\u00f3n reco\u00f1eceu a Fernando VII como rei de Espa\u00f1a e, pouco despois, tam\u00e9n o reco\u00f1ec\u00eda o goberno brit\u00e1nico. (Por\u00e9n c\u00f3mpre dicir que nin a Rexencia nin as Cortes de C\u00e1diz o reco\u00f1eceran, pois antes deber\u00eda xurar a Constituci\u00f3n de 1812.\n\u00daltimos anos: regreso a Portugal.\nEn 1820, unha revoluci\u00f3n ocorrida no Porto exixiu a volta da familia real portuguesa \u00e1 metr\u00f3pole. Xo\u00e1n VI e Carlota Xoaquina regresaron a Portugal o ano seguinte, a\u00ednda que o seu fillo e herdeiro Pedro de Braganza non s\u00f3 decidiu quedar no Brasil, sen\u00f3n que en 1822 proclamaba a independencia de dito pa\u00eds asumindo o trono como emperador Pedro I do Brasil. O rei Xo\u00e1n VI faleceu subitamente no Palacio da Bemposta, Lisboa, o 10 de marzo de 1826, aos 58 anos. Hai que cre que foi envelenado, sospeit\u00e1ndose da ra\u00ed\u00f1a Carlota Xoaquina ou do seu fillo Miguel, nunha conspiraci\u00f3n para ocupar o trono.\nCarlota Xoaquina faleceu no Palacio de Queluz, en Sintra, o 7 de xaneiro de 1830, v\u00edtima dun cancro de \u00fatero.\nFillos.\nDo seu matrimonio con Xo\u00e1n VI, Carlota Joaquina tivo nove fillos, a saber:"}
{"id": "280471", "revid": "25871", "url": "https://gl.wikipedia.org/wiki?curid=280471", "title": "Gran premio da Arxentina de 1979", "text": "O Gran Premio da Arxentina de 1979 foi unha carreira de automobilismo de F\u00f3rmula 1, celebrada o 21 de xaneiro de 1979 no Aut\u00f3dromo Oscar Alfredo G\u00e1lvez de Buenos Aires. Foi a primeira carreira da tempada de ."}
{"id": "280473", "revid": "1822", "url": "https://gl.wikipedia.org/wiki?curid=280473", "title": "Eos", "text": "Na mitolox\u00eda grega, Eos (do grego \u1f28\u03ce\u03c2, ou \u1f1d\u03c9\u03c2), \"amencer\", \u00e9 unha dos tit\u00e1ns e a deusa da alborada, que sae cada ma\u00f1\u00e1 do seu fogar na beira do Oc\u00e9ano para anunciar \u00f3 seu irm\u00e1n Helios, o Sol.\nEos era filla de Hiperi\u00f3n e Tea e irm\u00e1 de Helios e Selene (a L\u00faa), \u00abque brilla sobre todos os que est\u00e1n na Terra e sobre os immortais deuses que viven no amplo ceo\u00bb, en verbas de Hes\u00edodo (\"Teogon\u00eda\" 371-374).\nA adoraci\u00f3n da alborada como deusa foi herdada dos tempos indoeuropeos. O seu equivalente na mitolox\u00eda romana era Aurora (\u00abEos\u00bb \u00e9 un conato do lat\u00edn \u00abAurora\u00bb e do s\u00e1nscrito (v\u00e9dico) Ush\u00e1s \u2018Aurora\u2019, s\u00e1nscrito U\u1e63\u00e1nas \u2018estela da alba, Venus\u2019), e na mitolox\u00eda etrusca Thesan. A alborada asociouse na relixi\u00f3n romana con Matuta, m\u00e1is tarde co\u00f1ecida como Mater Matuta e tam\u00e9n asociada cos portos mar\u00edtimos.\nTi\u00f1a un templo no Foro Boario. O 11 de xu\u00f1o cel\u00e9brase a Matralia neste templo na honra de Mater Matuta."}
{"id": "280481", "revid": "89787", "url": "https://gl.wikipedia.org/wiki?curid=280481", "title": "Carya illinoinensis", "text": "Carya illinoinensis \u00e9 unha especie do x\u00e9nero \"Carya\", na familia Juglandaceae (familia \u00e1 que pertence tam\u00e9n a nogueira com\u00fan). O seu froito \u00e9 comest\u00edbel e recibe o nome de pacana ou noz pacana.\nDescrici\u00f3n.\n\u00c9 unha \u00e1rbore caducifolia e monoica que pode superar os 40 m de altura, de casca cinsenta clara ou parda e cuberta de escamas ou exfoliaci\u00f3ns laminares. As follas, imparipinnadas, xeralmente glabras ou con pelos simples curtos, miden 40\u201370\u00a0cm e te\u00f1en 7-17 fol\u00edolos peciolados ovalo-lanceolados, habitualmente falcados, de 2-16 por 1\u20137\u00a0cm, de \u00e1pice agudo, base asim\u00e9trica e marxe finamente aserrada. Os amentos (candeas) p\u00e9nsiles masculinas est\u00e1n compostos por numerosas flores con estames escasamente pilosos e miden uns 20\u00a0cm de longo co rabo cuberto de tricomas glandulares. Inflorescencias femininas en espigas terminais pauciflores. Froito drup\u00e1ceo en trima (drupa involucrada) de cor marr\u00f3n, ovoide-elipsoide, non comprimido, de 2-6 por 1,5\u20133\u00a0cm con involucro \u00e1spero de 3\u20134\u00a0mm de espesor, dehiscente case at\u00e9 a s\u00faa base en 4 valvas. A noz, indehiscente, ten cor exterior canela, coa superficie mac\u00eda e brillante, asucada por riscos lonxitudinais anastomosados pouco marcados e de cor m\u00e1is clara; ten forma ovoide, casca de espesor milim\u00e9trico e 4-5 costelas de pouco relevo e que non se corresponden cos tabiques internos, mais coas suturas de dehiscencia da envoltura da noz (mesocarpo e epicarpo, ou sexa o nauco). Arrodea unha semente sen endospermo, engurrada e lobulada, de cor parda clara con tons dourados e finamente puntuada de marr\u00f3n m\u00e1is escuro, con 2 sucos lonxitudinais separados por unha crista e que corresponden a un tabique duplo, moi incompleto, perpendicular ao tabique principal completo, de consistencia pergaminoide, que separa os dous cotiled\u00f3ns.\nDistribuci\u00f3n e h\u00e1bitat.\nSer\u00eda unha especie nativa do sueste dos Estados Unidos (Indiana [sur e leste]\nIllinois, Iowa [sueste], Kansas [sueste], Missouri, Oklahoma, Arcansas, Kentucky [oeste], Louisiana, Mississippi [oeste], Tennessee, Texas) e M\u00e9xico (Coahuila, Nuevo Le\u00f3n, Tamaulipas, Guanajuato, Xalisco, Oaxaca, Veracruz). Introducida en Malta e leste dos Estados Unidos e cultivada en Sur\u00e1frica, Acerbaix\u00e1n, China, Australia, Ucra\u00edna, Brasil e outros pa\u00edses de Am\u00e9rica do Sur. Por exemplo, na Arxentina foi introducida dende os Estados Unidos a finais do s\u00e9culo XIX polo presidente Domingo Faustino Sarmiento, para elevar a produci\u00f3n das illas do Delta do Paran\u00e1. No Per\u00fa foi levada durante a \u00e9poca do vicerreinado.\nO seu h\u00e1bitat natural nos seus pa\u00edses de orixe sit\u00faase ao longo dos r\u00edos, as chairas de alagamento e en solos ben drenados. Florece na primavera en altitudes comprendidas entre o nivel do mar e os 600m, excepcionalmente 1000m,\nNo sur de Espa\u00f1a, semella que comeza a se naturalizar nalgunhas zonas da Alpujarra granadina e maila Axarqu\u00eda almeriense.\nProduci\u00f3n.\nEstados Unidos, ademais de ser o lugar de orixe desta \u00e1rbore, \u00e9 tam\u00e9n o maior produtor mundial, acaparando m\u00e1is do 60% da produci\u00f3n anual (2012-2013).\nNota: \"outros pa\u00edses\" incl\u00fae \u00e1 Arxentina, Brasil, China, Israel, Per\u00fa...\nExemplar senlleiro en Galiza.\nA Carya illinoinensis do Pazo de Mari\u00f1\u00e1n, en Bergondo (A Coru\u00f1a) figura no Cat\u00e1logo de \u00c1rbores Senlleiras de Galiza.\nTaxonom\u00eda.\n\"Carya illinoinensis\" foi descrita por Wangenh. coma \"Juglans illinoensis\" en \"Beitr. Forstw. Nord-Am. Holz.\", 54, t. 18, fig. 43 en 1787 -e que \u00e9 o basi\u00f3nimo- e atribu\u00eddo despois ao x\u00e9nero \"Carya\" por K.Koch e publicado en \"Dendrologie\", 1, p.\u00a0593 en 1869 como \"Carya illino\u00ebnsis\".\nH\u00edbridos.\nA especie hibrida con: \nCuriosidade.\nA especie \u00e9 a \u00e1rbore emblema oficial do estado de Texas."}
{"id": "280484", "revid": "18868", "url": "https://gl.wikipedia.org/wiki?curid=280484", "title": "Nogueira pec\u00e1n", "text": ""}
{"id": "280485", "revid": "18868", "url": "https://gl.wikipedia.org/wiki?curid=280485", "title": "Pec\u00e1n", "text": ""}
{"id": "280486", "revid": "18868", "url": "https://gl.wikipedia.org/wiki?curid=280486", "title": "Noz de pec\u00e1n", "text": ""}
{"id": "280489", "revid": "56817", "url": "https://gl.wikipedia.org/wiki?curid=280489", "title": "El Brigantino (A Coru\u00f1a)", "text": "El Brigantino foi un xornal editado na Coru\u00f1a entre 1863 e 1881.\nHistoria e caracter\u00edsticas.\nSubtitulado \"Peri\u00f3dico literario cient\u00edfico e industrial\", aparece en 1863. Xurdiu para cubrir a desaparici\u00f3n de \"Diario de La Coru\u00f1a\". Entre os seus colaboradores figuraron Benito Vicetto, Federico Alejos Pita, Jos\u00e9 Mar\u00eda Montes e Antonio de San Mart\u00edn. En 1867 editou como follet\u00edn \"Galicia y sus poetas\", a primeira antolox\u00eda de poes\u00eda galega. Reapareceu en 1884 como \"Semanario sat\u00edrico-caricaturesco\"."}
{"id": "280491", "revid": "22570", "url": "https://gl.wikipedia.org/wiki?curid=280491", "title": "Los Iracundos", "text": "Los Iracundos \u00e9 unha banda do Uruguai de new wave e rock and roll fundada na cidade de Paysand\u00fa no 1958."}
{"id": "280492", "revid": "23204", "url": "https://gl.wikipedia.org/wiki?curid=280492", "title": "MAP (hom\u00f3nimos)", "text": "MAP pode referirse a:"}
{"id": "280495", "revid": "23204", "url": "https://gl.wikipedia.org/wiki?curid=280495", "title": "Pok\u00e9mon Omega Ruby e Alpha Sapphire", "text": "Pok\u00e9mon Omega Ruby (en ; \"Poketto Monsut\u0101 Omega Rub\u012b\") e Pok\u00e9mon Alpha Sapphire (en ; \"Poketto Monsut\u0101 Arufa Safaia\") son dous videoxogos de rol de 2014, senllos remakes dos videoxogos de 2002 \"Pok\u00e9mon Ruby\" e \"Sapphire\", que tam\u00e9n inc\u00faen caractert\u00edsticas de \"Pok\u00e9mon Emerald\". Os xogos forman parte da sexta xeraci\u00f3n da serie de videoxogos de \"Pok\u00e9mon\" e foron desenvolvidos por Game Freak e publicados por The Pok\u00e9mon Company e Nintendo para a consola Nintendo 3DS. Foron anunciados en maio de 2014, e foron lanzados no Xap\u00f3n, Am\u00e9rica do Norte e Australia o 21 de novembro de 2014, exactamente doce anos despois do lanzamento dos videoxogos orixinais \"Ruby\" e \"Sapphire\", mentres que en Europa a data de lanzamento foi a semana seguinte. \n\"Omega Ruby\" e \"Alpha Sapphire\" recibiron polo xeral valoraci\u00f3ns positivas por parte da cr\u00edtica. Ata o 30 de setembro de 2020, os xogos venderon 14,34 mill\u00f3ns de copias en todo o mundo.\nDesenvolvemento.\nOs fans de Pok\u00e9mon estiveron especulando sobre o posible lanzamento dos remakes de \u2018Ruby\u2019 e \u2018Sapphire\u2019 durante anos, vendo m\u00faltiples referencias nos videoxogos sobre a rexi\u00f3n na que se desenvolve a trama, Hoenn, en \"Pok\u00e9mon X\" e \"Y\", do 2013. De feito, \"Hoenn Confirmed\" foi un meme moi empregado polos especuladores."}
{"id": "280497", "revid": "89787", "url": "https://gl.wikipedia.org/wiki?curid=280497", "title": "Casti\u00f1eiro do Xap\u00f3n", "text": "O casti\u00f1eiro do Xap\u00f3n (Castanea crenata), \u00e9 un casti\u00f1eiro (familia Fagaceae) orixinario de Asia. Atop\u00e1molo \u00e1s veces en Galiza, especialmente na provincia de Lugo, coma padr\u00f3n do casti\u00f1eiro com\u00fan, moitas veces para evitar doenzas coma a tinta ou o chancro.\nDescrici\u00f3n.\n\u00c9 unha \u00e1rbore ou arbusto caducifolia que chega aos 15 metros de altura, coa casca parda, fendida lonxitudinalmente e poli\u00f1as glabrescentes, casta\u00f1o-avermelladas, brillantes. O pec\u00edolo das follas mide 0,5-2,5\u00a0cm e o limbo \u00e9 oblongo-lanceolado de 8\u201319\u00a0cm de longo por 3\u20135\u00a0cm de largo. Ditas follas te\u00f1en a base arredondada ou cordada e o env\u00e9s con nervios tomentosos cando novos, o \u00e1pice acuminado-agudo e dentes finos e regulares nas marxes crenada-dentadas. As inflorescencias masculinas son amentos (chamados candeas) de 7\u201320\u00a0cm ergueitos no alto da \u00e1rbore, e as femininas, que est\u00e1n na parte inferior da candea, constan de 3 por c\u00fapula. Os froitos son noces/aquenios de 5\u20136\u00a0cm de di\u00e1metro con calibio cuberto de espi\u00f1os de 1-1,5\u00a0cm de longo, con 2-3 (ou sexa o n\u00famero de flores fecundadas non abortadas), aquenios de 2\u20133\u00a0cm obtusos e arredondados no \u00e1pice.\nFlorea en abril-xu\u00f1o e frutifica en setembro-outubro.\nDistribuci\u00f3n.\n\u00c9 nativo do Xap\u00f3n e Corea do Sur; e foi introducido na China nos anos 1910 e onde est\u00e1 amplamente cultivado,; tam\u00e9n foi introducido en Italia e na Pen\u00ednsula Ib\u00e9rica"}
{"id": "280498", "revid": "18868", "url": "https://gl.wikipedia.org/wiki?curid=280498", "title": "Castanea crenata", "text": ""}
{"id": "280505", "revid": "22570", "url": "https://gl.wikipedia.org/wiki?curid=280505", "title": "Casti\u00f1eiro americano", "text": "O casti\u00f1eiro americano, Castanea dentata, \u00e9 un casti\u00f1eiro (familia Fagaceae), que, como o seu nome indica, \u00e9 nativo de Am\u00e9rica do Norte.\nDescrici\u00f3n.\nSon \u00e1rbores que poden acadar os 30 m de altura, mais hoxe en d\u00eda, por mor \u00e1 destruci\u00f3n xeneralizada por fungos (\"Phytophthora infestans\" ou \"Alternaria solanii\"), s\u00f3 fican gomos multicaules duns 5\u201310 m. Ten casca de cor cinsenta, lisa cando \u00e9 novo, sucada coa idade e coas franzas glabras. As follas, cun pec\u00edolo de 8\u201340\u00a0mm, te\u00f1en un limbo estreitamente obovado a oblanceolado, de 9-30 por 3\u201310\u00a0cm, de base cuneada e marxes marcadamente aserrados, cos dentes triangulares, diminu\u00edndo gradualmente deica o \u00e1pice. As flores masculinas organ\u00edzanse en amentos erectos ou p\u00e9nsiles co\u00f1ecidos popularmente coma candeas. A inflorescencia feminina consta de 3 flores por c\u00fapula. O froito \u00e9 unha noz con calibio (ourizo) cuberto de espi\u00f1os esencialmente glabras, con 4 valvas dehiscentes por 4 suturas irregulares. Hai 3 aquenios por froito, obovados, de 18-25 por 18\u201325\u00a0mm, aplanados nun ou ambos lados.\nH\u00e1bitat e distribuci\u00f3n.\n\u00c9 unha especie nativa dos bosques caducifolios e mixtos dos Estados Unidos; florece en xu\u00f1o-xullo a altitudes comprendidas entre o nivel do mar e 1200 m nos Estados orientais e do sur de Alabama, Connecticut, Delaware, Florida, Xeorxia, Illinois, Indiana, Kentucky, Luisiana, Maine, Maryland, Massachusetts, M\u00edchigan, Mississippi, Missouri, Nova Hampshire, Nova Jersey, Nova York, Carolina do Norte, Carolina do Sur, Ohio, Pensilvania, Rhode Island, Tennessee, Vermont, Virxinia e Wisconsin; tam\u00e9n en Ontario (Canad\u00e1)\nUsos.\nO casti\u00f1eiro americano foi unha das m\u00e1is importantes \u00e1rbores forestais do leste de Am\u00e9rica do Norte antes de 1930, cando as poboaci\u00f3ns foron case destru\u00eddas polo chancro do casti\u00f1eiro, causado polo fungo introducido \"Cryphonectria parasitica\".\nDespois de 1930, os individuos foron na s\u00faa maior\u00eda rebentos que rara vez, ou nunca, producen sementes vi\u00e1beis.\nOs froitos secos, comest\u00edbeis, eran un doce apreciado no leste dos Estados Unidos.\nA madeira \u00e9 lixeira, forte e resistente \u00e1 descomposici\u00f3n, as\u00ed que se utiliza amplamente para a construci\u00f3n, mobles e elementos decorativos. A casca \u00fasase para curtir peles.\nNativos americanos utilizaron diversas partes da \u00e1rbore con fins medicinais en forma dun xarope para a tose e para o tratamento da tose ferina, para problemas do coraz\u00f3n, e en forma de po para a pel irritada.\nTaxonom\u00eda.\n\"Castanea dentata\" foi descrito primeiro por Humphrey Marshall como \"Fagus dentata\" (basi\u00f3nimo) en \"Arbust. amer.\", 46 en 1785 e trasladado ao x\u00e9nero \"Castanea\" por Moritz Balthasar Borkhausen en \"Theor. Prakt. Handb. Forstbot.\", 1: 741 en 1800 "}
{"id": "280506", "revid": "18868", "url": "https://gl.wikipedia.org/wiki?curid=280506", "title": "Castanea dentata", "text": ""}
{"id": "280508", "revid": "18868", "url": "https://gl.wikipedia.org/wiki?curid=280508", "title": "Casta\u00f1a americana", "text": ""}
{"id": "280523", "revid": "89787", "url": "https://gl.wikipedia.org/wiki?curid=280523", "title": "Casti\u00f1eiro da China", "text": "O casti\u00f1eiro da China (Castanea mollissima) \u00e9 unha especie do x\u00e9nero \"Castanea\", na familia \"Fagaceae\", de orixe asi\u00e1tica. Atopamos exemplares illados en Galiza, as m\u00e1is das veces hibridados co casti\u00f1eiro com\u00fan.\nDescrici\u00f3n.\n\u00c9 unha \u00e1rbore caducifolia, de copa ancha e que medra at\u00e9 uns 20 m de altura. As follas son alternas, simples, con pec\u00edolo de 1\u20132\u00a0cm e limbo el\u00edptico-oblongo a oblongo-lanceolado, de 10\u201317\u00a0cm, rara vez m\u00e1is curto, e 4,5\u20138\u00a0cm de largo, de base arredondada a truncada, \u00e1pice acuminado ou agudo, cunha marxe toscamente dentado e env\u00e9s tomentoso a pubescente (polo menos ao longo dos nervios). As inflorescencia masculinas son amentos (candeas) de 10\u201320\u00a0cm, coas flores femininas usualmente na base, en n\u00famero de 2-3 por involucro. O froito \u00e9 unha c\u00fapula densamente cuberta de espi\u00f1os bi-trifidas, pubescentes de 1,2\u20132\u00a0cm de longo; dita c\u00fapula mide 4\u20138\u00a0cm por 4,5\u20135\u00a0cm, con dous ou tres aquenios de cor marr\u00f3n brillante, que te\u00f1en 2\u20133\u00a0cm de di\u00e1metro, rara vez menos, xeralmente m\u00e1is largos ca altos.\nDistribuci\u00f3n e h\u00e1bitat.\n\u00c9 unha especie nativa da China. Medra desde o nivel do mar at\u00e9 altitudes de 2.800 m. Prefire pleno sol as\u00ed coma solos acedos e arxilosos; florea de abril a xullo e frutifica en agosto-outubro. Tam\u00e9n na India, Sikkim, Corea e Taiw\u00e1n\nEnfermidades.\nOs casti\u00f1eiros chineses conviviron durante un longo per\u00edodo de tempo coa doenza f\u00fanxica da casca co\u00f1ecida coma cancro do casti\u00f1eiro (\"Cryphonectria parasitica\"), e desenvolveron unha resistencia exitosa \u00e1 praga, probabelmente m\u00e1is que calquera outra especie de casti\u00f1eiro, polo que, a\u00ednda que non \u00e9 inmune, polo xeral non adquire sen\u00f3n danos de menor importancia cando se infectan.\nEn Am\u00e9rica do Norte cruz\u00e1ronse casti\u00f1eiros da China con casti\u00f1eiros americanos para tratar de maximizar diversos riscos desxe\u00e1beis do casti\u00f1eiro americano, tales como maior talle, maior tama\u00f1o da folla, maior tama\u00f1o e dozura da noz, e ao mesmo tempo illar e chegar \u00e1 resistencia do fungo do casti\u00f1eiro da China.\nUsos e cultivo.\nAs noces son comest\u00edbeis, e a \u00e1rbore cult\u00edvase extensamente no leste de Asia, e moi particularmente na China.\nM\u00e1is de 300 cultivares te\u00f1en sido seleccionados para a produci\u00f3n, repartidos en grupos rexionais: norte, val do r\u00edo Yangts\u00e9, Sichuan e Guizhou, no sur e suroeste.\nAdemais, a casta\u00f1a \"Dandong\" -do grupo de \"Castanea crenata\"- \u00e9 un cultivo importante na provincia de Liaoning.\nAlg\u00fans cultivares, como \"Kuling\",\"Meiling\", e \"Nanking\", te\u00f1en grandes noces de at\u00e9 4\u00a0cm de di\u00e1metro.\nAs noces son doces, e son consideradas por alg\u00fans como as casta\u00f1as de mellor sabor, a\u00ednda que outros afirman que non son tan boas como as casta\u00f1as americanas.\nNo Vietnam, a casta\u00f1a chinesa (vietnamita: \"h\u1ea1t d\u1ebb\", tailand\u00e9s: \"m\u00e1c l\u1ecbch\") que se cultiva no distrito de Tr\u00f9ng Kh\u00e1nh, a provincia de Cao B\u1eb1ng ten a m\u00e1is alta calidade con 3,3-5,4% de glicosa, 36 - 46,47% de gl\u00edcidos, 1,16 - 2% de l\u00edpidos, 3,12 - 3,62% de prote\u00edna.\nAs noces tam\u00e9n son unha fonte importante de alimentos para a fauna.\n\u00c1rbores senlleiras en Galiza.\nOs casti\u00f1eiros do China e alg\u00fans casti\u00f1eiros do Xap\u00f3n do Pazo de Louriz\u00e1n, en Pontevedra, figuran no Cat\u00e1logo de \u00c1rbores Senlleiras de Galiza.\nTaxonom\u00eda.\n\"Castanea mollissima\" foi descrita por Carl Ludwig Blume en 1850.\nH\u00edbrida de xeito doado, coma todos os casti\u00f1eiros con \"Castanea crenata\" (casti\u00f1eiro do Xap\u00f3n), \"Castanea dentata\" (casti\u00f1eiro americano) e \"Casta\u00f1a sativa\" (casti\u00f1eiro europeo)."}
{"id": "280524", "revid": "18868", "url": "https://gl.wikipedia.org/wiki?curid=280524", "title": "Casti\u00f1eiro com\u00fan", "text": ""}
{"id": "280525", "revid": "18868", "url": "https://gl.wikipedia.org/wiki?curid=280525", "title": "Castanea mollissima", "text": ""}
{"id": "280528", "revid": "89787", "url": "https://gl.wikipedia.org/wiki?curid=280528", "title": "El Brigantino (Betanzos)", "text": "El Brigantino foi un semanario editado en Betanzos entre 1888 e 1889.\nHistoria e caracter\u00edsticas.\nApareceu o 21 de decembro de 1888, dirixido por Jesualdo Mart\u00ednez Santiso. Entre os seus colaboradores figuraron Jos\u00e9 Mar\u00eda Montes, Manuel Mart\u00ednez Santiso, Jos\u00e9 Alguero Penedo, Hermenegildo Pasilde e Francisco Javier Mart\u00ednez Santiso. A mediados de 1889 engadiu o subt\u00edtulo \"Peri\u00f3dico de intereses generales\" que alg\u00fans n\u00fameros despois transformouse en \"Bisemanario de intereses generales\". Cesou a s\u00faa publicaci\u00f3n en 1889."}
{"id": "280529", "revid": "18868", "url": "https://gl.wikipedia.org/wiki?curid=280529", "title": "Casta\u00f1a da China", "text": ""}
{"id": "280532", "revid": "56817", "url": "https://gl.wikipedia.org/wiki?curid=280532", "title": "El Brigantino (Ferrol)", "text": "El Brigantino foi un peri\u00f3dico editado en Ferrol entre 1866 e 1880.\nHistoria e caracter\u00edsticas.\nApareceu o 2 de xaneiro de 1866 como diario da revista \"El Pensamiento de Galicia\"; pero por dificultades como consecuencia da lexislaci\u00f3n de imprenta, desapareceu o ano seguinte. En 1868, logo do triunfo do levantamento de setembro, Ricardo Pita imprimiu o xornal co nome de \"Bolet\u00edn de la Revoluci\u00f3n\". Reapareceu en 1880 defendendo dos seus atacantes a fracci\u00f3n republicana radical que exist\u00eda no Concello. Ricardo Pita realizou todas as tarefas de direcci\u00f3n, impresi\u00f3n e redacci\u00f3n. Entre os seus colaboradores figuraron Rodr\u00edguez Pridall, Daniel Rodr\u00edguez, e Lo\u00f1o y Casal."}
{"id": "280536", "revid": "22570", "url": "https://gl.wikipedia.org/wiki?curid=280536", "title": "Trampa chinesa", "text": "Unha trampa chinesa \u00e9 un tipo de xoguete, utilizado en forma de brincadeira tanto en nenos como en adultos. \u00c9 un puzzle sinxelo que ret\u00e9n os dedos da v\u00edtima (xeralmente os \u00edndices) nun pequeno cilindro de tecido de bamb\u00fa.\nDese\u00f1o.\nA reacci\u00f3n inicial da v\u00edtima \u00e9 tirar os dedos para f\u00f3ra, pero iso s\u00f3 reforza a trampa. O xeito de escapar da trampa \u00e9 empurrar os extremos para o medio, o que ampl\u00eda os ocos e libera os dedos.\nInfluencia cultural.\nA trampa chinesa \u00e9 tam\u00e9n unha met\u00e1fora com\u00fan para un problema que pode ser superado a trav\u00e9s da relaxaci\u00f3n, ou sexa, non tentar resolvelo pola forza; por exemplo, en Terapia de Aceptaci\u00f3n e Compromiso.. A trampa chinesa foi usada nunha serie de pel\u00edculas e series para televisi\u00f3n, inclu\u00edndo \"This Little Wiggy\", episodio da serie estadounidense The Simpsons."}
{"id": "280539", "revid": "85894", "url": "https://gl.wikipedia.org/wiki?curid=280539", "title": "Ricardo Pita Berm\u00fadez", "text": "Ricardo Pita Berm\u00fadez, nado en Betanzos e finado na mesma vila en setembro de 1897, foi un xornalista e pol\u00edtico galego.\nTraxectoria.\nFillo do impresor ferrol\u00e1n Ricardo Pita. Fundou e dirixiu \"El Brigantino\" en Ferrol e despois da revoluci\u00f3n de setembro fundou e dirixiu na Coru\u00f1a \"La Concordia\". No Sexenio Democr\u00e1tico foi deputado provincial e gobernador civil de Santander (1872), Xa\u00e9n (1872), \u00c1vila (1873), Segovia (1873) e Soria (1874). Foi propietario de \"La Monarqu\u00eda\"."}
{"id": "280540", "revid": "22570", "url": "https://gl.wikipedia.org/wiki?curid=280540", "title": "Trofeo Villa de Gij\u00f3n", "text": "O Trofeo Villa de Gij\u00f3n \u00e9 un torneo futbol\u00edstico de ver\u00e1n que ten lugar no estadio do Molin\u00f3n en Xix\u00f3n no mes de agosto. Entre 1962 e 1992, o torneo ti\u00f1a o nome de Trofeo Costa Verde.\nHistoria.\nComezouse a disputar baixo a denominaci\u00f3n Trofeo Costa Verde en 1962, mantendo este nome at\u00e9 1992, cando se disputou a XXVIII edici\u00f3n do torneo. En 1993, d\u00e9ixouse de organizar, volvendo \u00f3 ano seguinte co novo nome de Trofeo Villa de Gij\u00f3n. Houbo varios anos nos que non se disputou polos seguintes motivos:\nO trofeo tense xogado en varios formatos, dende a partido \u00fanico at\u00e9 eliminatorias ou de xeito triangular, dependendo do n\u00famero de participantes."}
{"id": "280542", "revid": "23204", "url": "https://gl.wikipedia.org/wiki?curid=280542", "title": "Lingua karachai-balkar", "text": "A lingua karachai-balkar (\u041a\u044a\u0430\u0440\u0430\u0447\u0430\u0439-\u041c\u0430\u043b\u043a\u044a\u0430\u0440 \u0442\u0438\u043b, Qara\u00e7ay-Malqar til ou \u0422\u0430\u0443\u043b\u0443 \u0442\u0438\u043b, Tawlu til) \u00e9 unha lingua turca falada polos karachai e polos b\u00e1lcaros. Est\u00e1 dividida en dous dialectos: karachai-baksan-chegem, que pronuncian dous fonemas como /t\u0283/ e /d\u0292/, e o B\u00e1lcaro, que pronuncian os anteriores fonemas como /ts/ e /z/. A escrita moderna do karachai-balkar est\u00e1 baseado no dialecto karachaio-baksan-chegem.\nAlfabeto.\nO alfabeto cir\u00edlico moderno da lingua karachai-balkar \u00e9:\nExemplo da lingua.\nArtigo 1 da Declaraci\u00f3n Universal dos Dereitos Humanos en karachai-balkar:"}
{"id": "280544", "revid": "3263641", "url": "https://gl.wikipedia.org/wiki?curid=280544", "title": "Monta\u00f1a Pel\u00e9e", "text": ""}
{"id": "280549", "revid": "22795", "url": "https://gl.wikipedia.org/wiki?curid=280549", "title": "Marca hisp\u00e1nica", "text": ""}
{"id": "280550", "revid": "47401", "url": "https://gl.wikipedia.org/wiki?curid=280550", "title": "Margrave", "text": "Margrave (feminino margravina) \u00e9 o nome que se lle d\u00e1 en galego ao t\u00edtulo nobiliario xerm\u00e1nico \"Markgraf\" (de \"Mark\", fronteira, marca, e \"Graf\", conde), equivalente ao t\u00edtulo de marqu\u00e9s. \nA esposa dun margrave, ou na muller que ostenta o t\u00edtulo, denominase margravina (en alem\u00e1n, \"Markgr\u00e4fin\"). Equivale a marquesa en Alema\u00f1a.\nUn margrave ti\u00f1a, orixinalmente, funci\u00f3ns de gobernador militar dunha marca carolinxia, como, por exemplo, a marca hisp\u00e1nica, \u00e9 dicir, unha provincia ou territorio lim\u00edtrofe no medievo.\nOs margraves ti\u00f1an xurisdici\u00f3n sobre unha marca, cuxo territorio se denomiaba margraviato, margraviado ou marquesado.\nA medida que as provincias lim\u00edtrofes adquir\u00edan importancia, fac\u00edanse m\u00e1is grandes e poderosas que as interiores, conseguindo os margraves poder sobre os outros gobernantes do reino."}
{"id": "280551", "revid": "98629", "url": "https://gl.wikipedia.org/wiki?curid=280551", "title": "Biomarcador", "text": "Biomarcador, ou marcador biol\u00f3xico \u00e9 o termo con que se denomina xeralmente a unha caracter\u00edstica medible (substancia, propiedade) que se pode utilizar como indicador dalg\u00fan estado biol\u00f3xico ou condici\u00f3n. Nalgunhas ocasi\u00f3ns tam\u00e9n se refire a unha substancia cuxa presenza indica a existencia de organismos vivos. O termo biomarcador util\u00edzase en moitas \u00e1reas da ciencia e ten significados algo diferentes segundo o campo da ciencia que se trate.\nCon frecuencia m\u00eddense e aval\u00edanse os biomarcadores para examinar os procesos biol\u00f3xicos normais ou patox\u00e9nicos, ou respostas farmacol\u00f3xicas a unha intervenci\u00f3n terap\u00e9utica.\nHistoria.\nO termo \"biomarcador\" v\u00e9nse usando desde 1980. En 1998, o Grupo de Traballo de Definici\u00f3ns de Biomarcadores dos Institutos Nacionais da Sa\u00fade (NIH) dos Estados Unidos definiu biomarcador como \u201cunha caracter\u00edstica que \u00e9 medible e avaliable obxectivamente como un indicador de procesos biol\u00f3xicos normais, procesos patox\u00e9nicos, ou respostas farmacol\u00f3xicas a unha intervenci\u00f3n terap\u00e9utica.\u201d\nMedicina.\nEn medicina, os biomarcadores poden ser en moitos casos substancias rastreables que se introducen nun organismo como medio para examinar a funci\u00f3n dun \u00f3rgano ou outros aspectos da sa\u00fade. Por exemplo, o cloruro de rubidio util\u00edzase como un is\u00f3topo radioactivo para avaliar a perfusi\u00f3n do m\u00fasculo card\u00edaco.\nPode ser unha substancia cuxa detecci\u00f3n indica un estado particular de enfermidade, por exemplo, a presenza dun determinado anticorpo pode indicar unha determinada infecci\u00f3n. M\u00e1is especificamente, un biomarcador indica un cambio na expresi\u00f3n ou no estado dunha prote\u00edna que se correlaciona co risco de progresi\u00f3n dunha doenza, ou coa susceptibilidade da doenza a un determinado tratamento.\nOs biomarcadores bioqu\u00edmicos util\u00edzanse en ensaios cl\u00ednicos, nos que se extraen de flu\u00eddos corporais. Unha \u00fatil maneira para atopar as causas xen\u00e9ticas de enfermidades como a esquizofrenia foi o uso dunha clase especial de biomarcador chamado endofenotipo.\nOutros biomarcadores que se poden utilizar en medicina son as medidas da actividade el\u00e9ctrica do cerebro (por medio de electroencefalograf\u00eda ou magnetoencefalograf\u00eda), ou medidas volum\u00e9tricas de certas rexi\u00f3ns do cerebro (utilizando imaxes de resonancia magn\u00e9tica) ou probas de saliva de metabolitos naturais, como o nitrito salivar, que \u00e9 un marcador surrogado do \u00f3xido n\u00edtrico.\nUn exemplo de biomarcador de uso com\u00fan en medicina \u00e9 o ant\u00edxeno prost\u00e1tico espec\u00edfico (PSA), cuxa medici\u00f3n permite avaliar a hiperplasia da pr\u00f3stata e a potencialidade de cancro.\nBiolox\u00eda celular.\nEn biolox\u00eda celular, un biomarcador \u00e9 unha mol\u00e9cula que permite a detecci\u00f3n e illamento dun tipo celular determinado. Por exemplo, a prote\u00edna Oct-4 util\u00edzase como biomarcador para identificar c\u00e9lulas nai embrionarias.\nXen\u00e9tica.\nEn xen\u00e9tica, un biomarcador (identificado como marcador xen\u00e9tico) \u00e9 unha secuencia de ADN que causa enfermidade ou est\u00e1 asociado coa susceptibilidade a unha doenza. Pode utilizarse para crear mapas xen\u00e9ticos dos organismos estudados.\nXeolox\u00eda e astrobiolox\u00eda.\nUn biomarcador pode ser calquera tipo de mol\u00e9cula que indica a existencia, pasada ou presente, de organismos vivos. No campo da xeolox\u00eda e astrobiolox\u00eda, os biomarcadores (que se diferencian dos xeomarcadores) co\u00f1\u00e9cense tam\u00e9n como biosinaturas. O termo biomarcador tam\u00e9n se utiliza para describir a intervenci\u00f3n biol\u00f3xica na xeraci\u00f3n do petr\u00f3leo.\nEcotoxicolox\u00eda.\nUtil\u00edzanse biomarcadores para indicar a exposici\u00f3n a un xenobi\u00f3tico ou os seus efectos, o cal est\u00e1 presente no ambiente e nos organismos. O biomarcador pode ser unha substancia externa (por exemplo, part\u00edculas de amianto ou nitrosamina cetona derivada da nicotina do tabaco), ou unha variante da substancia externa que foi procesada polo corpo (un metabolito) que normalmente pode ser cuantificado."}
{"id": "280552", "revid": "22795", "url": "https://gl.wikipedia.org/wiki?curid=280552", "title": "Margraviato", "text": ""}
{"id": "280553", "revid": "22795", "url": "https://gl.wikipedia.org/wiki?curid=280553", "title": "Margraviado", "text": ""}
{"id": "280554", "revid": "1131", "url": "https://gl.wikipedia.org/wiki?curid=280554", "title": "Catedral de Palencia", "text": "A Santa Igrexa Catedral Bas\u00edlica de santo Antol\u00edn, sede da diocese de Palencia, at\u00f3pase na cidade de Palencia, Castela e Le\u00f3n, Espa\u00f1a.\n\u00c9 un edificio de grandes proporci\u00f3ns: 130 metros de altitude, 50 metros de anchura no cruceiro, m\u00e1is outros tantos no claustro e na sala capitular; a \u00e1bsida roza os 43 metros de altitude. Est\u00e1 adicada a santo Antol\u00edn m\u00e1rtir, patr\u00f3n de Palencia, parte de cuxas reliquias alberga.\nTr\u00e1tase dun templo de estilo predominantemente g\u00f3tico, a\u00ednda que conserva elementos anteriores, de \u00e9poca visigoda e rom\u00e1nica, e elementos decorativos renacentistas, barrocos e neocl\u00e1sicos. A construci\u00f3n comezou no s\u00e9culo XIV, sendo a \u00fanica gran catedral castel\u00e1 iniciada nesa centuria.\nO exterior carece dunha fachada principal propiamente dita e pres\u00e9ntase austero e macizo, non reflicte o seu bo interior onde se poden ver m\u00e1is de vinte capelas de grande interese art\u00edstico e hist\u00f3rico.\nA\u00ednda que a construci\u00f3n da catedral g\u00f3tica durou dende o s\u00e9culo XIV ata o s\u00e9culo XVI, en realidade o que hoxe en d\u00eda se observa tardou case catorce s\u00e9culos en ser levantado, pois a parte m\u00e1is antiga da Cripta de santo Antol\u00edn data do s\u00e9culo VII e houbo importantes obras e reformas no s\u00e9culo XX.\nO elemento m\u00e1is reco\u00f1ecible no exterior \u00e9 a torre, elevada e sobria, algo ruda tendo en conta a s\u00faa pertenza ao estilo g\u00f3tico. Estudos recentes e escavaci\u00f3ns demostran que foi torre de car\u00e1cter militar no pasado e tras cumprir esa funci\u00f3n se lle engadiron pin\u00e1culos e espadana como \u00fanica decoraci\u00f3n. A planta da catedral \u00e9 de cruz latina e ten a peculiaridade de contar cun cruceiro dobre, polo que tam\u00e9n disp\u00f3n de cinco portas, formando as\u00ed unha planta en forma de cruz patriarcal; isto \u00e9 debido a que \u00e1 metade da construci\u00f3n decidiuse substitu\u00edr o primitivo cruceiro por un segundo, m\u00e1is monumental. Ambos os dous cruceiros s\u00f3 se marcan en alzado e non sobresaen en planta.\nA Catedral \u00e9 chamada popularmente \"A bela desco\u00f1ecida\". Foi o primeiro monumento do concello de Palencia en ser declarado Monumento Nacional, distinci\u00f3n que obtivo o 3 de novembro de 1929.\nOrixes do edificio.\nNo soar onde agora se acha a catedral houbo un templo de culto pag\u00e1n. Ese templo debeu ser substitu\u00eddo m\u00e1is tarde por outro paleocristi\u00e1n. De ning\u00fan dos dous quedan restos na localizaci\u00f3n do edificio actual.\nO vestixio m\u00e1is antigo \u00e9 o fondo da cripta de santo Antol\u00edn, que \u00e9 o resto dun edificio visigodo de metade do s\u00e9culo VII, constru\u00eddo con e sobre restos romanos.\nNon se sabe con exactitude quen constru\u00edu esta parte. Suponse que talvez se ergueu en tempos do rei Vamba para gardar as reliquias do m\u00e1rtir santo Antol\u00edn, que este rei trouxo dende Narbona no 672, cando era bispo Ascario.\nTras a dominaci\u00f3n musulm\u00e1, en tempos de Sancho III o Maior restaurouse a diocese palentina na s\u00faa antiga sede da cidade de Palencia. O rei encargou a s\u00faa organizaci\u00f3n ao bispo Ponce (ou Poncio) que gobernou dende 1035 a 1037. A diocese necesitaba unha sede, elix\u00edndose a s\u00faa situaci\u00f3n no mesmo lugar que ocupaban as ru\u00ednas visig\u00f3ticas, que foron ampliadas e restauradas.\nEn 1035 e ante a presenza de Sancho o Maior, da corte e de varios bispos, consagrouse o novo edificio co que quedou configurada a cripta de santo Antol\u00edn tal e como pode verse na actualidade.\nAnos despois desta restauraci\u00f3n e probablemente en tempos do bispo Raimundo (1148-1184), edificouse un novo templo en estilo rom\u00e1nico que foi consagrado en 1219, en tempos do bispo Tello T\u00e9llez de Meneses (1208-1247)."}
{"id": "280556", "revid": "27155", "url": "https://gl.wikipedia.org/wiki?curid=280556", "title": "Marcador biol\u00f3xico", "text": ""}
{"id": "280557", "revid": "1505", "url": "https://gl.wikipedia.org/wiki?curid=280557", "title": "Abad\u00eda de Port du Salut", "text": "A Abad\u00eda de Port du Salut (en franc\u00e9s Abbaye de Notre-Dame du Port du Salut) \u00e9 unha fundaci\u00f3n bieita, especialmente trapista, de 1815 feita polo monxe Bernard de Girmond.\nHistoria e localizaci\u00f3n.\nA abad\u00eda local\u00edzase en Entrammes, no departamento de Mayenne (Pa\u00edses do Loira, Francia), nun val entre as cidades de Entrammes e Nuill\u00e9-sur-Vicoin.\nFoi aprobada oficialmente como abad\u00eda o 10 de decembro de 1816 polo papa P\u00edo VII."}
{"id": "280558", "revid": "138085", "url": "https://gl.wikipedia.org/wiki?curid=280558", "title": "To The Moon (videoxogo)", "text": "To The Moon (\"\u00c1 L\u00faa\") \u00e9 un videoxogo indie de x\u00e9nero RPG (Role-playing game) dese\u00f1ado por Kan \"Reives\" Gao e desenvolvido por Freebird Games para a plataforma de Microsoft Windows (PC). Foi lanzado en novembro de 2011, a\u00ednda que orixinalmente se publicou na p\u00e1xina web oficial do autor o 8 de setembro e m\u00e1is tarde estar\u00eda dispo\u00f1ible en Steam.\nHistoria.\n\"To The Moon\" trata sobre dous m\u00e9dicos que viaxan no tempo a trav\u00e9s das memorias dun moribundo para cumprir o seu \u00faltimo desexo. No futuro, existe unha nova tecnolox\u00eda que permite realizar intentos de alterar os recordos do paciente para as\u00ed espertar os recordos de cousas que en realidade non suceden. Non obstante, posto que estes novos recordos son permanentes, o conflito entre eles e o recordo aut\u00e9ntico existente fai un choque de tal maneira que cesa a capacidade da persoa para funcionar correctamente. Polo tanto, a operaci\u00f3n s\u00f3 se fai para xente no seu leito de morte, para que se cumprise o que desexar\u00edan ter feito coas s\u00faas vidas.\nA persoa protagonista encarna a Dr.a Eva Rosalene e o Dr. Neil Watts, da compa\u00f1\u00eda Sigmund Corp. que utiliza a devandita tecnolox\u00eda. Esta vez, contr\u00e1taos un anci\u00e1n chamado \"Johnny\" que nos conta que o seu \u00faltimo desexo \u00e9 ir \u00e1 l\u00faa. Non obstante, por m\u00e1is simple que sexa o desexo hai un problema...Johnny non sabe porqu\u00e9. Os doutores ter\u00e1n que percorrer os recordos do paciente a trav\u00e9s dos \"mementos\". Con cada salto a un momento importante na s\u00faa mente, aprendemos m\u00e1is sobre o paciente e o que o levou \u00e1 s\u00faa actual posici\u00f3n na vida. Ao chegar \u00e1 s\u00faa infancia, os m\u00e9dicos tratan de inserir o seu desexo de \"ir \u00e1 l\u00faa\". A intenci\u00f3n \u00e9 que unha vez que o desexo se implanta, a mente de Johnny vai crear recordos dunha nova vida baseada nese desexo, e que vai morrer crendo que viv\u00eda sen ning\u00fan remordemento.\nPero non todo vai segundo o previsto, nos encontramos cun escuro misterio que concirne ao desexo de Johnny, o seu pasado e a s\u00faa defunta esposa, River. Co reloxo facendo tic-tac, a Dr.a Eva Rosalene e o Dr. Neil Watts deber\u00e1n desentra\u00f1ar o complicado pasado de Johnny e facer o que sexa para lograr envialo \u00e1 l\u00faa.\nBanda sonora.\nA banda sonora de To The Moon tivo cr\u00edticas moi positivas. Entre os destacados, est\u00e1 \"Everything's Alright\" composto por Laura Shigihara e o resto por Khan Gao. O soundtrack publicouse o 4 de novembro do 2011 en Bandcamp, e est\u00e1 composto de 31 canci\u00f3ns cun total de 53:05 minutos.&lt;ref name=\"http://freebirdgames.bandcamp.com/album/to-the-moon-ost\"&gt;http://freebirdgames.bandcamp.com/album/to-the-moon-ost http://freebirdgames.bandcamp.com/album/to-the-moon-ost&lt;/ref&gt;\nTraduci\u00f3n.\nSeguidores do videoxogo fixeron traduci\u00f3ns a alem\u00e1n, italiano, castel\u00e1n, franc\u00e9s, polon\u00e9s, ruso, portugu\u00e9s, neerland\u00e9s e turco."}
{"id": "280559", "revid": "75108", "url": "https://gl.wikipedia.org/wiki?curid=280559", "title": "Disneyland Park", "text": "Disneyland Park, orixinalmente Disneyland (en galego:Disneylandia), \u00e9 un dos parques tem\u00e1ticos localizados dentro do Disneyland Resort, nos Estados Unidos. Inaugurado o 17 de xullo de 1955, foi o primeiro parque idealizado por Walt Disney. O seu slogan \u00e9 \"O mundo de onte, de ma\u00f1\u00e1 e da fantas\u00eda\" (\"The World of Yesterday, Tomorrow, and Fantasy\")\nO parque tem\u00e1tico custou, orixinalmente, 17 mill\u00f3ns de d\u00f3lares e foi constru\u00eddo nun laranxal de aproximadamente 650 mil metros cadrados no distrito de Anaheim, no condado de Orange, unha cidade a 40 quil\u00f3metros ao sueste dos \u00c1nxeles, en California. Logo de ser inaugurado, o parque trouxo un lucro extraordinario. Disneylandia recibe actualmente (2010) m\u00e1is de 14 mill\u00f3ns de visitantes por ano, que gastan un total de arredor de tres bill\u00f3ns de d\u00f3lares.\nVarios anos despois da inauguraci\u00f3n de Disneyland, a The Walt Disney Company constru\u00edu grandes parques tem\u00e1ticos na Florida, Francia, Xap\u00f3n e Hong Kong. Desde a s\u00faa inauguraci\u00f3n, o parque de Anaheim xa recibiu m\u00e1is de 515 mill\u00f3ns de visitantes, inclu\u00edndo xefes de estado e membros da realeza europea."}
{"id": "280565", "revid": "895", "url": "https://gl.wikipedia.org/wiki?curid=280565", "title": "Copa ucra\u00edna de f\u00fatbol", "text": "A Copa ucra\u00edna de f\u00fatbol (en ucra\u00edno: \u041a\u0443\u0431\u043e\u043a \u0423\u043a\u0440\u0430\u0457\u043d\u0438) \u00e9 a segunda competici\u00f3n da Ucra\u00edna. Disp\u00fatase anualmente dende o ano 1992, ap\u00f3s a desaparici\u00f3n da Copa sovi\u00e9tica de f\u00fatbol."}
{"id": "280570", "revid": "22570", "url": "https://gl.wikipedia.org/wiki?curid=280570", "title": "Macaron", "text": "Un macaron \u00e9 un tipo de galleta tradicional francesa, granulada e comunmente con forma redonda de 3 ou 5\u00a0cm de di\u00e1metro. Non debe ser confundido co mazap\u00e1n de Saint-L\u00e9onard-de-Noblat, en Lemos\u00edn.\nEst\u00e1 feito de ovo, am\u00e9ndoa mo\u00edda, azucre glas e azucre."}
{"id": "280571", "revid": "85894", "url": "https://gl.wikipedia.org/wiki?curid=280571", "title": "O Adrado, Hermunde, Pol", "text": "O Adrado \u00e9 un lugar da parroquia de Hermunde no concello lugu\u00e9s de Pol na comarca de Meira. Segundo o IGE, en 2013 ti\u00f1a 6 habitantes (2 homes e 4 mulleres)."}
{"id": "280572", "revid": "50011", "url": "https://gl.wikipedia.org/wiki?curid=280572", "title": "Trofeo Costa Verde", "text": ""}
{"id": "280573", "revid": "85894", "url": "https://gl.wikipedia.org/wiki?curid=280573", "title": "Castro de Hermunde, Hermunde, Pol", "text": "Castro de Hermunde \u00e9 un lugar da parroquia de Hermunde no concello lugu\u00e9s de Pol na comarca de Meira. Segundo o IGE, en 2013 ti\u00f1a 35 habitantes (16 homes e 19 mulleres)."}
{"id": "280574", "revid": "85894", "url": "https://gl.wikipedia.org/wiki?curid=280574", "title": "Forx\u00e1n, Hermunde, Pol", "text": "Forx\u00e1n \u00e9 un lugar da parroquia de Hermunde no concello lugu\u00e9s de Pol na comarca de Meira. Segundo o IGE, en 2013 ti\u00f1a 8 habitantes (6 homes e 2 mulleres)."}
{"id": "280575", "revid": "85894", "url": "https://gl.wikipedia.org/wiki?curid=280575", "title": "Hermunde, Hermunde, Pol", "text": "Hermunde \u00e9 un lugar da parroquia de Hermunde no concello lugu\u00e9s de Pol na comarca de Meira. Segundo o IGE, en 2013 ti\u00f1a 21 habitantes (12 homes e 9 mulleres)."}
{"id": "280576", "revid": "85894", "url": "https://gl.wikipedia.org/wiki?curid=280576", "title": "Lourixe, Hermunde, Pol", "text": "Lourixe \u00e9 un lugar da parroquia de Hermunde no concello lugu\u00e9s de Pol na comarca de Meira. Segundo o IGE, en 2013 ti\u00f1a 19 habitantes (9 homes e 10 mulleres)."}
{"id": "280577", "revid": "1131", "url": "https://gl.wikipedia.org/wiki?curid=280577", "title": "Lourixe", "text": "O top\u00f3nimo galego Lourixe pode referirse a:"}
{"id": "280578", "revid": "12452", "url": "https://gl.wikipedia.org/wiki?curid=280578", "title": "Gran Premio de Arxentina de 1979", "text": ""}
{"id": "280579", "revid": "85894", "url": "https://gl.wikipedia.org/wiki?curid=280579", "title": "Veiga da Campa, Hermunde, Pol", "text": "Veiga da Campa \u00e9 un lugar da parroquia de Hermunde no concello lugu\u00e9s de Pol na comarca de Meira. Segundo o IGE, en 2013 ti\u00f1a 1 habitante."}
{"id": "280580", "revid": "98629", "url": "https://gl.wikipedia.org/wiki?curid=280580", "title": "Marca de Carniola", "text": "A Marca de Carniola (en esloveno: \"Kranjska krajina\"; en alem\u00e1n: \"Mark Krain\"), tam\u00e9n chamada Margraviato de Carniola, foi un estado no sueste do Sacro Imperio Romano Xerm\u00e1nico na Alta Idade Media, o predecesor do ducado de Carniola.\nO seu territorio correspond\u00eda, \"grosso modo\", \u00e1 presente rexi\u00f3n central de Carniola da actual Eslovenia.\nNo tempo da s\u00faa creaci\u00f3n, a marca serv\u00eda como defensa fronteiriza contra os reinos de Hungr\u00eda e Croacia.\nHistoria.\nAntig\u00fcidade.\nAntes da chegada dos romanos (ca. 200 a.C.), os taurisci habitaban no norte da Carniola, os panonios no sueste, e os iapodes ou carni, unha tribo c\u00e9ltica, no suroeste.\nCarniola formou parte inicialmernte da provincia romana de Panonia. Posteriormente, a parte norte foi unida a Noricum, as partes sudoccidental e sudoriental e a cidade de Aemona, a Venecia e Istria. En tempos de Augusto toda a rexi\u00f3n desde Aemona ao r\u00edo Kolpa pertenc\u00eda \u00e1 provincia de Savia.\nIdade Media.\nDespois da ca\u00edda do Imperio Romano de Occidente (476), Carniola fue incorporada ao reino de Italia e, en 493, baixo Teodorico o Grande formou parte do reino ostrogodo. Os carni viviron entre o alto Sava e o So\u010da.\nContra finais do s\u00e9culo VI os eslavos asent\u00e1ronse na rexi\u00f3n, chamada polos escritores latinos \"Carnia\" ou \"Carniola\" (pequena Carnia). Este nome deu lugar aos \"Krajina\" (esloveno) e \"Chrainmark\" (alem\u00e1n). Os novos habitantes eslavos estiveron sometidos aos \u00e1varos, dos que finalmente piideron liberarse, un\u00edndose ao grande estado eslavo de Samo.\nDesde o ano 788 a rexi\u00f3n estivo gobernada polos francos, desde que Carlomagno creou a Marca (ou Margraviato) de Friuli, engadiu Carniola a este feudo.\nPor\u00e9n, tras a divisi\u00f3n do Friuli, unha rexi\u00f3n hist\u00f3rica italiana, Carniola foi unha Marca independente, de a\u00ed o nome de Marca de Carniola ou Margraviato de Carniola co seu propio margrave eslavo \u00e1 cabeza que viv\u00eda na cidade eslovena de Kranj, suxeito ao gobernador de Baviera primeiro e, despois de 976, aos duques de Carintia.\nEn 1071, Henrique IV a encomenda ao Patriarca de Aquilea, unha cidade de nordeste de Italia.\nNa Idade Media, a Igrexa ocupouse da gran pobreza presente en Carniola. Os bispos convert\u00e9ronse en se\u00f1ores feudais, inclu\u00edndo a rexi\u00f3n eslovena e as s\u00faas cidades. Por outro lado, os duques gobernaron a provincia durante case medio s\u00e9culo.\nFinalmente, Carniola foi transferida, co acordo do patriarca, a Federico II de Babenberg que obtivo o t\u00edtulo de Duque en 1245, pero morreu o ano seguinte durante unha batalla e foi sucedido por Ulrich III, que casou con Agnes de Andechs, unha parente do patriarca. Ulrich pagou a construci\u00f3n de igrexas e mosteiros e instalou o seu goberno na cidade de Kostanjevica, Eslovenia.&lt;br&gt;Por \u00faltimo, en 1268, legou ao rei Otakar II de Bohemia todas as s\u00faas posesi\u00f3ns e o seu goberno de Carintia e Carniola.\nLista de margraves.\nCasa de Sponheim:\nCasa de Andechs:\nDuques de Merania:\nCasa de Babenberg:\nCasa de Sponheim:\nDinast\u00eda P\u0159emyslida:\nCasa de Habsburgo:\nDinast\u00eda Meinhardiner:\nCasa de Habsburgo:"}
{"id": "280581", "revid": "22795", "url": "https://gl.wikipedia.org/wiki?curid=280581", "title": "Margraviato de Carniola", "text": ""}
{"id": "280582", "revid": "98629", "url": "https://gl.wikipedia.org/wiki?curid=280582", "title": "Gran Premio do Brasil de 1979", "text": "O Gran Premio do Brasil de 1979 foi unha carreira de automobilismo de F\u00f3rmula 1, celebrada o 4 de febreiro de 1979 no circu\u00edto de Interlagos. Foi a segunda carreira da tempada de .\nResumo da carreira.\nO equipo Ligier dominou a fin de semana co JS11 co seu efecto solo. O franc\u00e9s Jacques Laffite dominou a fin de semana e logrou a pole, rebaixando a marca da pole de de Jean-Pierre Jarier en 7 segundos, establecendo a volta r\u00e1pida e liderando todas as voltas da carreira ata o final. O compa\u00f1eiro de Laffite, Patrick Depailler empezou e terminou segundo. Laffite e o equipo Ligier completaron o seu dominio da quincena de Am\u00e9rica do Sur, Laffite tam\u00e9n ga\u00f1ou facilmente en Arxentina."}
{"id": "280584", "revid": "89787", "url": "https://gl.wikipedia.org/wiki?curid=280584", "title": "Michael Olowokandi", "text": "Michael Olowokandi, nado en Lagos o 3 de abril de 1975, \u00e9 un antigo xogador profesional nixeriano de baloncesto. Nado en Nixeria, foi \u00e1 universidade nos Estados Unidos, e foi considerado un dos grandes fracasos do Draft da NBA tras ser elixido na primeira posici\u00f3n no ano 1998. Retirouse do baloncesto profesional en 2007.\nTraxectoria profesional.\nOlowokandi foi elixido na primeira posici\u00f3n do Draft da NBA de 1998 polos Los Angeles Clippers. Durante \u00f3 lockout da tempada 1998-99, fichou polo Kinder Bologna italiano. M\u00e1is tarde asinou o seu contrato cos Clippers e xogou al\u00ed durante cinco tempadas. Despois, asinou coma axente libre cos Minnesota Timberwolves, onde xogou pouco m\u00e1is de d\u00faas tempadas. O 26 de xaneiro de 2006, foi traspasado \u00f3s Boston Celtics nun traspaso entre varios xogadores."}
{"id": "280585", "revid": "1822", "url": "https://gl.wikipedia.org/wiki?curid=280585", "title": "Galer\u00eda de imaxes da comarca do Barbanza", "text": ""}
{"id": "280586", "revid": "3263973", "url": "https://gl.wikipedia.org/wiki?curid=280586", "title": "Troodonte", "text": ""}
{"id": "280588", "revid": "3263975", "url": "https://gl.wikipedia.org/wiki?curid=280588", "title": "Ornitomimo", "text": ""}
{"id": "280589", "revid": "3263976", "url": "https://gl.wikipedia.org/wiki?curid=280589", "title": "Ceratosauro", "text": ""}
{"id": "280591", "revid": "3263978", "url": "https://gl.wikipedia.org/wiki?curid=280591", "title": "Herrerasauro", "text": ""}
{"id": "280592", "revid": "3263979", "url": "https://gl.wikipedia.org/wiki?curid=280592", "title": "Tarbosauro", "text": ""}
{"id": "280593", "revid": "3263980", "url": "https://gl.wikipedia.org/wiki?curid=280593", "title": "Paquicefalosauro", "text": ""}
{"id": "280594", "revid": "3263982", "url": "https://gl.wikipedia.org/wiki?curid=280594", "title": "Giganotosaurus", "text": ""}
{"id": "280595", "revid": "3263983", "url": "https://gl.wikipedia.org/wiki?curid=280595", "title": "Trichechus", "text": ""}
{"id": "280596", "revid": "3263991", "url": "https://gl.wikipedia.org/wiki?curid=280596", "title": "Anquilosauro", "text": ""}
{"id": "280597", "revid": "3263992", "url": "https://gl.wikipedia.org/wiki?curid=280597", "title": "Velocir\u00e1ptor", "text": ""}
{"id": "280598", "revid": "3263999", "url": "https://gl.wikipedia.org/wiki?curid=280598", "title": "Ovir\u00e1ptor", "text": ""}
{"id": "280599", "revid": "3264001", "url": "https://gl.wikipedia.org/wiki?curid=280599", "title": "Pterosauro", "text": ""}
{"id": "280609", "revid": "56817", "url": "https://gl.wikipedia.org/wiki?curid=280609", "title": "PNV (hom\u00f3nimos)", "text": ""}
{"id": "280616", "revid": "56817", "url": "https://gl.wikipedia.org/wiki?curid=280616", "title": "Roma quadrata", "text": "Roma Quadrata (en galego, 'Roma cadrada'), foi o nome que lle deron ao conxunto de aldeas latinas, etruscas e sabinas que viv\u00edan na beira do r\u00edo T\u00edber e que formaron o que m\u00e1is tarde se hab\u00eda chamar Roma. Esta cidade formouse no s\u00e9culo -VIII a\u00ednda que a lenda a sit\u00faa o 21 de abril de -753, data que marcaba o ano 1 do calendario romano. Tam\u00e9n conta a lenda que a cidade foi fundada por R\u00f3mulo e Remo, matando o primeiro ao segundo, convert\u00e9ndose as\u00ed no \u00fanico soberano.\nPor\u00e9n, outros autores, a medio cami\u00f1o entre a lenda e a realidade hist\u00f3rica documentada arqueoloxicamente, dan \u00e1 Roma Quadrata outras tres definici\u00f3ns diferentes: a primeira corresponder\u00edase con todo o outeiro do Palatino, como refiren Plutarco, Dionisio de Halicarnaso e Apiano, a segunda, a unha restrinxida zona monumental, limitada \u00e1 \u00e1rea de \"Apollinis\" (zona do Templo de Apolo Palatino), que ocupaba unha pequena parte do Palatino e unha terceira, a un foxo (probabelmente non chegase a \"murus terreus\"), que rodeaba o Palatino."}
{"id": "280626", "revid": "56817", "url": "https://gl.wikipedia.org/wiki?curid=280626", "title": "Superfamilia Ras", "text": "A superfamilia Ras \u00e9 unha superfamilia proteica de pequenas GTPases, as cales est\u00e1n todas relacionadas en maior ou menor grao coa subfamilia Ras (cuxos membros principais en humanos son KRAS, NRAS, e HRAS).\nNa superfamilia Ras hai m\u00e1is de cen prote\u00ednas. Base\u00e1ndose na estrutura, secuencia e funci\u00f3n, a superfamilia Ras div\u00eddese en nove familias principais, cada unha das cales \u00e1 s\u00faa vez se divide en subfamilias, que son: Ras, Rad, Rab, Rap, Ran, Rho, Rheb, Rit, e Arf. Outro membro recente da superfamilia \u00e9 \"Miro\".\nCada subfamilia comparte un dominio G central com\u00fan, que proporciona a actividade esencial de GTPase e intercambio de nucle\u00f3tidos.\nA secuencia que o rodea axuda a determinar a especficidade funcional das pequenas GTPases, por exemplo o 'bucle de inseci\u00f3n' com\u00fan na subfamilia Rho, contrib\u00fae especificamente \u00e1 uni\u00f3n de prote\u00ednas efectoras como IQGAP e WASP.\nEn xeral, a superfamilia Ras \u00e9 a responsable da proliferaci\u00f3n celular: Rho da morfolox\u00eda celular, Ran do transporte nuclear, e Rab e Arf do transporte de ves\u00edculas.\nSubfamilias e membros.\nA seguinte \u00e9 unha lista de prote\u00ednas humanas da superfamilia Ras:\nNon clasificados:"}
{"id": "280627", "revid": "56817", "url": "https://gl.wikipedia.org/wiki?curid=280627", "title": "GTPase pequena", "text": "As GTPases pequenas () son unha familia de encimas hidrolases que poden unirse \u00e1 guanosina trifosfato (GTP) e hidrolizalo. Son un tipo de prote\u00edna G que se encontra no citosol da c\u00e9lula, que son hom\u00f3logas coa subunidade alfa das prote\u00ednas G heterotrim\u00e9ricas, pero a diferenza da subunidade alfa das prote\u00ednas G, unha pequena GTPase pode funcionar independentemente como encima hidrolase que se une e hidroliza a un GTP para formar GDP. Os membros mellor co\u00f1ecidos destes encimas son as GTPases Ras e por esa raz\u00f3n se lles chama \u00e1s veces superfamilia Ras de GTPases.\nUnha prote\u00edna G t\u00edpica est\u00e1 activa cando se une ao GTP e inactiva cando est\u00e1 unida ao GDP (\u00e9 dicir, cando o GTP que ti\u00f1a unido se hidroliza a GDP). O GDP pode despois ser substitu\u00eddo por GTP libre. Por tanto, unha prote\u00edna G pode ser \"encendida\" ou \"apagada\". A hidr\u00f3lise do GTP \u00e9 acelerado polas prote\u00ednas activadoras de GTPases (GAPs), mentres que o intercambio de GTP \u00e9 catalizado por factores de intercambio de nucle\u00f3tidos de guanina (GEFs). A activaci\u00f3n dun GEF tipicamente activa \u00e1 s\u00faa correspondente prote\u00edna G, mentres que a activaci\u00f3n dunha GAP d\u00e1 lugar \u00e1 inactivaci\u00f3n da prote\u00edna G correspondente. \nOs inhibidores da disociaci\u00f3n de nucle\u00f3tidos de guanosina (GDI) mante\u00f1en \u00e1s pequenas GTPases en estado inactivo.\nAs pequenas GTPases regulan diersos procesos celulares, como son a proliferaci\u00f3n celular, diferenciaci\u00f3n celular, movemento celular e transporte de ves\u00edculas lip\u00eddicas.\nA superfamilia Ras.\nHai m\u00e1is de cen prote\u00ednas dentro da superfamilia Ras, que comprende nove familias, responsables en xeral da proliferaci\u00f3n celular, morfolox\u00eda celular, transporte nuclear, e transporte de ves\u00edculas."}
{"id": "280628", "revid": "131329", "url": "https://gl.wikipedia.org/wiki?curid=280628", "title": "Movemento ecoloxista", "text": "O movemento ecoloxista (en ocasi\u00f3ns chamado o movemento verde ou ambientalista) \u00e9 un variado movemento pol\u00edtico, social e global, que defende a conservaci\u00f3n e protecci\u00f3n do ambiente.\nUnha defensa pura do ecoloxismo faise desde formulaci\u00f3ns ecoc\u00e9ntricos, dando prioridade \u00f3s ecosistemas e \u00e1s especies sobre os individuos -sexan humanos ou doutras especies. Un representante desta formulaci\u00f3n \u00e9 Pentti Linkola.\nHabitualmente, o ecoloxismo def\u00e9ndese desde posici\u00f3ns antropoc\u00e9ntricas, \u00e9 dicir, para satisfacer unha necesidade humana, inclu\u00edndo necesidades de sa\u00fade e sociais. Neses termos, os ecoloxistas fan unha cr\u00edtica social m\u00e1is ou menos impl\u00edcita, propondo a necesidade de reformas legais e concienciaci\u00f3n social tanto en gobernos, como en empresas e colectivos sociais. O movemento ecoloxista est\u00e1 unido cun compromiso para manter a sa\u00fade do ser humano en equilibrio cos ecosistemas naturais, consid\u00e9rase a humanidade como unha parte da natureza e non algo separada dela.\nA existencia de organizaci\u00f3ns ecoloxistas est\u00e1 estreitamente ligada \u00f3 desenvolvemento dos sistemas democr\u00e1ticos e \u00f3 progreso das liberdades civ\u00eds. O movemento est\u00e1 representado por unha ampla e variada gama de organizaci\u00f3ns non gobernamentais, desde o nivel global at\u00e9 a escala local. Alg\u00fans contan con decenios de historia e dispo\u00f1en de importantes infraestruturas a nivel internacional; a\u00ednda que a maior\u00eda f\u00f3rmano organizaci\u00f3ns locais de car\u00e1cter m\u00e1is ou menos espont\u00e1neo.\nEst\u00e1 relacionado coa ecoloxismo pol\u00edtico. Ent\u00e9ndese que o ecoloxismo \u00e9 unha postura que postula que \u00e9 necesario facer modificaci\u00f3ns significativas nas pol\u00edticas ambientais de todos os estados do mundo. Hai quen propo\u00f1en un cambio radical no sistema de Estado e n\u00e9gase a necesidade de m\u00e1is desenvolvemento no sentido convencional ou capitalista, mentres outros s\u00f3 propo\u00f1en un cambio na pol\u00edtica ambiental, e outros un cambio profundo na forma das relaci\u00f3ns sociais e ambientais de produci\u00f3n.\nPosiblemente esta pol\u00edtica nace no momento en que se fai patente a deterioraci\u00f3n do ambiente por mor dos experimentos ou o desco\u00f1ecemento da actividade humana. No informe \" Os l\u00edmites do crecemento\" derivado do club de Roma dos Estados Unidos, nace a inquietude e xorden multitude de grupos pol\u00edticos ambientalistas ou ecoloxistas nese pa\u00eds. O ecoloxismo pol\u00edtico e o ecoloxismo non sempre son partidarios do ecocentrismo absoluto, sen\u00f3n que, xeralmente, adoita partir de posici\u00f3ns antropocentristas.\nOrixe do movemento ecoloxista.\nO movemento ecoloxista ten tres ra\u00edces principais: conservaci\u00f3n e rexeneraci\u00f3n dos recursos naturais, preservaci\u00f3n da vida silvestre e o movemento para reducir a contaminaci\u00f3n e mellorar a vida urbana.\nO 26\u00b0 presidente dos Estados Unidos de Am\u00e9rica Theodore Roosevelt, prominente conservacionista, foi o primeiro en tratar o tema da conservaci\u00f3n ambiental na axenda pol\u00edtica dos Estados Unidos, a\u00ednda que m\u00e1is centrado en condici\u00f3ns de vida saudables que en cuesti\u00f3ns ecol\u00f3xicas.\nO movemento ecoloxista moderno expresouse de forma m\u00e1is apaixonada na c\u00faspide da era industrial: preto do terceiro cuarto do s\u00e9culo XX. Os cl\u00e1sicos ecoloxistas modernos empezaron nese per\u00edodo co traballo de Rachel Carson que proveu o primeiro toque de atenci\u00f3n cient\u00edfica sobre a morte do planeta debido \u00e1 actividade humana.\nDurante os anos 50, 60 e 70, ocorreron varios eventos que avivaron a conciencia ambiental do dano \u00e1 contorna causada polo ser humano. En 1954, os 23 membros da tripulaci\u00f3n do buque pesqueiro Daigo Fukury\u016b Maru foron expostos a un escape radioactivo dunha proba de bomba de hidr\u00f3xeno no atol Bikini. En 1969 houbo unha vertedura nunha escavaci\u00f3n petrol\u00edfera no Canle de Santa B\u00e1rbara de California. Outros feitos importantes foron a protesta de Barry Commoner contra os ensaios nucleares, o libro \"Silent Spring\" (\"Primavera silenciosa\") de Rachel Carson as\u00ed como \"The Population Bomb\" (\"A bomba demogr\u00e1fica\") de Paul R. Ehrlich. Estes libros aumentaron a inquietude e interese sobre o impacto no ambiente.\nO movemento ecoloxista inicial centr\u00e1base fortemente na reduci\u00f3n da contaminaci\u00f3n e na protecci\u00f3n das reservas de recursos naturais tales como auga e aire. As presi\u00f3ns de desenvolvemento en r\u00e1pida expansi\u00f3n tam\u00e9n aburaron considerables esforzos para preservar territorios \u00fanicos e h\u00e1bitats de vida silvestre, para protexer as especies en perigo de extinci\u00f3n antes de que desaparecesen. Nos Estados Unidos, durante a d\u00e9cada de 1970 aprob\u00e1ronse leis como o Clean Water Act, Clean Air Act, Endangered Species Act e National Environmental Policy Act (\"Decreto Lei de Auga Limpa\", \"Decreto Lei de Aire Limpo\", \"Decreto Lei de Especies en Perigo de Extinci\u00f3n\", e \"Decreto Lei de Pol\u00edtica Ambiental Nacional\", respectivamente), as cales foron os cimentos para os est\u00e1ndares ambientais.\nGrazas \u00f3 movemento ecoloxista, a conciencia p\u00fablica e as ciencias ambientais melloraron nos \u00faltimos anos. As preocupaci\u00f3ns ambientais ampli\u00e1ronse, inclu\u00edndo conceptos como a sustentabilidade, o buraco na capa de ozono, o actual cambio clim\u00e1tico, a choiva aceda, e o controvertido concepto de \"contaminaci\u00f3n xen\u00e9tica\".\nA maior\u00eda dos ecoloxistas te\u00f1en obxectivos similares, a\u00ednda que poden non estar de acordo nos detalles como a \u00e9nfase, as prioridades ou o comportamento individual. Os movementos ecoloxistas a mi\u00fado interaccionan ou est\u00e1n ligados con outros movementos sociais con puntos de vista morais parecidos, como o movemento pacifista, os dereitos humanos ou os dereitos dos animais; contra as armas nucleares ou a enerx\u00eda nuclear, as enfermidades end\u00e9micas, a pobreza, a fame etc.\nOs ecoloxistas, desde os seus inicios, v\u00edronse atravesados polas diferentes ideolox\u00edas que exist\u00edan no \u00e1mbito das sociedades. Os movementos vinculados coa concepci\u00f3n tradicional liberal non fac\u00edan fincap\u00e9 na xesti\u00f3n do capitalismo na relaci\u00f3n na distribuci\u00f3n dos recursos. Os movementos socialistas segu\u00edan a ideolox\u00eda do desenvolvemento econ\u00f3mico vixente. Con todo, parte destes comezaron a ter en conta que os recursos son limitados. De a\u00ed, que nacese a converxencia entre o socialismo tradicional e o ecoloxismo, e dese lugar \u00f3 ecosocialismo. Este movemento trata a distribuci\u00f3n dos recursos, que posibilidades de xesti\u00f3n hai destes a trav\u00e9s do modelo que hoxe temos, os l\u00edmites dos recursos e a distribuci\u00f3n dos riscos.\nAs\u00ed ben, na d\u00e9cada dos 70 ante a crise petrol\u00edfera acrec\u00e9ntanse os problemas de contaminaci\u00f3n ambiental, a masificaci\u00f3n urbana e unha serie de cat\u00e1strofes dan lugar \u00e1 posta en marcha dun proceso de conciencia do ecoloxismo e nacemento de numerosas plataformas, organizaci\u00f3ns e movementos de tipo ecoloxista en todo o mundo para tratar de atopar e fomentar un respecto pola conservaci\u00f3n e explotaci\u00f3n do ambiente. O eco do movemento ecoloxista comeza a alcanzar unha resonancia internacional, pasando os l\u00edmites dos grupos activistas para comezar a instalarse na conciencia da opini\u00f3n p\u00fablica, especialmente nos pa\u00edses industrialmente avanzados, onde a degradaci\u00f3n dos h\u00e1bitats e ecosistemas comeza a deteriorar os niveis de calidade de vida. Os primeiros grupos que aparecen son diversos e caracter\u00edzanse por presentar diferentes tendencias: conservacionistas, institucionais e radicais.\nNesta d\u00e9cada dest\u00e1case a aparici\u00f3n de organizaci\u00f3ns de car\u00e1cter institucional como as ONGs ecoloxistas e os partidos pol\u00edticos verdes, movementos de esquerdas interesados en resolver os problemas ambientais que xorden a partir dos anos 70 e 80. Obs\u00e9rvanse d\u00faas importantes agrupaci\u00f3ns como Greenpeace, unha asociaci\u00f3n que se forma de maneira espont\u00e1nea por un grupo de activistas antinucleares canadenses en 1971. \u00c9 unha organizaci\u00f3n non gobernamental, que non depende pol\u00edtica nin economicamente do Estado, cuxo obxectivo \u00e9 defender e protexer o ambiente realizando campa\u00f1as de conciencia, protecci\u00f3n ambiental ou actos directos de intento de boicot de empresas ou instituci\u00f3ns que que alegan que prexudican aos ecosistemas ou h\u00e1bitats que ocupan. Outra organizaci\u00f3n que nace por ent\u00f3n \u00e9 WWF/Adena, en 1968, como consecuencia dunha actuaci\u00f3n militante a favor da protecci\u00f3n dos espazos naturais. Unha organizaci\u00f3n de car\u00e1cter radical foi Fronte de Liberaci\u00f3n Animal (FLA), que xorde de maneira clandestina a principio dos 70 e caracter\u00edzase polo emprego da acci\u00f3n directa como m\u00e9todo de loita.\nFundamentos do movemento ecoloxista.\nUn informe publicado en 1972 polo Club de Roma dos Estados Unidos, chamado \"The Limits to Growth\" (\"Os l\u00edmites do crecemento\") esbozou algunhas das preocupaci\u00f3ns dos ecoloxistas. Outro informe do mesmo pa\u00eds, chamado \"The Global 2000 Report to the President\" (\"O Informe Global do 2000 \u00f3 Presidente\"), publicado m\u00e1is tarde polo Consello de Calidade Ambiental, informaba achados similares pero foi amplamente ignorado. M\u00e1is recentemente o \"Millennium Ecosystem Assessment\" (\"Avaliaci\u00f3n do Ecosistema do Milenio\") achega vindicaci\u00f3n \u00f3 movemento.\nDereitos ambientais.\nMoitos preitos ambientais propo\u00f1en a cuesti\u00f3n acerca de quen ten m\u00e1is dereito: est\u00e1n as cuesti\u00f3ns legais limitadas \u00f3s donos de propiedades, ou ten o p\u00fablico xeral o dereito a intervir? o ensaio de Christopher D. Stone \"Should trees have standing?\" (\"Deber\u00edan as \u00e1rbores ter dereitos?\") abordaba seriamente a cuesti\u00f3n sobre se os obxectos naturais en si mesmo deber\u00edan ter dereitos legais, inclu\u00edndo o dereito a participar nos preitos. Stone suxeriu que non hab\u00eda nada absurdo neste punto de vista, e recalcou que moitas entidades que agora te\u00f1en dereitos legais eran, no pasado, tomadas como \"cousas\" sen dereitos legais; por exemplo os estranxeiros, os fillos e as mulleres. O seu ensaio \u00e9 \u00e1s veces tomado como unha falacia de personificaci\u00f3n.\nPrincipais organizaci\u00f3ns ecoloxistas.\nAs grandes organizaci\u00f3ns ecoloxistas que traballan pola protecci\u00f3n e conservaci\u00f3n do ambiente ou por alg\u00fan aspecto espec\u00edfico do mesmo no \u00e1mbito internacional comprenden fundamentalmente o Fondo Mundial para a Natureza (WWF), Amigos da Terra, Greenpeace, BirdLife Internacional (dedicada de modo concreto \u00e1 protecci\u00f3n das aves e os seus h\u00e1bitats), as\u00ed como o Movemento Mundial polos Bosques Tropicais (WRM) (centrado na conservaci\u00f3n dos bosques e selvas tropicais), entre outras.\nO rol da ciencia.\nEn gran parte debido a esta cr\u00edtica pol\u00edtica e confusi\u00f3n, unha preocupaci\u00f3n crecente polos problemas de \"sa\u00fade ambiental\" causados polos pesticidas, alg\u00fans bi\u00f3logos e ecoloxistas crearon un movemento ecol\u00f3xico cient\u00edfico que non confundise datos emp\u00edricos con visi\u00f3ns dun mundo futuro mellor.\nDesde a disciplina cient\u00edfica da ecolox\u00eda, e campos como a biolox\u00eda da conservaci\u00f3n, est\u00fadanse os fen\u00f3menos como o do actual cambio clim\u00e1tico, perda de biodiversidade por degradaci\u00f3n dos ecosistemas. Sectores do ecoloxismos participan nestes estudos ou bas\u00e9anse neles para as s\u00faas revindicaci\u00f3ns.\nUnha maneira de evitar o estigma dun \"ismo\" foi evolucionar os grupos iniciais antinucleares cara a partidos verdes m\u00e1is cient\u00edficos, brotando ONGs como Greenpeace e Amigos da Terra, e grupos dedicados a protexer a biodiversidade global e previr o cambio clim\u00e1tico. Pero no proceso, gran parte do aliciente emocional e dos fins est\u00e9ticos perd\u00e9ronse; estes grupos te\u00f1en puntos de vistas \u00e9ticos e pol\u00edticos ben definidos, apoiados por dura ciencia.\nEnfoque renovado cara \u00e1 acci\u00f3n local.\nNon obstante, o \"movemento ambiental\" actualmente persiste en moitos grupos locais pequenos, frecuentemente dentro de ecorrexi\u00f3ns, promovendo os valores est\u00e9ticos e espirituais que Thoreau ou aqueles que reescribiron a resposta do Xefe Seattle reco\u00f1ecer\u00edan. Alg\u00fans se asemellan \u00f3 antigo movemento de conservaci\u00f3n estadounidense - cuxa expresi\u00f3n moderna a forman Nature Conservancy, National Audubon Society e National Geographic Society - organizaci\u00f3ns estadounidenses de influencia mundial.\nEstes grupos \"politicamente neutrais\" tenden a evitar conflitos globais e ver o acordo dun conflito entre humanos separado do que respecta \u00e1 natureza - en contradici\u00f3n directa co movemento da Ecolox\u00eda e o movemento pola Paz que te\u00f1en un n\u00famero crecente de estreitas ligaz\u00f3ns: Mentres que partidos verdes, a Sea Shepherd Conservation Society, Greenpeace, e grupos como \"The Activist Magazine\" por exemplo, ven a ecolox\u00eda e a biodiversidade e un final das extinci\u00f3ns como algo absolutamente b\u00e1sico para a paz, alg\u00fans grupos locais poida que non, e poden ver un alto nivel de competici\u00f3n global e conflito como xustificable se lles permite preservar a s\u00faa propia identidade local. Isto res\u00faltalles ego\u00edsta a alg\u00fans. No entanto, eses grupos non tenden a \"queimarse\" sen\u00f3n a sosterse por longos per\u00edodos, mesmo xeraci\u00f3ns, protexendo tesouros locais. A Water Keepers Alliance \u00e9 un bo exemplo deste tipo de grupos que se aferran \u00e1s cuesti\u00f3ns locais.\nAs visi\u00f3ns e confusi\u00f3ns, con todo, persisten. A nova visi\u00f3n tribalista da sociedade, por exemplo, faise eco das preocupaci\u00f3ns dos primeiros ecoloxista en certo grao. E un n\u00famero en aumento de grupos locais atopan o beneficio da colaboraci\u00f3n, como con m\u00e9todos de decisi\u00f3ns por consenso ou pol\u00edticas simult\u00e1neas, ou confiando en recursos legais com\u00fans, ou mesmo un glosario com\u00fan. A pesar disto, as diferenzas entre os distintos grupos que compo\u00f1en o movemento ambiental moderno tenden a ter m\u00e1is peso que esas similitudes, e raramente cooperan directamente excepto nas cuesti\u00f3ns globais m\u00e1is importantes.\nGrupos como The Bioregional Revolution est\u00e1n a facer unha chamada sobre a necesidade de tender unha ponte entre estas diferenzas, pois afirman que os problemas que converxen no s\u00e9culo XXI obr\u00edgannos a tomar unha acci\u00f3n decisiva. Promoven o biorrexionalismo, a permacultura, e as econom\u00edas locais como soluci\u00f3n a estes problemas, a sobrepoboaci\u00f3n, o cambio clim\u00e1tico, as epidemias globais, e a escaseza de auga pero m\u00e1is notablemente \u00e1 \"Teor\u00eda do pico de Hubbert\"\u2014a predici\u00f3n de que \u00e9 probable de que cheguemos a un m\u00e1ximo na produci\u00f3n global de petr\u00f3leo que poder\u00eda significar cambios dr\u00e1sticos en moitos aspectos da nosa vida diaria.\nCinema e o movemento ecolox\u00eda.\n\u00d3 longo dos anos, a problem\u00e1tica da contaminaci\u00f3n e destruci\u00f3n do ambiente tentouse expor desde m\u00faltiples perspectivas e soportes, buscando sempre causar un efecto modificador da conduta que realmente nos leve a unha definitiva concienciaci\u00f3n sobre a necesidade de conservar a nosa contorna. Con todo, a\u00ednda que certamente consegu\u00edronse alg\u00fans progresos, a\u00ednda queda moito cami\u00f1o por andar.\nUn dos medios que m\u00e1is se est\u00e1n empregando nos \u00faltimos tempos para facer chegar \u00f3 p\u00fablico ideas ambientais \u00e9 o cinema. A linguaxe cinematogr\u00e1fica ten moito de emocional, e talvez esta v\u00eda sexa m\u00e1is indicada que a racional \u00e1 hora de falar directamente \u00e1 conciencia humana.\nTal e como asegura o profesor Enrique Mart\u00ednez-Salanova na s\u00faa p\u00e1xina web \"Cinema e Educaci\u00f3n\", \"o cinema non soamente puxo en contacto \u00f3 home coa natureza, as paisaxes ex\u00f3ticas e o documental de natureza, sen\u00f3n que ademais foi, e segue sendo en ocasi\u00f3ns, militante activo na loita pola defensa do ambiente\". Ademais, o cinema foi, desde o seu nacemento, o m\u00e1is poderoso veh\u00edculo de transmisi\u00f3n de co\u00f1ecementos e de culturas, achegando \u00f3s seus espectadores infinitas posibilidades de encontro con paisaxes, natureza, lugares e costumes.\nPel\u00edculas tan antigas como Tarz\u00e1n (1918) ou King Kong (1933), xa baseaban o seu argumento na intromisi\u00f3n do home branco nas selvas virxes. O compromiso xa estaba, por tanto, presente desde as orixes do cinema, a\u00ednda que cos anos foise facendo m\u00e1is manifesto."}
{"id": "280629", "revid": "27155", "url": "https://gl.wikipedia.org/wiki?curid=280629", "title": "Pequena GTPase", "text": ""}
{"id": "280630", "revid": "98629", "url": "https://gl.wikipedia.org/wiki?curid=280630", "title": "Pato Donald", "text": "O Pato Donald (no orixinal ingl\u00e9s Donald Duck) \u00e9 un personaxe de debuxos animados e banda dese\u00f1ada dos estudios Walt Disney, creado en 1934. Donald \u00e9 un pato branco, de pernas e bico alaranxados, viste sempre unha camisa e quepis de mari\u00f1eiro. O motivo para isto \u00e9 que na \u00e9poca no que foi dese\u00f1ado, todos os personaxes precisaban vestir roupas. O seu nome completo \u00e9 Donald Fauntleroy Duck.\nA voz de Donald.\nNos Estados Unidos.\nA voz chirlada de Donald foi creada polo actor de dobraxe Clarence Nash que at\u00e9 ent\u00f3n era un desco\u00f1ecido que vi\u00f1a da zona rural de Watonga, Oklahoma. Nash ti\u00f1a o don natural para imitar animais, inclusive sons de parrulos. No inicio dos anos 30, mudouse para California, onde fixo locuci\u00f3n de propaganda nunha radio. A voz que Nash creou para Donald consist\u00eda en falar palabras a trav\u00e9s dun tipo de \"ru\u00eddo\", feito co canto da boca e os dentes molares, que lembraba o grasnado dun parrulo. Logo de que Walt Disney o escoitase recitando o poema \"Mary ti\u00f1a un a\u00f1o\" (\"Mary Had a Little Lamb\") coa s\u00faa \"voz de parrulo\", chamouno para unha audici\u00f3n e inmediatamente o contratou, adivi\u00f1ando que escollera a voz certa para o seu novo personaxe, Donald. Nash fixo a primeira dobraxe na curta \"A gali\u00f1a esperta (\"The Wise Little Hen\")\" (primeira aparici\u00f3n sonora). Nesa animaci\u00f3n, al\u00e9n de Donald, aparece tam\u00e9n o Porco Peter (\"Peter Pig\") que tam\u00e9n fala palabras a trav\u00e9s de sons que lembran os gru\u00f1idos de porco, al\u00e9n da propia Gali\u00f1a Esperta que emite cacarexos na pronuncia. Clarence Nash volveu dobrar o pato novamente nos debuxos \"Orphan's Benefit\" (\"Show para os orfos\" ou \"En beneficio dos orfos\"), onde Donald recita novamente o poema que fixo que Walt Disney contratase a Nash. E outro chamado \"Little Boy Blue, come blow your horn\" (ou \"Neno triste, toca a corneta\"); estes debuxos fix\u00e9ronse orixinalmente en branco e negro en 1934 e refeito en cores m\u00e1is tarde, no ano de 1941 (As d\u00faas versi\u00f3ns da curtametraxe, no entanto, contaron co mesmo son e as mesmas falas, gravadas en 1934).\nClarence Nash deu voz ao Donald en m\u00e1is de cen debuxos animados inclusive noutras linguas como portugu\u00e9s e espa\u00f1ol, en filmes como: \"The Three Caballeros\" e Saludos Amigos (coa axuda de gui\u00f3ns escritos foneticamente, para que puidese pronunciar as palabras estranxeiras usando as pronuncias correctas); no caso destes dous filmes, os tres dobradores, de Donald, Z\u00e9 Carioca e Panchito, tiveron que dobrar as versi\u00f3ns noutras linguas para outros pa\u00edses. A pedido de Walt Disney, Nash tam\u00e9n dobrou a Donald noutras linguas nalgunhas curtametraxes de 7 minutos.\nUnha curiosidade \u00e9 que nos cl\u00e1sicos debuxos de cinema no que aparecen os sobri\u00f1os de Donald: Huey, Dewey, and Louie (co\u00f1ecidos en Galicia cos nomes castel\u00e1ns: \"Juanito\", \"Jorgito\" e \"Jaimito\"), os tres te\u00f1en a mesma voz, que tam\u00e9n \u00e9 feita por Clarence Nash (por\u00e9n, m\u00e1is fina que a de Donald). A raz\u00f3n \u00e9 que daquela os tres sobri\u00f1os ti\u00f1an a mesma personalidade, e incluso falaban en sincron\u00eda. En series producidas m\u00e1is recentemente como DuckTales (\"PatoAventuras\") e Quack Pack, os tres sobri\u00f1os te\u00f1en personalidades diferentes e non falan todos coa mesma \"voz de pato\" de Donald. A pata \"Donna Duck\" que aparece na curta \"Don Donald\" en 1937 (prototipo da que ser\u00eda m\u00e1is tarde Daisy) tam\u00e9n foi dobrada por Clarence Nash mais soamente en episodios posteriores a ese. A namorada de Donald ga\u00f1ou a s\u00faa propia voz e recibiu o nome de \"Daisy Duck\".\nClarence Nash permaneceu como a \u00fanica voz do pato nos Estados Unidos at\u00e9 a s\u00faa morte en 1985, e, despois, a dobraxe realizouna Tony Anselmo, que foi adestrado polo propio Nash. A voz que lle d\u00e1 Anselmo \u00e9 un chisco m\u00e1is aguda da que lle dera Nash.\nDonald non ten versi\u00f3ns polo de agora en galego, xa que a Disney non fai as versi\u00f3ns en galego nin dos cl\u00e1sicos, nin emite para a TVG.\nDebuxos.\nDonald fixo a s\u00faa primeira aparici\u00f3n o 9 de xu\u00f1o de 1934 no episodio \"The Wise Little Hen\" (\"A Galinha Esperta\") da serie \"Silly Symphonies\" (\"Sinfon\u00edas tolas\"). Donald apareceu despois en varios debuxos de Mickey Mouse, \u00e1 beira de personaxes coma os cans Goofy e Pluto. Mais foi en 1937 cando Donald estreou a s\u00faa propia serie animada a car\u00f3n da s\u00faa amada Daisy. O debuxo era \"Don Donald\". Os seus sobri\u00f1os Huey, Dewey, and Louie (co\u00f1ecidos en Galicia cos nomes castel\u00e1ns: \"Juanito\", \"Jorgito\" e \"Jaimito\") aparecer\u00edan un ano m\u00e1is tarde, no episodio \"Os sobri\u00f1os de Donald\". Scrooge McDuck (co\u00f1ecido en Galicia co nome dado en Espa\u00f1a \"T\u00edo Gilito\") apareceu en 1947 nos debuxos \"Christmas on Bear Mountain\".\nPato Donald na segunda guerra mundial.\nDebido a gran popularidade dos debuxos animados, os Estudios Disney foron obrigados a mudar de estilo coa entrada dos Estados Unidos na segunda guerra mundial n 1942. A produci\u00f3n de debuxos pasou a integrar o esforzo de guerra norteamericana, abordando a guerra como tema. En 1942, fix\u00e9ronse uns debuxos de propaganda antinazi, chamados \"Der Fuehrer's Face\". Estes debuxos amosan a Donald vivindo na Alema\u00f1a nazi, onde \u00e9 forzado a traballar nunha f\u00e1brica de produci\u00f3n en serie de armamento b\u00e9lico pesado e de fotograf\u00edas producidas en serie do F\u00fchrer Adolf Hitler.\nNo entanto, os debuxos mostran a\u00ednda unha certa inxenuidade dos seus produtores, como a cr\u00edtica \u00e1 produci\u00f3n en serie, algo com\u00fan nos Estados Unidos desde a d\u00e9cada de 1930. Noutros debuxos, \"The Spirit of '43\", o Pato Donald \u00e9 convencido a contribu\u00edr con parte do seu salario, para os altos impostos de guerra. Nestes debuxos, Donald act\u00faa coa s\u00faa consciencia dividida, gastadora e aforradora, cuxas aparencias personificadas lembran os futuros Scrooge McDuck (\"T\u00edo Gilito\") e Gladstone Gander (\"Narciso Bello\").\nO Pato Donald non foi o \u00fanico personaxe de debuxos infant\u00eds que se amosou en contra do Nazismo. Personaxes coma Popeye, Duffy Duck (\"Pato Lucas\"), Mickey, O Gato F\u00e9lix e tantos outros deixaron de lado as piadas do coti\u00e1n, e pasaron a mostrar contido violento, usando armas e xogando con bombas de avi\u00f3n, entre outras cousas.\nNesa \u00e9poca Donald participou en d\u00faas longametraxes con temas dirixidos a Am\u00e9rica do Sur, un interese estrat\u00e9xico para os militares en guerra: \"Saludos Amigos\" (1943), co papagaio brasileiro Z\u00e9 Carioca e \"The Three Caballeros\" (1944), con Z\u00e9, Donald e o mexicano Panchito.\nDespois da guerra, Donald protagonizou diversas curtametraxes retornando aos temas m\u00e1is amenos, como as veces no que foi atormentado por personaxes coma os esqu\u00edos Chip 'n Dale (En Galicia co\u00f1ecidos co nome en Espa\u00f1a: \"Chip e Chop\").\nOutras aparici\u00f3ns.\nTelevisi\u00f3n.\nNa televisi\u00f3n, Donald estivo en \"DuckTales\" (en Galicia emitido en castel\u00e1n: \"Patoaventuras\") (1987-1990) e \"TV Quack Pack\" (1996-1997). Os debuxos orixinais fix\u00e9ranse para o cinema, mais finalmente pasaron a se emitir en programas como \"The House of Mouse\", o seu propio programa a TV Quack que \u00e9 emitido en Disney Channel. Tam\u00e9n apareceu nos debuxos infant\u00eds \"Mickey Mouse Clubhouse\" emitido en Disney Channel e \"Playhouse Disney\".\nBanda dese\u00f1ada.\nNas bandas dese\u00f1adas, Donald tam\u00e9n foi de grande importancia entre o p\u00fablico infantil con gran popularidade internacional, inclusive en Galicia.\nDonald pasou a ter \"vida propia\", sen depender de Mickey Mouse, cando un dos animadores de Disney, Carl Barks, ao ficar encargado da banda dese\u00f1ada, decidiu adaptar unha historia orixinariamente escrita para Donald, Mickey, Goofy e Pluto, dese\u00f1\u00e1ndoa s\u00f3 con Donald e mailos seus sobri\u00f1os: \"Donald Duck Finds Pirate Gold\" (\"Donald atopa o ouro dos piratas\"). Foi publicada en 1942 e pertence \u00e1 serie de revistas da Dell Comics chamada \"Four Color\".\nO \u00e9xito da Disney nos c\u00f3mics d\u00e9bese en gran parte ao debuxante Carl Barks, alcumado \"Home dos patos\". O grande artista produciu historietas at\u00e9 1967. Creou case todos os personaxes m\u00e1is importantes das historias do Donald: entre outros Scrooge McDuck (\"T\u00edo Gilito\", o parrulo m\u00e1is rico do mundo), o curm\u00e1n vaidoso Gladstone Gander (\"Narciso Bello\"), o cient\u00edfico tolo Gyro Gearloose (\"Ungenio Tarconi\") , al\u00e9n dos vil\u00e1ns: a meiga Magica De Spell (\"M\u00e1gica\") e os ladr\u00f3ns Beagle Boys (\"Golfos Apandadores\").\nM\u00e1is recentemente outra figura destacou coma debuxante dos c\u00f3mics do parrulo: Keno Don Hugo Rosa, que recreou unha complexa \u00e1rbore xeneal\u00f3xica e toda a historia do T\u00edo Gilito (Scrooge McDuck).\nVideoxogos.\nDonald \u00e9 protagonista de \"Quackshot\" (1991), \"Lucky Dime Caper\" (1991), \"World of Illusion Starring Mickey Mouse and Donald Duck\" (1992), \"Maui Mallard in Cold Shadow\" (1995), ' (2000), e ' (2002), e \u00e9 personaxe xog\u00e1bel en \"Mickey's Speedway USA\" (2000).\nDonald tam\u00e9n \u00e9 protagonista da serie de RPG \"Kingdom Hearts\", xunto con Goofy e o neno Sora. Neste xogo, el \u00e9 o mago da corte do rei Mickey. \u00c9 un mago impetuoso e impaciente, que, a pedido do rei, acompa\u00f1a a Sora na s\u00faa aventura para atopar o rei.\nDebuxantes.\nO Pato Donald ten o seu visual concibido por varios artistas non s\u00f3 norteamericanos sen\u00f3n de varios pa\u00edses, que mante\u00f1en o dese\u00f1o caracter\u00edstico do mestre Carl Barks e a personalidade dos debuxos animados, mais engadindo alg\u00fans estilos propios de cada un. De todos eles, ademais de Carl Barks salientaron Giovan Battista Carpi, Giorgio Cavazzano, William Van Horn, Daan Jippes, Keno Don Rosa (autor da saga do T\u00edo Gilito: \"The Life and Times of Scrooge McDuck\"), Marco Rota (que segue os trazos de Barks), Romano Scarpa, Tony Strobl, Al Taliaferro, Tetsuya Nomura (respons\u00e1bel do visual do parrulo para os xogos \"Kingdom Hearts\") e Shiro Amano (autor da versi\u00f3n manga dos mesmos xogos \"Kingdom Hearts\"), Lydia Gon\u00e7alves Santos, Bruno Pombo Lemos, V\u00edtor Siqueira Gon\u00e7alves e Matheus Cerdeira Martins Klein.\nAparici\u00f3ns do personaxe.\nAdemais das numerosas curtametraxes de debuxos animados."}
{"id": "280631", "revid": "18868", "url": "https://gl.wikipedia.org/wiki?curid=280631", "title": "Donald Duck", "text": ""}
{"id": "280633", "revid": "85894", "url": "https://gl.wikipedia.org/wiki?curid=280633", "title": "O Candal, San Mart\u00edn de L\u00faa, Pol", "text": "O Candal \u00e9 un lugar da parroquia de San Mart\u00edn de L\u00faa no concello lugu\u00e9s de Pol na comarca de Meira. Segundo o IGE, en 2013 ti\u00f1a 4 habitantes (2 homes e 2 mulleres)."}
{"id": "280634", "revid": "1131", "url": "https://gl.wikipedia.org/wiki?curid=280634", "title": "O Candal", "text": "O top\u00f3nimo galego O Candal pode referirse a:"}
{"id": "280635", "revid": "85894", "url": "https://gl.wikipedia.org/wiki?curid=280635", "title": "Crende, San Mart\u00edn de L\u00faa, Pol", "text": "Crende \u00e9 un lugar da parroquia de San Mart\u00edn de L\u00faa no concello lugu\u00e9s de Pol na comarca de Meira. Segundo o IGE, en 2013 ti\u00f1a nove habitantes (cinco homes e catro mulleres)."}
{"id": "280636", "revid": "85894", "url": "https://gl.wikipedia.org/wiki?curid=280636", "title": "Vilamide, San Mart\u00edn de L\u00faa, Pol", "text": "Vilamide \u00e9 un lugar da parroquia de San Mart\u00edn de L\u00faa no concello lugu\u00e9s de Pol na comarca de Meira. Segundo o IGE, en 2013 ti\u00f1a 21 habitantes (14 homes e 7 mulleres)."}
{"id": "280638", "revid": "85894", "url": "https://gl.wikipedia.org/wiki?curid=280638", "title": "A Pena, San Mart\u00edn de L\u00faa, Pol", "text": "A Pena \u00e9 un lugar da parroquia de San Mart\u00edn de L\u00faa no concello lugu\u00e9s de Pol na comarca de Meira. Segundo o IGE, en 2013 ti\u00f1a 0 habitantes."}
{"id": "280639", "revid": "85894", "url": "https://gl.wikipedia.org/wiki?curid=280639", "title": "L\u00faa, San Mart\u00edn de L\u00faa, Pol", "text": "L\u00faa \u00e9 un lugar da parroquia de San Mart\u00edn de L\u00faa no concello lugu\u00e9s de Pol na comarca de Meira. Segundo o IGE, en 2013 ti\u00f1a 20 habitantes (6 homes e 14 mulleres)."}
{"id": "280643", "revid": "85894", "url": "https://gl.wikipedia.org/wiki?curid=280643", "title": "Cha\u00edn, Ferreiros, Pol", "text": "Cha\u00edn \u00e9 un lugar da parroquia de Ferreiros no concello lugu\u00e9s de Pol na comarca de Meira. Segundo o IGE, en 2013 ti\u00f1a 28 habitantes (11 homes e 17 mulleres)."}
{"id": "280644", "revid": "85894", "url": "https://gl.wikipedia.org/wiki?curid=280644", "title": "Ferreiros, Ferreiros, Pol", "text": "Ferreiros \u00e9 un lugar da parroquia de Ferreiros no concello lugu\u00e9s de Pol na comarca de Meira. Segundo o IGE, en 2013 ti\u00f1a 32 habitantes (17 homes e 15 mulleres)."}
{"id": "280645", "revid": "85894", "url": "https://gl.wikipedia.org/wiki?curid=280645", "title": "Gomesende, Ferreiros, Pol", "text": "Gomesende \u00e9 un lugar da parroquia de Ferreiros no concello lugu\u00e9s de Pol na comarca de Meira. Segundo o IGE, en 2013 ti\u00f1a 27habitantes (8 homes e 19 mulleres)."}
{"id": "280646", "revid": "1131", "url": "https://gl.wikipedia.org/wiki?curid=280646", "title": "El Celta (autocares)", "text": "El Celta foi unha empresa de transporte de pasaxeiros fundada en Santiago de Compostela no ano 1954. En Santiago ti\u00f1a parada na r\u00faa da Senra, f\u00f3ra do emblem\u00e1tico edificio Castromil.\nFac\u00eda a li\u00f1a entre a cidade de Compostela e Santa Ux\u00eda de Ribeira percorrendo a N-550 e a AC-305 no traxecto que separa \u00e1mbalas d\u00faas cidades.\nNo ano 1994 El Celta pasou a formar parte da empresa Hermanos Ferr\u00edn S.L., en 1997 xa se atopaba baixo control de Ideal Auto, que amais contaba coas marcas Ersa e Iasa. Arriva del Noroeste adquiriu en 2001 a popular compa\u00f1\u00eda de transportes desaparecendo como marca nas estradas."}
{"id": "280647", "revid": "18868", "url": "https://gl.wikipedia.org/wiki?curid=280647", "title": "Donald", "text": ""}
{"id": "280648", "revid": "1131", "url": "https://gl.wikipedia.org/wiki?curid=280648", "title": "Aeroporto de Lisboa", "text": "O aeroporto Humberto Delgado, tam\u00e9n co\u00f1ecido como aeroporto de Lisboa ou Aeroporto da Portela (IATA: LIS, OACI: LPPT) \u00e9 un aeroporto internacional portugu\u00e9s situado na fregues\u00eda de Portela de Sacav\u00e9m, no concello de Loures, pr\u00f3ximo \u00e1 cidade de Lisboa. \u00c9 o maior aeroporto portugu\u00e9s en n\u00famero de pasaxeiros, sendo tam\u00e9n o que rexista un maior volume de tr\u00e1fico.\nHistoria.\nAs obras comezaron en 1938 e foi inaugurado en 1940. O 1 de agosto de 2007 abriuse ao p\u00fablico a terminal 2, orientada a voos dom\u00e9sticos. Agora, a terminal 2 est\u00e1 orientada a compa\u00f1\u00eda de baixo custo (Easyjet, Ryanair, Transavia e Norwegian)."}
{"id": "280649", "revid": "1131", "url": "https://gl.wikipedia.org/wiki?curid=280649", "title": "Aeroporto de Faro", "text": "O Aeroporto de Faro (IATA: FAO, OACI: LPFR) \u00e9 un aeroporto internacional portugu\u00e9s situado a 4 km ao oeste de Faro, no Algarve. Tr\u00e1tase do segundo m\u00e1is importante do pa\u00eds, por detr\u00e1s do aeroporto de Lisboa, e mant\u00e9n un incremento de viaxeiro moi alto, sobre todo grazas \u00e1s compa\u00f1\u00edas de baixo custo."}
{"id": "280650", "revid": "89787", "url": "https://gl.wikipedia.org/wiki?curid=280650", "title": "Ran (prote\u00edna)", "text": "Ran (\"RAs-related Nuclear protein\", Prote\u00edna Nuclear relacionada con Ras) tam\u00e9n chamada prote\u00edna nuclear Ran que se liga ao GTP \u00e9 unha prote\u00edna que nos humanos est\u00e1 codificada no xene RAN situado no cromosoma 12. Ran \u00e9 unha pequena prote\u00edna de 25 kDa que est\u00e1 implicada no transporte desde e ao n\u00facleo celular durante a interfase e tam\u00e9n est\u00e1 envolta na mitose. \u00c9 un membro da superfamilia Ras.\nRan \u00e9 unha pequena prote\u00edna G que \u00e9 esencial para o transporte de ARN e prote\u00ednas a trav\u00e9s do complexo do poro nuclear. A prote\u00edna Ran est\u00e1 tam\u00e9n implicada no control da s\u00edntese de ADN e na progresi\u00f3n do ciclo celular. A localizaci\u00f3n nuclear de Ran require a presenza de reguladores da condensaci\u00f3n do cromosoma 1 (RCC1). As mutaci\u00f3ns que afectan a Ran alteran a s\u00edntese de ADN. Debido \u00e1s m\u00faltiples funci\u00f3ns que ten, \u00e9 probble que Ran interaccione con outras prote\u00ednas.\nFunci\u00f3ns.\nCiclo de Ran.\nA prote\u00edna Ran existe na c\u00e9lula en d\u00faas formas unidas a nucle\u00f3tidos: unida a GDP e unida a GTP. Estas formas interconv\u00e9rtense orixinando un ciclo chamado ciclo de Ran ou ciclo Ran. A RanGDP conv\u00e9rtese en RanGTP pola acci\u00f3n de RCC1, que \u00e9 o factor de intercambio de nucle\u00f3tidos de Ran. RCC1 tam\u00e9n se co\u00f1ece como RanGEF (factor de intercambio de nucle\u00f3tidos de guanina de Ran). A actividade intr\u00ednseca de GTPase de Ran act\u00edvase por medio da interacci\u00f3n coa prote\u00edna activadora de GTPase de Ran (RanGAP), facilitada pola formaci\u00f3n dun complexo coa prote\u00edna que se une a Ran (RanBP). A activaci\u00f3n da GTPase orixina a conversi\u00f3n de RanGTP en RanGDP, o que pecha o ciclo de Ran.\nRan pode difundir libremente dentro da c\u00e9lula, pero como RCC1 e RanGAP est\u00e1n localizados en diferentes lugares da c\u00e9lula, a concentraci\u00f3n de RanGTP e RanGDP difire localmente tam\u00e9n, creando gradientes de concentraci\u00f3n que act\u00faan como sinais para outros procesos celulares. RCC1 est\u00e1 unido \u00e1 cromatina e, por tanto, localizado dentro do n\u00facleo. RanGAP \u00e9 citoplasm\u00e1tico nos l\u00e9vedos pero est\u00e1 unido \u00e1 envoltura nuclear en plantas e animais. En c\u00e9lulas de mam\u00edferos, \u00e9 modificada por SUMO e est\u00e1 unida ao lado citoplasm\u00e1tico do complexo do poro nuclear por medio dunha interacci\u00f3n coa nucleoporina RanBP2 (Nup358). Esta diferenza na localizaci\u00f3n das prote\u00ednas accesorias no ciclo de Ran d\u00e1 lugar a que exista unha proporci\u00f3n elevada de RanGTP con respecto a RanGDP dentro do n\u00facleo e inversamente unha proporci\u00f3n baixa RanGTP:RanGDP f\u00f3ra do n\u00facleo. Ademais de haber un gradiente no estado unido a nucle\u00f3tido de Ran, hai tam\u00e9n un gradiente da propia prote\u00edna, xa que hai maiores concentraci\u00f3ns de Ran no n\u00facleo que no citoplasma. A RanGDP citoplasm\u00e1tica \u00e9 importada ao n\u00facleo pola pequena prote\u00edna NTF2 (Factor de Transporte Nuclear 2), onde RCC1 pode despois catalizar o intercambio de GDP por GTP na prote\u00edna Ran.\nPapel no transporte nuclear durante a interfase.\nA prote\u00edna Ran est\u00e1 implicada no transporte de prote\u00ednas a trav\u00e9s da envoltura nuclear por interacci\u00f3n coas carioferinas e polo cambio na s\u00faa capacidade de unirse ou liberarse das mol\u00e9culas que transporta. As prote\u00ednas que constit\u00faen o cargamento que conte\u00f1en un sinal de localizaci\u00f3n nuclear (NLS) \u00fanense a importinas e son transportadas ao n\u00facleo. Dentro do n\u00facleo, RanGTP \u00fanese \u00e1s importinas e libera o cargamento transportado. Os cargamentos que deben sa\u00edr do n\u00facleo e pasar ao citoplasma \u00fanense a unha exportina formando un complexo ternario con RanGTP. Despois da hidr\u00f3lise de RanGTP a RanGDP f\u00f3ra do n\u00facleo, o complexo dis\u00f3ciase e o cargamento exportado \u00e9 liberado.\nPapel na mitose.\nDurante a mitose, o ciclo de Ran est\u00e1 implicado na ensamblaxe do fuso mit\u00f3tico e a reensamblaxe da envoltura nuclear despois de que os cromosomas se separaron ao final da mitose. Durante a profase, o forte gradiente na proporci\u00f3n RanGTP:RanGDP nos poros nucleares desaparece a medida que a envoltura nuclear se fai permeable e finalmente se desensambla e desaparece. A concentraci\u00f3n de RanGTP permanece alta arredor dos cromosomas, xa que o factor de intercambio de nucle\u00f3tidos RCC1 permanece unido \u00e1 cromatina. RanBP2 (Nup358) e RanGAP m\u00f3vense aos cinetocoros, onde facilitan a fixaci\u00f3n das fibras do fuso aos cromosomas. Ademais, RanGTP promove a ensamblaxe do fuso por mecanismos similares aos do transporte nuclear: a actividade de factores de ensamblaxe do fuso como NuMA e TPX2 \u00e9 inhibida pola uni\u00f3n a importinas. Ao liberar importinas, RanGTP activa estes factores e as\u00ed promove a ensamblaxe do fuso mit\u00f3tico. Na telofase, c\u00f3mpren a hidr\u00f3lise de RanGTP e o intercambio de nucle\u00f3tidos para a fusi\u00f3n de ves\u00edculas nas envolturas nucleares que se est\u00e1n volvendo a formar nos n\u00facleos das c\u00e9lulas fillas.\nRan e o receptor de andr\u00f3xenos.\nRan funciona como un coactivador do receptor de andr\u00f3xenos (ARA24) que se une diferencialmente con tramos de diferentes lonxitudes de poliglutamina que forman parte do receptor de andr\u00f3xenos. A expansi\u00f3n das repetici\u00f3ns de poliglutamina no receptor de andr\u00f3xenos est\u00e1 ligada \u00e1 enfermidade de Kennedy (atrofia muscular bulbar e espi\u00f1al ligada ao X). A coactivaci\u00f3n feita por Ran do receptor de andr\u00f3xenos dimin\u00fae coa expansi\u00f3n da poliglutamina no receptor de andr\u00f3xenos, e esta feble coactivaci\u00f3n pode orixinar unha insensibilidade parcial aos andr\u00f3xenos durante o desenvolvemento da enfermidade de Kennedy.\nInteracci\u00f3ns.\nRan interacciona con:\nRegulaci\u00f3n.\nA expresi\u00f3n de Ran \u00e9 reprimida polo microARN miR-10a."}
{"id": "280651", "revid": "23204", "url": "https://gl.wikipedia.org/wiki?curid=280651", "title": "Pers\u00e9fone", "text": "Na mitolox\u00eda grega, Pers\u00e9fone (do grego \u03a0\u03b5\u03c1\u03c3\u03b5\u03c6\u03cc\u03bd\u03b7), tam\u00e9n chamada Kore; \"a doncela\"), \u00e9 a filla de Zeus e a deusa Dem\u00e9ter, e ra\u00ed\u00f1a do inframundo. Homero descr\u00edbea como a formidable e maxestosa ra\u00ed\u00f1a do inframundo, que fai efectivas as maldici\u00f3ns dos homes nas almas dos mortos. Pers\u00e9fone foi secuestrada por Hades, o deus do inframundo. O mito do seu secuestro amosa a s\u00faa funci\u00f3n como personificaci\u00f3n da vexetaci\u00f3n que aparece na primavera e desaparece despois da colleita; polo tanto, tam\u00e9n se asocia coa primavera e a fertilidade da terra. Existen mitos semellantes no Oriente, nos cultos de deuses como Atis, Adonis e Osiris, e na Creta minoica.\nPers\u00e9fone, como deusa da vexetaci\u00f3n, e a s\u00faa nai Dem\u00e9ter eran as figuras centrais dos misterios eleusinos que precederon \u00f3s deuses ol\u00edmpicos, e que promet\u00edan \u00f3s iniciados unha perspectiva m\u00e1is alentadora despois da morte. Segundo a tradici\u00f3n \u00f3rfica, Pers\u00e9fone \u00e9 a nai de Dioniso, Iaco ou Zagreo. A orixe da s\u00faa adoraci\u00f3n \u00e9 incerta, pero est\u00e1 baseada en cultos moi antigos de comunidades agrarias.\nNa mitolox\u00eda romana, \u00e9 chamada Proserpina, e a s\u00faa nai Ceres."}
{"id": "280656", "revid": "27155", "url": "https://gl.wikipedia.org/wiki?curid=280656", "title": "Ran (xene)", "text": ""}
{"id": "280657", "revid": "27155", "url": "https://gl.wikipedia.org/wiki?curid=280657", "title": "Ran (biolox\u00eda)", "text": ""}
{"id": "280658", "revid": "27155", "url": "https://gl.wikipedia.org/wiki?curid=280658", "title": "Ciclo de Ran", "text": ""}
{"id": "280659", "revid": "27155", "url": "https://gl.wikipedia.org/wiki?curid=280659", "title": "Ciclo Ran", "text": ""}
{"id": "280660", "revid": "27155", "url": "https://gl.wikipedia.org/wiki?curid=280660", "title": "Complexo do poro nuclear", "text": ""}
{"id": "280661", "revid": "123798", "url": "https://gl.wikipedia.org/wiki?curid=280661", "title": "Arquiduque de Austria", "text": ""}
{"id": "280662", "revid": "22795", "url": "https://gl.wikipedia.org/wiki?curid=280662", "title": "Margravina", "text": ""}
{"id": "280664", "revid": "5863", "url": "https://gl.wikipedia.org/wiki?curid=280664", "title": "Os sete contra Tebas (Esquilo)", "text": "Os sete contra Tebas (, \"Hepta epi Th\u0113bas\"; ) \u00e9 a terceira obra da trilox\u00eda de Edipo creada por Esquilo no -467. A trilox\u00eda \u00e9 chamada \u00e1s veces Edipodea. A historia conta a batalla do ex\u00e9rcito arxivo liderado por Polinices e o ex\u00e9rcito de Tebas liderado por Eteocles e os seus seguidores. A trilox\u00eda ga\u00f1ou o primeiro premio nas festas dionis\u00edacas. As d\u00faas primeiras obras, \"Laio\" e \"Edipo\", as\u00ed como a obra sat\u00edrica \"Esfinxe\", non se conservan.\nArgumento.\nCando Edipo, rei de Tebas, descobre que casou coa s\u00faa propia nai e que tivo dous fillos e d\u00faas fillas con ela, cegouse a si mesmo e maldixo \u00f3s seus fillos a dividir o seu legado (o reino) pola espada. Os dous fillos, Eteocles e Polinices, para evitar o derramamento de sangue, accederon a gobernar Tebas en anos alternos. Despois do primeiro ano, Eteocles negouse a ceder o seu posto e como resultado, Polinices ergueu en armas \u00f3s arxivos para tomar Tebas pola forza. Nese punto \u00e9 onde comeza a traxedia de Esquilo. Hai pouco argumento como tal, mais en troques a maior parte da obra consiste en ricos di\u00e1logos que amosan como a cidadan\u00eda de Tebas se sente ameazada polo ex\u00e9rcito arxivo perante as s\u00faas portas, e como o rei Eteocles cavila e sente sobre o tema. Os di\u00e1logos tam\u00e9n amosan aspectos sobre o car\u00e1cter de Eteocles. Tam\u00e9n hai unha longa descrici\u00f3n de cada un dos sete capit\u00e1ns que lideran \u00f3s arxivos no ataque contra as sete portas da cidade de Tebas. En consecuencia, Eteocles anuncia que comandante tebano enviar\u00e1 contra cada capit\u00e1n arxivo. Finalmente, rev\u00e9lase que o comandante das tropas que atacan a s\u00e9tima porta \u00e9 o propio Polinices, o irm\u00e1n do rei. Ent\u00f3n, Eteocles lembra e ref\u00edrese \u00e1 maldici\u00f3n do seu pai Edipo. Eteocles decide atoparse e loitar contra o seu irm\u00e1n en persoa. Despois dunha oda coral, un mensaxeiro entra e anuncia que os atacantes foron repelidos, pero que Eteocles e Polinices acabaron mat\u00e1ndose o un \u00f3 outro. Os corpos son levados \u00f3 escenario e o coro chora a s\u00faa morte.\nDebido \u00e1 popularidade da obra de S\u00f3focles \"Ant\u00edgona\", o final dos \"sete contra Tebas\" foi reescrito case cincuenta anos despois da morte de Esquilo. Mentres Esquilo escribiu o final da s\u00faa obra cun loito dos irm\u00e1ns mortos, o novo final serve de ligaz\u00f3n para o comezo da obra de S\u00f3focles: un mensaxeiro aparece, anunciando a prohibici\u00f3n de soterrar o corpo de Polinices; por\u00e9n, a s\u00faa irm\u00e1 Ant\u00edgona, anuncia a s\u00faa intenci\u00f3n de desafiar ese edicto.\nOs sete.\nOs sete atacantes e defensores da obra son:"}
{"id": "280666", "revid": "22795", "url": "https://gl.wikipedia.org/wiki?curid=280666", "title": "Sacro Imperio", "text": ""}
{"id": "280667", "revid": "1131", "url": "https://gl.wikipedia.org/wiki?curid=280667", "title": "Aeroporto de Alvedro", "text": ""}
{"id": "280669", "revid": "27155", "url": "https://gl.wikipedia.org/wiki?curid=280669", "title": "Ran-GTP", "text": ""}
{"id": "280670", "revid": "27155", "url": "https://gl.wikipedia.org/wiki?curid=280670", "title": "RanGTP", "text": ""}
{"id": "280671", "revid": "27155", "url": "https://gl.wikipedia.org/wiki?curid=280671", "title": "Ran-GDP", "text": ""}
{"id": "280672", "revid": "27155", "url": "https://gl.wikipedia.org/wiki?curid=280672", "title": "RanGDP", "text": ""}
{"id": "280675", "revid": "98629", "url": "https://gl.wikipedia.org/wiki?curid=280675", "title": "Mar\u00eda Lu\u00edsa de Austria", "text": "Mar\u00eda Lu\u00edsa de Habsburgo-Lorena, m\u00e1is co\u00f1ecida como Mar\u00eda Lu\u00edsa de Austria (Mar\u00eda Ludovica Leopoldina Francisca Teresa Xosefa Luc\u00eda; en alem\u00e1n, \"Maria Ludovica Leopoldina Franziska Therese Josepha Lucia von Habsburg-Lothringen\"; en franc\u00e9s, \"Maria Ludovica Leopoldina Francisca Theresa Josepha Lucia de Habsbourg-Lorraine\"; en italiano, \"Maria Luigia d\u2019Asburgo-Lorena, Duchessa di Parma, Piacenza e Guastalla\"), nada en Viena, Austria, o 12 de decembro de 1791 e finada en Parma, Ducado de Parma, Italia, o 17 de decembro de 1847, foi arquiduquesa de Austria, emperatriz consorte de Francia en d\u00faas ocasi\u00f3ns e, posteriormente, duquesa de Parma, de Piacenza e de Guastalla.\nPrimeiros anos en Viena.\nMar\u00eda Lu\u00edsa naceu en Viena o 12 de decembro de 1791, e era filla do emperador o Sacro Imperio Romano Xerm\u00e1nico Francisco II e da s\u00faa segunda esposa Mar\u00eda Teresa das D\u00faas Sicilias.\nSendo a maior dos fillos do emperador Francisco, Mar\u00eda Lu\u00edsa creceu durante un per\u00edodo de conflito continuo entre Austria e a Francia revolucionaria. Unha serie de derrotas militares infrinxidas por Napole\u00f3n Bonaparte provocaran un alto custo humano en Austria.\nO ano 1806 o emperador Francisco suprimiu, por presi\u00f3ns de Napole\u00f3n, a entidade do Sacro Imperio Romano Xerm\u00e1nico, fundado en 843 e que ti\u00f1a, por tanto, practicamente un milenio de historia. A s\u00faa supresi\u00f3n e a reestruturaci\u00f3n de Alema\u00f1a coa supresi\u00f3n do territorios eclesi\u00e1sticos (1803), supuxo o redese\u00f1o de Alema\u00f1a baixo os auspicios de Napole\u00f3n Bonaparte. O emperador Francisco converteuse en emperador de Austria (como Francisco I) e obtivo diferentes territorios secularizados, entre os que destaca o Bispado de Salzburgo.\nMatrimonio con Napole\u00f3n.\nAo final da guerra da \"Quinta Coalici\u00f3n\" acordouse o matrimonio de Napole\u00f3n e Mar\u00eda Lu\u00edsa en 1810, que marcou o comezo dun breve per\u00edodo de paz e amizade entre Austria e o Imperio Franc\u00e9s. As\u00ed, converteuse na segunda esposa de Napole\u00f3n, xa que Xosefina de Beauharnais non lle pod\u00eda dar un fillo, herdeiro ao trono; ademais, Napole\u00f3n estaba ansioso por casar cun membro dunha das principais casas reais de Europa para consolidar o seu imperio, tan novo, como era a dos Habsburgo, e para que as\u00ed o seu futuro herdeiro tivera menos dificultades de aceptaci\u00f3n entre os demais monarcas europeos.\nMar\u00eda Lu\u00edsa, obedientemente, aceptou o matrimonio a pesar do seu elevado desprezo a Francia. Foi unha boa esposa, adorada por Napole\u00f3n. Tiveron un fillo, Napole\u00f3n II que, fugazmente, sucedeu ao seu pai.\nPero a fortuna de Napole\u00f3n comezou a cambiar en 1812 despois da s\u00faa errada invasi\u00f3n de Rusia. As potencias europeas, entre elas Austria, retomaron as hostilidades contra Francia na guerra da \"Sexta Coalici\u00f3n\", que terminou coa abdicaci\u00f3n de Napole\u00f3n e o seu exilio en Elba.\nPolo tratado de Fontainebleau de 1814 entreg\u00e1ronse os ducados de Parma, Piacenza e Guastalla \u00e1 emperatriz Mar\u00eda Lu\u00edsa, que gobernou estes ducados a at\u00e9 a s\u00faa morte.\nAo ser confinado Napole\u00f3n na illa de Elba, Mar\u00eda Lu\u00edsa e o seu fillo marcharon a Austria, onde residiron baixo a tutela do emperador Francisco I, seu pai.\nMar\u00eda Lu\u00edsa conservou o t\u00edtulo de emperatriz dos franceses. En 1814 f\u00f3ronlle asignados os ducados italianos de Parma, Piacenza e Guastalla, que lle foron confirmados no Congreso de Viena, e que ostentar\u00eda at\u00e9 a s\u00faa morte.\nMatrimonios morgan\u00e1ticos.\nMatrimonio con Adam Adalbert von Neipperg.\nMar\u00eda Lu\u00edsa deixou ao seu fillo en Viena e marchou a Parma co seu amante o conde Adam Adalbert von Neipperg, escudeiro que co\u00f1ecera en 1814 e con quen tivo varios fillos (dous lex\u00edtimos, despois de casar con el tras a morte de Napole\u00f3n en 1821.\nTivo dous fillos ilex\u00edtimos:\nTras contraer matrimonio o 7 de setembro de 1821 (catro meses despois de quedar vi\u00fava), tivo outros dous, lex\u00edtimos.\nMatrimonio con Charles Ren\u00e9 de Bombelles.\nAo enviuvar de Neipperg en 1829, caso en terceiras nupcias co arist\u00f3crata [[Charles Ren\u00e9 de Bombelles, [[Condado de Bombelles|conde de Bombelles]], administrador ou chambel\u00e1n enviado pola corte de Viena. Non tiveron fillos.\nMorte.\nMar\u00eda Lu\u00edsa morreu en [[Parma]] o [[17 de decembro]] de [[1847]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1791]]\n[[Categor\u00eda:Nados en Viena]]\n[[Categor\u00eda:Finados en 1847]]\n[[Categor\u00eda:Historia de Austria]]\n[[Categor\u00eda:Historia de Francia]]\n[[Categor\u00eda:Historia de Italia]]"}
{"id": "280676", "revid": "1822", "url": "https://gl.wikipedia.org/wiki?curid=280676", "title": "Belerofonte", "text": "Belerofonte () ou Belerofontes () \u00e9 un heroe da mitolox\u00eda grega. Foi \"o m\u00e1is grande heroe asasino de monstros, xunto con Cadmo e Perseo, antes dos d\u00edas de Heracles\", cuxa m\u00e1is grande faza\u00f1a foi acabar con Quimera, un monstro que Homero describiu con testa de le\u00f3n, corpo de cabra e rabo de cobra: \"o seu alento sa\u00edu en terribles explosi\u00f3ns de lume ardente\". Era fillo da mortal Eur\u00ednome e de Glauco, ou Poseid\u00f3n."}
{"id": "280677", "revid": "23204", "url": "https://gl.wikipedia.org/wiki?curid=280677", "title": "Belerofontes", "text": ""}
{"id": "280678", "revid": "98629", "url": "https://gl.wikipedia.org/wiki?curid=280678", "title": "GTPase", "text": "En bioqu\u00edmica, as GTPases ou guanosina trifosfatases () son unha superfamilia de encimas que consta de m\u00e1is de 100 prote\u00ednas estruturalmente relacionadas, que regulan diversas funci\u00f3ns biol\u00f3xicas. Son enzimas de tipo hidrolase que poden unirse e hidrolizar a mol\u00e9cula guanosina trifosfato (GTP). A uni\u00f3n da GTPase ao seu substrato, o GTP, ten lugar nunha rexi\u00f3n do encima moi conservada denominada \"dominio G\" e \u00e9 unha rexi\u00f3n com\u00fan a todas as GTPases. A GTPase est\u00e1 activa cando est\u00e1 unida ao GTP e inactiva cando est\u00e1 unida ao GDP.\nClasificaci\u00f3n.\nAs GTPases son unha numerosa superfamilia de encimas, que base\u00e1ndose na s\u00faa funci\u00f3n se poden dividir en d\u00faas grandes clases:\nEstas d\u00faas clases poden conter en conxunto unhas 20 familias de encimas que poden subdividirse en 57 subfamilias base\u00e1ndose nos motivos estruturais que comparten entre si, e na arquitectura de certas rexi\u00f3ns ou dominios.\nGTPase Ras.\nA superfamilia das GTPases Ras son un grupo numeroso de prote\u00ednas monom\u00e9ricas pequenas hom\u00f3logas da prote\u00edna Ras. Tam\u00e9n se chaman GTPases pequenas, xa que te\u00f1en pesos moleculares de s\u00f3 uns 21 KDa e, en xeral, serven como interruptores moleculares para unha gran variedade de rutas de transmisi\u00f3n de sinais celulares. Base\u00e1ndose nas s\u00faas secuencias de amino\u00e1cidos primarias e as s\u00faas propiedades bioqu\u00edmicas, a superfamilia Ras div\u00eddese en cinco sub-familias: Ras, Rho, Rab, Arf e Ran.\nFamilia de factores de traduci\u00f3n.\nA familia de factores de traduci\u00f3n son GTPases que te\u00f1en funci\u00f3ns na iniciaci\u00f3n, elongaci\u00f3n e terminaci\u00f3n da s\u00edntese de prote\u00ednas nos ribosomas, como o factor de elongaci\u00f3n Tu (EF-Tu).\nFactores de translocaci\u00f3n.\nSon complexos proteicos, entre os que est\u00e1 a part\u00edcula de reco\u00f1ecemento do sinal, os cales reco\u00f1ecen e transportan prote\u00ednas espec\u00edficas cara ao ret\u00edculo endoplasm\u00e1tico e outros destinos, especialmente en procariotas, e que te\u00f1en actividade de GTPase.\nFunci\u00f3ns.\nAs GTPases te\u00f1en funci\u00f3ns importantes en:\nMecanismo.\nA hidr\u00f3lise do fosfato \u03b3 do GTP dando unha guanosina difosfato (GDP) e o fosfato inorg\u00e1nico (Pi) ocorre polo mecanismo de substituci\u00f3n nucle\u00f3fila (SN2) v\u00eda un intermediario pentavalente, e \u00e9 dependente do i\u00f3n magnesio Mg2+.\nReco\u00f1ecemento.\nNa maior\u00eda das GTPases, a especificidade pola base nitroxenada guanina d\u00e9bese a unha rexi\u00f3n da mol\u00e9cula ou motivo, que pos\u00fae unha secuencia consenso (\"[N/T]KXD\") presente en todas as prote\u00ednas que reco\u00f1ecen e se unen a nucle\u00f3tidos. Naquelas GTPases con menor afinidade pola guanina, o motivo [N/T]KXD est\u00e1 ausente ou est\u00e1 substitu\u00eddo por outros nucle\u00f3tidos, como no caso do grupo de GTPases inducidas por interfer\u00f3n-\u03b3, que no seu lugar te\u00f1en un motivo igualmente conservado composto polos amino\u00e1cidos arxinina-\u00e1cido asp\u00e1rtico (\"RD\"), polo que se unen \u00e1 guanina cunha baixa afinidade.\nGTPasas reguladoras.\nAs GTPasas reguladoras, chamadas tam\u00e9n \"superfamilia das GTPases\", son encimas que regulan outros procesos bioqu\u00edmicos, entre eles os m\u00e1is importantes son as prote\u00ednas G.\nInterruptores.\nTodas as GTPases reguladoras te\u00f1en un mecanismo com\u00fan que lles permite \"acender\" ou \"apagar\" a transduci\u00f3n de sinais. O interruptor funciona por medio do cambio unidireccional da GTPase da forma activa (unida ao GTP) \u00e1 forma inactiva (unida ao GDP). Este cambio efect\u00faase cunha simple hidr\u00f3lise do GTP por medio da actividade intr\u00ednseca da mesma GTPase, o que fai que o interruptor pase ao estado \"apagado\". Esta reacci\u00f3n in\u00edciana prote\u00ednas espec\u00edficas denominadas prote\u00ednas activadoras de GTPase (GAP) que prove\u00f1en dunha transduci\u00f3n de sinais diferente. A inactivaci\u00f3n da GTPase pode reverterse ao seu estado de \"acendido\" por efecto doutras prote\u00ednas chamadas factor intercambiador de nucle\u00f3tidos de guanina (GEF) que causan que se disocie o GDP da GTPase, o que fai que se asocie de novo con outro GTP. Isto pecha o ciclo ao estado activado da GTPase, o cal \u00e9 o \u00fanico estado no que a GTPase pode transducir un sinal a unha reacci\u00f3n en cadea \"augas abaixo\".\nRegulaci\u00f3n.\nA eficiencia na transduci\u00f3n de sinais v\u00eda GTPases depende da relaci\u00f3n entre os estados activos e inactivos do encima. A ecuaci\u00f3n de equilibrio \u00e9:\nna que \"kdiss. GDP\" \u00e9 a constante de disociaci\u00f3n para o GDP e \"kcat. GTP\" a constante de hidr\u00f3lise do GTP para a GTPase espec\u00edfica. Ambas as constantes poden ser reguladas por prote\u00ednas reguladoras individuais. A cantidade de GTPase activa pode ser modificada de varias formas:\nProte\u00ednas G heterotrim\u00e9ricas.\nEstas prote\u00ednas G son importantes GTPases reguladoras que constan de tres subunidades, e levan o dominio G na subunidade m\u00e1is grande (a alfa); e ademais te\u00f1en outras d\u00faas subuinidades m\u00e1is pequenas (beta e gamma), que entre todas forman un complexo fortemente asociado. As subunidades \u03b1 e \u03b3 est\u00e1n asociadas coa membrana mediante unha \u00e1ncora lip\u00eddica. As prote\u00ednas G heterotrim\u00e9ricas act\u00faan conxuntamente cos receptores acoplados \u00e1 prote\u00edna G. A GTPase est\u00e1 normalmente inactiva. Despois da activaci\u00f3n do receptor, o dominio receptor intracelular activa a GTPase, a cal \u00e1 s\u00faa vez activa outras mol\u00e9culas da cadea da transduci\u00f3n de sinais, por medio da unidade \u03b1 ou do complexo \u03b2\u03b3. Entre as mol\u00e9culas diana destas GTPases activas est\u00e1n a adenilato ciclase e canais i\u00f3nicos. Hai catro familias de prote\u00ednas G heterotrim\u00e9ricas: Gs, Gi, Gq e G12. \nPola combinaci\u00f3n de diferentes subunidades \u03b1, \u03b2 e \u03b3, pode producirse unha gran variedade de prote\u00ednas G (&gt;1000).\nCiclo de activaci\u00f3n das prote\u00ednas G heterotrim\u00e9ricas.\nNo estado b\u00e1sico, o complexo G\u03b1-GDP-G\u03b2\u03b3 e o receptor que pode activalo est\u00e1n asociados \u00e1 membrana por separado. Coa activaci\u00f3n do receptor, este aumenta a s\u00faa afinidade polo complexo prote\u00edna G-GDP. Ao unirse ao complexo, o GDP dis\u00f3ciase do complexo; o receptor funciona como un factor intercambiador GDP-GTP (GEF); o complexo \"libre\" ten unha alta afinidade polo GTP. Unha vez que se une o GTP, tanto o G\u03b1-GTP coma o G\u03b2\u03b3 sep\u00e1ranse do receptor e un do outro. Dependendo da duraci\u00f3n do estado activo do receptor, poden activarse m\u00e1is prote\u00ednas G deste modo.\nTanto o G\u03b1-GTP coma o G\u03b2\u03b3 poden agora activar \u00e1s mesmas ou a distintas mol\u00e9culas efectoras, enviando as\u00ed un sinal por medio dunha reacci\u00f3n en cadea ao interior da c\u00e9lula. A velocidade da reacci\u00f3n de hidr\u00f3lise do GTP funciona como un reloxo interno que controla a duraci\u00f3n do sinal."}
{"id": "280681", "revid": "27155", "url": "https://gl.wikipedia.org/wiki?curid=280681", "title": "Guanosina trifosfatase", "text": ""}
{"id": "280682", "revid": "12452", "url": "https://gl.wikipedia.org/wiki?curid=280682", "title": "Imagenio", "text": ""}
{"id": "280687", "revid": "1131", "url": "https://gl.wikipedia.org/wiki?curid=280687", "title": "Sinfon\u00eda n\u00ba 29 (Mozart)", "text": "A Sinfon\u00eda N\u00ba 29 en La Maior, K. 201/186a, comezada por Wolfgang Amadeus Mozart a principios de 1774 e rematada o 6 de abril de 1774. \u00c9, xunto coa Sinfon\u00eda N\u00ba 25, unha das s\u00faas sinfon\u00edas temper\u00e1s m\u00e1is co\u00f1ecidas. Stanley Sadie def\u00ednea como \"un punto de referencia ... persoal no ton, en realidade quizais m\u00e1is individual na s\u00faa combinaci\u00f3n dun estilo de m\u00fasica de c\u00e1mara \u00edntimo cun xeito a\u00ednda ardente e impulsivo\".\n\u00c9 unha das \u00faltimas sinfon\u00edas das denominadas \"Salzburguesas\" (\u00e9 dicir, as compostas en serie en Salzburgo entre 1770 e 1774) de Wolfgang Amadeus Mozart. Composta a principios de 1774, sep\u00e1rase do \"style galant\" das outras sinfon\u00edas desta \u00e9poca (as sinfon\u00edas 24, 26, 27 e 28).\nEstrutura.\n\\relative c\" {\n \\tempo \"Allegro moderato\"\n \\key a \\major\n a4\\p a, r8 a' a a |\n \\repeat unfold 2 { gis8( a) a-. a-. } |\n b4 b, r8 b' b b |\n \\repeat unfold 2 { ais8( b) b-. b-. } |\n cis4\n&lt;/score&gt;\nA obra est\u00e1 composta en catro movementos e ten unha duraci\u00f3n aproximada de entre 25 e 30 minutos.\nOrquestraci\u00f3n.\nA orquestra empregada \u00e9 a t\u00edpica das sinfon\u00edas do primeiro per\u00edodo de Mozart, e est\u00e1 integrada por:"}
{"id": "280688", "revid": "1131", "url": "https://gl.wikipedia.org/wiki?curid=280688", "title": "Museo das Mari\u00f1as", "text": "O Museo das Mari\u00f1as \u00e9 un museo hist\u00f3rico e etnogr\u00e1fico de Betanzos e das comarcas da mari\u00f1a coru\u00f1esa. O museo at\u00f3pase no antigo mosteiro de Santo Domingo de Betanzos (s\u00e9culo XVII-XVIII), e inaugurouse en 1983. Nese mesmo edificio at\u00f3panse o arquivos e biblioteca municipal.\nNo museo ed\u00edtase a publicaci\u00f3n cultural \"Anuario Brigantino\".\nHistoria.\nO edificio foi o convento de Santo Domingo, constru\u00eddo entre o s\u00e9culo XVI e XVIII. A s\u00faa inauguraci\u00f3n como museo f\u00edxose o 2 de xaneiro de 1983. Reinaugurado o 17 de maio de 1993 despois de ser restaurado e mellorado. \nO Convento.\nO testamento do betanceiro Antonio Gonz\u00e1lez de Sosa outorgou en 1558 os seus bens \u00e1 orde relixiosa de San Domingos, ou Santo Agosti\u00f1o. Esa orde aproveitou ese legado e asentouse da cidade con catro confesores e un predicador, nunha \"casa do h\u00f3rreo\" que se atopaba f\u00f3ra das murallas. Esa casa e a s\u00faa capela foron o primeiro convento. En 1558 o vigairo Crist\u00f3bal de Mendoza aprobou a creaci\u00f3n dun convento e igrexa, que deixaban atr\u00e1s a antiga capela. Naquel ent\u00f3n eses terreos eran o chamado campo da feira de San Roque, da parroquia de Brab\u00edo. A construci\u00f3n do convento prolongouse anos. En 1680 estreouse o seu altar e en 1714 rematouse a torre barroca da igrexa.\nEn 1615 o naquel ent\u00f3n novo convento chegou a priorado, isto \u00e9, pasou a ter m\u00e1is de doce frades. Por\u00e9n, en 1821 a lei imped\u00eda conventos de menos de 20 persoas, e tivo que pechar ata o ano seguinte, cando despois de reclamaci\u00f3ns se lle concedeu permiso para continuar como tal.\nCo trienio liberal o 25 de agosto de 1835 expuls\u00e1ronse os tres dominicos do convento e pechou. Ese ano perd\u00e9ronse escritos e libros do arquivo e decretouse a demolici\u00f3n do convento. Con todo, Conde de Taboada impediu desa vez que tirasen o convento. Igualmente, en 1843 o concello quixo derrubar o edificio mais non foi adiante por falta de presuposto.\nCreaci\u00f3n do museo.\nDesde a marcha dos dominicos o convento empregouse para var\u00edas funci\u00f3ns, como a Garda Civil de Cabaler\u00eda, que estivo al\u00ed ata 1981. Tam\u00e9n foi sede da ensinanza secundaria cunha c\u00e1tedra de debuxo ou o lugar onde se inaugurou o Teatro Alfonsetti en 1882, entre outras tantas funci\u00f3ns desde cinematograf\u00eda a ensinanza.\nEn febreiro de 1983 o alcalde Vicente de la Fuente inaugurou o novo Museo das Mari\u00f1as. Por\u00e9n, o edificio non se atopaba en boas condici\u00f3ns e o museo foi trasladado \u00e1 avenida de Linares Rivas. Ao finalizar as obras en 1993 o museo foi de volta para o antigo convento. Con esa nova apertura do centro pasou a chamarse \"Centro Cultural Santo Domingo\" e albergou o Museo das Mari\u00f1as, a biblioteca municipal de \"Castelao\" e o Arquivo Municipal de Betanzos.\nExposici\u00f3ns.\nO museo est\u00e1 dividido en dous andares. Na planta baixa existe unha mostra de elementos etnogr\u00e1ficos e hist\u00f3ricos, que contin\u00faa no primeiro andar xunto a varias colecci\u00f3ns que ocupan diferentes salas espec\u00edficas.\nNa planta baixa am\u00f3sanse pezas hist\u00f3ricas que abarcan cronoloxicamente ata o medievo. Unha parte da planta mostra restos medievais varios, como sepulcros de diferentes personalidades do clero, a nobreza e o pobo de Betanzos. Destacan o posible m\u00e9dico Fern\u00e1n Peres de Andrade (s. XIV) e a s\u00faa esposa Sancha Rodr\u00edguez, Nuno Freire de Andrade (s. XV), Andrade \"O mozo\" (s. XV) ou irmandi\u00f1os como Afonso de Carvallido. Ao remate desta primeira planta existe unha colecci\u00f3n de obxectos etnogr\u00e1ficos referidos ao traballo vitivin\u00edcola na comarca betanceira, \u00e1 tradici\u00f3n panadeira da zona ou \u00e1s diferentes tarefas que se realizaban no d\u00eda a d\u00eda da cidade.\nNa planta baixa am\u00f3sanse pezas hist\u00f3ricas das comarcas ligadas a Betanzos. Unha parte conta coa exposici\u00f3n de xoias galaicas da segunda idade de ferro. Outra \nNo primeiro andar at\u00f3panse m\u00e1is obxectos etnogr\u00e1ficos, relativos sobre todo ao cultivo e produci\u00f3n do li\u00f1o, as\u00ed como un importante conxunto de artefactos empregados na pesaxe e medici\u00f3n de mercanc\u00edas na vila de Betanzos. Xunto a isto destacan as seguintes colecci\u00f3ns:\nTodo isto complem\u00e9ntase con outras pezas relativas \u00e1s festas de San Roque, \u00e1 pol\u00edtica local (con exemplos como a bandeira do goberno republicano no exilio de Par\u00eds ou a bandeira das Irmandades da Fala de Betanzos) e tam\u00e9n outros exemplos relativos \u00e1 colonia betanceira en Buenos Aires, como a s\u00faa homenaxe a Daniel Rodr\u00edguez Castelao e as revistas do \"Rexurdimento\" e dos Xogos Froraes de Betanzos, que deu lugar despois ao \"Anuario Brigantino\"."}
{"id": "280692", "revid": "1131", "url": "https://gl.wikipedia.org/wiki?curid=280692", "title": "Voo 214 de Asiana Airlines", "text": "O voo 214 de Asiana Airlines era un voo de pasaxeiros transpac\u00edfico entre o Aeroporto Internacional de Incheon, preto de Se\u00fal, e o Aeroporto Internacional de San Francisco. Na ma\u00f1\u00e1 do s\u00e1bado 6 de xullo de 2013, o Boeing 777-200ER que realizaba o voo estrellouse na aproximaci\u00f3n final a San Francisco. Das 307 persoas a bordo, dous pasaxeiros morreron no lugar do accidente (un tras ser atropelado por un veh\u00edculo do aeroporto), e un terceiro morreu no hospital varios d\u00edas despois. Outros 181 sufriron feridas, 12 deles cr\u00edticas. Entre os feridos hab\u00eda tres asistentes de voo que caeron \u00e1 pista abrochados aos seus asentos cando a secci\u00f3n de cola rompeu tras golpear co inicio da pista. Foi o primeiro accidente dun Boeing 777 con mortos tras a s\u00faa entrada en servizo en 1995.\nAvi\u00f3n.\nO Boeing 777-200ER, con rexistro HL7742, estaba impulsado por dous motores Pratt and Whitney PW4090. Foi entregado novo a Asiana Airlines en marzo do ano 2006 e no momento do accidente acumulara 36.000 horas de voo e 5.000 ciclos.\nO Boeing 777 ti\u00f1a unha boa reputaci\u00f3n de seguridade. Este foi o seu segundo accidente (tras o voo 38 de British Airways), o primeiro con v\u00edtimas mortais, e a terceira perda de casco dende que o modelo comezou a operar comercialmente no ano 1995.\nAccidente.\nO 6 de xullo de 2013 o voo OZ214 engalou no Aeroporto Internacional de Incheon (ICN) \u00e1s 5:04 pm KST (08:04 UTC), 34 minutos despois da hora programada. Agard\u00e1base que aterrase no Aeroporto Internacional de San Francisco (SFO) \u00e1s 11:04 am PDT (18:04 UTC).\nO voo foi autorizado para unha aproximaci\u00f3n visual \u00e1 pista 28L \u00e1s 11:21 am PDT, e se lle dixo que mantivese unha velocidade de 180 n\u00f3s (330\u00a0km/h) ata que estivese a 5 millas (8\u00a0km) da pista. \u00c1s 11:26 am, Northern California TRACON pasou o control de tr\u00e1fico a\u00e9reo \u00e1 torre de San Francisco. Un controlador da torre reco\u00f1eceu a segunda chamada da tripulaci\u00f3n \u00e1s 11:27 am, cando o avi\u00f3n estaba a 1,5 millas (2,4\u00a0km) de distancia, e deulle autorizaci\u00f3n para aterrar.\nA meteorolox\u00eda era moi boa; o \u00faltimo informe METAR indicaba vento lixeiro, 10 millas (16\u00a0km) de visibilidade (o m\u00e1ximo que pode indicar), ningunha precipitaci\u00f3n, e sen previsi\u00f3ns de cizalladuras de vento. Os pilotos realizaron unha aproximaci\u00f3n visual asistidos polo indicador de traxectoria de aproximaci\u00f3n de precisi\u00f3n (PAPI polas s\u00faas siglas en ingl\u00e9s).\n\u00c1s 11:28 am, o HL7742 chocou por debaixo do limiar da pista 28L. O tren de aterraxe e despois a cola golpearon o dique que se proxectaba cara a ba\u00eda de San Francisco. \u00c1mbolos dous motores e a secci\u00f3n de cola separ\u00e1ronse do avi\u00f3n. A NTSB destacou que o tren de aterraxe principal, a primeira parte en golpear o dique, \"separouse limpamente do avi\u00f3n segundo o dese\u00f1ado\". O estabilizador vertical e os dous horizontais ca\u00edron \u00e1 pista antes do limiar.\nO rest da fuselaxe e as \u00e1s xiraron no sentido contrario \u00e1s agullas do reloxo uns 330 graos ao deslizarse cara o oeste. Os v\u00eddeos amosan ao avi\u00f3n pivotando sobre a \u00e1 e o nariz mentres se inclinaba bruscamente cara o chan. Foi descansar \u00e1 esquerda da pista, a 730 metros do punto de impacto inicial no dique.\nDespois de aproximadamente un minuto, comezou a sa\u00edr unha escura columna de fume dos restos. O lume debeuse \u00e1 rotura dun tanque de aceite enriba do motor dereito. O aceite caeu no motor quente e incendiouse. O lume non foi alimentado polo combustible.\nDespreg\u00e1ronse d\u00faas ramplas de evacuaci\u00f3n no lado esquerdo do avi\u00f3n que se usaron para que os pasaxeiros abandonasen o aparello. A pesar dos danos no avi\u00f3n, \"moitos ... foron capaces de sa\u00edr pola s\u00faa conta\". As ramplas da primeira e segunda porta da dereita do aparello (portas 1R e 2R) despreg\u00e1ronse dentro do avi\u00f3n, atrapando aos asistentes de voo colocado preto delas."}
{"id": "280694", "revid": "98629", "url": "https://gl.wikipedia.org/wiki?curid=280694", "title": "Curd J\u00fcrgens", "text": "Curd Gustav Andreas Gottlieb Franz J\u00fcrgens (tam\u00e9n co\u00f1ecido no \u00e1mbito angl\u00f3fono como Curd Jurgens e Curt Jurgens), nado en M\u00fanic o 13 de decembro de 1915 e finado en Viena o 18 de xu\u00f1o de 1982, foi un actor austro-alem\u00e1n de cine e teatro.\nTraxectoria.\nPrimeiros anos.\nNaceu en M\u00fanic, fillo dun comerciante de Hamburgo e dunha profesora francesa. Traballou inicialmente de xornalista antes de comezar a actuar, grazas \u00e1 iniciativa da s\u00faa primeira mullar, actriz, e pasando gran parte dos seus primeiros anos actuando nos teatros de Viena.\nCr\u00edtico do r\u00e9xime nacionalsocialista na s\u00faa Alema\u00f1a natal, foi enviado a un campo de concentraci\u00f3n por ser considerado un cidad\u00e1n \"politicamente incorrecto\" en 1944. Sobrevivindo \u00e1 guerra, adquiriu a nacionalidade austr\u00edaca logo do conflito.\nCarreira internacional.\nLogo de pasar anos actuando nos teatros austr\u00edacos e no cine local e alem\u00e1n, J\u00fcrgens ga\u00f1ou o premio ao mellor actor no Festival de Venecia de 1955 co filme \"Les H\u00e9ros Sont Fatigu\u00e9s\", e ao ano seguinte converteuse nunha estrela internacional co \u00e9xito de \"Et Dieu\u2026 cr\u00e9a la femme\", de Roger Vadim, que tam\u00e9n lanzou \u00e1 fama a Brigitte Bardot.\nCurd pasou ent\u00f3n a traballar en diversos filmes de guerra de Hollywood, estreando en 1957 \"The Enemy Below\", onde compartiu pantalla con Robert Mitchum, ao interpretar o papel dun comandante de submarino alem\u00e1n perseguido por un destrutor americano durante a segunda guerra mundial. En 1962 interpretou un oficial nazi no \u00e9pico filme \"The Longest Day\", un dos \u00e9xitos do ano.\nCunha carreira de m\u00e1is de cen filmes, en moitos deles en papeis secundarios, o seu momento de maior popularidade chegou en 1977 ao interpretar o vil\u00e1n Karl Stromberg en \",\" un dos filmes de Roger Moore como James Bond.\nPor\u00e9n, malia unha carreira de case tres d\u00e9cadas no cine internacional, Curd sempre se considerou un home de teatro.\nVida persoal.\nCasou cinco veces, a \u00faltima delas cunha actriz h\u00fangara, Eva Bartok, tam\u00e9n ex-prisioneira de campos de concentraci\u00f3n. J\u00fcrgens viviu en Francia durante moitos anos, volvendo a Viena de cando en vez para representar papeis de teatro. Foi durante unha destas viaxes que sufriu un ataque card\u00edaco, morrendo en 1982, aos 66 anos."}
{"id": "280696", "revid": "98629", "url": "https://gl.wikipedia.org/wiki?curid=280696", "title": "Diferenciaci\u00f3n celular", "text": "En biolox\u00eda do desenvolvemento, a diferenciaci\u00f3n celular \u00e9 o proceso polo cal unha c\u00e9lula menos especializada se converte noutro tipo celular m\u00e1is especializado. A diferenciaci\u00f3n ocorre numerosas veces durante o desenvolvemento dun organismo pluricelular, xa que o organismo cambia desde un simple cigoto inicial a un sistema complexo de distintos tecidos e moitos tipos celulares, e a diferenciaci\u00f3n contin\u00faa na vida adulta porque as c\u00e9lulas nai adultas se dividen e orixinan c\u00e9lulas fillas completamente diferenciadas durante a reparaci\u00f3n dos tecidos ou a renovaci\u00f3n normal das c\u00e9lulas. A diferenciaci\u00f3n pode cambiar drasticamente o tama\u00f1o dunha c\u00e9lula, a s\u00faa forma, potencial de membrana, actividade metab\u00f3lica, e capacidade de resposta a sinais. Estes cambios d\u00e9bense en grande medida a modificaci\u00f3ns na expresi\u00f3n x\u00e9nica que est\u00e1n moi controladas. Con poucas excepci\u00f3ns, a diferenciaci\u00f3n celular case nunca implica un cambio nas secuencias de ADN da c\u00e9lula. Deste modo, diferentes c\u00e9lulas poden adquirir caracter\u00edsticas f\u00edsicas e capacidades moi distintas a pesar de que todas te\u00f1en o mesmo xenoma.\nA capacidade de diferenciaci\u00f3n dunha c\u00e9lula en tipos distintos var\u00eda dependendo da clase de c\u00e9lula, e as de maior capacidade son as chamadas totipotentes e pluripotentes. Unha c\u00e9lula que pode diferenciarse en todos os tipos celulares dun organismo adulto denom\u00ednase \"pluripotente\". Ditas c\u00e9lulas denom\u00ednanse c\u00e9lulas nai embrionarias nos animais e c\u00e9lulas meristem\u00e1ticas nas plantas superiores. Unha c\u00e9lula que pode diferenciarse en todo tipo de c\u00e9lulas, inclu\u00edndo as do tecido placentario, denom\u00ednase \"totipotente\". Nos mam\u00edferos s\u00f3 o cigoto e os primeiros blast\u00f3meros formados a partir del son totipotentes, mentres que nas plantas moitas c\u00e9lulas diferenciadas poden facerse totipotentes utilizando t\u00e9cnicas simples de laboratorio. En citopatolox\u00eda, o nivel de diferenciaci\u00f3n celular util\u00edzase como unha medida da progresi\u00f3n do cancro. O \"grao\" dun tumor \u00e9 un marcador da diferenciaci\u00f3n que presenta unha c\u00e9lula tumoral.\nTipos de c\u00e9lulas de mam\u00edferos e desenvolvemento.\nNo corpo dun mam\u00edfero podemos encontrar tres tipos b\u00e1sicos de c\u00e9lulas: c\u00e9lulas xerminais, c\u00e9lulas som\u00e1ticas, e c\u00e9lulas nai (ou troncais). Todas e cada unha das aproximadamente 1014 c\u00e9lulas que hai nun humano adulto te\u00f1en a s\u00faa propia copia ou copias do xenoma ag\u00e1s certos tipos celulares, como os gl\u00f3bulos vermellos, que carecen de n\u00facleo no seu estado completamente diferenciado (t\u00e9\u00f1eno inicialmente). A maior\u00eda das c\u00e9lulas son diploides, e te\u00f1en d\u00faas copias de cada cromosoma. Tales c\u00e9lulas, chamadas c\u00e9lulas som\u00e1ticas, constit\u00faen a maior parte do corpo humano e diferenci\u00e1ronse para especializarse en diferentes funci\u00f3ns.\nAs c\u00e9lulas da li\u00f1a xerminal son as que orixinan os gametos (ovocitos e espermatozoides) e pasan o seu xenoma \u00e1s seguintes xeraci\u00f3ns. As c\u00e9lulas nai, pola s\u00faa parte, te\u00f1en a capacidade de dividirse por per\u00edodos de tempo indefinidos e dan lugar a c\u00e9lulas especializadas e a outras c\u00e9lulas fillas que se mante\u00f1en como c\u00e9lulas nai. \nO cigoto ten a potencialidade de orixinar un organismo enteiro. Nas primeiras horas despois da formaci\u00f3n do cigoto, este div\u00eddese formando c\u00e9lulas id\u00e9nticas. Nos humanos, catro d\u00edas despois e tras varios ciclos de divisi\u00f3ns, as c\u00e9lulas empezan a especializarse, formando unha esfera oca de c\u00e9lulas chamada blastocisto. O blastocisto ten unha capa externa de c\u00e9lulas, e no interior da s\u00faa esfera oca, hai un grupo de c\u00e9lulas chamado masa de c\u00e9lulas interna, as cales formar\u00e1n virtualmente todos os tipos de tecidos do corpo humano, pero non poder\u00edan formar un organismo enteiro, polo que son pluripotentes.\nAs c\u00e9lulas nai pluripotentes seguen especializ\u00e1ndose en c\u00e9lulas proxenitoras multipotentes, que dan lugar \u00e1s c\u00e9lulas funcionais do corpo. Entre estas c\u00e9lulas est\u00e1n as c\u00e9lulas nai hematopo\u00e9ticas (c\u00e9lulas nai adultas), as c\u00e9lulas nai mesenquimais (adultas), as c\u00e9lulas nai epiteliais (c\u00e9lulas proxenitoras) ou as c\u00e9lulas sat\u00e9lite musculares (proxenitoras), entre outras.\nA partir da bl\u00e1stula embrionaria dunha soa capa orix\u00ednanse as tres capas embrionarias primarias de mam\u00edferos, que son o ectoderma, mesoderma e endoderma. O ectoderma orixinar\u00e1 a pel e o sistema nervioso, o mesoderma os \u00f3sos e o tecido muscular, e o endoderma forma os tecidos dos \u00f3rganos internos.\nDiferenciaci\u00f3n celular en plantas superiores.\nA diferenciaci\u00f3n en plantas superiores prod\u00facese a partir das c\u00e9lulas meristem\u00e1ticas que son recrutadas para dar lugar \u00e1s c\u00e9lulas maduras que forman parte dos \u00f3rganos da planta. Os cambios que se producen na c\u00e9lula afectan desde ao contido celular ou estrutura da parede, ata as relaci\u00f3ns entre c\u00e9lulas veci\u00f1as (espazos entre c\u00e9lulas ou crecemento diferencial dunhas respecto a outras).\nEst\u00e1 demostrado que os xenes da familia WOX est\u00e1n relacionados coa organizaci\u00f3n de grupos de c\u00e9lulas durante o desenvolvemento da planta. Segundo estudos realizados no desenvolvemento de \"Arabidopsis thaliana\" e \"Solanum lycopersicum\" (tomate) nos que se observou a transcrici\u00f3n e funci\u00f3n dos xenes WOX4, constatouse que estes xenes est\u00e1n implicados na ra\u00edz e no talo en crecemento no desenvolvemento dos feixes vasculares dos \u00f3rganos laterais en ambas as especies. Unha reduci\u00f3n da expresi\u00f3n de WOX4 mediante interferencia de ARN en \"Arabidopsis\" tivo como consecuencia a formaci\u00f3n de plantas de pequeno tama\u00f1o cun floema e xilema sen diferenciar ou diferenciado dando s\u00f3 condutos m\u00e1is pequenos do normal. Os datos obtidos, suxiren que os xenes WOX4 promoven a diferenciaci\u00f3n ou a non diferenciaci\u00f3n do proc\u00e1mbium vascular.\nDesdiferenciaci\u00f3n.\nA desdiferenciaci\u00f3n \u00e9 un proceso celular que se d\u00e1 en formas de vida basais, como en vermes e anfibios nos cales un c\u00e9lula diferenciada parcial ou terminalmente volve a un estado de desenvolvemento previo m\u00e1is indiferenciado, o que xeralmente forma parte dun proceso rexenerativo. A desdiferenciaci\u00f3n tam\u00e9n ocorre en plantas. As c\u00e9lulas en cultivo celular poden perder as propiedades que orixinalmente ti\u00f1an, como a expresi\u00f3n de certas prote\u00ednas, ou cambian de forma. Este proceso tam\u00e9n se denomina desdiferenciaci\u00f3n.\nAlg\u00fans investigadores opinan que a dsdiferenciaci\u00f3n \u00e9 unproceso aberrante do ciclo de desenvolvemento normal, que pode orixinar un cancro, pero outros cren que \u00e9 unha parte natural da resposta inmune que perderon os humanos nalg\u00fan momento pasado como resultado da s\u00faa evoluci\u00f3n.\nDescubriuse unha pequena mol\u00e9cula chamada reversina, que \u00e9 un an\u00e1logo de purina, que induce a desdiferenciaci\u00f3n dos miotubos. Estas c\u00e9lulas desdiferenciadas poden despois rediferenciarse en osteoblastos e adipocitos.\nM\u00e9todos de desdiferenciaci\u00f3n.\nHai varios m\u00e9todos para reverter as c\u00e9lulas som\u00e1ticas adultas ao estado de pluripotencia ou totipotencia. No caso da totipotencia, a reprogramaci\u00f3n est\u00e1 mediada por un ovocito en metafase II maduro como na transferencia nuclear de c\u00e9lula som\u00e1tica (Wilmut et al., 1997). Traballos recentes demostraron a fraxilidade dos cigotos enucleados ou de blast\u00f3meros temper\u00e1ns detidos quimicamente durante a mitose, nos que se produce rotura da envoltura nuclear, para soportar a reprogramaci\u00f3n \u00e1 totipotencia nun proceso chamado transferencia cromos\u00f3mica (Egli e Eggan, 2010).\nOs m\u00e9todos de reprogramaci\u00f3n directa \u00fasanse na reversi\u00f3n \u00e1 pluripotencia; a\u00ednda que os veh\u00edculos e biotipos var\u00edan considerablemente en eficacia (Takahashi e Yamanaka, 2006). A transduci\u00f3n mediada por virus \u00e9 eficaz na desdiferenciaci\u00f3n \u00e1 pluripotencia por medio de rutas retrovirais ou de ADN viral pero leva aparellado o problema da inactivaci\u00f3n insercional. Adicionalmente, demostrouse a reprogramaci\u00f3n epixen\u00e9tica pola expresi\u00f3n reforzada de OSKM por medio de rutas de ADN como ADN de pl\u00e1smido, minic\u00edrculos, transpos\u00f3ns, episomas e constructos de ADN multicistr\u00f3nico dirixidos por recombinaci\u00f3n hom\u00f3loga; por\u00e9n, estes m\u00e9todos poden provocar alteraci\u00f3ns potenciais no xenoma receptor pola inserci\u00f3n de xenes (Ho et al., 2010). A\u00ednda que a transduci\u00f3n mediada por prote\u00ednas serve para a reprogramaci\u00f3n de c\u00e9lulas adultas a pluripotentes, o m\u00e9todo \u00e9 inc\u00f3modo e require a expresi\u00f3n dunha prote\u00edna recombinante e unha purificaci\u00f3n coidadosa, e reprograma con moi baixas frecuencias (Kim et al., 2009). Un problema importante de usar ARN para reprogramar c\u00e9lulas \u00e9 a s\u00faa fraxilidade e que os biotipos de ARN monocatenario activan as v\u00edas da defensa innata antiviral como os interfer\u00f3ns e as v\u00edas dependentes de NF-\u03baB. O ARN transcrito in vitro, con modificaci\u00f3ns estabilizantes como unha carapucha 5' de 5-metilguanosina ou ribonucleobases substitu\u00eddas, por exemplo o pseudouracilo, \u00e9 35 veces m\u00e1is eficaz que a transduci\u00f3n viral e ten o beneficio adicional de non alterar o xenoma som\u00e1tico (Warren et al., 2010).\nMecanismos.\nCada tipo celular especializado dun organismo expresa un subconxunto de todos os xenes do seu xenoma. Cada tipo celular def\u00ednese polo seu patr\u00f3n particular de regulaci\u00f3n da expresi\u00f3n x\u00e9nica. A diferenciaci\u00f3n celular \u00e9 as\u00ed unha transici\u00f3n da c\u00e9lula dun tipo a outro e implica un cambio desde un patr\u00f3n de expresi\u00f3n x\u00e9nica a outro. A diferenciaci\u00f3n celular durante o desenvolvemento pode entenderse como o resultado dunha rede regulatoria de xenes. Un xene regulador e os seus m\u00f3dulos cis-regulatorios son nodos nesta rede regulatoria de xenes, que reciben sinais de entrada (\"input\") e xeran sinais de sa\u00edda (\"output\") noutras partes da rede. O enfoque que fai a biolox\u00eda de sistemas \u00e1 biolox\u00eda do desenvolvemento subli\u00f1a a importancia de investigar o modo en que interaccionan os mecanismos de desenvolvemento para producir patr\u00f3ns predicibles (morfox\u00e9nese). Por\u00e9n, prop\u00faxose recentemente unha visi\u00f3n alternativa, que est\u00e1 baseada na expresi\u00f3n x\u00e9nica estoc\u00e1stica, na que a diferenciaci\u00f3n celular \u00e9 o resultado dun proceso de presi\u00f3n selectiva darwiniana que ocorre entre as c\u00e9lulas. Neste marco, as redes de xenes e prote\u00ednas son o resultado de procesos celulares e non a s\u00faa causa. Ver: darwinismo celular.\nXeralmente os procesos celulares conservados evolutivamente implicados nos mecanismos celulares que controlan estes cambios son s\u00f3 duns poucos tipos. Os principais tipos de procesos celulares que controlan a diferenciaci\u00f3n celular son a sinalizaci\u00f3n celular. Moitas das mol\u00e9culas sinalizadoras que transmiten informaci\u00f3n de c\u00e9lula a c\u00e9lula durante o control da diferenciaci\u00f3nn celular denom\u00ednanse factores de crecemento. A\u00ednda que os detalles das v\u00edas de transduci\u00f3n de sinais espec\u00edficas var\u00edan, estas v\u00edas a mi\u00fado comparten as seguintes etapas xerais. Un ligando producido por unha c\u00e9lula \u00fanese a un receptor no lado extracelular doutra c\u00e9lula, inducindo un cambio conformacional no receptor. A forma do dominio citoplasm\u00e1tico do receptor cambia, e o receptor adquire unha actividade encim\u00e1tica. O receptor despois cataliza reacci\u00f3ns que fosforilan outras prote\u00ednas, activ\u00e1ndoas. Unha fervenza de reacci\u00f3ns de fosforilaci\u00f3n activa finalmente un factor de transcrici\u00f3n dormente ou prote\u00edna citoesquel\u00e9tica, contribu\u00edndo as\u00ed ao proceso de diferenciaci\u00f3n na c\u00e9lula diana. As c\u00e9lulas e os tecidos poden variar en competencia, \u00e9 dicir, na s\u00faa capacidade de responderen a sinais externos.\nA induci\u00f3n de sinais ref\u00edrese \u00e1s fervenzas de eventos de sinalizaci\u00f3n, durante os cales a c\u00e9lula ou os sinais dos tecidos se env\u00edan a outra c\u00e9lula ou tecido para influenciar o seu desenvolvemento. Yamamoto e Jeffery investigaron o papel da lente na formaci\u00f3n dos ollos dos peixes que habitan en covas e na superficie, que \u00e9 un exemplo claro de induci\u00f3n. Por medio de transplantes rec\u00edprocos, Yamamoto e Jeffery atoparon que a ves\u00edcula da lente dos peixes de superficie pode inducir o desenvolvemento doutras partes do ollo tanto nos peixes moradores de covas coma de superficie, mentres que a ves\u00edcula da lente dos peixes de covas non pode facelo.\nOutro importante mecanismo entra dentro da categor\u00eda das divisi\u00f3ns celulares asim\u00e9tricas, divisi\u00f3ns que dan lugar a c\u00e9lulas fillas con destinos de desenvolvemento distintos. As divisi\u00f3ns celulares asim\u00e9tricas poden ocorrer a causa de determinantes citoplasm\u00e1ticos maternos expresados asimetricamente ou debido a sinalizaci\u00f3n. No primeiro destes mecanismos, cr\u00e9anse c\u00e9lulas fillas distintas durante a citocinese debido a unha distribuci\u00f3n desigual de mol\u00e9culas reguladoras na c\u00e9lula parental; o citoplasma diferente que herda cada c\u00e9lula filla d\u00e1 lugar a un patr\u00f3n distinto de diferenciaci\u00f3n en cada c\u00e9lula filla. Un exemplo ben estudado de formaci\u00f3n de patr\u00f3n por divisi\u00f3n celular asim\u00e9trica \u00e9 o patr\u00f3n do eixe corporal de \"Drosophila\". As mol\u00e9culas de ARN son un importante tipo de sinal de control intracelular da diferenciaci\u00f3n. A base xen\u00e9tica e molecular das divisi\u00f3ns celulares asim\u00e9tricas tam\u00e9n se estudou nas algas verdes do x\u00e9nero \"Volvox\", un sistema modelo para estudar como os organismos unicelulares poden evolucionar a organismos pluricelulares. Na especie \"Volvox carteri\", as 16 c\u00e9lulas do hemisferio anterior dun embri\u00f3n de 32 c\u00e9lulas div\u00eddense asimetricamente, producindo cada unha unha c\u00e9lula filla grande e outra pequena. O tama\u00f1o da c\u00e9lula ao final de todas as divisi\u00f3ns celulares determina se esta se converter\u00e1 nunha c\u00e9lula xerminal especializada ou nunha c\u00e9lula som\u00e1tica.\nControl epixen\u00e9tico da diferenciaci\u00f3n celular.\nComo cada c\u00e9lula dun organismo, independentemente do tipo que sexa, ten o mesmo xenoma, a determinaci\u00f3n do tipo celular debe ocorrer no nivel da expresi\u00f3n dos xenes. A\u00ednda que a regulaci\u00f3n da expresi\u00f3n x\u00e9nica pode ocorrer por medio de elementos cis- ou trans-regulatorios como son os promotores e amplificadores (\"enhancers\") dos xenes, xorde o problema de como se mant\u00e9n este patr\u00f3n de expresi\u00f3n ao longo de numerosas xeraci\u00f3ns de divisi\u00f3n celular. Os procesos epixen\u00e9ticos xogan un papel fundamental na regulaci\u00f3n da decisi\u00f3n de destinar a unha c\u00e9lula a ser unha c\u00e9lula nai, proxenitora ou madura diferenciada. Este cap\u00edtulo centrarase principalmente nas c\u00e9lulas nai de mam\u00edferos.\nImportancia do control epixen\u00e9tico.\nLister R. et. al. nunha publicaci\u00f3n de 2011 avaliaron a extensi\u00f3n e complexidade do papel dos procesos epixen\u00e9ticos na determinaci\u00f3n da diferenciaci\u00f3n que vai sufrir unha c\u00e9lula mediante a programaci\u00f3n epixen\u00f3mica aberrante de c\u00e9lulas nai pluripotentes inducidas humanas (iPSCs). Como as c\u00e9lulas nai pluripotentes inducidas se cre que imitan as c\u00e9lulas nai embrionarias (ESC) nas s\u00faas propiedades pluripotentes, deber\u00edan existir poucas diferenzas epixen\u00e9ticas entre elas. Para comprobaren esta predici\u00f3n, os autores realizaron o perfil de xenoma completo dos patr\u00f3ns de metilaci\u00f3n do ADN en varias c\u00e9lulas nai embrionarias humanas, en iPSC, e en li\u00f1as de c\u00e9lulas proxenitoras.\nNo experimeto de Lister et al. reprogram\u00e1ronse c\u00e9lulas adiposas femininas, do pulm\u00f3n fibroblastos, e fibroblastos do prepucio a un estado pluripotente inducido cos xenes OCT4, SOX2, KLF4, e MYC. Compar\u00e1ronse os patr\u00f3ns de metilaci\u00f3n do ADN en ESCs, iPSCs, e c\u00e9lulas som\u00e1ticas, e observ\u00e1ronse semellanzas significativas nos niveis de metilaci\u00f3n entre c\u00e9lulas pluripotentes inducidas e embrionarias. Arredor do 80% dos dinucle\u00f3tidos CG nas ESCs e iPSCs estaban metilados, e igualmente o estaban s\u00f3 o 60% dos dinucle\u00f3tidos CG nas c\u00e9lulas som\u00e1ticas. Ademais, as c\u00e9lulas som\u00e1ticas pos\u00fa\u00edan m\u00ednimos niveis de metilaci\u00f3n de citosinas f\u00f3ra dos dinucle\u00f3tidos CG, mentres que as c\u00e9lulas pluripotentes inducidas posu\u00edan niveis similares de metilaci\u00f3n que as c\u00e9lulas embrionais, entre o 0,5 e o 1,5%. As\u00ed, en correspondencia coas s\u00faas respectivas actividades transcricionais, os patr\u00f3ns de metilaci\u00f3n do ADN, polo menos a nivel xen\u00f3mico, son similares en ESCs e en iPSCs.\nPor\u00e9n, ao examinaren m\u00e1is detidamente os patr\u00f3ns de metilaci\u00f3n, descubriron que hab\u00eda 1175 rexi\u00f3ns de metilaci\u00f3n diferencial en dinucle\u00f3tidos CG entre polo menos unha li\u00f1a celular iPs ou ES. Comparando estas rexi\u00f3ns de metilaci\u00f3n diferencial con rexi\u00f3ns de metilaci\u00f3n de citosina nas c\u00e9lulas som\u00e1ticas orixinais, o 44-49% das rexi\u00f3ns metiladas diferencialmente mostraban patr\u00f3ns de metilaci\u00f3n das respectivas c\u00e9lulas som\u00e1ticas proxenitoras, mentres que o 51-56% destas rexi\u00f3ns eran difeentes tanto das li\u00f1as celulares embrionais coma proxenitoras. A diferenciaci\u00f3n inducida in vitro de li\u00f1as iPSC presentou transmisi\u00f3n do 88% e 46% de rexi\u00f3ns hiper e hipometiladas diferencialmente, respectivamente.\nPoden tirarse d\u00faas conclusi\u00f3ns deste estudo. A primeira, que o proceso epixen\u00e9tico est\u00e1 moi implicado na determinaci\u00f3n da diferenciaci\u00f3n das c\u00e9lulas, como indican os niveis similares de metilaci\u00f3n de citosina entre as c\u00e9lulas pluripotentes inducidas e as c\u00e9lulas nai embrionais, que concorda cos seus respectivos patr\u00f3ns de transcrici\u00f3n. Segundo, os mecanismos de desdiferenciaci\u00f3n (e por extensi\u00f3n, diferenciaci\u00f3n) son moi complexos e non poden ser duplicados facilmente, como indica o n\u00famero significativo de rexi\u00f3ns metiladas diferencialmente entre as li\u00f1as celulares iPS e as ES.\nAlg\u00fans dos mecanismos epixen\u00e9ticos que se cre que regulan a diferenciaci\u00f3n celular expl\u00edcanse a continuaci\u00f3n.\nMecanismos de regulaci\u00f3n epixen\u00e9tica.\nFactores pioneiros (Oct4, Sox2, Nanog).\nTres factores pioneiros de transcrici\u00f3n, OCT4, SOX2, e NANOG, o primeiro dos cales utilizado na reprogramaci\u00f3n iPSC, expr\u00e9sanse fortemente en c\u00e9lulas nai embrionais indeferenciadas e son necesarios para o mantemento da s\u00faa pluripotencia. Crese que o fan por medio de alteraci\u00f3ns da estrutura da cromatina, como a modificaci\u00f3n de histonas e a metilaci\u00f3n do ADN, para restrinxir ou permitir a transcrici\u00f3n dos xenes diana.\nComplexo represivo Polycomb (PRC2).\nNo campo do silenciamento de xenes, o complexo represivo Polycomb 2, que \u00e9 unha das d\u00faas clases da familia de prote\u00ednas do grupo Polycomb (PcG), cataliza a di- e trimetilaci\u00f3n da histona H3 na lisina 27 (H3K27me2/me3). Ao unirse ao nucleosoma etiquetado con H3K27me2/3, a PRC1 (que tam\u00e9n \u00e9 un complexo da familia de prote\u00ednas PcG) cataliza a mono-ubiquitinilaci\u00f3n da histona H2A na lisina 119 (H2AK119Ub1), bloqueando a actividade da ARN polimerase II e dando lugar a unha supresi\u00f3n transcricional. As c\u00e9lulas nai embrionais con knockout para PcG non se diferencian eficazmente nas tres capas xerminais, e a deleci\u00f3n dos xenes PRC1 e PRC2 produce un incremento da expresi\u00f3n de xenes afiliados a li\u00f1axe e unha diferenciaci\u00f3n f\u00f3ra do programa normal. Presumiblemente, os complexos PcG son responsables da represi\u00f3n transcricional de xenes que promoven a diferenciaci\u00f3n e o desenvolvemento.\nGrupo de prote\u00ednas Trithorax (TrxG).\nAlternativamente, despois de recibiren sinais de diferenciaci\u00f3n, as prote\u00ednas PcG recr\u00fatanse nos promotores de factores de transcrici\u00f3n de pluripotencia. As c\u00e9lulas nai embrionais deficientes en PcG poden empezar a diferenciarse pero non poden manter o fenotipo diferenciado. Simultaneamente, os xenes que promocionan a diferenciaci\u00f3n e desenvolvemento son activados polos reguladores da cromatina do grupo Trithorax (TrxG) e perden a s\u00faa represi\u00f3n. As prote\u00ednas TrxG son recrutadas en rexi\u00f3ns con alta actividade transcricional, nas que catalizan a trimetilaci\u00f3n da histona H3 na lisina 4 (H3K4me3) e promoven a activaci\u00f3n de xenes por medio da acetilaci\u00f3n de histonas. As PcG e os complexos TrxG establecen unha competici\u00f3n directa e crese que son funcionalmente antagonistas, creando en loci que promoven o desenvolvemento e diferenciaci\u00f3n, o que se denomina \u201cdominio bivalente\u201d e fan que estes xenes sensibles sufran unha r\u00e1pida induci\u00f3n ou represi\u00f3n.\nMetilaci\u00f3n do ADN.\nA regulaci\u00f3n da expresi\u00f3n x\u00e9nica cons\u00e9guese ademais por medio de metilaci\u00f3n do ADN, na cal a metilaci\u00f3n mediada por ADN metiltransferase de residuos de citosina en dinucle\u00f3tidos CpG mant\u00e9n a represi\u00f3n heredable ao controlar a accesibilidade ao ADN. A maior\u00eda de sitios CpG en c\u00e9lulas nai embrionais non est\u00e1n metilados e parecen estar asociados con nucleosomas que levan H3K4me3. Despois da diferenciaci\u00f3n, un pequeno n\u00famero de xenes, como o OCT4 e o NANOG, est\u00e1n metilados e os seus promotores reprimidos para impedir a s\u00faa futura expresi\u00f3n. As c\u00e9lulas nai embrionais con metilaci\u00f3n deficiente entran rapidamente en apoptose despois da s\u00faa diferenciaci\u00f3n in vitro.\nPosicionamento de nucleosomas.\nA\u00ednda que a secuencia de ADN de case todas as c\u00e9lulas dun organismo \u00e9 a mesma, os patr\u00f3ns de uni\u00f3n dos factores de transcrici\u00f3n e os patr\u00f3ns correspondentes de expresi\u00f3n x\u00e9nica son diferentes. En grande medida, as diferenzas na uni\u00f3n de factores de transcrici\u00f3n est\u00e1n determinados pola accesibilidade \u00e1 cromatina dos seus sitios de uni\u00f3n por medio de modificaci\u00f3n de histonas e/ou factores pioneiros. En particular, \u00e9 importante saber se un nucleosoma est\u00e1 cubrindo un sitio de uni\u00f3n xen\u00f3mico ou non. Estudos recentes dilucidaron o papel do posicionamento de nucleosomas durante o desenvolvemento de c\u00e9lulas nai.\nPapel da sinalizaci\u00f3n no control epixen\u00e9tico.\nP\u00e9nsase que a sinalizaci\u00f3n celular infl\u00fae no proceso epixen\u00e9tico que goberna a diferenciaci\u00f3n celular. Esta influencia deber\u00eda existir, xa que \u00e9 razoable pensar que a sinalizaci\u00f3n extr\u00ednseca pode levar a unha remodelaci\u00f3n epixen\u00e9tica, igual que pode levar a cambios na expresi\u00f3n x\u00e9nica por medio da activaci\u00f3n ou represi\u00f3n de diferentes factores de transcrici\u00f3n. Disponse de poucos datos directos sobre os sinais espec\u00edficos que infl\u00faen no epixenoma, e a maior\u00eda do noso co\u00f1ecemento actual consiste en especulaci\u00f3ns sobre candidatos plausibles a reguladores da remodelaci\u00f3n epixen\u00e9tica. Neste artigo discutirase primeiro os principais candidatos que se cre est\u00e1n implicados na induci\u00f3n e o mantemento das c\u00e9lulas nai embrionais e da s\u00faa proxenie diferenciada, e despois verase un exemplo de v\u00edas de sinalizaci\u00f3n espec\u00edficas nas cales existe m\u00e1is evidencia directa deste papel no cambio epixen\u00e9tico.\nO primeiro candidato principal \u00e9 a v\u00eda de sinalizaci\u00f3n Wnt. A v\u00eda Wnt est\u00e1 implicada en todos os estadios de diferenciaci\u00f3n, e o ligando Wnt3a pode substitu\u00edr a sobreexpresi\u00f3n de c-Myc na xeraci\u00f3n de c\u00e9lulas nai pluripotentes inducidas. Por outra parte, a alteraci\u00f3n da \u00df-catenina, un compo\u00f1ente da v\u00eda de sinalizaci\u00f3n Wnt, d\u00e1 lugar a unha diminuci\u00f3n da proliferaci\u00f3n dos proxenitores neurais.\nOs factores de crecemento compo\u00f1en o segundo maior conxunto de candidatos para ser reguladores epixen\u00e9ticos da diferenciaci\u00f3n celular. Estes morf\u00f3xenos son fundamentais para o desenvolvemento, e incl\u00faen as prote\u00ednas morfoxen\u00e9ticas do \u00f3so, os factores de crecemento transformantes (TGFs), e os factores de crecemento de fibroblastos (FGFs). Os TGFs e FGFs mante\u00f1en a expresi\u00f3n de OCT4, SOX2, e NANOG por unha sinalizaci\u00f3n \"augas abaixo\" das prote\u00ednas Smad. A depleci\u00f3n de factores de crecemento promove a diferenciaci\u00f3n de c\u00e9lulas nai embrionais, mentres que os xenes con cromatina bivalente poden facerse m\u00e1is restritivos ou m\u00e1is permisivos na s\u00faa transcrici\u00f3n.\nOutras v\u00edas de sinalizaci\u00f3n consid\u00e9ranse tam\u00e9n candidatos principais. As citocinas factores inhibidores da leucemia est\u00e1n asociadas co mantemento das c\u00e9lulas nai embrionais de rato en estado indiferenciado. Isto cons\u00e9guese por medio da activaci\u00f3n nelas da v\u00eda Jak-STAT3, a cal \u00e9 necesaria e suficiente para manter a pluripotencia destas c\u00e9lulas nai embrionais de rato. O \u00e1cido retinoico pode inducir a diferenciaci\u00f3n das c\u00e9lulas embrionais humanas e de rato, e a sinalizaci\u00f3n Notch est\u00e1 implicada na proliferaci\u00f3n e autorrenovaci\u00f3n de c\u00e9lulas nai. Finalmente, a prote\u00edna Sonic hedgehog, ademais do seu papel como morf\u00f3xeno, promove a diferenciaci\u00f3n de c\u00e9lulas nai embrionarias e a autorrenovaci\u00f3n de c\u00e9lulas nai som\u00e1ticas.\nO problema \u00e9 que a posible intervenci\u00f3n destas v\u00edas de sinalizaci\u00f3n no cotrol da diferenciaci\u00f3n inf\u00edrese principalmente sobre a base do seu papel no desenvolvemento e diferenciaci\u00f3n celular. A\u00ednda que a regulaci\u00f3n epixen\u00e9tica \u00e9 necesaria para dirixir a diferenciaci\u00f3n celular, non \u00e9 suficiente para este proceso. A modulaci\u00f3n directa da expresi\u00f3n x\u00e9nica por medio da modificaci\u00f3n de factores de transcrici\u00f3n xoga un papel clave que debe distinguirse dos cambios epixen\u00e9ticos herdables que poden persistir mesmo en ausencia dos sinais ambientais orixinais. S\u00f3 hai uns poucos exemplos actualmente de v\u00edas de sinalizaci\u00f3n que orixinen cambios epixen\u00e9ticos que alteran o destino da c\u00e9lula, e un deles \u00e9 a expresi\u00f3n de Sonic hedgehog.\nA expresi\u00f3n de Shh (Sonic hedgehog) regula \u00e1 alza a produci\u00f3n de Bmi1, un compo\u00f1ente do complexo PcG, que reco\u00f1ece a H3K27me3. Isto ocorre dun modo dependente de Gli, xa que Gli1 e Gli2 son efectores de \"augas abaixo\" da v\u00eda de sinalizaci\u00f3n Hedgehog. En cultivo, Bmi1 media a capacidade da v\u00eda Hedgehog de promover a autorrenovaci\u00f3n das c\u00e9lulas nai mamarias humanas. Tanto en humanos coma en ratos, os investigadores mostraron que Bmi1 se expresa fortemente en c\u00e9lulas precursoras do gr\u00e1nulo cerebelar inmaturo. Cando a Bmi1 se lle fai un knocked out no rato, iso d\u00e1 lugar a unha alteraci\u00f3n do desenvolvemento cerebelar, produc\u00edndose significativas reduci\u00f3ns na masa cerebral postnatal xunto con anormalidades no control motor e o comportamento. Un estudo separado mostrou unha diminuci\u00f3n significativa da proliferaci\u00f3n de c\u00e9lulas nai neurais xunto cun incremento da proliferaci\u00f3n de astrocitos no rato Bmi nulo.\nEn resumo, o papel da sinalizaci\u00f3n no control epixen\u00e9tico do destino de diferenciaci\u00f3n da c\u00e9lula en mam\u00edferos desco\u00f1\u00e9cese en grande medida, mais hai varios exemplos que indican a probable existencia de tales mecanismos."}
{"id": "280697", "revid": "89787", "url": "https://gl.wikipedia.org/wiki?curid=280697", "title": "C\u00f3digo Hays", "text": "O Motion Picture Production Code (en galego, C\u00f3digo de produci\u00f3n de filmes), chamado popularmente Hays Code (C\u00f3digo Hayes) foi un conxunto de gu\u00edas de censura moral que gobernou a produci\u00f3n da meirande parte do cinema dos Estados Unidos de Am\u00e9rica realizado polos grandes estudios entre 1930 e 1968. A Motion Pictures Producers and Distributors of America (MPPDA), logo convertida na Motion Picture Association of America (MPAA), adoptou o c\u00f3digo en 1930, fac\u00e9ndoo obrigatorio en 1934 e abandon\u00e1ndoo en 1968 a favor do sistema de clasificaci\u00f3n da MPAA. A oficina que obrigaba ao cumprimento do c\u00f3digo cham\u00e1base popularmente Hays Office en referencia a William A. Hays, nome inapropiado porque a partir de que en 1934 Joseph Breen tomase o control creando a Breen Office, foi cando se volveu m\u00e1is r\u00edxido na censura dos filmes. O c\u00f3digo foi sendo abandonado a partir da d\u00e9cada de 1950.\nPrecedentes.\nEn 1922, despois dunha serie de filmes \u201cpicantes\u201d e esc\u00e1ndalos da vida real de estrelas do cinema, como a suposta violaci\u00f3n de Virginia Rappe por Roscoe \"Fatty\" Arbuckle, os estudios acolleron a Will H. Hays para recuperar a imaxe de Hollywood. A presi\u00f3n pol\u00edtica \u00eda en aumento, con lexisladores de 37 estados presentando case un cento de propostas de censura en 1921. Hays recib\u00eda 100 000 d\u00f3lares ao ano. Hays, director xeral de correos con Warren G. Harding e antigo l\u00edder do Comit\u00e9 Nacional Republicano, serviu durante 25 anos como presidente da MPPDA.\nA medida remedou a decisi\u00f3n da Major League Baseball de contratar o xu\u00edz Kenesaw Mountain Landis como comisionado da liga o ano anterior para silenciar as preguntas sobre a integridade do b\u00e9isbol tras o esc\u00e1ndalo das series mundias en 1919. Hays presentou un conxunto de recomendaci\u00f3ns, chamado \"a F\u00f3rmula\", que os estudios deb\u00edan de tomar en consideraci\u00f3n, e pediu aos cineastas que describisen \u00e1 s\u00faa oficina o argumento dos filmes que estaban a planear. O Tribunal Supremo xa decidira en 1915 que a liberdade de expresi\u00f3n non se estend\u00eda aos filmes.\nNova York converteuse no primeiro estado en crear un comit\u00e9 de censura en 1921, seguido por Virxinia o ano seguinte. Na d\u00e9cada de 1920 o teatro de Nova York, logo adaptado \u00e1 pantalla, estaba cheo de espect\u00e1culos en topless, palabras malsoantes, temas adultos e di\u00e1logos suxestivos.\nEn 1927, Hays suxeriu aos executivos dos estudios que formasen un comit\u00e9 para discutir sobre a censura. Irving G. Thalberg de Metro Goldwyn Mayer (MGM), Sol Wurtzel de Fox, e E. H. Allen de Paramount responderon colaborando na redacci\u00f3n da listaxe que chamaron \"Don'ts and Be Carefuls\". A listaxe foi aprobada pola Federal Trade Commission (FTC), e Hays creou o Studio Relations Committee (SRC) para supervisar a s\u00faa posta en marcha. Por\u00e9n a\u00ednda non hab\u00eda forma de facer cumprir os principios.\n\"Non\" e \"Ten coidado\".\nO c\u00f3digo enumeraba unha serie de puntos co\u00f1ecidos coma os \"Don'ts\" (\u201cNon\u201d) e \"Be Carefuls\" (\u201cTen coidado\u201d):\nCreaci\u00f3n do c\u00f3digo e os seus contidos.\nEn 1929, Martin Quigley, editor do \"Motion Picture Herald\" e o xesu\u00edta Daniel A. Lord crearon un c\u00f3digo e envi\u00e1rono aos estudios. Lord estaba especialmente preocupado polos efectos do cinema falado nos nenos. En febreiro do ano seguinte, varios xefes dos estudios, inclu\u00edndo Irving Thalberg da Metro-Goldwyn-Mayer (MGM), reun\u00edronse con Lord e Quigley. Tras varias revisi\u00f3ns aceptaron as suxesti\u00f3ns do c\u00f3digo, en parte para evitar a intervenci\u00f3n gobernamental. Era responsabilidade da SRC supervisar a produci\u00f3n dos filmes e aconsellar a realizaci\u00f3n de cambios ou cortes. O 31 de marzo, a MPPDA aceptou acatar o c\u00f3digo.\nO c\u00f3digo dividiuse en d\u00faas partes. A primeira foi un conxunto de principios xerais (\"correct standards of life\", normas correctas da vida) que prohib\u00edan un filme pola \u201creduci\u00f3n dos aspectos morais daqueles que o vexan\u201d. A segunda parte, aplicaci\u00f3ns particulares, era unha listaxe dos temas que non pod\u00edan aparecer en pantalla. Indic\u00e1base que a creaci\u00f3n dunha pol\u00edtica de \u201cs\u00f3 adultos\u201d ser\u00eda ineficaz e de dif\u00edcil posta en funcionamento. Por\u00e9n, permitiuse a posibilidade da realizaci\u00f3n dun cinema inspirado polo delito dentro dunhas limitaci\u00f3ns.\nO c\u00f3digo non s\u00f3 buscaba que pod\u00eda ser amosado, sen\u00f3n tam\u00e9n promover os valores tradicionais. Por este motivo, as relaci\u00f3n sexuais extramatrimonias eran presentadas sen atractivo nin paix\u00f3n, as acci\u00f3ns criminais ti\u00f1an que ser castigadas e non aparecer un criminal simp\u00e1tico para o p\u00fablico e as figuras de autoridade non pod\u00edan representarse comicamente ou como malvados, ag\u00e1s se quedaba claro que eran personaxes excepcionais, e non a regra xeral.\nO tema recorrente do c\u00f3digo, escrito en ton cat\u00f3lico, era \u201cque desde o principio ao fin, o p\u00fablico se sentise seguro de que o mal \u00e9 o incorrecto e o bo o correcto\u201d. Un anexo do c\u00f3digo regulaba tam\u00e9n as imaxes dos anuncios.\nAplicaci\u00f3n.\nO Hollywood pre-c\u00f3digo.\nOs homes que vixiaban a execuci\u00f3n do c\u00f3digo, Jason Joy e o seu sucesor, Dr. James Wingate non eran especialmente entusiastas e en ocasi\u00f3ns tam\u00e9n eran ineficaces. O primeiro filme que revisou a oficina, \"The Blue Angel\", que foi revisado por Joy sen obxecci\u00f3ns, foi considerado indecente por un censor de California. A\u00ednda que houbo casos nos que Joy necociou cortes e fixo unha lista de limitaci\u00f3ns definida pero frouxa, unha significativa cantidade de material morboso chegou \u00e1s pantallas. Joy ti\u00f1a que revisar cincocentos filmes cada ano cun pequeno equipo e pouco poder. El estaba disposto a traballar cos estudios, e a s\u00faa escritura creativa levouno a ser contratado pola Fox. Na outra banda, Wingate loitaba para manterse ao d\u00eda na morea de gui\u00f3ns que lle chegaban, ata o punto de que o xefe de produci\u00f3n da Warner Bros., Darryl Zanuck, lle escribiu unha carta suplic\u00e1ndolle que seguise o ritmo. En 1930 a oficina Hays non ti\u00f1a autoridade para ordenar aos estudios que quitasen material dos filmes e en lugar diso traballaba razoando e \u00e1s veces suplicando con eles. Para complicar o asunto, os chamamentos pu\u00f1an a responsabilidade na decisi\u00f3n final nas mans dos estudios.\nUn factor que fac\u00eda ignorar o c\u00f3digo era o feito de que alg\u00fans atopaban a censura puritana, debido \u00e1s actitudes libertinas dos anos vinte e principios dos trinta. Ademais, posto que os filmes que conti\u00f1an temas picantes e violentos vend\u00edas billetes, semellaba razoable seguir fac\u00e9ndoos.\nEra Breen.\nO 13 de xu\u00f1o de 1934 emendouse o c\u00f3digo para establecer que os filmes estreados a partir do 1 de xullo ti\u00f1an que obter o certificado de aprobaci\u00f3n. Durante m\u00e1is de trinta anos, practicamente todos os filmes producidos nos Estados Unidos estiveron adheridos ao sistema. O c\u00f3digo non foi creado ou obrigado por ning\u00fan goberno, sen\u00f3n que os propios estudios preferiron a autorregulaci\u00f3n para evitar unha posible censura gobernamental.\nJoseph Ignatius Breen (1888\u20131965) foi elixido ese mesmo ano xefe da nova Production Code Administration (PCA). Baixo o seu liderado, que durou ata a s\u00faa xubilaci\u00f3n en 1954, a obrigaci\u00f3n do c\u00f3digo volveuse m\u00e1is r\u00edxida, chegando a modificar a personaxe de animaci\u00f3n Betty Boop. O poder de Breen de cambiar gui\u00f3ns e escenas enfadou moitos guionistas e directores.\nO primeiro gran filme que sufriu a censura de Breen foi \"Tarzan and His Mate\", no que unhas breves escenas de nudez cunha dobre de corpo de Maureen O'Sullivan tiveron que ser cortadas. O western de Howard Hughes \"The Outlaw\" (1943) atrasou a s\u00faa estrea varios anos ata que Hughes convenceu a Breen que o problema do filme, os peitos de Jane Russell non \u00edan contro o c\u00f3digo. Breen influ\u00edu tam\u00e9n a produci\u00f3n do filme \"Casablanca\", obxectando calquera referencia expl\u00edcita a que Rick e Ilsa pasaran a noite xuntos en Par\u00eds ou os favores sexuais que recib\u00eda o capit\u00e1n Renault das que lle ped\u00edan axuda. Finalmente ambos os dous temas aparecen implicitamente. A adhesi\u00f3n ao c\u00f3digo garant\u00eda que non hab\u00eda ningunha posibilidade de que Rick e Ilsa consumaran o seu amor ad\u00faltero, facendo inevitable o final e creando unha das escenas m\u00e1is famosas do filme.\nO PCA tam\u00e9n actuou en casos de censura pol\u00edtica. Cando a Warner Bros. quixo realizar un filme sobre os campos de concentraci\u00f3n da Alema\u00f1a nazi, a oficina prohibiuno porque non pod\u00edan amosarse de xeito desfavorable instituci\u00f3ns ou personaxes destacados doutros pa\u00edses. Esta pol\u00edtica evitou a realizaci\u00f3n de moitos filmes antinazis\nCando Breen se retirou pola s\u00faa sa\u00fade foi substitu\u00eddo por Geoffrey Shurlock.\nDeclive do c\u00f3digo.\nHollywood traballou dentro dos l\u00edmites do c\u00f3digo ata que a finais da d\u00e9cada de 1950 o cinema tivo que se enfrontar a serias ameazas. A primeira chegou da televisi\u00f3n, que non obrigaba os cidad\u00e1ns a deixar a casa para ver filmes, polo que Hollywood precisaba ofrecer ao p\u00fablico algo que non puideser ver na televisi\u00f3n, moito m\u00e1is restritiva que o cinema. Ademais, cada vez hab\u00eda m\u00e1is filmes estranxeiros, como \"Ladr\u00f3n de bicicletas\", \"Hon dansade en sommar\" ou \"Un ver\u00e1n con M\u00f3nica\". A integraci\u00f3n vertical da industria do cinema violaba as leis antimonopolio e os estudios v\u00edronse obrigados a desprenderse dos cines que posu\u00edan en 1948. Por isto non pod\u00edan deixar f\u00f3ra os filmes estranxeiros, que non estaban obrigados a seguir o c\u00f3digo.\nA lei antimonopolio tam\u00e9n axudou ao incremento das salas de arte independentes, que exhib\u00edan filmes art\u00edsticos de personaxes como Andy Warhol, que traballaban f\u00f3ra do sistema de estudios. En 1952, no caso \"Joseph Burstyn, Inc. v. Wilson\", o Tribunal Supremo decidiu que non pod\u00eda prohibir a curtametraxe \"Il miracolo\", inclu\u00edda no filme \"O amor\" de Roberto Rossellini.\nNesa mesma d\u00e9cada, a cultura estadounidense cambiou. Un boicot da National Legion of Decency xa non garant\u00eda o fracaso dun filme e varios aspectos do c\u00f3digo xa non era tab\u00fa. En 1956 reescribiuse o c\u00f3digo para aceptar aspectos como a mestizaxe, o adulterio e a prostituci\u00f3n. Comezaron a aparecer m\u00e1is filmes expl\u00edcitos como \"Anatom\u00eda dun asasinato\" (1959), \"De s\u00fapeto, o \u00faltimo ver\u00e1n\" (1959), e \"The Dark at the Top of the Stairs\" (1961). Os filmes de Otto Preminger violaban continuamente o c\u00f3digo, como \"The Moon Is Blue\" e \"The Man with the Golden Arm\". En 1959 \"Con saias e a rachar\", de Billy Wilder non recibiu a aprobaci\u00f3n da MPAA pero a\u00ednda as\u00ed foi un \u00e9xito comercial.\nEn 1964 o filme de Sidney Lumet sobre o holocausto \"The Pawnbroker\" protagonizado por Rod Steiger foi inicialmente prohibido por d\u00faas escenas nas que as actrices Linda Geiser e Thelma Oliver mostraban o seu peito espido e mais outra escena sexual entre Oliver e Jaime S\u00e1nchez. Finalmente permitiuse a s\u00faa exhibici\u00f3n como \"caso especial e \u00fanico\". O filme de 1966 \"\u00bfQuen teme a Virginia Woolf?\", foi o primeiro en levar a etiqueta SMA (\"suxerida para audiencias maduras\").\nAbandono do c\u00f3digo.\nA finais da d\u00e9cada de 1960, a obrigatoriedade volv\u00e9rase imposible e o c\u00f3digo abandonous totalmente. A MPAA comezou a traballar nun sistema de clasificaci\u00f3n restritivo. O 1 de novembro de 1968 entrou en vigor con catro categor\u00edas: \"G\" para a audiencia xeral, \"M\" para contidos adultos (\u201cmaduros\u201d), \"R\" para os restrinxidos (non se admit\u00edan menores de 17 non acompa\u00f1ados por un adulto) e \"X\" para contidos sexuais expl\u00edcitos. En 1969, o filme sueco \"Jag \u00e4r nyfiken \u2013 en film i gult\", dirixido por Vilgot Sj\u00f6man, foi inicialmente prohibido nos Estados Unidos pola s\u00faa descrici\u00f3n da sexualidade; por\u00e9n a decisi\u00f3n foi revogada polo Tribunal Supremo. En 1970, a causa da confusi\u00f3n no significado de \u201caudiencias maduras\u201d, a clasificaci\u00f3n \"M\" foi cambiada por \"GP\", e en 1972 por \"PG\" (\u201csux\u00edrese gu\u00eda paterna\u201d)."}
{"id": "280699", "revid": "47401", "url": "https://gl.wikipedia.org/wiki?curid=280699", "title": "Dogma 95", "text": "O Dogma 95 () foi un movemento cinematogr\u00e1fico de vangarda iniciado en 1995 polos directores dinamarqueses Lars von Trier e Thomas Vinterberg, que crearon o \"Manifesto Dogma 95\" e o \"voto de castidade\" (). No intento de recoller a \"pureza\" do cinema, lonxe de artificios ou complexidades t\u00e9cnicas. Estas eran regras para crear unha cinematograf\u00eda baseada nos valores tradicionais de gui\u00f3n, actuaci\u00f3n e tema, exclu\u00edndo o uso de efectos especiais elaborados ou tecnolox\u00eda, coa esperanza de que a industria dese de novo o poder ao artista como oposici\u00f3n ao estudio. Tras von Trier e Vinterberg un\u00edronse outros directores como Kristian Levring e S\u00f8ren Kragh-Jacobsen, que formaron o Colectivo Dogma 95 ou Dogme Brethren.\nHistoria.\nLars von Trier e Thomas Vinterberg escribiron e asinaron o manifesto e os seus votos. Vinterberg dixo que os escribiron en 45 minutos. O movemento presentado en Par\u00eds o 13 de marzo de 1995 na conferencia \"Le cin\u00e9ma vers son deuxi\u00e8me si\u00e8cle\". O mundo do cinema reun\u00edrase para celebrar o centenario desa arte e contemplar o futuro do cinema comercial. Chamado a falar sobre este tema, Lars von Trier lanzou a un p\u00fablico perplexo, panfletos vermellos anunciando o \"Dogma 95\".\nO primeiro filme do movemento (Dogme #1) foi \"Festen\", de Vinterberg, en 1998, que recibiu grandes cr\u00edticas e ga\u00f1ou o premio do xurado no Festival de Cannes. O actor e director franco-estadounidense Jean-Marc Barr foi o primeiro estranxeiro en dirixir un filme Dogma, \"Lovers\" (1999) (Dogme #5). O director galego Juan Pinz\u00e1s filmou a trilox\u00eda \"Era outra vez\" (2000), \"D\u00edas de voda\" (2002) e \"O desenlace\" (2005).\nA finais da d\u00e9cada do 2000 a chegada da tecnolox\u00eda de v\u00eddeo en c\u00e1maras fotogr\u00e1ficas contribu\u00edu ao aumento de filmes e curtametraxes seguindo en maior ou menor medida as regras do manifesto. Por\u00e9n, debido aos avances tecnol\u00f3xicos e \u00e1 calidade a est\u00e9tica destas produci\u00f3ns est\u00e1 moi afastada dos filmes rodados en cinta.\nObxectivos e regras.\nO obxectivo do movemento \u00e9 purificar a arte cinematogr\u00e1fica, rexeitando os efectos especiais e as modificaci\u00f3ns na posproduci\u00f3n. As dez regras que deb\u00eda cumprir un filme para ser considerado Dogma segundo o \"Voto de Castidade,\" son:\nUsos e abusos.\nAs regras foron rotas desde o primeiro filme Dogma producido. Por exemplo, Vinterberg \u201cconfesou\u201d que durante unha escena de \"Festen\" cubriu unha xanela, o que deu \u00e1 escena unha iluminaci\u00f3n especial. Von Trier usou a m\u00fasica de \"Le Cygne\" de Camille Saint-Sa\u00ebns no filme \"Idioterne\".\nDesde o trix\u00e9simo primeiro filme Dogma (2002) un cineasta xa non necesita que a s\u00faa obra sexa verificada e identificada como dentro do movemento. Os fundadores orixinais comezaron a traballar en novos proxectos experimentais e o movemento rompeuse en 2005.\nFilmes e directores.\nOs principais filmes do movemento foron:\nAlg\u00fans dos directores adheridos ao grupo foron Thomas Vinterberg, Lars von Trier, S\u00f8ren Kragh-Jacobsen, Kristian Levring, Jean-Marc Barr, Anthony Dod Mantle, Paprika Steen, Harmony Korine, Susanne Bier e Richard Martini."}
{"id": "280704", "revid": "98629", "url": "https://gl.wikipedia.org/wiki?curid=280704", "title": "Meet Joe Black", "text": "Meet Joe Black \u00e9 un filme estadounidense dirixido por Martin Brest que se estreou en 1998. Foi producido por Universal Studios e est\u00e1 vagamente baseado no filme de 1934 \"Death Takes a Holiday\". Est\u00e1 protagonizado por Brad Pitt, Anthony Hopkins e Claire Forlani. Foi o segundo encontro entre Hopkins e Pitt nunha longametraxe dende \"Legends of the Fall\".\nSinopse.\nWilliam Parrish (Anthony Hopkins) \u00e9 un poderoso magnate cuxa vida se ve alterada pola chegada dun misterioso rapaz chamado Joe Black (Brad Pitt) que se namora da s\u00faa filla (Claire Forlani). En realidade, Joe \u00e9 a personificaci\u00f3n da morte que ten unha misi\u00f3n que cumprir xunto a William Parrish."}
{"id": "280707", "revid": "839", "url": "https://gl.wikipedia.org/wiki?curid=280707", "title": "Metr\u00f3pole latina de Halicz", "text": ""}
{"id": "280708", "revid": "54334", "url": "https://gl.wikipedia.org/wiki?curid=280708", "title": "Interiores holandeses", "text": "Os Interiores holandeses \u00e9 unha serie de tres pinturas realizadas por Joan Mir\u00f3 no ver\u00e1n de 1928 despois dunha viaxe por B\u00e9lxica e os Pa\u00edses Baixos, inspiradas polos pintores flamenglos do s\u00e9culo XVII. O \"Interior holand\u00e9s I\" \u00e9 unha reinterpretaci\u00f3n da obra \"O tanxedor de la\u00fade\" de Martensz Sorgh (1661); o \"Interior holand\u00e9s II\" \u00e9 unha versi\u00f3n de \"Nenos aprend\u00e9ndolle a bailar a un gato\" de Jan Steen (1665); e o \"Interior holand\u00e9s III\" est\u00e1 inspirado na obra do mesmo autor, \"Moza no ba\u00f1o\" (1659). A\u00ednda que esta non \u00e9 a primeira vez que un pintor se inspira no traballo doutro, a relaci\u00f3n entre os mestres da Idade de Ouro holandesa e un dos artistas m\u00e1is vangardistas do s\u00e9culo XX foi motivo de interese para os estudosos.\nA\u00ednda que, a primeira vista, os \"Interiores holandeses\" non parecen gardar unha similitude coas s\u00faas obras flamengas de referencia, unha an\u00e1lise dos personaxes e obxectos pon de manifesto que Mir\u00f3 recolleu todos eles para representalos dentro da s\u00faa propia fantas\u00eda, tal como o demostran a serie de debuxos preparatorios."}
{"id": "280710", "revid": "27155", "url": "https://gl.wikipedia.org/wiki?curid=280710", "title": "Ergastoplasma", "text": ""}
{"id": "280711", "revid": "38330", "url": "https://gl.wikipedia.org/wiki?curid=280711", "title": "Mitsukurina owstoni", "text": " #REDIRECCI\u00d3N quenlla foci\u00f1uda"}
{"id": "280712", "revid": "23204", "url": "https://gl.wikipedia.org/wiki?curid=280712", "title": "Gran Premio de M\u00f3naco de 2014", "text": "O Gran Premio de M\u00f3naco de 2014 (formalmente o Formula 1 Grand Prix de Monaco 2014) \u00e9 unha carreira de F\u00f3rmula 1 que se celebrou o 25 de maio de 2014 no Circu\u00edto de M\u00f3naco, Monte Carlo, Principado de M\u00f3naco. \u00c9 a sexta carreira do Campionato Mundial de F\u00f3rmula 1 de 2014.\nResumo da carreira.\nPrevia.\nDo mesmo xeito que no Gran Premio de M\u00f3naco de 2013, o fornecedor de pneum\u00e1ticos Pirelli trouxo o amarelo brando como o pneum\u00e1tico \"prime\" m\u00e1is duro e o composto s\u00faper brando de cor vermella o pneum\u00e1ticos \"option\", tal como fixeron nos dous anos anteriores. Foi a segunda vez na tempada na que o composto s\u00faper brando utilizouse nun fin de semana.\nLogo de conclu\u00edda a sesi\u00f3n de cualificaci\u00f3n, Nico Rosberg foi investigado polos comisarios despois de que se sa\u00edse e provocara unha bandeira amarela nos \u00faltimos instantes da sesi\u00f3n, que custoulle a Lewis Hamilton a oportunidade de lograr a pole position. pero, non se aplicou ningunha penalizaci\u00f3n. Daniil Kvyat recibiu unha reprimenda por obstaculizar a Pastor Maldonado durante a primeira parte da cualificaci\u00f3n, mentres que Marcus Ericsson recibiu dous puntos de penalizaci\u00f3n, e comezou desde o pit lane por causar unha colisi\u00f3n con Felipe Massa.\nCarreira.\nPastor Maldonado quedou parado na grella antes da volta de quecemento de xeito non comezou a carreira. Nico Rosberg liderou por diante de Lewis Hamilton e Daniel Ricciardo desde a pole, pero Kimi Raikkonen pasou de sexto ao cuarto lugar por diante do seu compa\u00f1eiro de equipo Fernando Alonso e o campi\u00f3n mundial Sebastian Vettel. Na 1\u00aa volta Sergio P\u00e9rez sa\u00eduse en Mirebeau e foi alcanzado por Jenson Button cando daba marcha atr\u00e1s para volver \u00e1 carreira, foi necesario que sa\u00edra o coche de seguridade, P\u00e9rez retirouse da carreira e os coches de Adrian Sutil e Romain Grosjean resultaron danados. Vettel sufriu un problema co seu turbo e retirouse na 5\u00aa volta.\nRaikkonen superou a Ricciardo cando marchou o coche de seguridade a quedou na terceira posici\u00f3n por detr\u00e1s dos dous coches de Mercedes que comezaron a afastarse. Sutil comezou a ascender desde o fondo do pelot\u00f3n logo da s\u00faa parada en boxes adiantando a Grosjean e Marcus Ericsson na forquita, pero na volta 23 perdeu o control sa\u00edndo do t\u00fanel e estrelouse na Nouvelle Chicane obrigando a sa\u00edr \u00f3 coche de seguridade por segunda vez.\nTodo o mundo entrou en boxes co coche de seguridade, ag\u00e1s Felipe Massa. Raikkonen tivo que entrar en boxes d\u00faas veces despois de que fora golpeado por Jules Bianchi e tivera unha picada, o que deu lugar a que caera ao fondo do pelot\u00f3n. Jean-Eric Vergne recibiu un drive-through por unha sa\u00edda perigosa de boxes no cami\u00f1o de Kevin Magnussen.\nRosberg e Hamilton, unha vez m\u00e1is se afastaban con Ricciardo terceiro e Alonso cuarto. Felipe Massa fixo a s\u00faa primeira parada en boxes logo de 40 voltas. Vergne sufriu un fallo de motor na volta 50 o que provocou a s\u00faa cuarta retirada en 6 carreiras, igualando a Sutil. Valtteri Bottas foi adiantado por Esteban Guti\u00e9rrez, Raikkonen e Massa, que estaba con pneum\u00e1ticos novos, cando o motor de Bottas fallou na volta 55. Logo Guti\u00e9rrez estrelouse na Rascasse na volta 59 o que lle impediu lograr os seus primeiros puntos da tempada cando marchaba noveno. Isto levou ao Marussia de Jules Bianchi ata o 10\u00ba posto, ser\u00eda a primeira vez que Marussia lograra puntos, pero recibiu unha penalizaci\u00f3n de 5 segundos por unha sanci\u00f3n durante a sa\u00edda do coche de seguridade que o deixaba no 11\u00ba posto.\nJenson Button pasou o seu compa\u00f1eiro de equipo Magnussen na curva 1, subindo ata sexto posto, e logo Raikkonen tratou de facer o mesmo na forquita, pero foise contra a barreira encerrando a Magnussen. Tanto Raikkonen como Magnussen lograron sa\u00edr da barreira, dando marcha atr\u00e1s, pero perderon moito tempo, pasando Bianchi a oitavo e Grosjean a noveno. Raikkonen perdeu unha volta xa que tivo que entrar en boxes para a s\u00faa reparaci\u00f3n.\nMentres tanto, na fronte, Hamilton rodaba ao redor dun segundo detr\u00e1s de Rosberg como na maior parte da carreira con Ricciardo case 15 segundos por detr\u00e1s dos dous, pero a Hamilton entroulle un lixo no seu ollo a 12 voltas para o final o que significou que desacelerou, permitindo a Ricciardo, na volta 73 a 5 voltas para o final situarse xusto detr\u00e1s de el, con todo Hamilton logrou aguantar para lograr o segundo lugar na li\u00f1a de meta, mentres que Ricciardo terminou terceiro.\nRosberg ga\u00f1ou o seu segundo Gran Premio de M\u00f3naco consecutivo e retomou o liderado do campionato. S\u00f3 Hamilton, Ricciardo, e Alonso, cuarto, terminaron sen ser dobrados polo l\u00edder. Nico H\u00fclkenberg terminou quinto, mantendo baixo control a Button (6\u00ba). Massa terminou s\u00e9timo, Bianchi terminou oitavo, pero recibiu unha segunda penalizaci\u00f3n de 5 segundos de tempo, que o fixo caer ao noveno posto, detr\u00e1s de Grosjean, a\u00ednda as\u00ed anotou o seu primeiro punto e o de Marussia na s\u00faa andaina na F\u00f3rmula 1. Magnussen recuperouse para terminar 10\u00ba, co novato Marcus Ericsson 11\u00ba."}
{"id": "280713", "revid": "15490", "url": "https://gl.wikipedia.org/wiki?curid=280713", "title": "Le Carnaval de Arlequim", "text": "Le Carnaval de Arlequim \u00e9 unha pintura ao \u00f3leo de Joan Mir\u00f3 realizada entre 1924 e 1925. \u00c9 unha das pinturas surrealistas do artista, e est\u00e1 preservada na Galer\u00eda de Arte Albright-Knox, Buffalo."}
{"id": "280714", "revid": "15490", "url": "https://gl.wikipedia.org/wiki?curid=280714", "title": "Pinturas murais do sol e da l\u00faa", "text": "As pinturas murais do sol e da l\u00faa son unha parella de murais cer\u00e1micos dese\u00f1ados polo artista catal\u00e1n Joan Mir\u00f3 e Josep Llorens Artigas tras conseguir Par\u00eds, en 1955, ga\u00f1ar coa s\u00faa proposta para se converter en sede da UNESCO. Os murais ser\u00e1n inaugurados en 1958 e a\u00ednda que instalados inicialmente na Place de Fontenoy, acabaron mudando para dentro do predio para protexelos das intemperies e choiva \u00e1cida."}
{"id": "280716", "revid": "5863", "url": "https://gl.wikipedia.org/wiki?curid=280716", "title": "Goofy", "text": "Goofy \u00e9 un personaxe de animaci\u00f3n, un can da raza Bloodhound de debuxos animados creado polos Estudios Walt Disney coma compa\u00f1eiro de Mickey Mouse. O seu nome orixinal era \"Dippy Dawg\" mais mudouse despois ao de \"Goofy Goof\". Apareceu por vez primeira co nome Dippy Dawg en 1933, na revista \"Mickey Mouse Magazine\" . Tam\u00e9n apareceu como corepresentante na curtametraxe \"Mickey\u00b4s Revue\" dirixida por Wilfred Jackson.\n\u00c9 un antiheroe bo mais inxenuo, que vive no seu mundo e protagoniza gags de humor branco, baseados en ca\u00eddas, malentendidos e bromas infant\u00eds. Tam\u00e9n acostuma dar consellos morais aos nenos e aparece coma bo pai, co seu fillo Max Goof. Ser\u00eda unha ficcionalizaci\u00f3n do home familiar de clase media americano. Apareceu en diversas pel\u00edculas de animaci\u00f3n e incluso coma personaxe dun videoxogo. \u00c1s veces transf\u00f3rmase nun superheroe, Supergoofy, sen que quede claro se esta identidade \u00e9 froito ou non da s\u00faa fantas\u00eda."}
{"id": "280717", "revid": "23204", "url": "https://gl.wikipedia.org/wiki?curid=280717", "title": "A esperanza dun home condenado", "text": "A esperanza dun home condenado \u00e9 unha serie de tres pinturas de Joan Mir\u00f3, en 1974, que agora forman parte da colecci\u00f3n permanente da Fundaci\u00f3 Joan Mir\u00f3, en Barcelona."}
{"id": "280718", "revid": "56817", "url": "https://gl.wikipedia.org/wiki?curid=280718", "title": "Muller e paxaro", "text": "Muller e paxaro (en ) foi a \u00faltima obra de grandes proporci\u00f3ns do polifac\u00e9tico artista catal\u00e1n Joan Mir\u00f3. A obra foi inaugurada en 1983 sen a presenza do seu autor debido aos graves problemas de sa\u00fade que padec\u00eda, morrendo meses despois da inauguraci\u00f3n \u00e1 idade de 90 anos.\n\"Muller e paxaro\" foi unha das primeiras expresi\u00f3ns p\u00fablica de arte da Barcelona da era democr\u00e1tica. Situada no parque de Joan Mir\u00f3 (antigo parque do Escorxador), ao p\u00e9 dun gran lago artificial, a escultura foi realizada en formig\u00f3n e, con 22 metros de altura, representa unha forma feminina con sombreiro e, sobre este, a imaxe dun paxaro. A silueta de muller soluci\u00f3nase cunha forma de folla alongada e foncha. Por todo o seu exterior, a escultura enc\u00f3ntrase recuberta con cer\u00e1mica de cores vermellas, amarelas, verdes e azuis (as m\u00e1is com\u00fans do artista) tratadas como \"trencad\u00eds\" e realizados polo ceramista Joan Gardy Artigas."}
{"id": "280719", "revid": "98629", "url": "https://gl.wikipedia.org/wiki?curid=280719", "title": "Ealing Studios", "text": "Ealing Studios \u00e9 unha compa\u00f1\u00eda brit\u00e1nica de produci\u00f3n de cinema e televisi\u00f3n situada en Ealing Green en West London. Will Barker mercou o White Lodge en Ealing Green en 1902 como base para a rodaxe de filmes e desde ent\u00f3n foi empregado para ese fin. \u00c9 o estudio de produci\u00f3n m\u00e1is antigo de uso continuo en todo o mundo, e os actuais escenarios comezaron a usar o son en 1931. Son especialmente co\u00f1ecidos polos filmes producidos nos anos posteriores \u00e1 segunda guerra mundial, como \"Kind Hearts and Coronets\" (1949), \"Passport to Pimlico\" (1949), \"The Lavender Hill Mob\" (1951) e \"The Ladykillers\" (1955).\nHistoria.\nPrimeiros anos.\nO lugar foi ocupado polos Will Barker Studios desde 1902. a partir de 1929 foron adquiridos polo produtor teatral Basil Dean, que fundou a Associated Talking Pictures Ltd. con Stephen Courtauld e Reginald Baker. En 1931 constru\u00edron os Ealing Studios, levando al\u00f3 toda a produci\u00f3n a partir do mes de decembro. Cando marchou Dean en 1938 sendo substitu\u00eddo por Michael Balcon da MGM, xa se fixeran uns sesenta filmes, co nome da ATP. Balcon comezou a producir filmes co nome de Ealing Studios. En 1944 a compa\u00f1\u00eda foi absorbida por Rank Organisation.\nNas d\u00e9cadas de 1930 e 1940, Ealing produciu moitas comedias con estrelas como Gracie Fields, George Formby, Jr., Stanley Holloway e Will Hay, que estableceran a s\u00faa sona noutros campos do espect\u00e1culo. A compa\u00f1\u00eda foi tam\u00e9n fundamental na creaci\u00f3n de filmes documentais durante a guerra, como \"Went the Day Well?\" (1942), \"The Foreman Went to France\" (1942), \"Undercover\" (1943), e \"San Demetrio London\" (1943). Na posguerra lanzouse \u00e1 realizaci\u00f3n de comedias, que se converteron na marca da casa, con frecuencia sat\u00edricas e nas que se reflicten aspectos do car\u00e1cter e a sociedade brit\u00e1nica. A primeira foi \"Hue and Cry\" (1947) e a \u00faltima \"Barnacle Bill\" en 1956. Por\u00e9n, os filmes m\u00e1is lembrados foron os producidos nos anos intermedios: \"Whisky Galore!\" (1949), \"Passport to Pimlico\" (1949), \"Kind Hearts and Coronets\" (1949), \"The Lavender Hill Mob\" (1951), \"The Man in the White Suit\" (1951), \"The Titfield Thunderbolt\" (1953), \"The Cruel Sea\" (1953) e \"The Ladykillers\" (1955).\nDe 1955 a 1995.\nEn 1955 a BBC comprou os estudios, e al\u00ed estableceu o seu departamento de cinema; realiz\u00e1ronse 56 filmes neses estudios. Tam\u00e9n sa\u00edron programas como \"\" e \"Z-Cars\".\nBuscando reducir custos e estudios, a BBC decidiu vender Ealing Studios.\nDesde 1995.\nOs estudios foron comprados por NFTS e a mediados da d\u00e9cada de 2000 por un consorcio liderado por Fragile Films' Uri Fruchtmann e Barnaby Thompson, Harry Handelsman e John Kao, coa idea de revivir o estudio. Desde ent\u00f3n o estudio comezou a producir de novo filmes como \"Lucky Break\" (2001) ou \"The Importance of Being Earnest\" (2002)."}
{"id": "280720", "revid": "38330", "url": "https://gl.wikipedia.org/wiki?curid=280720", "title": "Muller e Paxaro", "text": ""}
{"id": "280721", "revid": "23204", "url": "https://gl.wikipedia.org/wiki?curid=280721", "title": "Bollywood", "text": "Bollywood \u00e9 o nome co que se co\u00f1ece a industria cinematogr\u00e1fica en lingua hindi establecida en Mumbai, a cidade m\u00e1is poboada da India. En ocasi\u00f3ns empr\u00e9gase incorrectamente o termo para referirse \u00e1 totalidade do cinema da India que incl\u00fae outros centros de produci\u00f3n en m\u00faltiples linguas. \nBollywood \u00e9 un dos maiores centros de produci\u00f3n de cinema en todo o mundo, superando incluso a industria cinematogr\u00e1fica estadounidense.\nOrixe do nome.\nO nome \"Bollywood\" \u00e9 un portmanteau derivado de Bombay, antigo nome de Mumbai, e Hollywood, centro da industria estadounidense. Por\u00e9n, ao contrario de Hollywood, Bollywood non \u00e9 un lugar f\u00edsico. O nome de Bollywood segue o esquema de \"Tollywood\", nome empregado desde 1932 para referirse ao cinema de Bengala occidental, baseado en Tollygunge, Calcuta. Na actualidade Tollywood empr\u00e9gase para referirse \u00e1 industria telugu en Andhra Pradesh.\nO termo Bollywood ten a s\u00faa orixe na d\u00e9cada de 1970 cando India superou os Estados Unidos como maior produtora mundial.\nHistoria.\nO primeiro filme indio foi \"Raja Harishchandra\" (1913), de Dadasaheb Phalke. Na d\u00e9cada de 1930 film\u00e1banse m\u00e1is de 200 filmes cada ano. O primeiro filme sonoro \"Alam Ara\", de Ardeshir Irani (1931), foi un grande \u00e9xito comercial. Bollywood e toda a industria rexional adaptouse rapidamente ao cinema sonoro.\nNas d\u00e9cadas posteriores moitos dos filmes producidos en Bollywood eran filmes escapistas, para contrarrestar os tumultuosos acontecementos deses anos.\nA idade de ouro.\nTrala independencia da India, chegou o per\u00edodo co\u00f1ecido como \u201cA idade de ouro\u201d do cinema hindi con alg\u00fan dos filmes con mellores cr\u00edticas como \n\"Pyaasa\" (1957) e \"Kaagaz Ke Phool\" (1959) e filmes de Raj Kapoor como \"Awaara\" (1951) e \"Shree 420\" (1955). Estes filmes reflect\u00edan temas sociais, relacionados coa clase traballadora das cidades. Tam\u00e9n se produciron filmes \u00e9picos como \"Mother India\", de Mehboob Khan (1957), que foi o primeiro filme indio candidato ao Oscar.\nDesde que o filme social \"Neecha Nagar\" ga\u00f1ase a Palma de Ouro no primeiro festival de Cannes os filmes de Bollywood eran invitados frecuentemente aos principais festivais.\nCinema moderno.\nNas d\u00e9cadas de 1960 e 1970 triunfaron filmes rom\u00e1nticos e de acci\u00f3n protagonizados por actores como Rajesh Khanna, Dharmendra, Sanjeev Kumar e Shashi Kapoor e actrices como Sharmila Tagore, Mumtaz e Asha Parekh. A partir de mediados dos anos 70, os filmes volv\u00e9ronse m\u00e1is violentos, sobre g\u00e1nsters e bandidos. Nas d\u00e9cadas seguintes triunfaron os musicais rom\u00e1nticos familiares, aparecendo unha nova xeraci\u00f3n de estrelas, como Aamir Khan, Salman Khan, Shahrukh Khan, Sridevi, Madhuri Dixit, Juhi Chawla e Kajol. Filmes de acci\u00f3n e comedia tam\u00e9n tiveron \u00e9xito, ga\u00f1ando reco\u00f1ecemento especialistas en escenas perigosas como Akshay Kumar.\nBollywood no s\u00e9culo XXI.\nO s\u00e9culo XXI trouxo un crecemento da popularidade de Bollywood en mercados estranxeiros\u200b, con filmes como \"Lagaan\" (2001), \"Devdas\" (2002), \"Kal Ho Naa Ho\" (2003), \"Veer-Zaara\" (2004), Mangal Pandey (2005) e \"Kabhi Alvida Naa Kehna\" (2006), ademais doutros como \"Kites\" (2010) e \"My Name is Khan\" (2010). Nese s\u00e9culo tam\u00e9n elevou o nivel t\u00e9cnico e de calidade dos filmes.\nInfluencia.\nInfluencias en Bollywood.\nAs seis principais influencias do cinema popular indio son:\nInfluencias de Bollywood.\nA maior influencia de Bollywood foi no nacionalismo indio, que considera o cinema como parte da s\u00faa historia.\nA partir do s\u00e9culo XXI, Bollywood comezou a influ\u00edr nos filmes musicais do mundo occidental. Tam\u00e9n pode verse a s\u00faa influencia na m\u00fasica popular de todo o mundo.\nCaracter\u00edsticas.\nOs filmes de Bollywood son principalmente musicais, que conte\u00f1en n\u00fameros de baile en medio da historia.\nO son dos filmes de Bollywood moi poucas veces e gravado en vivo.\nOs di\u00e1logos son escritos en hindi simple para que sexa entendido pola maior cantidade de p\u00fablico posible. Na actualidade alg\u00fan filmes incl\u00faen tam\u00e9n di\u00e1logos en ingl\u00e9s.\nPopularidade.\nOs filmes de Bollywood son especialmente populares en certos pa\u00edses f\u00f3ra da India. Nixeria, Exipto, Senegal e a antiga Uni\u00f3n Sovi\u00e9tica son alg\u00fan dos lugares nos que os filmes de Bollywood ve\u00f1en sendo \u00e9xitos desde hai moitos anos, igual que en pa\u00edses vecinos, como Paquist\u00e1n, Afganist\u00e1n e o sueste asi\u00e1tico. Desde o ano 2000 tam\u00e9n comezan a ser co\u00f1ecidos no mundo occidental, como no Canad\u00e1, o Reino Unido, Alema\u00f1a, os Estados Unidos e Australia, alg\u00fans deles con minor\u00edas indias importantes."}
{"id": "280722", "revid": "27155", "url": "https://gl.wikipedia.org/wiki?curid=280722", "title": "Levorrotatorio", "text": ""}
{"id": "280723", "revid": "18868", "url": "https://gl.wikipedia.org/wiki?curid=280723", "title": "Barrio S\u00e9samo", "text": ""}
{"id": "280725", "revid": "1131", "url": "https://gl.wikipedia.org/wiki?curid=280725", "title": "La Concordia (A Coru\u00f1a)", "text": "La Concordia foi un peri\u00f3dico publicado na Coru\u00f1a entre 1869 e 1872.\nHistoria e caracter\u00edsticas.\nApareceu en outubro de 1869. Fundado e dirixido por Ricardo Pita Berm\u00fadez. Entre os seus redactores figurou Federico Arriaga del Arco. Foi denunciado a principios de febreiro de 1872."}
{"id": "280726", "revid": "89787", "url": "https://gl.wikipedia.org/wiki?curid=280726", "title": "Chip e Chop", "text": "Chip e Chop (no orixinal en ingl\u00e9s \"Chip 'n Dale\") son d\u00faas tamias ficticias da Walt Disney, que aparecen en series de debuxos animados e historietas infant\u00eds. Chip e Chop non son verdadeiros esqu\u00edos, sen\u00f3n uns roedores do x\u00e9nero \"Tamias\", semellantes aos esqu\u00edos, tam\u00e9n da familia \"Sciuridae\".\nDe acordo coa Disney, Chip \u00e9 o l\u00f3xico e Chop o tolo. Aparecen en varios debuxos do Pato Donald como antagonistas simp\u00e1ticos, mais a s\u00faa estrea deuse nuns debuxos do Pluto de 1943. En 1989 protagonizaron unha serie propia: \"Chip 'n Dale Rescue Rangers\" (En Galicia emitido en castel\u00e1n no espazo \"Club Disney\" de Televisi\u00f3n Espa\u00f1ola co nome \"Chip y Chop Guardianes Rescatadores\" ).\nPersonaxes principais.\nChip: irm\u00e1n de Chop, \u00e9 o m\u00e1is intelixente dos dous. Est\u00e1 apaixonado por Gaddy Hackwrench, unha rati\u00f1a moi intelixente que tal como Chip, nunca demostra o seu amor por el, mais todos saben que os dous se aman. En Portugal co\u00f1\u00e9cese co nome de \"Tico\".\nChop (\"Dale\"): irm\u00e1n de Chip, \u00e9 medio tolo, mais cando se trata de salvar a vida fai o impos\u00edbel virar real, Chop tam\u00e9n gusta de Gaddy, mais sabe que o seu irm\u00e1n gusta dela e non di ren. En Portugal co\u00f1\u00e9cese co nome de \"Teco\"; \"Dale\" \u00e9 o nome orixinal en ingl\u00e9s e o empregado en Am\u00e9rica Latina."}
{"id": "280727", "revid": "18868", "url": "https://gl.wikipedia.org/wiki?curid=280727", "title": "Chip 'n' Dale", "text": ""}
{"id": "280729", "revid": "1131", "url": "https://gl.wikipedia.org/wiki?curid=280729", "title": "Fernando \u00c1lvarez de Sotomayor", "text": "Fernando \u00c1lvarez de Sotomayor Zaragoza, nado en Ferrol o 25 de setembro de 1875 e finado en Madrid o 17 de marzo de 1960, foi un pintor acad\u00e9mico galego. Boa parte da s\u00faa obra destaca por reflectir diversos aspectos da vida de Galicia con luminosidade e colorido.\nTraxectoria.\nPrimeiros anos.\nNado no seo dunha familia burguesa ferrol\u00e1, o seu pai morreu cando Fernando era un rapaz. A familia trasladou a s\u00faa residencia a Toledo, e nesta cidade desenvolveu a s\u00faa vocaci\u00f3n ao car\u00f3n do profesor de debuxo Jos\u00e9 Guti\u00e9rrez e do paisaxista Jos\u00e9 Vera. En 1893 iniciou en Madrid os seus estudos universitarios; al\u00ed co\u00f1eceu ao pintor Manuel Dom\u00ednguez, quen o orientou definitivamente cara a pintura. Estudou o bacharelato en Madrid. Intentou seguir varias carreiras, adic\u00e1ndose finalmente por completo \u00e1 pintura.\nFormaci\u00f3n e viaxes.\nTras a s\u00faa aprendizaxe do obradoiro de Manuel Dom\u00ednguez, en 1899 ga\u00f1ou unha pensi\u00f3n da Escola de San Fernando para a Academia de Belas Artes de Roma. Dende a cidade italiana viaxou a Par\u00eds, Pa\u00edses Baixos e B\u00e9lxica. Iso permitiulle co\u00f1ecer aos impresionistas franceses e \u00e1 pintura flamenga e holandesa, que tiveron unha grande influencia na s\u00faa obra. Tras retornar a Madrid en 1904, logra a primeira medalla da Exposici\u00f3n Nacional de Belas Artes. Con posterioridade obt\u00e9n outros reco\u00f1ecementos como o primeiro premio na Exposici\u00f3n Internacional de Barcelona ou a medalla de ouro da Exposici\u00f3n Internacional de M\u00fanic. \nAsentamento en Galicia.\nEn 1905 volveu a Galicia, onde foi seducido polo ambiente sinxelo da vida alde\u00e1 e preparou a s\u00faa serie de temas galaicos. Nesta etapa figuran obras como \"O segador\", \"Sa\u00edndo de misa no pazo de Mende\" e \"Comida de voda en Berganti\u00f1os\".\nComezou a pintar personaxes populares, como labregos galegos, cun estilo moi influenciado pola pintura do S\u00e9culo de ouro neerland\u00e9s, que provocou unha gran polarizaci\u00f3n na valoraci\u00f3n das s\u00faas obras, pois a xente mostr\u00e1base entusiasmada ou moi en contra do seu xeito de pintar. Pola s\u00faa maneira de reco\u00f1ecer a cultura do pobo e por introducir un xeito novo de pintar (a\u00ednda que moi alonxado das vangardas) foi un dos precursores dos Renovadores da arte galega do s\u00e9culo XX. \nProfesor en Chile.\nEn 1908 instalouse en Santiago de Chile, de cuxa Escola Superior de Belas Artes foi director ata o seu regreso a Espa\u00f1a en 1915. En Chile a s\u00faa influencia foi fundamental, a\u00ednda que s\u00f3 viviu seis anos nese pa\u00eds. Coas s\u00faas clases primeiro e despois como director da Escola de Belas Artes, deixou unha pegada orixinal favorecendo os temas populares e a impronta peninsular na primeira xeraci\u00f3n de artistas chilenos co\u00f1ecida como a \"Xeraci\u00f3n do 13\". Tras a s\u00faa volta, en Espa\u00f1a desenvolveu unha importante carreira art\u00edstica que o converteu nun dos m\u00e1is importantes e influentes personaxes do medio art\u00edstico oficial. P\u00f3deselle considerar o pintor da Corte de Afonso XIII, e chegou a dirixir o Museo do Prado en diversos per\u00edodos (entre 1922 e 1931, e trala guerra civil espa\u00f1ola, de 1939 ata a s\u00faa morte no ano 1960) e a Academia de Belas Artes de San Fernando a partir do ano 1953.\nParticipaci\u00f3n pol\u00edtica e direcci\u00f3n do Prado.\nEn xullo de 1936 at\u00f3pase na Coru\u00f1a e toma partido polo bando nacional: nunhas declaraci\u00f3ns ao portugu\u00e9s \"Di\u00e1rio de Not\u00edcias\" recollidas na portada do xornal lugu\u00e9s \"El Progreso\" o 30 de marzo de 1937, difunde que o cadro \"Cristo crucificado\" de Diego de Vel\u00e1zquez, localizado no Museo do Prado, puido ser destru\u00eddo pola \"furia insana, iconoclasta\" dos \"marxistas\" (algo falso, pois o cadro a\u00ednda existe) e afirma que volver\u00e1 ser artista cando \"Espa\u00f1a sea enteramente nuestra, nacionalista, esto es espa\u00f1ola\".\nEn 1938 foi designado alcalde da Coru\u00f1a e, m\u00e1is adiante, procurador nas Cortes espa\u00f1olas. \nTem\u00e1tica e estilisticamente, a s\u00faa obra enlaza coa de pintores como Rosales, Pradilla ou Mu\u00f1oz Degrain. Mediante o emprego de cores puras e luminosas e unha tem\u00e1tica campesi\u00f1a ou folcl\u00f3rica persegue a exaltaci\u00f3n da intrahistoria. No seu cat\u00e1logo abundan os retratos de personaxes da vida pol\u00edtica e econ\u00f3mica do pa\u00eds. En 1922, cando foi nomeado director do Museo do Prado, a s\u00faa evoluci\u00f3n art\u00edstica abriuse a unha nova etapa, caracterizada polos retratos con paisaxes velazque\u00f1os, como o de \"Afonso XIII e a Duquesa de Santo\u00f1a\". Alg\u00fans cadros mitol\u00f3xicos, como \"Leda\" ou\" S\u00e1tiro e ninfas\", pertencen tam\u00e9n a este momento.\n\u00daltimos anos.\nCoa ca\u00edda da monarqu\u00eda, estableceuse en Inglaterra e non regresou a Espa\u00f1a ata finalizada a Guerra Civil. As exposici\u00f3ns de pintura espa\u00f1ola realizadas en Xenebra e Buenos Aires aumentaron o car\u00e1cter tradicional da s\u00faa pintura, como o demostran os retratos da \"Duquesa de Alba\" e do \"Duque de H\u00edjar\". Nos \u00faltimos doce anos da s\u00faa vida produciu obras de ampla factura como \"Ceres\", \"San Agust\u00edn\", \"San Vicente Ferrer\" ou \"O infortunio\".\nGaler\u00eda de imaxes.\nUnha boa parte da s\u00faa obra at\u00f3pase en Am\u00e9rica, a\u00ednda que tam\u00e9n \u00e9 considerable o n\u00famero de \u00f3leos, acuarelas e debuxos reunidos pola Fundaci\u00f3n Caixa Galicia."}
{"id": "280731", "revid": "56817", "url": "https://gl.wikipedia.org/wiki?curid=280731", "title": "El Pensamiento de Galicia (Ferrol)", "text": "El Pensamiento de Galicia foi unha revista editada en Ferrol entre 1865 e 1866.\nHistoria e caracter\u00edsticas.\nSubtitulada \"Revista de ciencias, literatura, marina, agricultura, comercio, administraci\u00f3n, marina, artes e industria, noticias, hechos, descuentos, modas etc. tomadas de las mejores publicaciones del estranjero y protegida con la cooperaci\u00f3n de los principales hijos de Galicia notables en las ciencias y en las letras\", apareceu o 1 de setembro de 1865. Revista bisemanal fundada e dirixida por Ventura Pueyo, edit\u00e1base no obradoiro de Ricardo Pita. Entre os seus colaboradores figuraron Benito Vicetto e Leandro de Saralegui. Cesou a s\u00faa publicaci\u00f3n co n\u00famero 14, o 15 de marzo de 1866."}
{"id": "280733", "revid": "98629", "url": "https://gl.wikipedia.org/wiki?curid=280733", "title": "Minnie Mouse", "text": "Minnie Mouse \u00e9 unha personaxe do mundo ficticio da Disney (estudios Walt Disney Pictures). Unha rati\u00f1a que pertence ao Universo de Mickey Mouse, o seu namorado. Creouse en 1928 polo mesmo Walt Disney.\n\"Steamboat Willie\".\nFai todo polo seu namorado, o rato Mickey, co que estivo dende o comezo. Debutou en \"Plane Crazy\", o 15 de maio de 1928, a\u00ednda que acadou o \u00e9xito xunto a Mickey no terceiro episodio de ambos os dous, \"Steamboat Willie\" (1928). No episodio, despois de discutir Mickey co gato Pete na ponte dun barco fluvial no que estaba empregado, avista a Minnie no peirao. Mickey consegue \"pescar\" a Minnie cun gancho e tr\u00e1ena a bordo. Ao chegaren a porto, desembarcan cos animais de granxa que o barco levaba, us\u00e1ndoos como instrumentos musicais e cos que improvisan a canci\u00f3n \"Turkey in the Straw\" (\"O per\u00fa na palla\").\nMinnie \u00e9 tam\u00e9n amiga da vaca Clarabela (\"Clarabelle Cow\") e da parrula Daisy (a moza de Donald). E aparece como unha personaxe regular no programa de televisi\u00f3n House of mouse. Apareceu en diversos debuxos animados.\nPrimeira aparici\u00f3n.\nA s\u00faa primeira historieta en banda dese\u00f1ada foi \"Lost on a Desert Island\", publicada en xaneiro de 1930, nos Estados Unidos."}
{"id": "280734", "revid": "5863", "url": "https://gl.wikipedia.org/wiki?curid=280734", "title": "Fernando \u00c1lvarez de Sotomayor y Zaragoza", "text": ""}
{"id": "280739", "revid": "25871", "url": "https://gl.wikipedia.org/wiki?curid=280739", "title": "Daisy", "text": "Daisy (\"Daisy Duck\" no orixinal en ingl\u00e9s, coa traduci\u00f3n de \"Pata Margarida\"), \u00e9 unha das personaxes de banda dese\u00f1ada e debuxos animados da Disney. Foi creada como a namorada do Pato Donald, e apareceu por primeira vez na historieta \"Mr. Duck Steps Out\" en 1940.\nDaisy fala en galego no filme de 1988: \"Quen enganou a Roger Rabbit?\".\nDaisy ten o temperamento de Donald, mais ten un gran control sobre este, e tende a ser m\u00e1is sofisticada que o seu namorado. Ela xeralmente non usa pantal\u00f3ns nin vestido. Am\u00f3sase xeralmente a s\u00faa grande afinidade con Donald.\nDaisy substit\u00fae (ou, segundo algunhas fontes, representa unha forma posterior de) un interese amoroso antigo chamada Donna Duck, que apareceu por vez primeira nos debuxos animados \"Don Donald\" en 1937. Nunha tira de 1951, Donna volveu, por continuidade retroactiva como unha parrula mexicana, que funcionaba coma rival de Daisy para facer as beiras de Donald.\nDaisy \u00e9 a t\u00eda das trix\u00e9minas April, May e June (co\u00f1ecidas en Galicia cos nomes castel\u00e1ns: \"Abril\", \"Mayo\" e \"Junio\"), que serven como contraparte de Huey, Dewey, e Louie (co\u00f1ecidos en Galicia cos nomes castel\u00e1ns: \"Juanito\", \"Jorgito\" e \"Jaimito\"), os sobri\u00f1os de Donald.\nNalgunhas aparici\u00f3ns, Daisy pres\u00e9ntase coma amiga \u00edntima de Minnie Mouse.\nAdemais dos debuxos animados, Daisy \u00e9 unha personaxe habitual na banda dese\u00f1ada nos c\u00f3mics do Pato Donald. Tivo incluso as s\u00faas propias historietas."}
{"id": "280740", "revid": "18868", "url": "https://gl.wikipedia.org/wiki?curid=280740", "title": "Pata Daisy", "text": ""}
{"id": "280741", "revid": "18868", "url": "https://gl.wikipedia.org/wiki?curid=280741", "title": "Daisy Duck", "text": ""}
{"id": "280747", "revid": "23204", "url": "https://gl.wikipedia.org/wiki?curid=280747", "title": "CinemaScope", "text": "O CinemaScope \u00e9 unha serie de lentes anam\u00f3rficas empregadas para rodar filmes en pantalla grande entre 1953 e 1967. A s\u00faa creaci\u00f3n polo presidente da 20th Century-Fox Spyros Skouras, marcou o comezo dos formatos anam\u00f3rficos modernos.\nOrixes.\nO inventor franc\u00e9s Henri Chr\u00e9tien desenvolveu e patentou un noveo proceso de filmaci\u00f3n que chamou \"Anamorphoscope\" en 1926. Este foi o proceso que m\u00e1is tarde formar\u00eda a base para o CinemaScope.\nNa d\u00e9cada de 1950 o p\u00fablico dos cines diminu\u00edra a causa da chegada da televisi\u00f3n. En 1952 lanz\u00e1ronse o Cinerama e os primeiros filmes en 3D desafiaron a tendencia e lograron \u00e9xitos. Isto levou a Spyros Skouras, da 20th Century-Fox, que a innovaci\u00f3n t\u00e9cnica pod\u00edan facer fronte ao desaf\u00edo. A compa\u00f1\u00eda \u00f3ptica Bausch &amp; Lomb foi a elixida para producir un prototipo. O filme \"The Robe\" foi o primeiro en ser filmado coa nova tecnolox\u00eda.\nO filme da Walt Disney \"Lady and the Tramp\" (1955) foi o primeiro de animaci\u00f3n estreado en CinemaScope.\nO proceso foi substitu\u00eddo por Panavision, creado a finais de 1953."}
{"id": "280748", "revid": "89787", "url": "https://gl.wikipedia.org/wiki?curid=280748", "title": "Samuel Bronston", "text": "Samuel Bronshtein, nado en Chisinau (actual Moldavia) o 26 de marzo de 1908 e finado en Sacramento (California) o 12 de xaneiro de 1994 foi un produtor estadounidense co\u00f1ecido como Samuel Bronston.\nTraxectoria.\nNaceu en Chisinau, no Imperio Ruso, sendo sobri\u00f1o do revolucionario Lev Trotski. Estudou na Sorbona e traballou para a unidade da Metro-Goldwyn-Mayer con sede en Par\u00eds. Na d\u00e9cada de 1940 estableceuse como produtor independente. O primeiro filme da Samuel Bronston Productions foi \"Jack London\", seguido por unha serie de filmes \u00e9picos, como \"King of Kings\" e \"El Cid\".\nFoi pioneiro en realizar as s\u00faas enormes produci\u00f3ns no estranxeiro (concretamente en Espa\u00f1a) para reducir custos, creando uns xigantescos estudios en Las Rozas, Madrid. Al\u00ed traballou cun equipo creativo formado polo director Anthony Mann e o m\u00fasico Mikl\u00f3s R\u00f3zsa, entre outros. O custo de construci\u00f3n dos seus estudios, xunto co fracaso de \"A ca\u00edda do Imperio Romano\n\" levaron a Bronston a ter dificultades econ\u00f3micas, e en 1964 parou o negocio e caeu en bancarrota.\nAnos despois descubriuse que tivera contas activas en Xenebra tras negalo con anterioridade. Por este motivo foi convicto por perxurio polos fiscais federais. Foi condenado polo tribunal de apelaci\u00f3n, pero o Tribunal Supremo revogou a condena o 10 de xaneiro de 1973, indicando que as respostas literalmente verdadeiras mais tecnicamente enganosas non eran perseguibles como perxurio. O caso sentou xurisprudencia e mesmo chegou a ser invocado polos avogados do presidente Bill Clinton durante o \u201cimpeachment\u201d.\nA bancarrota e a persecuci\u00f3n criminal afundiu a s\u00faa carreira, producindo tan s\u00f3 tres filmes desde 1964. Un proxecto \u00e9pico sobre Isabel a Cat\u00f3lica nunca se chegou a rodar. Finou en 1994 e foi enterrado en Las Rozas.\nFilmograf\u00eda.\nSamuel Bronston produciu trece filmes entre 1942 e 1984:"}
{"id": "280749", "revid": "1410", "url": "https://gl.wikipedia.org/wiki?curid=280749", "title": "Anuario Brigantino", "text": "O Anuario Brigantino \u00e9 unha publicaci\u00f3n anual editada polo concello de Betanzos dende 1948. A revista est\u00e1 ligada ao Museo das Mari\u00f1as onde se poden adquirir os exemplares.\nHistoria e caracter\u00edsticas.\nFundado por Francisco Vales Villamar\u00edn en 1948. Revista de investigaci\u00f3n hist\u00f3rica, art\u00edstica, literaria e antropol\u00f3xica de \u00e1mbito galego a\u00ednda que centrada especialmente na tem\u00e1tica betanceira. Conta tam\u00e9n cunha recompilaci\u00f3n dos acontecementos do ano e cas memorias de actividades das diferentes asociaci\u00f3ns locais.\nO \"Anuario Brigantino\" \u00e9 unha das publicaci\u00f3ns inclu\u00edda na categor\u00eda C-Normal segundo valoraci\u00f3n do Ministerio de Cultura de Espa\u00f1a integrada na base de datos ISOC de Ciencias Sociais e Humanidades, clasificada pola UNESCO. Os seus artigos son seguidos nas bases de dados do CSIC e consta na categor\u00eda D de Ciencias Sociais e na C de Ciencias Humanas para a Clasificaci\u00f3n Integrada de Revistas Cient\u00edficas (CIRC).\nN\u00fameros.\nO \"Anuario Brigantino\" publicouse por primeira vez en 1948, dende ent\u00f3n te\u00f1en sa\u00eddo m\u00e1is de corenta n\u00fameros. Todo o contido da revista est\u00e1 accesible en li\u00f1as, en repositorios como Dialnet\nOs primeiros n\u00fameros, dirixidos por Francisco Vales Villamar\u00edn estaban directamente ligados \u00e1 revista dos Xogos Froraes publicada en 1918, organizados polas Irmandades da Fala. Despois dos n\u00fameros de 1948 e 1949 non se publicou en 1950, retom\u00e1ndose en 1951 e deix\u00e1ndose de publicar novamente durante trinta anos. \nEn 1981 retomouse a publicaci\u00f3n, da man do mesmo director, ata a chegada de Alfredo Erias ao Museo das Mari\u00f1as en 1983, encarg\u00e1ndose ent\u00f3n da s\u00faa edici\u00f3n ata o ano 2020 no que se xubilou. O n\u00famero 44, relativo ao ano 2021, xa foi dirixido polo novo director do Museo das Mari\u00f1as, \u00c1ngel Arcay Barral"}
{"id": "280751", "revid": "38330", "url": "https://gl.wikipedia.org/wiki?curid=280751", "title": "Motor de corrente continua sen vasoiras", "text": ""}
{"id": "280753", "revid": "18868", "url": "https://gl.wikipedia.org/wiki?curid=280753", "title": "Benedito (nome)", "text": ""}
{"id": "280759", "revid": "98629", "url": "https://gl.wikipedia.org/wiki?curid=280759", "title": "Macrorrexi\u00f3n", "text": "Unha macrorrexi\u00f3n, no contexto da globalizaci\u00f3n, \u00e9 unha subdivisi\u00f3n xeopol\u00edtica que abarca varias rexi\u00f3ns tradicional ou politicamente definidas.\nO significado pode variar de acordo co seu denominador com\u00fan, que pode ser cultural, econ\u00f3mico ou de similitude hist\u00f3rica ou social.\nTipos de macrorrexi\u00f3ns.\nA macrorrexi\u00f3n:\nMacrorrexi\u00f3ns da Uni\u00f3n Europea.\nA\u00ednda que at\u00e9 este momento non existe unha definici\u00f3n oficial, unha macrorrexi\u00f3n europea, tal e como a considera a Uni\u00f3n Europea, \u00e9 un territorio que comprende varias rexi\u00f3ns pertencentes a diferentes pa\u00edses membros e que se caracterizan por teren unha ou m\u00e1is caracter\u00edsticas ou retos com\u00fans, \u00e9 dicir, unha uni\u00f3n de rexi\u00f3ns (eurorrexi\u00f3ns) que se constit\u00fae para facer un cami\u00f1o xuntos e alcanzar obxectivos conxuntos en base a intereses e recursos com\u00fans.\nAs macrorrexi\u00f3ns europeas te\u00f1en, entre outros, os seguintes obxectivos:\nPara a consecuci\u00f3n destes obxectivos c\u00f3ntase coa presenza e participaci\u00f3n activa de representantes da sociedad civil (organizaci\u00f3ns empresariais e sindicais, universidades e outras asociaci\u00f3ns, organizaci\u00f3ns ou instituci\u00f3ns) e, sen necesidade de crear novas estruturas que comporten custos administrativos adicionais.\nAs macrorrexi\u00f3nes son unha innovaci\u00f3n na arquitectura da Europa a 27 (agora xa a 28). A d\u00eda de hoxe est\u00e1n constitu\u00eddas s\u00f3 tres, unha nas rexi\u00f3ns do mar B\u00e1ltico, denomianda \"B\u00e1ltico\", na que participan oito estados membros da UE, outra na conca do r\u00edo Danubio, chamada \"Danubio\", con seis estados membros involucrados, e a m\u00e1is recente (2010) denominada \"Rexi\u00f3ns so Suroeste europeo\" (v\u00e9xase m\u00e1is abaixo).\nA \"macrorrexi\u00f3n\" no sentido que se lle d\u00e1 na UE non se debe confundir con macrorrexi\u00f3n urbana, conxunto de \u00e1reas metropolitanas, tam\u00e9n chamada meg\u00e1pole ou conurbaci\u00f3n.\nMacrorrexi\u00f3n \"Rexi\u00f3ns do Suroeste Europeo\".\nOs gobernos de Galicia, a rexi\u00f3n Norte de Portugal (que xa se uniran Eurorrexi\u00f3n Galicia-Norte de Portugal), e de Castela e Le\u00f3n constataron, ao igual que outras rexi\u00f3ns europeas, que existen intereses com\u00fans con outras rexi\u00f3ns espa\u00f1olas e de pa\u00edses veci\u00f1os, coas que cumporir\u00eda emprender unha estrategia de cooperaci\u00f3n interrexional que trascendera \u00e1 simple cooperaci\u00f3n transfronteiriza. En consecuencia, reun\u00edronse o 17 de xaneiro de 2010 en Zaragoza con representantes das Comunidades Aut\u00f3nomas de Arag\u00f3n, Pa\u00eds Vasco, Asturias, Cantabria, A Rioxa, Navarra, e das rexi\u00f3ns de Aquitania (Francia e Centro de Portugal, para sentar as bases dunha futura macrorrexi\u00f3n. Segundo explicou a Directora Xeral de Relaci\u00f3ns Institucionais e Acci\u00f3n Exterior do goberno de Espa\u00f1a, Mar\u00eda de Diego, ao finalizar a reuni\u00f3n, esta constitu\u00eda un \"primeiro paso\" cara \u00e1 creaci\u00f3n da macrorrexi\u00f3n.\nFroito daquela reuni\u00f3n, xusto nove meses m\u00e1is tarde, o 17 de setembro de 2010, o presidente da Comisi\u00f3n de Coordinaci\u00f3n e Desenvolvemento Rexional da Rexi\u00f3n Norte de Portugal (CCDRN), Carlos Cardoso Lage, o presidente da Xunta de Galicia, Alberto N\u00fa\u00f1ez Feij\u00f3o e o presidente da Xunta de Castela e Le\u00f3n, Juan Vicente Herrera, asinaron en Valladolid o convenio polo que se constitu\u00eda a macrorrexi\u00f3n Rexi\u00f3ns do Suroeste Europeo (RESOE), a primeira deste tipo que se pon en marcha no territorio ib\u00e9rico.\nPortugal e Espa\u00f1a analizar\u00edan, no seguinte cumio bilateral luso-espa\u00f1ol, en decembro, en Elvas, a creaci\u00f3n da primeira macrorrexi\u00f3n ib\u00e9rica, un espazo de nove mill\u00f3ns de habitantes que abre novas perspectivas de negocio e investigaci\u00f3n cient\u00edfica. O paso seguinte ser\u00eda o reco\u00f1ecemento, por parte dos dous gobernos, da importancia estrat\u00e9xica deste novo modelo de cooperaci\u00f3n, que xorde das experiencias bilaterais e transfronteirizas. A idea que subxace nesta iniciativa ib\u00e9rica non \u00e9 da creaci\u00f3n de novos organismos, sen\u00f3n a de complementar \u00e1s comunidades de traballo xa existentes. Se os dous Estados estiveran de acordo na importancia da constituci\u00f3n da macrorrexi\u00f3n do Suroeste Europeo (como as\u00ed sucedeu), a proposta ser\u00eda presentada \u00e1 instancias comunitarias.\nAs tres rexi\u00f3ns da nova RESOE constit\u00faen un espazo que re\u00fane a m\u00e1is de nove mill\u00f3ns de habitantes repartidos entre os tres territorios, cunha extensi\u00f3n superior aos 145.000\u00a0km2, nos que se asentan unha vintena de universidades e sete aeroportos de diferente tama\u00f1o, como recursos potenciais de desenvolvemento econ\u00f3mico.\nA nova macrorrexi\u00f3n nac\u00eda aberta \u00e1 incorporaci\u00f3n doutras autonom\u00edas \u2014no caso de Espa\u00f1a\u2014 e rexi\u00f3ns do resto de Europa que compartan intereses estrat\u00e9xicos, xa que neste tipo de estrutura non \u00e9 necesario que se comparta fronteira, como ocorre no caso das eurorrexi\u00f3ns.\nPrimeira ampliaci\u00f3n.\nO 9 de maio de 2014 prod\u00facese a primeira ampliaci\u00f3n da macrorrexi\u00f3n RESOE coa incorporaci\u00f3n de dous socios m\u00e1is, Asturias e a Rexi\u00f3n Centro de Portugal, nun acto no que se asinou, no Porto, o memorando que formalizou ditas incorpotraci\u00f3ns. No acto tomaron a palabra o presidente da Xunta de Galicia, Alberto N\u00fa\u00f1ez Feij\u00f3o; o presidente da Xunta de Castela e Le\u00f3n, Juan Vicente Herrera, os presidentes das Comisi\u00f3ns de Coordinaci\u00f3n e Desenvolvemento Rexional (CCDR) das rexi\u00f3ns Norte e Centro de Portugal, Em\u00eddio Gomes e Pedro Saraiva, e o presidente do Principado de Asturias, Javier Fern\u00e1ndez Fern\u00e1ndez. Con estas d\u00faas incorporaci\u00f3ns a macrorrexi\u00f3n conta xa con once mill\u00f3ns de habitantes, m\u00e1is que ningunha outra comunidade da pen\u00ednsula Ib\u00e9rica, e ocupa o 30 % do seu territorio.\nGaler\u00eda.\nMapas indicando a situaci\u00f3n xeogr\u00e1fica dos territorios ue forman na actualidade a macrorrexi\u00f3n \"Rexi\u00f3ns do Suroeste Europeo\"."}
{"id": "280761", "revid": "1093", "url": "https://gl.wikipedia.org/wiki?curid=280761", "title": "\u00c1ngel Enrique Mart\u00ednez-Puga L\u00f3pez", "text": ""}
{"id": "280762", "revid": "22795", "url": "https://gl.wikipedia.org/wiki?curid=280762", "title": "Macrorrexi\u00f3n urbana", "text": ""}
{"id": "280763", "revid": "22795", "url": "https://gl.wikipedia.org/wiki?curid=280763", "title": "Macrorrexi\u00f3n europea", "text": ""}
{"id": "280766", "revid": "1131", "url": "https://gl.wikipedia.org/wiki?curid=280766", "title": "Choque de Charkhi Dadri", "text": "O choque de Charkhi Dadri ocorreu o 12 de novembro de 1996 sobre a vila de Charkhi Dadri, ao oeste de Nova Delhi, India. Os avi\u00f3ns involucrados foron un Boeing 747-100B de Saudi Arabian Airlines en ruta de Nova Delhi cara Dhahran, Arabia Saudita, e un Ilyushin Il-76 de Kazakhstan Airlines en ruta de Shymkent, Casaquist\u00e1n, cara Nova Delhi. O choque matou a 349 persoas a bordo dos dous avi\u00f3ns, sendo a colisi\u00f3n no aire con m\u00e1is mortos, o peor accidente de aviaci\u00f3n ocorrido na India, e o terceiro con m\u00e1is mortos das historia da aviaci\u00f3n tras o accidente de Los Rodeos e o voo 123 de Japan Airlines.\nO accidente.\nO Boeing 747-168B de Saudi Arabian Airlines, con rexistro HZ-AIH, estaba operando o voo 763 (SVA763) dende Delhi ata Dhahran e Jeddah, con 312 ocupantes a bordo; o Ilyushin Il-76TD de Kazakhstan Airlines, con rexistro UN-76435, estaba nun servizo ch\u00e1rter dende Chimkent ata Delhi co c\u00f3digo KZA1907. O SVA763 deixou Nova Delhi \u00e1s 18:32 hora local. Na mesma hora o KZA1907 estaa descendendo para aterrar en Nova Delhi. \u00c1mbolos dous avi\u00f3ns estaban sendo controlados polo control de aproximaci\u00f3n VK Dutta. A tripulacion do SVA763 estaba formada polo capit\u00e1n Captain Khalid Al Shubaily, o primeiro oficial Nazir Khan, e o enxe\u00f1ero de voo Edris Arabia. No KZA1907 Gennadi Cherepanov era o pioto e Igor Repp o operador de radio.\nO KZA1907 foi autorizado a descender a 15.000 p\u00e9s (4.600 m) cando estaba a 74 millas (119\u00a0km) do aeroporto, mentres que o SVA763, viaxando pola mesma aerov\u00eda que o KZA1907 pero en direcci\u00f3n contraria, foi autorizado a subir ata os 14.000 p\u00e9s (4.300 m). Uns 8 minutos despois, ao redor das 18:40, o KZA1907 informou de que alcanzara a altura asignada de 15.000 p\u00e9s, pero realmente estaba m\u00e1is baixo, a 14.500 p\u00e9s (4.400 m), e a\u00ednda desendendo. Ao mesmo tempo, Dutta aconsellou ao voo, \"tr\u00e1fico identificado \u00e1s 12, Boeing 747 de Saudia rec\u00edproco, 10 milles (16 km). Informe cando o vexa\".\nCando o controlador chamou novamente ao KZA1907 non recibiu resposta. Advertiu da distancia ao outro avi\u00f3n, pero xa era demasiado tarde. Os dous avi\u00f3ns chocaran, a cola do KZA1907 cortou a \u00e1 e o estabilizador horizontal esquerdos do SVA763. O danado Boeing perdou rapidamente o control e descendeu nunha espiral cara o chan con lume sa\u00eddo da \u00e1. O Boeing desintegrouse no aire debido \u00e1s tensi\u00f3ns antes de que os restos golpeasen o chan a case 1.135\u00a0km/h. O Ilyushin mant\u00edvose estruturalmente intacto, pero entrou nun r\u00e1pido e incontrolado descenso ata que se estrelou nun campo. Os resatadores atoparon a catro superviventes en estado cr\u00edtico no Ilyushin, pero todos morrer\u00edan pouco despois. Dous pasaxeiros do voo saudita sobreviviron ao accidente, a\u00ednda abrochados aos seus asentos, pero morrer\u00edan por feridas internas ao pouco tempo. Como resultado, os 312 ocupantes do SVA763 e os 37 do KZA1907 morrer\u00edan."}
{"id": "280767", "revid": "89787", "url": "https://gl.wikipedia.org/wiki?curid=280767", "title": "Polonia no Festival de Eurovisi\u00f3n", "text": "Polonia competiu por vez primeira no Festival de Eurovisi\u00f3n na edici\u00f3n de 1994 logo de se ingresar a Telewizja Polska na Uni\u00f3n Europea de Radiodifusi\u00f3n o ano anterior. As\u00ed e todo o concurso xa se emit\u00eda no pa\u00eds desde hab\u00eda anos, a\u00ednda que por veces en diferido. Polonia estivo ausente nas edici\u00f3ns de 2012 e 2013 mais volveu de novo a participar na de 2014 en Copenhague.\nHistoria.\nEn 1975 Polonia intentou participar no Festival coa canci\u00f3n \"M\u00f3j, tylko m\u00f3j\u201d de Anna Jantar pero a UER non o autorizou. As\u00ed a primeira participante foi Edyta G\u00f3rniak, e a s\u00faa canci\u00f3n foi tam\u00e9n a de m\u00e1is \u00e9xito para Polonia ata a data, ao conseguir 166 puntos e o segundo lugar. As intervenci\u00f3ns polacas nos anos seguintes foron menos exitosas, quedando o pa\u00eds entre os postos 11\u00ba e 20\u00ba. Polonia non acudiu \u00e1 edici\u00f3n de 2002. Para a edici\u00f3n de 2003 Polonia organizou pola primeira volta unha selecci\u00f3n p\u00fablica para elixir \u00e1 s\u00faa representante, ga\u00f1ando o voto do p\u00fablico o grupo Ich Troje por diante de Blue Caf\u00e9, rematando 7\u00ba na final de Eurovisi\u00f3n. Blue Caf\u00e9 pola s\u00faa banda o ano seguinte ga\u00f1ou a competici\u00f3n de selecci\u00f3n para acceder \u00e1 edici\u00f3n de 2004 quedando en 17\u00ba lugar. Nos anos seguintes Polonia s\u00f3 se clasificou para a final nas edici\u00f3ns de 2008, con Isis Gee) que quedou no posto 24\u00ba, e en 2014.\nNo ano 2005 a TVP realizou unha selecci\u00f3n interna para escoller o seu representante, resultando elixida a canci\u00f3n \"czarna dziewczyna\", interpretada en polaco e ruso, pero non chegou \u00e1 final quedando 11\u00aa na semifinal. Para a edici\u00f3n de 2006 volveuse de novo ao voto do p\u00fablico, resultando elixido de novo o grupo Ich Troje que tampouco foi quen de chegar \u00e1 final. Na edici\u00f3n de 2007 The Jet Set quedou 14\u00ba na semifinal.\nPolonia non cometiu na edici\u00f3n de 2012 argumentando a radiotelevisi\u00f3n p\u00fablica que xa ti\u00f1a que organizar, con Ucra\u00edna, a Eurocopa de F\u00fatbol como tampouco o fixo na de 2013.\nHistorial das votaci\u00f3ns.\nDeica 2014 o historial de votaci\u00f3ns polaco \u00e9 o seguinte:\n12 puntos.\n1 Non se co\u00f1ece o voto para a rolda de precualificaci\u00f3n de 1996."}
{"id": "280768", "revid": "1822", "url": "https://gl.wikipedia.org/wiki?curid=280768", "title": "Tript\u00f3lemo", "text": "Na mitolox\u00eda grega, Tript\u00f3lemo (en grego antigo \u03a4\u03c1\u03b9\u03c0\u03c4\u03cc\u03bb\u03b5\u03bc\u03bf\u03c2) era un semideus e un heroe, relacionado coa Dem\u00e9ter dos misterios eleusinos que perduraron no mundo grego e romano ata a era cristiana. Est\u00e1 considerado como fillo do rei C\u00e9leo e da ra\u00ed\u00f1a Metanira, pero outras fontes fano fillo de Eleusis e Dem\u00e9ter ou fillo de Xea e Oc\u00e9ano (outro xeito de dicir que era o \u00abhome primordial\u00bb).\nAprendeu de Dem\u00e9ter a arte da agricultura e \u00e1 s\u00faa vez ensin\u00f3ullela \u00f3s gregos. Dem\u00e9ter, agradecida pola hospitalidade recibida por parte dos pais de Tript\u00f3lemo, deulle un carro tirado por drag\u00f3ns alados e un saco de trigo, e Tript\u00f3lemo, remont\u00e1ndose sobre os aires, sementou con el toda a terra habitada.\nPero parece que a idea non foi ben recibida en todas partes. Carnab\u00f3n, rei dos xetas (unha tribo tracia que viv\u00eda onda a desembocadura do Danubio) matoulle un dos drag\u00f3ns, que axi\u00f1a foi substitu\u00eddo por outro grazas a Dem\u00e9ter. Na cidade de Patr\u00e1s, Antias rouboulle o carro e os drag\u00f3ns mentres Tript\u00f3lemo dorm\u00eda, pero non os puido dominar e morreu \u00f3 caer do carro.\nPor veces, Tript\u00f3lemo aparece como xu\u00edz no Hades, xunto a Minos, \u00c9aco e Radamantis."}
{"id": "280770", "revid": "98629", "url": "https://gl.wikipedia.org/wiki?curid=280770", "title": "Coco (personaxe)", "text": "Coco (Grover no orixinal ingl\u00e9s) \u00e9 un dos m\u00e1is populares personaxes creados por Jim Henson. Aparece no programa \"Sesame Street\" (emitido en Galicia nos anos oitenta do s\u00e9culo XX en espa\u00f1ol pola Televisi\u00f3n Espa\u00f1ola) e \u00e9 moi co\u00f1ecido polos seus esforzos para ensinar aos cativos a diferenza entre \"lonxe\" e \"preto\", para o que recorre a se afastar e a se achegar acot\u00edo \u00e1 c\u00e1mara e \u00e1s carreiras at\u00e9 que cae esgotado ao chan.\nCoco \u00e9 posibelmente o personaxe m\u00e1is vers\u00e1til do programa. Ademais de a si mesmo interpreta o papel do superheroe Supercoco, \"muppet\" an\u00e1logo a Clark Kent que \u00e9 quen de voar cando est\u00e1 vestido co seu traxe (composto por un casco de armadura e unha capa coa letra G) mais non \u00e9 quen de aterrar suavemente, pois o resto dos personaxes sempre din o mesmo cando chega, ollando cara a arriba: \"\u00c9 un paxaro? \u00c9 un avi\u00f3n? \u00c9... [\u00f3uvese un estrondo ao se estrelar Supercoco contra o chan] Supercoco!!!\". Outro papel que interpreta \u00e9 o do Sh\u00e9riff Coco, un sh\u00e9riff do vello oeste que soluciona conflitos ao lombo da s\u00faa insepar\u00e1bel besta Fred the Wonder Horse (a egua \"Jaca Paca\" na versi\u00f3n en castel\u00e1n), a cal ten moito m\u00e1is siso ca el.\n\u00c9 un dos personaxes que aparece como imaxe do parque Port Aventura."}
{"id": "280771", "revid": "18868", "url": "https://gl.wikipedia.org/wiki?curid=280771", "title": "Grover", "text": ""}
{"id": "280772", "revid": "5863", "url": "https://gl.wikipedia.org/wiki?curid=280772", "title": "El Eco Ferrolano", "text": "El Eco Ferrolano foi un peri\u00f3dico editado en Ferrol entre 1854 e 1869.\nHistoria e caracter\u00edsticas.\nO peri\u00f3dico tivo d\u00faas \u00e9pocas ben diferenciadas.\nPrimeira \u00e9poca.\nApareceu en 1854 baixo a direcci\u00f3n de Jos\u00e9 Canalejas Casas. Entre os seus colaboradores figuraron Jos\u00e9 Montero Ar\u00f3stegui e Juan Antonio Lacaci. Cesou a s\u00faa publicaci\u00f3n en 1855.\nSegunda \u00e9poca.\nVolveu aparecer o 5 de marzo de 1864, co subt\u00edtulo \"Peri\u00f3dico independiente\", modificado en 1866 por \"Peri\u00f3dico de ciencias y literatura\". Nun principio aparec\u00eda cada cinco d\u00edas, despois foi bisemanal durante ano e medio, logo pasou a publicarse tres veces \u00e1 semana (normalmente os m\u00e9rcores, venres e domingos), para finalmente converterse en diario en febreiro de 1867. Edit\u00e1base na imprenta de Nicasio Taxonera. Estaba dirixido por Francisco Su\u00e1rez Garc\u00eda. Os redactores eran Domingo D\u00edaz de Robles, Nazario de Puzo e Ventura Pueyo e entre os seus colaboradores figuraban Jos\u00e9 L\u00f3pez de la Vega e Justo Gayoso. Centrouse nos contidos literarios e nas novas de informaci\u00f3n xeral. Cesou a s\u00faa publicaci\u00f3n en 1869 pasando a denominarse \"El Tribuno\"."}
{"id": "280773", "revid": "89787", "url": "https://gl.wikipedia.org/wiki?curid=280773", "title": "Kermit the Frog", "text": "Kermit the Frog (co\u00f1ecida coma a Ra Gustavo en Galicia, pola versi\u00f3n castel\u00e1 dos programas \"Sesame Street\" (\"Barrio S\u00e9samo\") e \"The Muppet Show\" (\"Los Tele\u00f1ecos\") emitidos nos anos oitenta do s\u00e9culo XX) \u00e9 un personaxe ficticio ideado polo creador de monicreques e produtor de televisi\u00f3n Jim Henson en 1955. Kermit \u00e9 o personaxe central e presentador do show brit\u00e1nico-americano \"The Muppet Show\" e tam\u00e9n conta con aparici\u00f3ns frecuentes en \"Sesame Street\".\nDesenvolvemento do personaxe.\nKermit aparece por vez primeira o 9 de maio de 1955 no show, \"Sam and Friends\". Kermit aparece coma un monicreque caseiro e abstracto cun par de patas redondas e sen o seu distintivo colar, asemell\u00e1ndose m\u00e1is \u00e1 aparencia dun lagarto. O prototipo orixinal de Kermit foi fabricado cun abrigo feminino cor turquesa da nai de Henson e unha pelota de ping pong dividida \u00e1 metade.\nKermit establece a s\u00faa aparencia actual durante a filmaci\u00f3n do especial de TV \"Hey, Cinderella\" en 1968 a\u00ednda que o especial estreouse en 1969; Kermit altera por completo a s\u00faa aparencia, inclu\u00edndoselle aletas e un colar; \u00e9 por vez primeira identificado coma unha ra.\nNome.\nSeica o nome de Kermit bas\u00e9ase no nome dun co\u00f1ecido da infancia de Jim Henson, Kermit Scott. Malia a crenza popular, Jim Henson nega que o nome de Kermit se deba a Kermit Scott, sen\u00f3n que Kermit era un nome moi com\u00fan no s\u00e9culo XX.\nO nome oficial do personaxe \u00e9 \"Kermit the Frog\", mais por mor da internalizaci\u00f3n de \"The Muppets\" e \"Sesame Street\" (coas s\u00faas diferentes adaptaci\u00f3ns en diferentes pa\u00edses), Kermit foi renomeado decote. No Brasil, Kermit \u00e9 chamado \"Caco o Sapo\". En Portugal, Kermit \u00e9 chamado \"Cocas o Sapo\". Na meirande parte de Am\u00e9rica Latina, Kermit \u00e9 chamado \"Rana Ren\u00e9\". En Espa\u00f1a, \u00e9 chamado \"Rana Gustavo\". No lanzamento de \"The Muppets\" (2011), Walt Disney Pictures introduciu o nome \"Kermit\" para todas as versi\u00f3ns e mercados internacionais.\nVoz.\nJim Henson (1955\u20131990)Steve Whitmire (1990\u2013presente)Artie Esposito (Suplente, 2009)John Kennedy (MuppetFest 2001, Disney Cruise Line, 2006) Frank Welker (Muppet Babies e outras animaci\u00f3ns)\nFilmograf\u00eda.\nAdemais apareceu en programas estadounidenses como \"Sesame Street\" (1969-2001,2009), \"The Muppet Show\" (1976-1981), \"The Tonight Show\" (1979), \"Especial de ABC News\" (1987), \"Larry King Live\" (1994), \"Muppets Tonight\" (1996-1998), \"Who Wants to be a Millionaire\" (2000), \"Hollywood Squares\" (2001), \"The Daily Show with Jon Stewart\" (2001), \"\" (2006), \"American Idol\" (2006), \"Good Morning America\" (2006) e ingleses como \"I Love the 70\u00b4s\" (2000). Incluso fixo anuncios comerciais para BMW, Ford, Pizza Hut e UPS. En 2008 el e os Muppets apareceron nos dous especiais de Disney Channel, Studio DC Almost Live onde os Muppets fixeron sketches e n\u00fameros musicais coas estrelas da canle como \"Good Luck Charlie\" e \"So Random!\"."}
{"id": "280774", "revid": "18868", "url": "https://gl.wikipedia.org/wiki?curid=280774", "title": "Ra Gustavo", "text": ""}
{"id": "280777", "revid": "98629", "url": "https://gl.wikipedia.org/wiki?curid=280777", "title": "El Diario Ferrolano", "text": "El Diario Ferrolano foi un xornal editado en Ferrol entre 1867 e 1869.\nHistoria e caracter\u00edsticas.\nSubtitulado \"Peri\u00f3dico de Ciencias, Comercio, Industria y Navegaci\u00f3n\", apareceu o 9 de febreiro de 1867. Diario, salvo os seguintes aos festivos, imprim\u00edase nos obradoiros tipogr\u00e1ficos de Nicasio Taxonera. Dirixido por Juan Antonio Lacaci, que ademais era redactor con Ventura Pueyo; estre os colaboradores figurou Benito Vicetto. De car\u00e1cter administrativo e de tendencias locais, o seu obxectivo era a defensa dos intereses do pa\u00eds. En febreiro de 1868 decantouse pola pol\u00edtica e converteuse en portavoz do Partido Progresista. Despois da revoluci\u00f3n de 1868 cambiou o seu nome por \"La Voz del Pueblo\", sendo director Leandro de Saralegui Medina at\u00e9 1869, cando pasou a director Juan Antonio Lacaci."}
{"id": "280778", "revid": "98629", "url": "https://gl.wikipedia.org/wiki?curid=280778", "title": "Cahiers du cin\u00e9ma", "text": "Cahiers du cin\u00e9ma (en galego \"Cadernos sobre cinema\") \u00e9 unha revista francesa sobre cinema fundada en 1951 por Andr\u00e9 Bazin, Jacques Doniol-Valcroze e Joseph-Marie Lo Duca. Desenvolveuse a partir da revista \"Revue du Cin\u00e9ma\" inclu\u00edndo membros de dous cineclubs parisienses, \"Objectif 49\" (Robert Bresson, Jean Cocteau e Alexandre Astruc, entre outros) e \"Cin\u00e9-Club du Quartier Latin\". Inicialmente o editor foi \u00c9ric Rohmer e entre os colaboradores estaban Jacques Rivette, Jean-Luc Godard, Claude Chabrol e Fran\u00e7ois Truffaut.\nHistoria.\n\"Cahiers\" reinventou os principios b\u00e1sicos da cr\u00edtica e da teor\u00eda cinematogr\u00e1fica. Un artigo de 1954 de Truffaut arremetendo contra \"La qualit\u00e9 fran\u00e7aise\" (\"a calidade francesa\") foi considerado o manifesto por 'la politique des Auteurs' ('a pol\u00edtica dos autores') e resultou na nova avaliaci\u00f3n do cinema de Hollywood e de directores como Alfred Hitchcock, Howard Hawks, Robert Aldrich, Nicholas Ray e Fritz Lang. Os escritores de \"Cahiers du Cin\u00e9ma\" tam\u00e9n admiraban a obra de Jean Renoir, Roberto Rossellini, Kenji Mizoguchi, Max Oph\u00fcls e Jean Cocteau, centrando as s\u00faas cr\u00edticas na posta en escena dos filmes. Ademais, os autores eran comparados e contrastados, establecendo un aut\u00e9ntico di\u00e1logo cinematogr\u00e1fico. A revista tam\u00e9n foi fundamental na creaci\u00f3n da \"Nouvelle Vague\", na que destacaron os filmes dirixidos por colaboradores de \"Cahiers\" como Godard e Truffaut.\nEn 1963 Jacques Rivette susbtitu\u00edu a Rohmer como editor, cambiando as preocupaci\u00f3ns pol\u00edticas e sociais e prestando m\u00e1is atenci\u00f3n as cinematograf\u00edas non estadounidenses. Cara 1970 o estilo cambiou do modernismo a radicalismo e o materialismo dial\u00e9ctico. A mediados da d\u00e9cada de 1970 a revista segu\u00eda unha li\u00f1a editorial mao\u00edsta, pero a cr\u00edtica ao filme \"Tibur\u00f3n\" supuxo o regreso a perspectivas m\u00e1is comerciais, rehabilitando tam\u00e9n alg\u00fans dos antigos favoritos \"Cahiers\" e descubrindo autores como Manoel de Oliveira, Raoul Ruiz, Hou Hsiao-Hsien, Youssef Chahine e Maurice Pialat.\nEn 1998 Editions de l'Etoile, editora de \"Cahiers\" foi adquirida polo grupo \"Le Monde\". Para evitar a tradicional perda de cartos a revista intentou un cambio de imaxe en 1999 para ga\u00f1ar novos lectores, tratando todas as artes visuais. Esta nova versi\u00f3n con artigos sobre telerrealidade ou videoxogos trouxo confusi\u00f3n e malas cr\u00edticas dos lectores tradicionais.\n\"Le Monde\" tomo control total en 2003, con Jean-Michel Frodon como director. En 2009 Richard Schlagman, de Phaidon Press, grupo especializado en libros sobre artes visuais, comprou \"Cahiers\"."}
{"id": "280779", "revid": "47401", "url": "https://gl.wikipedia.org/wiki?curid=280779", "title": "Cahiers du Cin\u00e9ma", "text": ""}
{"id": "280781", "revid": "23204", "url": "https://gl.wikipedia.org/wiki?curid=280781", "title": "Cookie Monster", "text": "Cookie Monster (co\u00f1ecido en Galicia coma Monstro das Galletas ou \"Triki\" a partir da versi\u00f3n en castel\u00e1 do programa \"Sesame Street\" (\"Barrio S\u00e9samo\") emitido nos anos oitenta do s\u00e9culo XX) \u00e9 un monicreque do programa infantil \"Sesame Street\".\nO Cookie Monster \u00e9 unha criatura azul, peluda e moi famenta. Come calquera cousa que atopa, mais o seu alimento preferido son as s\u00faas amadas galletas. A pesar disto, Cookie Monster \u00e9 (as\u00ed coma todos os monstros de \"Sesame Street\") xentil e amig\u00e1bel. Al\u00e9n das galletas ou \"cookies\", outra cousa que acostuma comer moito son letras grandes de xoguete, moi usadas no programa para ensinar o alfabeto aos cativos. S\u00f3 se refire a si mesmo como \"min\". \u00c9 o mellor amigo de Prairie Dawn (unha nena monicreque rosa).\nAs s\u00faas galletas favoritas son as de chocolate, seguidas polas de avea. O aniversario oficial do Cookie Monster \u00e9 o 2 de novembro. Nun episodio revelou que o seu nome verdadeiro \u00e9 Sid.\nAparece no filme \"Follow That Bird\" (1985) e tam\u00e9n aparece nos especiais de Nadal: \"Christmas Eve on Sesame Street\" e \"A Muppet Family Christmas\".\nO Monstro das Galletas tam\u00e9n fixo unha aparici\u00f3n especial, xunto con Epi e Blas (orixinalmente \"Ernie and Bert\") na escena final do filme \"The Muppets Take Manhattan\".\n\u00c9 un dos personaxes que aparece como imaxe do parque Port Aventura."}
{"id": "280782", "revid": "18868", "url": "https://gl.wikipedia.org/wiki?curid=280782", "title": "Monstro das Galletas", "text": ""}
{"id": "280799", "revid": "92340", "url": "https://gl.wikipedia.org/wiki?curid=280799", "title": "Ventura Pueyo", "text": "Buenaventura Pueyo Llanuza, finado en Ferrol en xaneiro de 1892, foi un profesor e xornalista galego.\nTraxectoria.\nProfesor de ensino primario, publicou en 1868 \"Programas-instructores para la ense\u00f1anza de la gram\u00e1tica y de la aritm\u00e9tica\". Fundou e dirixiu en Ferrol a revista \"El Pensamiento de Galicia\" e foi redactor de \"El Eco Ferrolano\" e \"El Diario Ferrolano\". En 1878 estaba na Habana e colaborou con Waldo \u00c1lvarez Insua na posta en marcha de \"El Eco de Galicia\". Tam\u00e9n colaborou en \"El Diario de Santiago\" e \"La Semana\". Nos anos oitenta foi profesor de Matem\u00e1ticas da Escola de Artes e Oficios de Ferrol e dirixiu un colexio privado."}
{"id": "280800", "revid": "1888", "url": "https://gl.wikipedia.org/wiki?curid=280800", "title": "Buenaventura Pueyo Llanuza", "text": ""}
