{"id": "354753", "revid": "89787", "url": "https://gl.wikipedia.org/wiki?curid=354753", "title": "Xigante gasoso", "text": "Un xigante gasoso \u00e9 un planeta xigante composto esencialmente de gas, isto \u00e9 hidr\u00f3xeno e helio. No sistema solar hai dous, X\u00fapiter e Saturno.\nHistoria do nome.\nO termo apareceu por primeira vez no relato de James Blish \"Solar Plexus\", na versi\u00f3n que apareceu na antolox\u00eda de 1952 \"Beyond Human Ken\". Orixinalmente era sin\u00f3nimo de \"planeta xigante\", pero na d\u00e9cada de 1990, estableceuse que Urano e Neptuno pertenc\u00edan a unha clase distinta de obxectos, diferente da que formaban parte X\u00fapiter e Saturno. Os dous primeiros planetas est\u00e1n compostos principalmente de elementos vol\u00e1tiles m\u00e1is pesados que o hidr\u00f3xeno e o helio como auga, metano e amon\u00edaco, o que se denomina en planetolox\u00eda \"xeado\", polo tanto agrupar\u00f3nse na categor\u00eda de xigantes xeados.\nEstrutura / composici\u00f3n.\nX\u00fapiter e Saturno consisten principalmente de hidr\u00f3xeno e mais helio, os elementos m\u00e1is pesados representan s\u00f3 entre o 3% e o 13% da s\u00faa masa. A s\u00faa estrutura interna f\u00f3rmaa unha capa externa de hidr\u00f3xeno molecular gasoso, que pasa a se converter en l\u00edquido coa profundidade, comprimindo unha capa de hidr\u00f3xeno met\u00e1lico l\u00edquido rodeando, probablemente, un n\u00facleo de rocha e xeo. A capa externa, \u00e9 dicir, a atmosfera caracter\u00edzase pola presenza de varias bandas nubosas compostas principalmente de auga e amon\u00edaco. A capa de hidr\u00f3xeno met\u00e1lico representa o \"corpo\" destes planetas, e o nome de met\u00e1lico v\u00e9n do feito de que se sit\u00faa nunha zona onde a presi\u00f3n \u00e9 tal que o hidr\u00f3xeno se comporta como un condutor el\u00e9ctrico. O n\u00facleo central consistir\u00eda pola s\u00faa parte nunha mestura de elementos m\u00e1is pesados (especialmente rocha ou metal) a temperaturas (20 000 K) e presi\u00f3ns tales que as s\u00faas propiedades son pouco co\u00f1ecidas\nXigantes gasosos extrasolares.\nAta 2014 por mor das primeiras t\u00e9cnicas existentes para detectaren planetas extrasolares, todos os que se atopaban eran dunha escala comparable a dos xigantes gasosos do sistema solar. O m\u00e1is pequeno ti\u00f1a 17 veces a masa da Terra, e moitos ti\u00f1an unha masa varias veces a de X\u00fapiter. Alg\u00fans planetas extrasolares est\u00e1n moito m\u00e1is pr\u00f3ximos \u00e1s s\u00faas estrelas respectivas e, polo tanto, son m\u00e1is quentes c\u00f3s xigantes gasosos do sistema solar, facendo posible que alg\u00fans destes planetas sexan dun tipo que non se atopa no noso sistema solar. O l\u00edmite superior de masa dun xigante gasoso \u00e9 teoricamente aproximadamente 70 veces a de X\u00fapiter (0,08 veces a masa do Sol). Por riba dese punto, a intensa calor e presi\u00f3n ao n\u00facleo do planeta comenzan a provocar unha fusi\u00f3n nuclear e o planeta conv\u00e9rtese nunha anana vermella. A partir de 2014 coa confirmaci\u00f3n dos descubrimentos de planetas grazas \u00e1s melloras na t\u00e9cnica que trouxo consigo a misi\u00f3n Kepler, f\u00edxose com\u00fan o descubrimento de planetas m\u00e1is pequenos, mesmo ananos gasosos.\nClasificaci\u00f3n.\nSegundo a clasificaci\u00f3n de David Sudarsky os gasosos extrasolares div\u00eddense en cinco clases: clase I: nubes de amon\u00edaco; clase II: nubes de auga; clase III: desanubrados; clase IV: metais alcalinos e clase V: nubes de silicato."}
{"id": "354756", "revid": "127505", "url": "https://gl.wikipedia.org/wiki?curid=354756", "title": "Igrexa de San Marti\u00f1o de Fr\u00f3mista", "text": "A igrexa de San Marti\u00f1o de Tours \u00e9 un templo cat\u00f3lico ergueito na segunda metade do s\u00e9culo XI en Fr\u00f3mista, na provincia de Palencia (Castela e Le\u00f3n, Espa\u00f1a), e situado no Cami\u00f1o de Santiago. Pertence ao estilo rom\u00e1nico e est\u00e1 considerado como un dos principais prototipos de rom\u00e1nico europeo e o mellor exemplo do rom\u00e1nico no Cami\u00f1o de Santiago.\nHistoria.\nA igrexa de San Marti\u00f1o de Fr\u00f3mista, situada no Cami\u00f1o de Santiago, foi constru\u00edda na segunda metade do s\u00e9culo XI por orde de dona Maior de Castela, vi\u00fava do rei Sancho III o Maior de Navarra, como parte dun Mosteiro de San Marti\u00f1o, hoxe desaparecido. As primeiras noticias nas que se fai referencia a esta igrexa datan do ano 1066, no que xa se iniciou a s\u00faa construci\u00f3n. O seu estilo relaci\u00f3nase co rom\u00e1nico da zona de Palencia, as\u00ed como coa catedral de Jaca, alg\u00fan de cuxos canteiros puido traballar na s\u00faa edificaci\u00f3n.\nNo ano 1118 pasou a depender do priorado bieito de San Zoilo, en Carri\u00f3n de los Condes. Os monxes abandon\u00e1rono pouco despois, xa no s\u00e9culo XIII, e ced\u00e9rono a Don Juan G\u00f3mez de Manzanedo. Tras cambiar de man en varias ocasi\u00f3ns durante a Idade Media, e trala s\u00faa definitiva separaci\u00f3n do mosteiro, a igrexa sufriu diversos engadidos durante o s\u00e9culo XV: unha torre que servir\u00eda de campanario sobre o ciborio orixinal, e varias dependencias que fixeron de sancrist\u00eda. Tras estas \u00faltimas noticias medievais, o templo sofre unha progresiva deterioraci\u00f3n, que leva a que a finais do s\u00e9culo XIX sexa declarado inadecuado para o culto. Tras o seu peche, a deterioraci\u00f3n acel\u00e9rase, con varios desprendementos na b\u00f3veda e as paredes.\nVarios informes emitidos durante esta \u00e9poca reflicten o preocupante estado da edificaci\u00f3n que ameazaba ru\u00edna. O labor de restauraci\u00f3n do templo in\u00edciase pouco despois da s\u00faa declaraci\u00f3n como Monumento Nacional en 1894. Os labores de restauraci\u00f3n quedan en mans do arquitecto Manuel An\u00edbal \u00c1lvarez Amoroso, quen se prop\u00f3n devolver o templo ao seu estado orixinal, eliminando os engadidos posteriores. Os capiteis e canzorros m\u00e1is deteriorados foron trasladados ao Museo Arqueol\u00f3xico de Palencia, e substitu\u00eddos por reproduci\u00f3ns. Para diferencialos dos aut\u00e9nticos, levan inscrito un \"R\".\nAs tarefas de reconstruci\u00f3n finalizan en 1904, data na que definitivamente se reabre ao p\u00fablico. Hoxe en d\u00eda pode contemplarse, no interior da propia igrexa, unha maqueta que representa o seu aspecto no momento de acometer a s\u00faa restauraci\u00f3n.\nDescrici\u00f3n.\nExterior.\nA aparencia exterior da Igrexa de San Marti\u00f1o \u00e9 caracter\u00edstica do per\u00edodo rom\u00e1nico en que foi constru\u00edda. Sobre as s\u00faas naves, de escasa altura, destacan o ciborio octogonal sobre o cruceiro e as d\u00faas torres cil\u00edndricas a \u00e1mbolos dous lados da fachada principal.\nDesde o exterior adv\u00edrtense os seus muros s\u00f3lidos, con escasas vent\u00e1s, con arcos de medio punto nas \u00e1bsidas e nas fachadas laterais do templo. . Ademais, baixo os beirados das portas e tellados hai m\u00e1is de 300 pequenos canzorros, con figuras semellantes a g\u00e1rgolas, representando animais, seres humanos e seres mitol\u00f3xicos ou fant\u00e1sticos. Sobre a porta principal hai un crism\u00f3n de seis brazos, de dubidosa antig\u00fcidade.\nA igrexa ten catro portadas, unha en cada unha das s\u00faas fachadas, a\u00ednda que s\u00f3 d\u00faas permanecen \u00fatiles: a da fachada principal, a m\u00e1is ricamente adornada de todas, e a do portada sur (actual porta de entrada ao p\u00fablico). A porta da fachada norte est\u00e1 tapiada.\nNa punta da torre esquerda da fachada principal hai a figura dun pito colocada coma se fose unha g\u00e1rgola.\nInterior.\nA igrexa de San Marti\u00f1o presenta unha planta basilical, formada por tres naves de distinto tama\u00f1o separadas por piares compostos. A nave principal ou central \u00e9 m\u00e1is ancha que as d\u00faas laterais, e as tres rematan en \u00e1bsidas semicirculares e est\u00e1n cubertas por b\u00f3vedas de can\u00f3n de distinta altura e anchura, sendo a central m\u00e1is alta e ancha . As naves est\u00e1n divididas en catro tramos case id\u00e9nticos, sendo o quinto, o do transepto, m\u00e1is ancho c\u00f3s demais. No caso desta igrexa, a planta basilical est\u00e1 combinada coa forma de cruz latina. No punto de cruzamento da nave central co transepto aparece o cruceiro. Este, de base cadrada, leva en cada \u00e1ngulo unha trompa para convertelo en octogonal e exteriormente d\u00e1 lugar ao ciborio, que se destaca en altura sobre toda a construci\u00f3n. Nos lados axiais da c\u00fapula (os dos puntos cardinais) leva catro pequenas fiestras que permiten a iluminaci\u00f3n interior; os outros catro lados son cegos.\nAs \u00e1bsidas albergan diversas esculturas medievais, entre as que destaca un Cristo do s\u00e9culo XIII na \u00e1bsida correspondente \u00e1 nave central.\nDecoraci\u00f3n.\nO interior da igrexa, a\u00ednda que en xeral sobrio, ten alg\u00fans elementos decorativos de interese. Destacan os capiteis das columnas (alg\u00fans deles, reconstruci\u00f3ns modernas dos orixinais), con imaxes vexetais, animais ou narrativas. Entre eles merece a pena observar con detemento os dedicados \u00e1 historia de Ad\u00e1n e Eva, ou \u00e1 f\u00e1bula de \"A raposa e o corvo\".\nTam\u00e9n, o taqueado xaqu\u00e9s que hai baixo as cornixas exteriores aparece igualmente o interior, a diversas alturas."}
{"id": "354759", "revid": "22795", "url": "https://gl.wikipedia.org/wiki?curid=354759", "title": "Nephropoidea", "text": ""}
{"id": "354760", "revid": "23204", "url": "https://gl.wikipedia.org/wiki?curid=354760", "title": "Ricarda Huch", "text": "Ricarda Octavia Huch, nada en Brunswick o 18 de xullo de 1864 en Braunschweig e finado o 17 de novembro de 1947 en Sch\u00f6nberg im Taunus, hoxe Kronberg, foi unha escritora, fil\u00f3sofa e historiadora alem\u00e1."}
{"id": "354763", "revid": "89787", "url": "https://gl.wikipedia.org/wiki?curid=354763", "title": "Nefropoideos", "text": "A dos nefropoideos (\"Nephropoidea\") \u00e9 unha superfamilia de crust\u00e1ceos malacostr\u00e1ceos da orde dos dec\u00e1podos e infraorde dos astacideos.\nA superfamilia foi descrita en 1852 polo naturalista estadounidense James Dwight Dana.\nComprende d\u00faas familias viventes e outras tres f\u00f3siles.\nOs seus parentes m\u00e1is pr\u00f3ximos son as chamadas na bibliograf\u00eda internacional \"lagostas de coral\".\nClasificaci\u00f3n.\nSuperfamilia \"Nephropoidea\" \nAdemais, co\u00f1\u00e9cense tres familias f\u00f3siles:"}
{"id": "354767", "revid": "5345053", "url": "https://gl.wikipedia.org/wiki?curid=354767", "title": "Russell Wilson", "text": "Russell Carrington Wilson, nado o 22 de novembro de 1989 en Cincinnati, Ohio, \u00e9 un xogador profesional estadounidense de f\u00fatbol americano. Tras xogar a nivel universitario en North Carolina State e Wisconsin foi seleccionado na terceira rolda do draft de 2012 polos Seattle Seahawks da National Football League (NFL), onde actualmente xoga como quarterback. O seu maior \u00e9xito \u00e9 o anel de campi\u00f3n da Superbowl XLVIII."}
{"id": "354768", "revid": "5132", "url": "https://gl.wikipedia.org/wiki?curid=354768", "title": "Richard Sherman", "text": "Richard Kevin Sherman, nado o 30 de marzo de 1988 en Compton (California), \u00e9 un xogador profesional estadounidense de f\u00fatbol americano. Tras xogar a nivel universitario en Stanford foi seleccionado na quinta rolda do draft de 2011 polos Seattle Seahawks da National Football League (NFL), onde actualmente xoga como cornerback. O seu maior \u00e9xito \u00e9 o anel de campi\u00f3n da Superbowl XLVIII."}
{"id": "354770", "revid": "5132", "url": "https://gl.wikipedia.org/wiki?curid=354770", "title": "Kirk Cousins", "text": "Kirk Daniel Cousins, nado o 19 de agosto de 1988 en Barrington, Illinois, \u00e9 un xogador profesional estadounidense de f\u00fatbol americano. Tras xogar a nivel universitario en Michigan State foi seleccionado na cuarta rolda do draft de 2012 polos Washington Redskins (actuais Washington Commanders) da National Football League (NFL). Actualmente xoga como quarterback nos Minnesota Vikings."}
{"id": "354784", "revid": "98629", "url": "https://gl.wikipedia.org/wiki?curid=354784", "title": "Jackie Oliver", "text": "Keith Jack \"Jackie\" Oliver, nado o 14 de agosto de 1942 en Chadwell Heath (Essex), \u00e9 un expiloto brit\u00e1nico de F\u00f3rmula 1 e propietario dun equipo de Inglaterra. \u00c9 m\u00e1is co\u00f1ecido por ser o fundador do equipo Arrows Grand Prix Internacional que por ser piloto de carreiras, a\u00ednda que durante a s\u00faa carreira de piloto ga\u00f1ou as 24 Horas de Le Mans e o campionato Can-Am.\nTraxectoria.\nOliver comezou unha carreira longa no automobilismo en 1961, pilotando un Mini en carreiras de berlinas brit\u00e1nicas. A continuaci\u00f3n, pasou a un Lotus Elan e participou en carreiras GT, logrando alg\u00fans excelentes resultados, e logo pasando un tempo dif\u00edcil na F\u00f3rmula 3, onde a s\u00faa velocidade natural viuse afectada por fallas mec\u00e1nicas.\nCon todo, para 1967 foi recrutado polo equipo Team Lotus de F\u00f3rmula D\u00faas, que tam\u00e9n o viu facer o seu debut nun Gran Premio na clase F2 no Gran Premio de Alema\u00f1a de 1967, onde se situou quinto na xeral e ga\u00f1ou a clase F2. En foi chamado por Colin Chapman para ocupar un asento do Team Lotus de F1 logo da morte de Jim Clark. A tempada de F1 resultar\u00eda dif\u00edcil, con Oliver loitando por acabar. Liderou o Gran Premio do Reino Unido de 1968 ata que fallou o motor, acabou soamente d\u00faas carreiras, o seu mellor resultado foi o 3\u00ba lugar no Gran Premio de M\u00e9xico.\nCo fichaxe de Jochen Rindt por Lotus para , Oliver quedou f\u00f3ra, cambiou a BRM. Sufriu dous anos decepcionantes no equipo Bourne. En dous anos lograr\u00eda rematar en catro ocasi\u00f3ns, os seus \u00fanicos puntos obtivoos cun sexto lugar no Gran Premio de M\u00e9xico de 1969 e co quinto lugar no Gran Premio de Austria de 1970. Con todo, en liderou varias carreiras mantendo a raia a Stewart e foi un terceiro forte na maior parte do GP holand\u00e9s e brit\u00e1nico. O pobre resultado no GP de Austria, que o xefe do equipo, Lou Stanley pensou que deber\u00eda ga\u00f1ar, tivo como consecuencia que a partir dese momento o mellor coche fara para Pedro Rodr\u00edguez, pero Oliver a\u00ednda liderou algunhas voltas na carreira italiana. Stanley describiu a Oliver como \"bo, pero non tan bo como pensaba\". A maior\u00eda das s\u00faas outras carreiras viron a ruptura do BRM. A maior\u00eda dos expertos e o patrocinador, Yardley estaban sorprendidos e decepcionados despois de que Oliver fora despedido por BRM. Jackie Stewart, xulgou a Oliver un moi bo piloto de GP e de Can Am.\nOs seus mellores resultados nestas tempadas vi\u00f1eron das carreiras de resistencia, no Gulf Ford GT40 de John Wyer, ga\u00f1ando as carreiras das 12 Horas de Sebring e as 24 Horas de Le Mans con Jacky Ickx en 1969, as 24 Horas de Daytona e os 1000\u00a0km. de Monza en 1971 con Pedro Rodr\u00edguez.\nEn 1969, debut\u00f3 na CanAm, inicialmente para Autocoast no TI-22, e logo para o equipo Shadow de Don Nichols. 1971 viuno f\u00f3ra dunha unidade de F\u00f3rmula Un a tempo completo, a\u00ednda que participou en tres carreiras no terceiro McLaren. 1972 viuno concentrarse principalmente na CanAm con Shadow, a\u00ednda que participar\u00eda nunha \u00fanica carreira con BRM no Gran Premio do Reino Unido de 1972, onde se retirou.\nPara 1973, Shadow entrou na F1, e Oliver foi nomeado l\u00edder do equipo. O Shadow DN1 resultou ser un chasis dif\u00edcil, e unha vez m\u00e1is a s\u00faa tempada viuse afectada por erros mec\u00e1nicos. Con todo, no Gran Premio do Canad\u00e1 de 1973 correu ben, e moitos cren que realmente ga\u00f1ou a carreira, pero a carreira sufriu unha gran confusi\u00f3n debido a forte choiva que provocou m\u00faltiples paradas en boxes e un despregue completamente inepto do coche de seguridade polos organizadores. As\u00ed foi como Oliver clasificou terceiro, os seus \u00fanicos puntos ao final da tempada.\nEn 1974 Oliver concentrouse en CanAm, logrando o t\u00edtulo de serie para Shadow. Implicouse m\u00e1is no lado da xerencia de Shadow, pero competiu na F\u00f3rmula 5000 para o equipo durante tres tempadas, e ata volveu brevemente \u00e1 F1, terminando 5\u00ba na carreira de campi\u00f3ns de 1977 e logrando o 9\u00ba lugar no Gran Premio de Suecia de 1977.\nArrows.\nA finais de 1977 sa\u00edu de Shadow xunto co patrocinador Franco Ambrosio, os dese\u00f1adores Tony Southgate e Alan Rees, o enxe\u00f1eiro Dave Wass e o piloto Riccardo Patrese para formar o equipo Arrows Grand Prix.\nArrows far\u00edase famoso por ter a maior serie de derrotas na historia de F\u00f3rmula Un, 382 carreiras sen vitorias. Con todo, o equipo sempre tivo coches ben presentados que foron xeralmente competitivos. A\u00ednda que non eran punteiros deron asento a talentosos pilotos, Patrese, Thierry Boutsen, Gerhard Berger, Marc Surer e Martin Donnelly, todos pilotaron para o equipo cando empezaban como novatos na F1.\nOliver vendeu gran parte da s\u00faa participaci\u00f3n \u00e1 xaponesa Footwork Corporation en 1990, permanecendo como director, pero o equipo non puido avanzar e a compa\u00f1\u00eda retirouse a finais de 1993 debido a problemas financeiros. Oliver recobrou o seu equipo, pero o di\u00f1eiro era escaso, e en 1996 volveu vender a maior parte das s\u00faas acci\u00f3ns ao grupo TWR de Tom Walkinshaw. Oliver permaneceu na direcci\u00f3n ata 1999, cando vendeu as s\u00faas acci\u00f3ns restantes.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "354791", "revid": "89787", "url": "https://gl.wikipedia.org/wiki?curid=354791", "title": "Fabiola Gianotti", "text": "Fabiola Gianotti, nada en Roma o 29 de outubro de 1960, \u00e9 unha f\u00edsica de part\u00edculas italiana e a primeira muller en ser a directora xeral do CERN de Xenebra. O seu mandato comezou o 1 de xaneiro de 2016 e ten unha duraci\u00f3n de cinco anos. Na 195\u00aa sesi\u00f3n, o Consello do CERN escolleu a Fabiola Gianotti como a pr\u00f3xima Directora Xeral da Organizaci\u00f3n para unha segunda sesi\u00f3n de mandato. O nomeamento formalizarase na sesi\u00f3n do Consello en decembro, e o novo mandato de cinco anos de Gianotti comezar\u00e1 o 1 de xaneiro de 2021 e continuar\u00e1 at\u00e9 o 2025. Esta \u00e9 a primeira vez na historia do CERN que un Director Xeral \u00e9 escollido para un segundo mandato.\nTraxectoria.\nFilla dun xe\u00f3logo natural de Asti e dunha experta en literatura siciliana, aos sete anos trasladouse coa s\u00faa familia de Roma a Mil\u00e1n, onde estudou na escola secundaria Tommaseo e na escola secundaria das Ursulinas. A lectura da biograf\u00eda de Marie Curie e a explicaci\u00f3n de Albert Einstein sobre o efecto fotoel\u00e9ctrico acheg\u00e1rona aos temas cient\u00edficos e, en particular, \u00e1 f\u00edsica, na que se licenciou cunha especialidade en f\u00edsica subnuclear en 1984 na Universidade Estatal de Mil\u00e1n. No mesmo ano, comezou a realizar estudos de doutoramento en investigaci\u00f3n sobre part\u00edculas elementais trala atribuci\u00f3n do Premio Nobel a Carlo Rubbia. O devandito traballo tratou a an\u00e1lise dos datos do experimento UA2.\nComezou a formar parte do CERN en 1987 traballando en varios experimentos, inclu\u00edndo UA2 no Super Proton Synchrotron (SPS) e ALEPH en LEP, precursor do Gran colisor de hadr\u00f3ns. En 1990, comezou a estudar o argon l\u00edquido. En febreiro de 1992, participou no experimento ATLAS, que contou coa colaboraci\u00f3n de m\u00e1is de 3000 expertos, na s\u00faa maior\u00eda f\u00edsicos de 38 pa\u00edses de todo o mundo, e \u00e9 considerado o maior experimento cient\u00edfico realizado nunca. Despois de ser coordinadora de 1999 a 2003, elixida polos seus compa\u00f1eiros e compa\u00f1eiras, retomou este posto dende 2009 ata 2013. Como voceira de ATLAS, o 4 de xullo de 2012 anunciou no auditorio do CERN, xunto con Joseph Incandela, voceiro do experimento CMS, a primeira observaci\u00f3n dunha part\u00edcula compatible co bos\u00f3n de Higgs.\nForma parte do comit\u00e9 asesor de f\u00edsica en Fermilab nos Estados Unidos e da Accademia dei Lincei para a clase de ciencias f\u00edsicas. Dende 2013, \u00e9 profesora honor\u00edfica na Universidade de Edimburgo.\nNo 2013 participou na pel\u00edcula documental \"Particle Fever\".\nO 4 de novembro de 2014 foi seleccionada polo consello do CERN, na s\u00faa 173\u00aa sesi\u00f3n, para o cargo de directora xeral, convert\u00e9ndose na primeira muller en recibir esta designaci\u00f3n. Dende o 1 de xaneiro de 2016 \u00e9 oficialmente a nova directora xeral do CERN.\nNo 2017 foi invitada a unirse formar parte do Grupo Bidelberg. O 6 de novembro de 2019 foi seleccionada polo consello do CERN, na s\u00faa 195\u00aa sesi\u00f3n, para un segundo mandato como directora xeral. Foi a primeira vez na historia do CERN na que se volve elixir a mesma persoa para un segundo mandato. Gianotti liderar\u00e1 o centro de investigaci\u00f3n ata 2025.\nVida privada.\nFixo a carreira de piano no Conservatorio de Mil\u00e1n, e ademais practicou ballet.\nDeclarouse crente. Tam\u00e9n afirmou que o estudo da natureza leva ao ser humano a pensar nun intelecto ordenador: \"O que vexo na natureza, a s\u00faa sinxeleza, a s\u00faa elegancia, ach\u00e9ganme \u00e1 idea dunha mente intelixente que ordena\". Noutra entrevista respondeu: \"Si, creo. A ciencia \u00e9 compatible coa fe e non hai contradici\u00f3ns. O importante \u00e9 separar os dous \u00e1mbitos: ser crentes ou non crentes, a f\u00edsica non nos dar\u00e1 unha resposta\".\nReco\u00f1ecementos profesionais.\nO 7 de decembro de 2012, o Concello de Mil\u00e1n outorgoulle o premio Ambrogino d'oro.\nO 11 de decembro de 2012 compartiu o Premio de F\u00edsica Fundamental con outros galardoados.\nA revista \"Time\" clasificouna no quinto lugar na clasificaci\u00f3n de \"Persoas do ano\" 2012. O primeiro posto foi concedido ao presidente Obama.\nEn 2013 f\u00f3ronlle asignados:\nNo mesmo ano situ\u00e1rona no septuax\u00e9simo oitavo lugar da lista das 100 mulleres m\u00e1is poderosas do mundo segundo a revista Forbes. Dedic\u00e1ronlle un asteroide, 214819 Gianotti."}
{"id": "354792", "revid": "89787", "url": "https://gl.wikipedia.org/wiki?curid=354792", "title": "Frank Cuesta", "text": "Francisco Javier Cuesta Ramos, co\u00f1ecido como Frank Cuesta, nado en Le\u00f3n o 16 de outubro de 1971, \u00e9 un adestrador de tenis, presentador de televisi\u00f3n e explorador espa\u00f1ol que actualmente vive en Bangkok, Tailandia.\nTraxectoria.\nAcadou a fama entre 2010 e 2013 cando presentou o programa \"Frank de la jungla\", que se emitiu en Cuatro e Energy (ambos propiedade de Mediaset Espa\u00f1a), e que recibiu un Premio Ondas o 8 de novembro de 2011. Tam\u00e9n presentou \"La selva en casa\", que de igual xeito se emitiu en Cuatro e entre 2013 e 2014 presentou o programa \"Natural Frank\". En marzo de 2014 comezou a s\u00faa traxectoria na canle Discovery MAX, presentando o programa \"Wild Frank\"."}
{"id": "354793", "revid": "98629", "url": "https://gl.wikipedia.org/wiki?curid=354793", "title": "Tartaruga xigante das Gal\u00e1pagos", "text": "O complexo da tartaruga xigante das Gal\u00e1pagos ou complexo da tartaruga das Gal\u00e1pagos (Chelonoidis nigra ou Chelonoidis niger) \u00e9 un complexo de especies de tartarugas xigantes terrestres, as m\u00e1is grandes actualmente existentes, end\u00e9micas das illas Gal\u00e1pagos, arquip\u00e9lago volc\u00e1nico situado no Pac\u00edfico a 1\u00a0000\u00a0km ao oeste da Rep\u00fablica do Ecuador. As tartarugas das Gal\u00e1pagos modernas poden pesar ata 417\u00a0kg. Xunto coas tartarugas do atol de Aldabra das Seychelles no \u00cdndico (\"Aldabrachelys gigantea\"), son as \u00fanicas tartarugas xigantes existentes hoxe.\nOs exploradores espa\u00f1ois que descubriron o arquip\u00e9lago no s\u00e9culo XVI, d\u00e9ronlle \u00e1s illas o seu nome polos \"gal\u00e1pagos\" (tartarugas) que atoparon al\u00ed.\nPoden vivir uns 100 anos, polo que son uns dos vertebrados de vida m\u00e1is longa. S\u00e1bese que un individuo en catividade chegou a vivir ata polo menos 170\u00a0anos. O tama\u00f1o e forma da s\u00faa coiraza var\u00edan entre as poboaci\u00f3ns. Nas illas con terras altas h\u00famidas, as tartarugas son meirandes, con coirazas abovedadas e pescozos curtos; nas illas con terras baixas secas, as tartarugas son menores, con coirazas con forma de sela e pescozos longos. As observaci\u00f3ns destas diferenzas feitas por Charles Darwin na s\u00faa segunda viaxe do \"Beagle\" en 1835, contribu\u00edron ao desenvolvemento da s\u00faa teor\u00eda da evoluci\u00f3n.\nO n\u00famero destas tartarugas reduciuse desde unhas 250\u00a0000 no s\u00e9culo XVI a s\u00f3 unhas 3\u00a0000 na d\u00e9cada de 1970. Este declive foi causado pola sobreexplotaci\u00f3n da especie para obter carne e aceite, destruci\u00f3n do h\u00e1bitat para a agricultura, e introduci\u00f3n de animais non nativos nas illas, como ratas, cabras e porcos. Na extinci\u00f3n da maior\u00eda das li\u00f1axes de tartarugas xigantes contribu\u00edu de forma determinante a predaci\u00f3n feita polos humanos, xa que as tartarugas practicamente non ti\u00f1an depredadores naturais nas illas. De feito, as poboaci\u00f3ns de tartarugas en polo menos tres illas extingu\u00edronse en tempos hist\u00f3ricos debido \u00e1s actividades humanas. Esp\u00e9cimes deses taxons extintos a\u00ednda se conservan en museos e est\u00e1selles a facer an\u00e1lises de ADN. As distintas poboaci\u00f3ns foron ao longo do tempo tratadas como subespecies ou, m\u00e1is modernamente, especies, e consid\u00e9rase que forman un complexo de especies relacionadas. Viven silvestres 10 especies das 15 que orixinalmente hab\u00eda; ademais, un s\u00f3 exemplar doutra especie m\u00e1is (\"C.\u00a0abingdonii\"), que ser\u00eda a 11\u00aa viva, ata hai pouco era o \u00fanico que sobreviv\u00eda en catividade, ao que se lle chamou George o solitario (\"Lonesome George\"), pero morreu en 2012. Os esforzos de conservaci\u00f3n, que comezaron no s\u00e9culo XX, coa crianza en catividade de miles de individuos novos, que foron despois liberados nas s\u00faas illas ancestrais, fixeron que o n\u00famero total de individuos sexa agora a inicios do s\u00e9culo XXI de 19\u00a0000. Malia este rexurdimento, a especie en conxunto \u00e9 clasificada como \"vulnerable\" pola Uni\u00f3n International para a Conservaci\u00f3n da Natureza.\nTaxonom\u00eda.\nPrimeiras clasificaci\u00f3ns.\nAs illas Gal\u00e1pagos foron descubertas en 1535, pero non apareceron nos mapas (mapas de Gerardus Mercator e Abraham Ortelius) ata arredor de 1570. As illas foron chamadas \"Insulae de los Galopegos\" ('illas das tartarugas') polas grandes tartarugas que se atoparon al\u00ed.\nInicialmente, as tartarugas xigantes do oc\u00e9ano \u00cdndico e das Gal\u00e1pagos foron consideradas a mesma especie. Os naturalistas pensaron que os navegantes transportaran as tartarugas ata al\u00ed. En 1676, o autor prelineano Claude Perrault denominaba a ambas as especies \"Tortue des Indes\" ('tartaruga das Indias'). En 1783, Johann Gottlob Schneider clasificou todas as tartarugas xigantes como \"Testudo indica\" ('tartaruga india'). En 1812, August Friedrich Schweigger nomeouna \"Testudo gigantea\" ('tartaruga xigante'). En 1834, Andr\u00e9 Marie Constant Dum\u00e9ril e Gabriel Bibron clasificaron as tartarugas das Gal\u00e1pagos como especie distinta, \u00e1 cal chamaron \"Testudo nigrita\" ('tartaruga negra').\nReco\u00f1ecemento das subpoboaci\u00f3ns.\nO primeiro estudo sistem\u00e1tico das tartarugas xigantes f\u00edxoo Albert G\u00fcnther do Museo Brit\u00e1nico en 1875. G\u00fcnther identificou polo menos cinco poboaci\u00f3ns diferenciadas nas Gal\u00e1pagos, e tres nas illas do oc\u00e9ano \u00cdndico. Ampliou a lista en 1877 a seis nas Gal\u00e1pagos, catro nas Seychelles e catro nas illas Mascare\u00f1as (estas \u00faltimas extinguidas). G\u00fcnther hipotetizou que todas as tartarugas xigantes descend\u00edan dunha soa poboaci\u00f3n ancestral que se espallou utilizando pontes de terra emerxidos entre os continentes, agora afundidos no mar. Esta hip\u00f3tese foi despois refutada ao quedar claro que as Gal\u00e1pagos, Seychelles e Mascare\u00f1as son todas illas volc\u00e1nicas de orixe recente e nunca estiveron conectadas a un continente por pontes de terra emerxidos. Agora p\u00e9nsase que as tartarugas das Gal\u00e1pagos descenden dun devanceiro suramericano, mentres que as do \u00cdndico derivan de poboaci\u00f3ns ancestrais de Madagascar.\nA finais do s\u00e9culo XIX, Georg Baur e Walter Rothschild reco\u00f1eceron cinco poboaci\u00f3ns m\u00e1is nas illas Gal\u00e1pagos. En 1905-06, unha expedici\u00f3n da Academia das Ciencias de California na que Joseph R. Slevin se encargou dos r\u00e9ptiles, recolleu esp\u00e9cimes que foron estudados polo herpet\u00f3logo da Academia John Van Denburgh, que identificou catro poboaci\u00f3ns adicionais, e propuxo a existencia de 15 especies. A lista de Van Denburgh a\u00ednda \u00e9 a principal gu\u00eda para a taxonom\u00eda das tartarugas das Gal\u00e1pagos, a\u00ednda que agora se sabe que existiron 10 poboaci\u00f3ns.\nNomes das especies actuais e x\u00e9nero.\nA actual denominaci\u00f3n espec\u00edfica de \"nigra\" ('negra' \u2013 Quoy &amp; Gaimard, 1824b) foi recuperada en 1984 despois que se descubriu que era ese un sin\u00f3nimo m\u00e1is antigo ou s\u00e9nior (un sin\u00f3nimo taxon\u00f3mico m\u00e1is antigo que ten precedencia hist\u00f3rica para a nomenclatura) que o nome de especie comunmente usado ent\u00f3n de \"elephantopus\" ('de p\u00e9 de elefante' \u2013 Harlan, 1827). As descrici\u00f3ns en lat\u00edn de Quoy e Gaimard explican o uso de \"nigra: \"Testudo toto corpore nigro\"\" ('tartaruga co corpo totalmente negro'). Quoy e Gairmard describiron \"nigra\" a partir dun esp\u00e9cime vivo, pero non hai ningunha proba que indique que co\u00f1ec\u00edan a s\u00faa exacta procedencia das illas Gal\u00e1pagos (a localidade onde estaba situada en California). Garman propuxo a relaci\u00f3n de \"nigra\" coa especie extinta da illa Floreana. Posteriormente, Pritchard considerou conveniente aceptar esta designaci\u00f3n malia a s\u00faa falta de fundamento, para crear a m\u00ednima distorsi\u00f3n posible nunha nomenclatura xa confusa para esta especie. O sin\u00f3nimo a\u00ednda m\u00e1is antigo de \"californiana\" ('de California' \u2013 Quoy &amp; Gaimard, 1824a) consid\u00e9rase un \"nomen oblitum\" (\"nome esquecido\").\nPreviamente, a tartaruga das Gal\u00e1pagos consider\u00e1base que pertenc\u00eda ao x\u00e9nero \"Geochelone\". Na d\u00e9cada de 1990, o subx\u00e9nero \"Chelonoidis\" foi elevado ao status de x\u00e9nero base\u00e1ndose en evidencias filoxen\u00e9ticas que agrupaban os membros suramericanos de \"Geochelone\" nun clado independente. Esta nomenclatura foi adoptada por varias autoridades.\nCando \"Chelonoidis\" foi elevado a x\u00e9nero considerouse erradamente palabra feminina, erro que foi reco\u00f1ecido e corrixido en 2017, polo que O Grupo de traballo de taxonom\u00eda das tartarugas considera que deber\u00eda chamarse \"Chelonoidis niger\" no canto de \"Chelonoidis nigra\".\nEspecies.\nNo arquip\u00e9lago foron identificadas 15 especies de tartarugas das Gal\u00e1pagos, a\u00ednda que agora s\u00f3 sobreviven 10-11 especies. Seis delas enc\u00f3ntranse en illas separadas; cinco nos volc\u00e1ns da illa Isabela (a m\u00e1is grande do arquip\u00e9lago). Varias das especies sobreviventes est\u00e1n gravemente ameazadas. Unha das especies, \"C. abingdonii\" da illa Pinta consid\u00e9rase extinta, xa que o \u00faltimo exemplar co\u00f1ecido, ao que se chamou George o solitario, morreu en catividade en 2012; George fora cruzado con femias doutras especies, pero ning\u00fan dos ovos resultantes chegou a eclosionar. A especie que habitaba a illa Floreana (cuxa denominaci\u00f3n tradicional era \"G. elaphantopus\") p\u00e9nsase que foi cazada ata a s\u00faa extinci\u00f3n en 1850, s\u00f3 15 anos despois da visita de Charles Darwin \u00e1s Gal\u00e1pagos en 1835, na que atopou al\u00ed coirazas desa tartaruga pero non esp\u00e9cimes vivos. A existencia da especie \"C. phantastica\" da illa Fernandina \u00e9 discutida, xa que foi descrita por un s\u00f3 esp\u00e9cime que puido ser unha introduci\u00f3n artificial na illa. Por\u00e9n, an\u00e1lises de ADN recentes mostran que unha poboaci\u00f3n mesturada non nativa que existe na illa de Isabela ten unha semellanza xen\u00e9tica coa especie nativa da illa Floreana, o que parece indicar que \"G. elephantopus\" non se extinguiu totalmente.\nAntes de que se tivesen moitos co\u00f1ecementos das diferenzas entre as poboaci\u00f3ns (\u00e1s veces tratadas como razas) das diferentes illas e volc\u00e1ns, as colecci\u00f3ns en catividade nos zoos foron mesturadas indiscriminadamente. Como resultado produc\u00edronse moitas veces uni\u00f3ns f\u00e9rtiles entre animais de distintas razas, que deron lugar a descendentes h\u00edbridos. Por\u00e9n, os cruzamentos en catividade ente tartarugas de diferentes razas te\u00f1en unha baixa fertilidade e alta mortalidade en comparaci\u00f3n cos realizados entre animais da mesma raza, e mesmo os animais cativos en grupos mesturados normalmente cortexan s\u00f3 os membros da s\u00faa propia raza.\nOs nomes cient\u00edficos v\u00e1lidos de cada poboaci\u00f3n non est\u00e1n universalmente aceptados, e alg\u00fans investigadores consideran que cada especie \u00e9 unha subespecie. O status taxon\u00f3mico de varias razas non est\u00e1 definitivamente determinado. Antes de 2000, todos os membros deste grupo eran clasificados como subespecies dunha soa especie, \"Chelonoidis niger\". De 2000 ata 2021, cada subespecie foi clasificada como unha especie distinta. Por\u00e9n, un estudo de 2021 que analizou o nivel de diverxencia entre a radiaci\u00f3n da extinta \"Chelonoidis\" do \u00cdndico Occidental e comparouna coa radiaci\u00f3n das Gal\u00e1pagos atopou que o nivel de diverxencia dentro de ambos os clados puido ser significativamente sobreestimado e apoiou que todas as tartarugas das Gal\u00e1pagos fosen de novo reclasificadas como subespecies dunha soa especie, \"C. niger\". Esta foi a opci\u00f3n adoptada polo Grupo de Traballo de Taxonom\u00eda das Tartarugas e pola Reptile Database ese ano.\nHistoria evolutiva.\nTodas as especies da tartaruga das Gal\u00e1pagos (ou subespecies) evolucionaron a partir de antepasados com\u00fans que chegaron desde o continente suramericano por dispersi\u00f3n flotando. Os estudos xen\u00e9ticos mostraron que a tartaruga do Chaco (\"Chelonoidis chilensis\") da Arxentina e Paraguai \u00e9 o seu parente vivo m\u00e1is pr\u00f3ximo. A poboaci\u00f3n fundadora m\u00ednima ser\u00eda unha femia fecundada ou unha parella reprodutora de macho e femia. A supervivencia a esta viaxe oce\u00e1nica de 1\u00a0000\u00a0km pode explicarse porque as tartarugas aboian, poden respirar ao estirar os seus pescozos por riba da auga e te\u00f1en a capcidade de sobrevivir meses sen comida nin auga doce. Como non son moi bos nadadores, a viaxe probablemente foi pasiva e estivo facilitada pola corrente de Humboldt, que se desv\u00eda ao oeste cara as Gal\u00e1pagos desde as costas continentais. En \u00e9pocas a\u00ednda m\u00e1is remotas, os antepasados do x\u00e9nero \"Chelonoidis\" crese que se dispersaron de forma similar desde \u00c1frica a Suram\u00e9rica durante o Oligoceno.\nO parente vivo m\u00e1is pr\u00f3ximo (a\u00ednda que non \u00e9 o seu antepasado directo) da tartaruga xigante das Gal\u00e1pagos \u00e9, pois, a tartaruga do Chaco (\"Chelonoidis chilensis\"), que \u00e9 unha especie moito m\u00e1is pequena de Suram\u00e9rica. A diverxencia entre \"C.\u00a0chilensis\" e \"C.\u00a0nigra\" probablemente ocorreu hai de 6 a 12\u00a0mill\u00f3ns de anos, un evento evolutivo que precedeu a formaci\u00f3n volc\u00e1nica da m\u00e1is vella das actuais illas Gal\u00e1pagos hai 5\u00a0mill\u00f3ns de anos. As an\u00e1lises de ADN mitocondrial indican que as illas m\u00e1is antigas actuais (Espa\u00f1ola e San Crist\u00f3bal) foron colonizadas primeiro, e que estas poboaci\u00f3ns pasaron \u00e1s illas m\u00e1is novas \"saltando de illa en illa\" aproveitando as correntes locais mari\u00f1as. O posterior fluxo x\u00e9nico restrinxido entre as illas afastadas tivo como resultado a evoluci\u00f3n independente das poboaci\u00f3ns nas formas diverxentes observadas nas especies modernas. As\u00ed, as relaci\u00f3ns evolutivas ente as especies son un eco da historia volc\u00e1nica das illas.\nEspecies (ou subespecies) de cada illa.\nA aplicaci\u00f3n de m\u00e9todos de ADN modernos revelou nova informaci\u00f3n sobre as relaci\u00f3ns entre as especies (ou subespecies, segundo as distintas clasificaci\u00f3ns):\nAs cinco poboaci\u00f3ns que viven na illa m\u00e1is grande, Isabela, son as que suscitaron maior debate sobre se son verdadeiras especies ou s\u00f3 distintas poboaci\u00f3ns ou subespecies. Ac\u00e9ptase amplamente que a poboaci\u00f3n que vive no volc\u00e1n m\u00e1is setentrional, o volc\u00e1n Wolf, \u00e9 xeneticamente independente das catro poboaci\u00f3ns do sur e, por tanto, \u00e9 unha especie separada. Crese que derivou dun evento de colonizaci\u00f3n diferente ao das outras. Aparentamente foi unha colonizaci\u00f3n procedente da illa de Santiago a que deu lugar a esta especie do volc\u00e1n Wolf (\"C. becki\"), mentres que as catro poboaci\u00f3ns meridionais crese que descenden dunha segunda colonizaci\u00f3n desde a illa de Santa Cruz situada m\u00e1is ao sur. As tartarugas chegadas desde Santa Cruz p\u00e9nsase que colonizaron primeiro o volc\u00e1n Sierra Negra, que foi o primeiro volc\u00e1n que se formou na illa. Despois, as tartarugas espall\u00e1ronse ao norte aos novos volc\u00e1ns que se crearon, o que tivo como resultado a formaci\u00f3n de poboaci\u00f3ns que viv\u00edan no volc\u00e1n Alcedo e no Darwin. Evidencias xen\u00e9ticas obtidas recentemente mostran que estas d\u00faas poboaci\u00f3ns son xeneticamente distintas unhas das outras e da poboaci\u00f3n que vive no volc\u00e1n Sierra Negra (\"C. guentheri\") e, por tanto, forman as especies \"C. vandenburghi\" (no Alcedo) e \"C. microphyes\" (no Darwin). A quinta poboaci\u00f3n que vive no volc\u00e1n m\u00e1is meridional, Cerro Azul, (\"C. vicina\") p\u00e9nsase que se separou da poboaci\u00f3n do Sierra Negra m\u00e1is recentemente e non \u00e9, por tanto, tan diferente xeneticamente coma as outras d\u00faas. Isabela \u00e9 a illa de m\u00e1is recente formaci\u00f3n que habitaron as tartarugas, polo que as poboaci\u00f3ns tiveron menos tempo para evolucionar independentemente que as poboaci\u00f3ns das outras illas, mais, segundo alg\u00fans investigadores, son todas xeneticamente diferentes en grao suficiente como para que deban considerarse especies separadas.\nAs an\u00e1lises filoxen\u00e9ticas poden axudar a \"resucitar\" a especie extinta de Floreana (\"C. nigra\"), unha especie co\u00f1ecida s\u00f3 por restos subf\u00f3siles. Atopouse que algunhas tartarugas da illa Isabela concordaban parcialmente co perfil xen\u00e9tico dos esp\u00e9cimes de Floreana conservados en museos, o que indicaba posiblemente a presenza de h\u00edbridos formados cunha poboaci\u00f3n de Floreana transportada polos humanos a Isabela, que se orixinou ou ben a partir de individuos transportados deliberadamente entre as d\u00faas illas, ou ben por individuos que se lanzaron pola borda desde barcos para alixeirar a carga e que accidentalmente chegaron al\u00ed. Identific\u00e1ronse nove descendentes de Floreana na poboaci\u00f3n en catividade do Centro de Crianza Fausto Llerena de Santa Cruz; a s\u00faa pegada xen\u00e9tica foi identificada nos xenomas da descendencia h\u00edbrida. Isto deu a posibilidade de restablecer unha especie reconstru\u00edda por medio de cruzamento selectivo dos animais h\u00edbridos. Ademais, o descubrimento de certos h\u00edbridos indica que a\u00ednda existen individuos vivos da especie de Floreana. A an\u00e1lise xen\u00e9tica dunha mostra de tartarugas do volc\u00e1n Wolf atopou 84 h\u00edbridos de primeira xeraci\u00f3n de \"C. nigra\", alg\u00fans de menos de 15 anos de idade. A diversidade xen\u00e9tica destes individuos est\u00edmase que necesitou 38 proxenitores de \"C. nigra\", moitos dos cales poder\u00edan estar a\u00ednda vivos na illa Isabela.\nA especie da illa Pinta (\"C. abingdonii\", agora extinta) est\u00e1 m\u00e1is estreitamente relcionada coas especies das illas de San Crist\u00f3bal (\"C. chathamensis\") e Espa\u00f1ola (\"C. hoodensis\"), que se encontra a 300\u00a0km, en vez de coa da illa veci\u00f1a de Isabela como se pensara anteriormente. Esta relaci\u00f3n atrib\u00faese \u00e1 dispersi\u00f3n pola forte corrente mari\u00f1a local que vai desde a illa de San Crist\u00f3bal a Pinta. Este descubrimento suscitou m\u00e1is intentos de preservar a li\u00f1axe de \"C. abingdonii\" e a procura dunha parella adecuada para George o solitario, que fora encerrado con femias de Isabela para que se cruzasen. A esperanza reforzouse polo descubrimento dun macho h\u00edbrido de \"C. abingdonii\" na poboaci\u00f3n do volc\u00e1n Wolf no norte de Isabela, o que abr\u00eda a posibilidade de que existisen m\u00e1is sobreviventes de Pinta a\u00ednda non descubertos, que enxendraron eses h\u00edbridos. Non obstante, George o solitario morreu en 2012 sen deixar descendencia.\nOs estudos de ADN mitocondrial das tartarugas de Santa Cruz mostraron a existencia de tres li\u00f1axes xeneticamente distintas atopadas en distribuci\u00f3ns de poboaci\u00f3n non solapdas arredor das rexi\u00f3ns de Cerro Montura, Cerro Fatal e La Caseta. A\u00ednda que se agruparon tradicionalmente as tres especies nunha soa especie (\"C. porteri\"), estas li\u00f1axes est\u00e1n todas m\u00e1is relacionadas con tartarugas doutras illas que entre elas: As tartarugas de Cerro Montura est\u00e1n m\u00e1is estreitamente relacionadas con \"G. duncanensis\" da illa Pinz\u00f3n, as de Cerro Fatal con \"G. chathamensis\" da illa San Crist\u00f3bal, e as de La Caseta coas catro razas do sur de Isabela e tam\u00e9n con tartarugas de Floreana.\nEn 2015, as tartarugas de Cerro Fatal describ\u00edronse como un taxon distinto, \"C. donfaustoi\". Antes da identificaci\u00f3n desta especie por medio de an\u00e1lises xen\u00e9ticas, detect\u00e1ranse diferenzas nas coirazas entre as tartarugas de Cerro Fatal e outras tartarugas de Santa Cruz. Ao clasificar as tartarugas de Cerro Fatal nun novo taxon, hai que po\u00f1er a m\u00e1xima atenci\u00f3n en protexer o seu h\u00e1bitat, segundo Adalgisa Caccone, que \u00e9 un membro do equipo que realiza esta clasificaci\u00f3n.\nCando se descubriu que a pequena illa central de Pinz\u00f3n ti\u00f1a s\u00f3 de 100 a 200 adultos moi vellos e que ningunha tartaruga nova sobrevivira ata a idade adulta desde hai quizais m\u00e1is de 70 anos, os cient\u00edficos residentes iniciaron o que finalmente ser\u00eda o Programa de Reproduci\u00f3n e Crianza da Tartaruga Xigante (\"Giant Tortoise Breeding and Rearing Program\"). Nos seguintes 50 anos, este programa obtivo grandes \u00e9xitos na recuperaci\u00f3n das poboaci\u00f3ns de tartarugas xigantes en todo o arquip\u00e9lago.\nEn 1965, lev\u00e1ronse os primeiros ovos de tartaruga (\"C. duncanensis\") recollidos de ni\u00f1os naturais da illa Pinz\u00f3n \u00e1 Estaci\u00f3n de Investigaci\u00f3n Charles Darwin, onde completar\u00edan o seu per\u00edodo de incubaci\u00f3n e eclosionar\u00edan, producindo tartarugas novas que ser\u00edan criadas en catividade. A introduci\u00f3n da rata negra en Pinz\u00f3n probablemente a mediados do s\u00e9culo XIX tivera como resultado a completa erradicaci\u00f3n de todas as tartarugas novas da illa. As ratas negras com\u00edan os ovos e as tartarugas que sa\u00edan do cascavello, destru\u00edndo as\u00ed o futuro desa poboaci\u00f3n de tartarugas. S\u00f3 a gran lonxevidade das tartarugas xigantes lles permitiu sobrevivir ata que os cient\u00edficos e xestores que traballaban na conservaci\u00f3n empezaron a centrar a s\u00faa atenci\u00f3n nas illas Gal\u00e1pagos e o longo cami\u00f1o que hab\u00eda que percorrer para restaurar eses ecosistemas.\nNa illa meridional Espa\u00f1ola s\u00f3 se atoparon 14 tartarugas adultas, dous machos e doce femias (\"C. hoodensis\"). Aparentemente as tartarugas ao seren tan escasas non se encontraban unhas a outras, polo que non se reproduc\u00edan. Entre 1963 e 1974, os 14 adultos descubertos na illa foron levados ao centro de tartarugas de Santa Cruz e iniciouse con elas un programa de reproduci\u00f3n de tartarugas. En 1977, enviouse de volta a Espa\u00f1ola unha terceira tartaruga macho que estaba no zoo de San Diego (San Diego) que se xuntou co grupo reprodutor. Despois dun traballo de 40 anos no que se foron reintroducindo na natureza os animais en catividade, un detallado estudo do ecosistema da illa confirmou que ti\u00f1a unha poboaci\u00f3n reprodutora estable de m\u00e1is de 1\u00a0000 tartarugas. Un equipo de investigaci\u00f3n atopou que m\u00e1is da metade das tartarugas liberadas desde as primeiras reintroduci\u00f3ns est\u00e1n a\u00ednda vivas, e est\u00e1n a reproducirse o suficientemente ben como para que a poboaci\u00f3n siga progresando sen necesidade de axuda.\nDescrib\u00edronse especies doutras tres illas, pero a s\u00faa existencia est\u00e1 baseada en escasas evidencias. A pretendida especie da illa R\u00e1bida (\"C. wallacei\") describiuse a partir dun \u00fanico esp\u00e9cime recollido pola Academia das Ciencias de California en 1905, que desde ent\u00f3n est\u00e1 perdido. Este individuo era probablemente unha introduci\u00f3n artificial doutra illa que foi orixinalmente encerrado en R\u00e1bida ao lado dun bo fondeadoiro, xa que non hai ning\u00fan caderno de bit\u00e1cora contempor\u00e1neo de barcos baleeiros ou pesqueiros que mencione a recollida de tartarugas desta illa. \nA especie \"C. phantastica\" de Fernandina co\u00f1ec\u00edase por un s\u00f3 esp\u00e9cime, un vello macho recollido en 1905-06. Na illa non se atopou durante moito tempo ningunha outra tartaruga nin restos das mesmas, o que parec\u00eda indicar que o esp\u00e9cime fora unha introduci\u00f3n artificial. Fernandina nunca tivo asentamentos humanos nin mam\u00edferos dom\u00e9sticos asilvestrados, polo que se pensaba que se esta especie algunha vez existira, a s\u00faa extinci\u00f3n debeu de producirse por medios naturais, como a actividade volc\u00e1nica. Non obstante, en 2019 unha expedici\u00f3n cient\u00edfica localizou un esp\u00e9cime adulto femia que pod\u00eda pertencer a esta especie. En 2021 anunciouse que se fixeran probas xen\u00e9ticas que confirmaban que o exemplar femia atopado en 2019 era efectivamente membro desta especie (ou subespecie segundo as clasificaci\u00f3ns), ao comparalo con ADN do exemplar macho recollido en 1906.\nA especie de Santa Fe non ten nome binomial ao ser descrita a partir de evidencias moi limitadas como fragmentos de \u00f3sos (pero non coirazas, a parte m\u00e1is duradeira) de 14 individuos, ovos vellos, e excrementos vellos encontrados na illa en 1905-06. A illa nunca foi habitda por humanos nin se introduciron predadores. Os restos atopados consid\u00e9ranse introduci\u00f3ns artificiais, posiblemente ao acampar no bo fondeadoiro da illa.\nDescrici\u00f3n.\nAs tartarugas te\u00f1en unha gran coiraza \u00f3sea (a \"cuncha\") de cor marr\u00f3n clara. As placas da coiraza est\u00e1n fusionados coas costelas formando unha r\u00edxida estrutura protectora integrada no esqueleto. Sobre as coirazas destes animais de lentos movementos poden crecer liques. As tartarugas te\u00f1en un patr\u00f3n caracter\u00edstico no escudo da coiraza durante toda a s\u00faa vida, a\u00ednda que as bandas de crecemento anual non son \u00fatiles para determinar a idade porque as capas externas se desgastan co tempo. Unha tartaruga pode retirar dentro da coirazo a s\u00faa cabeza, pescozo e membros anteriores para protexerse. As patas son grandes e grosas, cunha pel escamosa seca e duras escamas c\u00f3rneas. As patas anteriores te\u00f1en cinco u\u00f1as ou garras e as patas posteriores catro.\nXigantismo.\nO descubridor das illas Gal\u00e1pagos, Frei Tom\u00e1s de Berlanga, bispo de Panam\u00e1, escribiu en 1535 o seguinte \"esas grandes tartarugas que poden transportar encima un home\". O naturalista Charles Darwin salientou despois da s\u00faa viaxe tres s\u00e9culos despois en 1835 que: \"Estes animais medran ata un inmenso tama\u00f1o\u00a0... varias tan grandes que c\u00f3mpren seis ou oito homes para levantalas do chan\". Os individuos m\u00e1is grandes rexistrados chegaron a pesos duns 400\u00a0kg e lonxitudes de 1,87 m. O tama\u00f1o \u00e9 similar ao da tartaruga xigante de Aldabra do \u00cdndico, pero o tama\u00f1o medio da tartaruga das Gal\u00e1pagos \u00e9 lixeiramente m\u00e1is grande, e os pesos que superan os 185\u00a0kg son algo m\u00e1is com\u00fans. Os pesos nas especies de corpo m\u00e1is grande van de 272 a 317\u00a0kg en machos maduros e de 136 a 181\u00a0kg en femias adultas. Por\u00e9n, o tama\u00f1o \u00e9 variable segundo a illa e a especie, as da illa Pinz\u00f3n son relativamente pequenas cun peso m\u00e1ximo co\u00f1ecido de 76\u00a0kg e lonxitudes da coiraza de aproximadamente 61\u00a0cm comparadas con de 75 a 150\u00a0cm nas tartarugas da illa Santa Cruz. O xigantismo das tartarugas foi probablemente un trazo \u00fatil no continente que foi fortuitamente \u00fatil para unha exitosa colonizaci\u00f3n destas remotas illas oce\u00e1nicas e non se trata dun exemplo de evoluci\u00f3n do xigantismo nas propias illas. As grandes tartarugas ter\u00edan unha maior probabilidade de sobrevivir \u00e1 viaxe pola auga desde o continente, xa que poden manter a s\u00faa cabeza a maior altura por riba da superficie da auga e ter unha menor proporci\u00f3n \u00e1rea da superficie/volume, o cal reduce a perda de auga por osmose. As s\u00faas significativas reservas de graxa e auga permitir\u00edanlles a estas tartarugas sobrevivir \u00e1s longas viaxes oce\u00e1nicas sen comida nin auga doce, e de resistir o clima con secas frecuentes desas illas. Un tama\u00f1o maior perm\u00edtelles unha mellor tolerancia das temperaturas extremas debido \u00e1 xigantotermia. As tartarugas xigantes f\u00f3siles do continente suramericano que foron descritas apoian esta hip\u00f3tese de que o xigantismo exist\u00eda previamente \u00e1 colonizaci\u00f3n das illas.\nForma da coiraza.\nAs tartarugas das Gal\u00e1pagos pos\u00faen d\u00faas formas principais de coirazas que se correlacionan coa historia bioxeogr\u00e1fica do grupo de especies. Mostran un espectro de morfolox\u00edas de coirazas que van desde a forma de \"sela\" (cun arqueamento cara a adiante da beira frontal da coiraza que lembra unha sela de montar) \u00e1 forma \"abovedada\" (cunha superficie arredondada convexa que lembra unha b\u00f3veda). Cando unha tartaruga de tipo sela mete a s\u00faa cabeza e patas anteriores dentro da coiraza, queda unha ampla zona desprotexida sobre o pescozo, o que \u00e9 unha proba da falta da predaci\u00f3n durante a evoluci\u00f3n desta estrutura. As illas m\u00e1is grandes con terras altas h\u00famidas por riba dos 800 m de altura, como a illa Santa Cruz, te\u00f1en vexetaci\u00f3n abundante preto do chan, que as tartarugas poden alcanzar e comer. As tartarugas nativas destes ambientes tenden a ter coirazas abovedadas e son meirandes, con pescozos e patas m\u00e1is curtas. As tartarugas de tipo sela orixin\u00e1ronse en pequenas illas de menos de 500 m de altura con h\u00e1bitats secos (por exemplo Espa\u00f1ola e Pinz\u00f3n) que te\u00f1en m\u00e1is limitaci\u00f3ns de alimentos e outros recursos. Na illa de Santa Cruz hai d\u00faas li\u00f1axes de tartarugas das Gal\u00e1pagos e cando se observan vese que malia as s\u00faas semellanzas en patr\u00f3ns de crecemento e cambios morfol\u00f3xicos observados durante o crecemento, as d\u00faas li\u00f1axes e dous sexos poden ser distingidos polas distintas caracter\u00edsticas da coiraza. As li\u00f1axes difer\u00e9ncianse na forma dos escudos vertebral e pleural. As femias te\u00f1en unha coiraza de forma m\u00e1is alongada e ancha que os machos. A forma da coiraza cambia co crecemento, con escudos vertebrais m\u00e1is estreitos e escudos pleurais m\u00e1is anchos durante a ontoxenia final.\nEn combinaci\u00f3n con pescozos e patas proporcionalmente m\u00e1is longas, as infrecuentes coirazas con forma de sela crese que son unha adaptaci\u00f3n para incrementar o alcance vertical ao estirar o pescozo, o cal permite \u00e1 tartaruga alimentarse de vexetaci\u00f3n alta como os cactos \"Opuntia\" que crece en ambientes \u00e1ridos. As tarterugas con dorso de tipo sela son m\u00e1is territoriais e menores que as variedades abovedadas, o que posiblemente son adaptaci\u00f3ns a ambientes con recursos lmitados. Alternativamente, as tartarugas m\u00e1is grandes poden ser m\u00e1is axeitadas para vivir a maiores alturas, xa que poden resistir mellor as temperaturas m\u00e1is fr\u00edas que se dan os d\u00edas anubrados ou con n\u00e9boa.\nUnha hip\u00f3tese que compite coa anterior \u00e9 que, a distintiva forma en sela e as extremidades m\u00e1is longas, en vez de seren unha adaptaci\u00f3n principalmente alimenticia, puideron ser unha caracter\u00edstica sexual secundaria dos machos do dorso con forma de sela. A competici\u00f3n entre machos para aparearse establ\u00e9cese por exhibici\u00f3ns de dominancia baseadas na altura vertical do pescozo en lugar de no tama\u00f1o corporal (v\u00e9xase m\u00e1is abaixo). Isto correlaci\u00f3nase coa observaci\u00f3n de que os machos con dorso en sela son m\u00e1is agresivos que os machos de dorso abovedado. A distorsi\u00f3n da coiraza e a elongaci\u00f3n destas patas e pescozos nas de dorso en sela \u00e9 probablemente un compromiso evolutivo entre a necesidade dun pequeno tama\u00f1o corporal en condici\u00f3ns secas e un alcance vertical alto para as exhibici\u00f3ns de dominancia.\nAs coirazas de dorso en sela probablemente evolucionaron independentemente varias veces nos h\u00e1bitats secos, xa que a semellanza xen\u00e9tica entre as poboaci\u00f3ns non se corresponde coa forma da coiraza. As tartarugas de dorso en sela, por tanto, non est\u00e1n necesariamente m\u00e1is estreitamente emparentadas entre si que coas de dorso abovedado, xa que a forma non est\u00e1 determinada por un fondo xen\u00e9tico similar, sen\u00f3n por un fondo ecol\u00f3xico similar.\nO dimorfismo sexual \u00e9 m\u00e1is pronunciado nas poboaci\u00f3ns con dorso en sela nas cales os machos te\u00f1en aberturas frontais m\u00e1is angulosas e altas, d\u00e1ndolle unha aparencia de dorso en sela m\u00e1is extrema. Os machos de todas as variedades xeralmente te\u00f1en colas m\u00e1is longas e a parte ventral da coiraza m\u00e1is curta e c\u00f3ncava con protuberancias engrosadas na beira posterior para facilitar o apareamento. Os machos son meirandes que as femias (os machos adultos pesan arredor de 272 a 317\u00a0kg, mentres que as femias son de 136 a 181\u00a0kg.\nComportamento.\nRutina.\nAs tartarugas son ectot\u00e9rmicas (de sangue \"fr\u00edo\"), polo que toman o sol durante 1 ou 2 horas despois do amencer para absorber a calor do sol por medio das s\u00faas coirazas escuras antes de dedicarse a comer activamente durante de 8 a 9 horas. Viaxan principalmente de ma\u00f1anci\u00f1a ou no ser\u00e1n entre as s\u00faas \u00e1reas de descanso e alimentaci\u00f3n. Foron observadas cami\u00f1ando a unha velocidade de 0,3\u00a0km/h.\nNas illas m\u00e1is grandes e h\u00edmidas, as tartarugas migran estacionalmente entre as alturas baixas, que se converten en chairas herbosas na estaci\u00f3n h\u00famida, e as \u00e1reas de prader\u00eda de alturas m\u00e1is altas (ata os 610 m)) na estaci\u00f3n seca. As mesmas rutas foron usadas por moitas xeraci\u00f3ns, creando cami\u00f1os ben definidos a trav\u00e9s do mato co\u00f1ecidas como \"autoestradas das tartarugas\". Nestas illas m\u00e1is h\u00famidas, as tartarugas de dorso abovedado son gregarias e a mi\u00fado viven en grandes raba\u00f1os, en contraste aos costumes m\u00e1is solitarios e territoriais das tartarugas de dorso en sela.\nAs tartarugas descansan en pozas de barro ou pozas de auga formadas pola chuvia, o que pode ser unha resposta termorregulatoria durante as noitas fr\u00edas, e unha protecci\u00f3n contra parasitos como os mosquitos e carrachas. Os parasitos son contrarrestados tomando ba\u00f1os de barro en terra solta. Algunhas tartarugas ref\u00faxianse de noite baixo rochas que forman unha viseira. Outras foron observadas durmindo en depresi\u00f3ns na terra que se lles chamou \"catres\" (\"pallets\"). Como as tartarugas locais usan eses mesmos sitios, como ocorre no volc\u00e1n Alcedo, o resultado \u00e9 a formaci\u00f3n de pequenos pozos areentos.\nDieta.\nEstas tartarugas son herb\u00edvoras e comen cactos, herbas, follas, liques, bagas, mel\u00f3ns, laranxas e asclepias. Documentouse que comen tam\u00e9n froitos de \"Hippomane mancinella\", as goiabas end\u00e9micas \"Psidium galapageium\", o fento \"Azolla microphylla\" e a bromeli\u00e1cea \"Tillandsia insularis\". As tartarugas novas comen como media o 16,7% do seu peso corporal en materia seca por d\u00eda, cunha eficiencia dixestiva aproximadamente igual que a dos mam\u00edferos herb\u00edvoros con est\u00f3mago posterior fermentador, como os cabalos e rinocerontes.\nAs tartarugas obte\u00f1en a maior\u00eda da auga do res\u00edo e zumes internos vexetais (especialmente do cacto \"Opuntia\"); por tanto, poden sobrevivir meses sen beber. Poden resistir un ano cando se ven privadas de comida e auga, sobrevivindo degradando as s\u00faas graxas corporais para producir auga como subproduto. As tartarugas te\u00f1en metabolismos moi lentos. Cando est\u00e1n sedentas, poden beber grandes cantidades de auga rapidamente, almacen\u00e1ndoa nas s\u00faas vexigas e no que os navegantes chamaban a \"ra\u00edz do pescozo\" (o pericardio), e ambos os dep\u00f3sitos serv\u00edan como \u00fatiles fontes de auga para os barcos que antigamente capturaban as tartarugas. Nas illas \u00e1ridas, as tartarugas lamben o res\u00edo da ma\u00f1\u00e1 de pedras, e a acci\u00f3n repetida de lambelas ao longo de moitas xeraci\u00f3ns orixinou depresi\u00f3ns semiesf\u00e9ricas en moitas rochas das illas.\nSentidos.\nEn canto aos seus sentidos, Charles Darwin sinalou: \"Os habitantes cren que estes animais son absolutamente xordos; certamente non escoitan chegar unha persoa que cami\u00f1a detr\u00e1s delas. Sempre me divertiu, cando adiantaba a un destes monstros que estaba tranquilamente cami\u00f1ando, ver como repentinamente, no instante que pasaba eu, retra\u00eda a s\u00faa cabeza e patas e emitindo un profundo bufido ca\u00eda ao chan cun pesado son, como se caese morto\". A realidade \u00e9 que non son xordas, pero estas tartarugas dependen moito m\u00e1is da vista e olfacto que da audici\u00f3n.\nMutualismo.\nAs tartarugas establecen relaci\u00f3ns mutualistas con algunhas especies de pimp\u00edns das Gal\u00e1pagos e m\u00edmidos. Pequenos grupos de pimp\u00edns inician o proceso choutando no chan de maneira esaxerada perante a tartaruga. A tartaruga sin\u00e1lalle que est\u00e1 lista elevando e estendendo os seus pescozos e patas, facilitando que os paxaros poidan chegar a zonas doutro modo inaccesibles do corpo da tartaruga como o pescozo, patas traseiras, abertura cloacal e a pel entre o plastr\u00f3n e a parte dorsal da coiraza. As aves benef\u00edcianse da fonte de comida que supo\u00f1en os ectoparasitos da tartaruga elimin\u00e1ndolle as\u00ed esa molestia.\nAlgunhas tartarugas foron observadas aproveit\u00e1ndose insidiosamente desta relaci\u00f3n mutualista. Despois de elevarse e estirar as s\u00faas patas, o paxaro pode ir por debaixo da tartaruga para investigar, momento en que a tartaruga subitamente retrae as patas e cae polo seu propio peso e mata o paxaro. Despois rec\u00faa e come o paxaro esmagado, seguramente para suplementar a s\u00faa dieta con prote\u00ednas.\nApareamento.\nO apareamento ocorre en calquera momento do ano, a\u00ednda que ten picos estaconais entre febreiro e xu\u00f1o nas terras altas h\u00famidas durante a estaci\u00f3n chuviosa. Cando os machos maduros se encontran na estaci\u00f3n de apareamento, p\u00f3\u00f1ense un enfronte do outro nunha exhibici\u00f3n de dominancia ritualizada, \u00e9rguense sobre as s\u00faas patas e estiran os seus pescozos abrindo a boca. Ocasionalmente, morden a cabeza do outro, pero xeralmente a tartaruga m\u00e1is curta rec\u00faa e concede os dereitos de apareamento ao vencedor. O comportamento \u00e9 m\u00e1is pronunciado nas especies con coiraza de tipo sela, que son m\u00e1is agresivas e te\u00f1en pescozos m\u00e1is longos.\nO preludio do apareamento coa femia pode ser moi agresivo, xa que o macho turra \u00e1 forza a coiraza da femia coa s\u00faa e morde as patas dela. A monta \u00e9 un proceso torpe e o macho debe estirarse e tensionarse para manter o equilibrio en posici\u00f3n inclinada. A parte inferior c\u00f3ncava da coiraza do macho ax\u00fadalle a manter o equilibrio cando sobe sobre a femia, e pon a s\u00faa abertura cloacal (que alberga o pene) preto da cloaca dilatada da femia. Durante o apareamento, os machos vocalizan roucos urros e gru\u00f1idos, descritos como \"xemidos r\u00edtmicos\". Esta \u00e9 unha das vocalizaci\u00f3ns que fan as tartarugas; outros ru\u00eddos son os que emiten durante os encontros agresivos, cando se esforzan para erguerse, e bufan cando se retiran nas s\u00faas coirazas debido a unha expulsi\u00f3n forzada de aire.\nPosta de ovos.\nAs femias viaxan varios quil\u00f3metros entre xullo e novembro para chegar \u00e1s s\u00faas \u00e1reas de nidaci\u00f3n na costa areosa e saca. A escavaci\u00f3n do ni\u00f1o \u00e9 unha tarefa traballosa e elaborada que lle pode levar \u00e1 femia varias horas diarias durante varios d\u00edas ata completala. Fano sen ver o que escavan, xa que usan s\u00f3 as patas traseiras para escavar un burato cil\u00edndrico de 30\u00a0cm de fondo, na cal a tartaruga deposita ata 16 ovos esf\u00e9ricos de casca dura que pesan de 82 a 157 g e te\u00f1en o tama\u00f1o dunha b\u00f3la de billar. Algunhas observaci\u00f3ns suxiren que a media do tama\u00f1o da posta nas poboaci\u00f3ns de coiraza abovedada (que \u00e9 de 9,6\u00a0ovos por posta en \"C. porteri\" da illa Santa Cruz) \u00e9 maior que nas de coiraza de sela (que \u00e9 de 4,6\u00a0por posta en \"C. duncanensis\" na illa Pinz\u00f3n). As femias fan unha tapa de barro para o burato do ni\u00f1o feita de material do solo mesturado con urina, selan o ni\u00f1o presionando cara a abaixo firmemente co seu plastr\u00f3n e abandonan o ni\u00f1o para que os ovos se incuben coa calor do sol. As femias poden depositar dunha a catro postas por tempada. A temperatura \u00e9 determinante para o sexo que vai ter a cr\u00eda, e os ni\u00f1os que est\u00e1n a temperaturas menores producen m\u00e1is machos e os que est\u00e1n a maior temperatura m\u00e1is femias. Isto est\u00e1 relacionado estreitamente co tempo de incubaci\u00f3n, xa que as postas que se po\u00f1en primeiro inc\u00fabanse durante a estaci\u00f3n fr\u00eda e te\u00f1en maiores per\u00edodos de incubaci\u00f3n (e producen m\u00e1is machos), mentres que os ovos postos m\u00e1is tarde inc\u00fabanse durante un per\u00edodo m\u00e1is curto na estaci\u00f3n c\u00e1lida (e producen m\u00e1is femias).\nInicio da vida e maduraci\u00f3n.\nOs animais novos emerxen do ni\u00f1o de catro a oito meses despois e adoitan pesar uns 50 g e medir 6\u00a0cm de lonxitude. Cando as tartarugas novas emerxen do ovo, deben abrirse cami\u00f1o escavando ata a superficie, o cal pode levarlle varias semanas, a\u00ednda que o seu saco vitelino pode mantelos durante varios meses. En condici\u00f3ns especialmente secas, as cr\u00edas poden morrer baixo terra se quedan atrapadas baixo un solo endurecido, e se o terreo sofre inundaci\u00f3ns poden morrer afogadas. As especies son inicialmente indistinguibles xa que todas as especies empezan tendo coirazas abovedadas. Os individuos novos permanecen nas \u00e1reas de terras baixas m\u00e1is c\u00e1lidas durante os seus primeiros 10 a 15 anos, onde te\u00f1en que tratar de evitar perigos como caer en gretas, ser esmagados por rochas que se desprenden ou sufrir un estr\u00e9s por calor excesivo. O mi\u00f1ato das Gal\u00e1pagos (\"Buteo galapagoensis\") era antes o \u00fanico predador nativo das cr\u00edas de tartaruga; Darwin escribiu: \"As tartarugas novas, axi\u00f1a que saen do ovo, caen presa en grandes cantidades do mi\u00f1ato\". Esta ave rapaz \u00e9 agora moito m\u00e1is escasa, pero a introduci\u00f3n de porcos, cans e gatos que se asilvestraron, e de ratas negras fixo que eses animais se convertesen en predadores de ovos e de tartarugas novas. As tartarugas adultas non te\u00f1en predadores naturais \u00e1 parte dos humanos; Darwin sinalou: \"As vellas parecen morrer xeralmente por accidentes, como esfragarse por precipicios. Polo menos alg\u00fans dos habitantes dix\u00e9ronme que nunca atoparon unha morte que non fose por esa aparente causa\".\nA madurez sexual alc\u00e1nzase arredor dos 20\u201325\u00a0anos en catividade, e posiblemente aos 40\u00a0anos na natureza. A esperanza de vida na natureza crese que \u00e9 duns 100\u00a0anos, o que fai destes animais unha das especies m\u00e1is lonxevas do reino animal. Un esp\u00e9cime ao que se bautizou como Harriet, que se manti\u00f1a no Australia Zoo, foi a tartaruga das Gal\u00e1pagos m\u00e1is vella co\u00f1ecida, xa que chegou a unha idade estimada de m\u00e1is de 170\u00a0anos antes de morrer en 2006. Chambers indicou que Harriet ti\u00f1a probablemente 169\u00a0anos en 2004, a\u00ednda que os medios de comunicaci\u00f3n informaron dunha idade de m\u00e1is de 175 anos base\u00e1ndose nunha cronolox\u00eda menos fiable.\nDesenvolvemento da teor\u00eda da evoluci\u00f3n de Darwin.\nCharles Darwin visitou as Gal\u00e1pagos onde permaneceu cinco semanas na s\u00faa segunda viaxe do \"Beagle\" en 1835 e veu as tartarugas das Gal\u00e1pagos nas illas San Crist\u00f3bal (daquela Chatham) e Santiago (James). As tartarugas aparecen varias veces nos seus escritos e diarios e xogaron un papel no desenvolvemento da s\u00faa teor\u00eda da evoluci\u00f3n.\nDarwin escribiu relatando a s\u00faa viaxe:\nA importancia das diferenzas nas tartarugas entre as distintas illas non lle pareceron tan importantes ata que foi demasiado tarde, xa que continuou:\nA\u00ednda que o \"Beagle\" levantou \u00e1ncora das Gal\u00e1pagos cunhas 30 tartarugas adultas na cuberta, non eran para o estudo cient\u00edfico, sen\u00f3n unha fonte de carne fresca para cruzar o Pac\u00edfico. As s\u00faas coirazas e \u00f3sos foron tirados pola borda unha vez consumidas, e non quedaron restos cos cales comprobar ningunha hip\u00f3tese. Suxeriuse que esta neglixencia f\u00edxose porque Darwin s\u00f3 informou que vira tartarugas en San Crist\u00f3bal (\"C. chathamensis\") e Santiago (\"C. darwini\"), ambas as d\u00faas de tipo intermedio en canto \u00e1 forma da coiraza e non especialmente distintas morfoloxicamente entre si. A\u00ednda que visitou Floreana, a especie \"C. nigra\" que se encontraba al\u00ed estaba xa case extinguida e era improbable que tivese visto ning\u00fan exemplar adulto.\nPor\u00e9n, Darwin ti\u00f1a catro exemplares xuven\u00eds para comparar os das diferentes illas. Eran tartarugas mascota que el mesmo colleu (na illa San Salvador), as\u00ed como o seu capit\u00e1n FitzRoy (ti\u00f1a dous da illa Espa\u00f1ola) e o seu servente Syms Covington (da illa Floreana). Desafortunadamente, non serviron de axuda para determinar se cada illa ti\u00f1a a s\u00faa propia variedade porque os esp\u00e9cimes non eran maduros dabondo como para mostrar diferenzas morfol\u00f3xicas. A\u00ednda que o Museo Brit\u00e1nico ti\u00f1a uns poucos esp\u00e9cimes, a s\u00faa procedencia de illas concretas das Gal\u00e1pagos non estaba determinada. Por\u00e9n, as conversaci\u00f3ns co naturalista Gabriel Bibron, que vira as tartarugas maduras no Museo de Historia Natural de Par\u00eds confirmou a Darwin que exist\u00edan distintas variedades.\nDarwin despois comparou as diferentes formas de tartarugas coas dos paxaros m\u00edmidos, no que foi a primeira tentativa de ligar as s\u00faas observaci\u00f3ns feitas nas Gal\u00e1pagos coa posibilidade de transmutaci\u00f3n das especies:\nAs s\u00faas ideas sobre a mutabilidade das especies foron reafirmadas nos seus cadernos: \"os animais de illas separadas deber\u00edan facerse diferentes se se mante\u00f1en o suficientemente separados en circunstancias lixeiramente diferentes.\u00a0\u2013 Agora tartarugas das Gal\u00e1pagos, paxaros m\u00edmidos, raposo das Falkland, raposo de Chilo\u00e9,\u00a0\u2013 lebres inglesa e irlandesa\". Estas observaci\u00f3ns serviron como contraexemplos da idea contempor\u00e1nea prevalecente de que as especies foran creadas individualmente.\nDarwin tam\u00e9n considerou que estes \"animais antediluvianos\" eran unha fonte de diversi\u00f3n: \"Eu frecuentemente sub\u00eda \u00e1s s\u00faas costas e despois de darlles uns poucos golpi\u00f1os na parte posterior das s\u00faas coirazas, ergu\u00edanse e cami\u00f1aban cara adiante;\u2014pero \u00e9rame moi dif\u00edcil manter o equilibrio\".\nConservaci\u00f3n.\nVarios per\u00edodos de explotaci\u00f3n humana das tartarugas como fonte de carne causaron un declive na poboaci\u00f3n salvaxe total desde os arredor de 250\u00a0000 exemplares que se estima haber\u00eda cando se descubriron as illas e no s\u00e9culo XVI ata s\u00f3 3\u00a0060 individuos no censo de 1974. Os esforzos modernos de conservaci\u00f3n fixeron aumentar este n\u00famero ata 19\u00a0317 exemplares (estimaci\u00f3n para 1995\u20132009).\nA especie \"C. nigra\" extinguiuse pola explotaci\u00f3n humana no s\u00e9culo XIX. Outra especie, \"C. abingdonii\", extinguiuse en 2012 coa morte en catividade do \u00faltimo exemplar, George o solitario. Todas as demais especies sobreviventes est\u00e1n na lista da IUCN catalogadas como polo menos \"vulnerables\" ou un status peor.\nExplotaci\u00f3n hist\u00f3rica.\nEst\u00edmase que foron capturados uns 200\u00a0000 animais antes do s\u00e9culo XX. As relativamente inm\u00f3biles e indefensas tartarugas eran recollidas e almacenadas vivas nos barcos que recalaban nas illas, nos que pod\u00edan sobrevivir polo menos un ano sen comer nin beber (alg\u00fans informes anecd\u00f3ticos suxiren que alg\u00fans individuos sobreviv\u00edan dous anos), e proporcionaban valiosa carne fresca, mentres que a s\u00faa urina dilu\u00edda e auga almacenada nas s\u00faas bolsas da base do pescozo pod\u00edan usarse como auga para beber. O pirata explorador e naturalista brit\u00e1nico do s\u00e9culo XVII William Dampier escribiu o seguinte: \"Son tan extraordinariamente grandes e gordas e tan doces, que ningunha carne de ave se come con m\u00e1is pracer\", mentres que o capit\u00e1n James Colnett da mari\u00f1a brit\u00e1nica dixo: \"a tartaruga de terra de calquera maneira que sexa aderezada, era considerada por todos n\u00f3s como a comida m\u00e1is deliciosa que tivesemos probado\". O capit\u00e1n da mari\u00f1a estadounidense David Porter declarou: \"unha vez que un proba as tartarugas das Gal\u00e1pagos, calquera outro alimento animal queda moi diminu\u00eddo na nosa estima\u00a0... A carne deste animal \u00e9 a de m\u00e1is f\u00e1cil dixesti\u00f3n e unha cantidade dela que exceda a de calquera outro alimento pode comerse sen experimentar o menos inconveniente\". Darwin era menos entusiasta sobre a s\u00faa carne, e escribiu: \"a placa do peito asada (como os gauchos fan a \"carne con cuero\"), coa carne nela, \u00e9 moi boa; e as tartarugas novas fan unha excelente sopa; pero polo demais a carne para o meu gusto \u00e9 indiferente\".\nNo s\u00e9culo XVII os piratas empezaron a usar as illas Gal\u00e1pagos como fonte de abastecemento, aprovisionamento de carne e auga e para a reparaci\u00f3n de nav\u00edos antes de atacar as colonias espa\u00f1olas do continente suramericano. Por\u00e9n, as tartarugas das Gal\u00e1pagos non loitaban pola s\u00faa supervivencia nese momento hist\u00f3rico porque as illas estaban moi afastadas das rutas mar\u00edtimas frecuentadas e ti\u00f1an poucos recursos naturais valiosos. Dese xeito, permanec\u00edan sen reclamar por ningunha naci\u00f3n, estaban deshabitadas e sen cartografar. En comparaci\u00f3n, as tartarugas das illas do oc\u00e9ano \u00cdndico estaban xa enfront\u00e1ndose \u00e1 s\u00faa extinci\u00f3n ao final do s\u00e9culo XVII. Entre 1790 e 1860, os barcos baleeiros e os comerciantes de peles recoll\u00edan sistematicamente tartarugas en maiores cantidades que os bucaneiros que os precederan. Algunhas foron utilizadas como alimento e moitas outras mat\u00e1banse para obter das s\u00faas graxas \"aceite de tartaruga\" de alta calidade desde o s\u00e9culo XIX en adiante para a s\u00faa venda lucrativa como combustible no Ecuador continental. Nas bit\u00e1coras dos barcos baleeiros rexistr\u00e1ronse 13\u00a0000 capturas de tartarugas entre 1831 e 1868 e est\u00edmase que chegaron a 100\u00a0000 os animais capturados antes de 1830. Como eran tan doadas de capturar nas zonas costeiras, as femias eran m\u00e1is vulnerables \u00e1 diminuci\u00f3n da s\u00faa poboaci\u00f3n durante a estaci\u00f3n de nidaci\u00f3n. A recollida feita polos baleeiros cesou finalmente por unha combinaci\u00f3n de escaseza de tartarugas que eles mesmos causaran e a competici\u00f3n do cru como fonte de enerx\u00eda m\u00e1is barata.\nA explotaci\u00f3n das tartarugas das Gal\u00e1pagos incrementouse drasticamente co comezo da febre do ouro de California en 1849. As tartarugas terrestres e mari\u00f1as eran importadas a San Francisco, Sacramento e outras cidades da febre do ouro de Alta California para alimentar aos mineiros do ouro. Recuper\u00e1ronse \u00f3sos de tartarugas das Gal\u00e1pagos e tartarugas mari\u00f1as dos sitios arqueol\u00f3xicos da era da febre do ouro, como a cova de Thompson (CA-SFR-186H) en San Francisco.\nO declive da poboaci\u00f3n acelerouse cos primeiros asentamentos humanos nas illas a principios do s\u00e9culo XIX, que conduciron a unha caza non regulada para obter carne, despexe dos h\u00e1bitats para usalos para a agricultura e a introduci\u00f3n de animais alleos \u00e1s illas. Os porcos, cans e gatos que se fixeron silvestres e as ratas negras convert\u00e9ronse en predadores de ovos e cr\u00edas, mentres que as cabras, burros e vacas compet\u00edan polos pastos e pisaban os sitios de nidaci\u00f3n. A extinci\u00f3n da especie de Floreana a mediados do s\u00e9culo XIX foi atribu\u00edda \u00e1s presi\u00f3ns combinadas da caza para a colonia penal desa relativamente pequena illa, a conversi\u00f3n das terras altas de pasto en terras de granxa e plantaci\u00f3ns de froita e a introduci\u00f3n de animais asilvestrados.\nAs expedici\u00f3ns para a recollida cient\u00edfica de exemplares capturaron 661 tartarugas entre 1888 e 1930, e os furtivos capturaron m\u00e1is de 120 tartarugas desde 1990. A medida que se \u00edan extinguindo moitas persoas empezaron a pagar para telas nas s\u00faas colecci\u00f3ns ou expo\u00f1elas en museos. As ameazas contin\u00faan hoxe coa r\u00e1pida expansi\u00f3n da industria tur\u00edstica e o incremento do tama\u00f1o dos asentamentos humanos nas illas. As especies existentes baixaron de 15 en tempos de Darwin \u00e1s 11 actuais.\nAmeazas actuais:\nConservaci\u00f3n moderna.\nAs especies que quedan destas tartarugas te\u00f1en un status na clasificaci\u00f3n da IUCN que vai de extintas na natureza a especie vulnerable. A s\u00faa baixa taxa de crecemento, tard\u00eda madurez sexual e ser un endemismo exclusivo desas illas fai que estas tartarugas sexan moi susceptibles \u00e1 extinci\u00f3n se non reciben axuda dos conservacionistas. A tartaruga das Gal\u00e1pagos converteuse nunha especie bandeira nos esforzos de conservaci\u00f3n en todas as illas Gal\u00e1pagos.\nA tartaruga xigante das Gal\u00e1pagos est\u00e1 agora estritramente protexida e inclu\u00edda na lista do Ap\u00e9ndice I da Convenci\u00f3n sobre Comercio Internacional de Especies en Perigo de Fauna e Flora Silvestre (CITES). As especies que figuran na lista e os seus produtos est\u00e1n suxeitos a unha estrita regulaci\u00f3n polos estados que ratificaron a convenci\u00f3n, e o comercio internacionl para fins principalmente comerciais est\u00e1 prohibido. En 1936, o goberno ecuatoriano declarou a tartaruga xigante especie protexida. En 1959, declarou todas as \u00e1reas non habitadas das Gal\u00e1pagos parque nacional e estableceu a Fundaci\u00f3n Charles Darwin (FCD). En 1970, a captura e retirada de moitas especies das illas (inclu\u00eddas as tartarugas e os seus ovos) foi prohibida. Para deter o comercio das tartarugas no seu conxunto, converteuse en ilegal a exportaci\u00f3n de tartarugas desde Ecuador, capturadas ou silvestres, fosen de procedencia continental ou das illas. A prohibici\u00f3n da exportaci\u00f3n resultou na autom\u00e1tica prohibici\u00f3n en pa\u00edses como Estados Unidos, onde historicamente se importaran moitas tartarugas. Un decreto ecuatoriano de 1971 fixo ilegal danar, retirar, alterar ou perturbar calquera organismo, rocha ou calquera outro obxecto natural do Parque Nacional.\nCo establecemento do Parque Nacional das Gal\u00e1pagos e a FCD en 1959, empezou unha revisi\u00f3n do status das poboaci\u00f3ns de tartarugas. S\u00f3 quedaban 11 das 14 ou 15 poboaci\u00f3ns orixinais e a maior\u00eda destas estaban en perigo e nalg\u00fans casos xa a piques de extinguirse. O programa de reproduci\u00f3n e crianza das tartarugas xigantes empezou en resposta \u00e1 situaci\u00f3n da poboaci\u00f3n da illa Pinz\u00f3n, onde s\u00f3 quedaban 200 adultos. Todas as cr\u00edas foran matadas polas ratas negras introducidas durante quizais m\u00e1is dun s\u00e9culo, polo que os exemplares levaban moito tempo sen poder reproducirse con \u00e9xito e eran vellos. Sen axuda esta poboaci\u00f3n acabar\u00eda por desaparecer. O \u00fanico que fixera que non estivesen xa extinguidas fora a s\u00faa gran lonxevidade. A s\u00faa resistencia xen\u00e9tica aos efectos negativos da endogamia era outro dato favorable.\nOs programas de crianza e liberaci\u00f3n empezaron en 1965 e conseguiron mellorar o status de sete das oito especies en perigo ata niveis de poboaci\u00f3n menos perigosos. As tartarugas novas son criadas en varios centros de crianza das illas para mellorar a s\u00faa supervivencia durante a s\u00faa vulnerable etapa de desenvolvemento inicial. Os ovos rec\u00f3llense de sitios de nidaci\u00f3n ameazados, e as cr\u00edas que eclosionan te\u00f1en un comezo libre de perigos ao ser criadas en catividade durante catro ou cinco anos ata alcanzar un tama\u00f1o no que te\u00f1en unha moita maior probabilidade de chegaren a adultos, antes de liberalos nas s\u00faas illas nativas.\nA recuperaci\u00f3n m\u00e1is significativa de poboaci\u00f3ns foi a da tartaruga da Espa\u00f1ola (\"C. hoodensis\"), que foi salvada dunha extinci\u00f3n case segura. A poboaci\u00f3n dimunu\u00edra ata s\u00f3 constar de tres machos e 12 femias, que estaban tan dispersos que non se encontraban para aparearse na natureza. As 15 tartarugas restantes da Espa\u00f1ola foron tra\u00eddas \u00e1 Estaci\u00f3n de Investigaci\u00f3n Charles Darwin en 1971 para realizar un programa de crianza en catividade e nos seguintes 33\u00a0anos, orixinaron unha proxenie de 1\u00a0200 individuos, que foron liberados nas s\u00faa illas natais (nas que se fixera unha campa\u00f1a de desratizaci\u00f3n) e desde ent\u00f3n empezaron a reproducirse de forma natural. Os intentos infrutuosos de criar unha das tartarugas das Gal\u00e1pagos de m\u00e1is sona, George o solitario, atrib\u00faese \u00e1 falta de pautas posnatais, e \u00e1 confusi\u00f3n sobre cal ser\u00eda a especie xeneticamente m\u00e1is axeitada para cruzala con el.\nO Servizo do Parque Nacional das Gal\u00e1pagos fai sistematicamente campa\u00f1as de caza de predadores asilvestrados e animais competidores introducidos. A erradicaci\u00f3n das cabras nas illas, inclu\u00edndo Pinta, conseguiuse pola t\u00e9cnica de usar cabras \"xudas\" con colares de radiolocalizaci\u00f3n para as\u00ed encontrar os raba\u00f1os cos cales as xudas se xuntaban. Os tiradores disparaban seguidamente a todas as cabras menos \u00e1 xudas, e despois volv\u00edan m\u00e1is semanas m\u00e1is tarde para matar a outro raba\u00f1o ao que se xuntaran as xudas. As cabras foron eliminadas da illa Pinta despois dunha campa\u00f1a de erradicaci\u00f3n de 30 anos, no que foi a maior eliminaci\u00f3n dunha poboaci\u00f3n de cabras en illas usando m\u00e9todos que actuaban a nivel do terreo. Elimin\u00e1ronse unhas 41\u00a0000 cabras durante os esforzos de caza iniciais (1971\u201382). Este proceso foi repetido ata que s\u00f3 quedaron as cabras xudas, que finalmente tam\u00e9n foron matadas. Outras medidas inclu\u00edron a erradicci\u00f3n de cans da illa San Crist\u00f3bal, e o valado dos ni\u00f1os para protexelos dos porcos asilvestrados.\nActualmente est\u00e1n en marcha programas para repoboar as illas antes habitadas polas tartarugas para restaurar os seus ecosistemas \u00e1s condici\u00f3ns nas que estaban antes da chegada dos humanos. As tartarugas son especies clave, que act\u00faan como enxe\u00f1eiros dos ecosistemas, que axudan \u00e1 dispersi\u00f3n de sementes de plantas e a pisar e esmagar o mato e adelgazar a vexetaci\u00f3n do sotobosque (permitindo que a luz penetre e te\u00f1a lugar a xerminaci\u00f3n). As aves como \"Myiarchus magnirostris\" pousan sobre as tartarugas ou voan arredor delas para atrapar os insectos que estas desprazan do mato ao pasar. En maio de 2010, foron introducidas en Pinta 39 tartarugas esterilizadas de orixe h\u00edbrida, para que restaurasen o ecosistema, que foron as primeiras al\u00ed desde a evacuaci\u00f3n de George o solitario 38 anos antes. A hibridaci\u00f3n \u00e9 un problema para manter as caracter\u00edsticas das distintas especies, polo que se liberaron h\u00edbridos esterilizados para evitar que se puidesen cruzar coas tartarugas f\u00e9rtiles que se puidesen liberar nun futuro. Esp\u00e9rase que coa recente identificaci\u00f3n dun h\u00edbrido vivo de \"C. abingdonii\", poida restaurarse a constituci\u00f3n xen\u00e9tica aproximada dos habitantes orixinais de Pinta, identificando e recolocando os esp\u00e9cimes apropiados nesa illa. Este enfoque pode utilizarse para repoboar Floreana no futuro, xa que se sabe que alg\u00fans individuos cativos descenden da poboaci\u00f3n orixinal extinta.\nO \"Galapagos Tortoise Movement Ecology Programme\" \u00e9 un proxecto colaborativo coordinado polo Dr. Stephen Blake do Instituto Max Planck de Ornitolox\u00eda. O seu obxectivo \u00e9 axudar ao Parque Nacional das Gal\u00e1pagos a conservar eficazmente as tartarugas xigantes ao aplicar ciencia aplicada avanzada e desenvolver un programa educativo e divulgativo inspirador baseado nas tartarugas. Desde 2009, o equipo do proxecto foi analizando os movementos das tartarugas xigantes rastre\u00e1ndoos por medio de etiquetas v\u00eda sat\u00e9lite. En novembro de 2014, o equipo xa etiquetara 83 tartarugas de catro especies en tres das illas. O estudo estableceu que as tartarugas xigantes realizan migraci\u00f3ns ascendendo e descendendo dos volc\u00e1ns, principalmente en resposta aos cambios estacionais na dispo\u00f1ibilidade e calidade da vexetaci\u00f3n que lles serve de alimento. En 2015 comezaron a rastrear os movementos de cr\u00edas sa\u00eddas do ovo e de tartarugas novas, financiados polo \"Galapagos Conservation Trust\" do Reino Unido."}
{"id": "354795", "revid": "56817", "url": "https://gl.wikipedia.org/wiki?curid=354795", "title": "Scott Adsit", "text": "Robert Scott Adsit, nado 26 de novembro de 1965 en Northbrook, Illinois, \u00e9 un actor e humorista estadounidense.\nV\u00e9xase tam\u00e9n.\nLigaz\u00f3ns externas.\n "}
{"id": "354798", "revid": "25871", "url": "https://gl.wikipedia.org/wiki?curid=354798", "title": "Robert Scott Adsit", "text": ""}
{"id": "354804", "revid": "47401", "url": "https://gl.wikipedia.org/wiki?curid=354804", "title": "Tri\u00e1ngulo estival", "text": "O tri\u00e1ngulo estival \u00e9 un asterismo astron\u00f3mico que imaxina un tri\u00e1ngulo debuxado na esfera celeste no hemisferio norte, con v\u00e9rtices en Altair, Deneb, e Vega as estrelas m\u00e1is brillantes nas constelaci\u00f3ns de Aquila, Cygnus, e Lyra, respectivamente.\nHistoria.\nO escritor norteamericano H.A. Rey e o astr\u00f3nomo brit\u00e1nico Patrick Moore popularizaron o termo na d\u00e9cada de 1950. Non obstante, o nome xa o empregaban os afeccionados \u00e1 astronom\u00eda e as\u00ed se atopa nunha gu\u00eda de constelaci\u00f3ns de 1913. O astr\u00f3nomo austr\u00edaco Oswald Thomas describiu estas estrelas como \"Grosses Dreieck\" (Gran tri\u00e1ngulo) a finais da d\u00e9cada de 1920 e \"Sommerliches Dreieck\" (Tri\u00e1ngulo de pleno ver\u00e1n) en 1934 e xa o remarcara como asterismo J. J. Littrow, quen o describiu como un tri\u00e1ngulo conspicuo no seu atlas de 1866 e Bode conectara as estrelas nun mapa nun libro seu de 1816. Son as mesmas estrelas da lenda chinesa da tecel\u00e1 e o arrieiro que se celebra no festival qixi.\nVisibilidade.\nPreto da medianoite, o tri\u00e1ngulo estival radica no alto en latitudes centrais e setentrionais durante os meses de ver\u00e1n, pero tam\u00e9n se pode ver durante a primavera no principio da ma\u00f1\u00e1 no leste. No outono o tri\u00e1ngulo vese no ser\u00e1n no oeste ata novembro. No hemisferio sur aparece ao rev\u00e9s e baixo no ceo durante os meses de inverno."}
{"id": "354805", "revid": "55340", "url": "https://gl.wikipedia.org/wiki?curid=354805", "title": "Tri\u00e1ngulo de ver\u00e1n", "text": ""}
{"id": "354821", "revid": "1131", "url": "https://gl.wikipedia.org/wiki?curid=354821", "title": "Les Masies de Roda", "text": "Les Masies de Roda \u00e9 un concello da provincia de Barcelona, en Catalu\u00f1a, pertencente \u00e1 comarca de Osona. Est\u00e1 situado xunto ao r\u00edo Ter.\nEstivo unido con Roda de Ter ata o 15 de xullo de 1805, formando o concello de Sant Pere de Roda. Ti\u00f1a en 2014 unha poboaci\u00f3n de 737 habitantes agrupados en 5 entidades de poboaci\u00f3n: les Cases Noves, Disseminats, l'Esquerda, Fontanelles e el Vicen\u00e7."}
{"id": "354823", "revid": "56817", "url": "https://gl.wikipedia.org/wiki?curid=354823", "title": "Tavertet", "text": "Tavertet \u00e9 un concello da provincia de Barcelona, en Catalu\u00f1a, pertencente \u00e1 comarca de Osona. Est\u00e1 situado entre Collsacabra, ao norte, e Les Guilleries, ao sur.\nTi\u00f1a en 2014 unha poboaci\u00f3n de 125 habitantes agrupados en 2 entidades de poboaci\u00f3n: Sant Bartomeu Sesgorgues e Tavertet."}
{"id": "354826", "revid": "1576", "url": "https://gl.wikipedia.org/wiki?curid=354826", "title": "Ursa Minor", "text": ""}
{"id": "354827", "revid": "1576", "url": "https://gl.wikipedia.org/wiki?curid=354827", "title": "Ursa Major", "text": ""}
{"id": "354829", "revid": "1576", "url": "https://gl.wikipedia.org/wiki?curid=354829", "title": "Thalasseus bengalensis", "text": ""}
{"id": "354830", "revid": "1576", "url": "https://gl.wikipedia.org/wiki?curid=354830", "title": "Sterna bengalensis", "text": ""}
{"id": "354836", "revid": "1131", "url": "https://gl.wikipedia.org/wiki?curid=354836", "title": "Gavilanes", "text": "Gavilanes \u00e9 un concello da provincia de \u00c1vila, en Castela e Le\u00f3n, situado no Val do Ti\u00e9tar.\nLimita ao norte con Serranillos, ao oeste con Pedro Bernardo, ao sur con Sartajada, Almendral de la Ca\u00f1ada e Navamorcuende (os tres da provincia de Toledo) e ao leste con Mijares.\nTi\u00f1a en 2015 unha poboaci\u00f3n de 619 habitantes."}
{"id": "354840", "revid": "10599", "url": "https://gl.wikipedia.org/wiki?curid=354840", "title": "Gavilanes (hom\u00f3nimos)", "text": "Gavilanes pode referirse a:"}
{"id": "354841", "revid": "89787", "url": "https://gl.wikipedia.org/wiki?curid=354841", "title": "Silva (apelido)", "text": "Silva (coas variantes: da Silva e D'Silva) \u00e9 un apelido galego-portugu\u00e9s, que ten a s\u00faa orixe\u00a0na \"Torre e Honra de Silva\" xunto \u00e1 cidade de Valen\u00e7a,\u00a0hoxe pertencente ao norte de Portugal.\u00a0Ten unha orixe topon\u00edmica, deriva directamente da palabra galega/portuguesa: silva (planta rubideira que d\u00e1 as amoras) ou da\u00a0latina\u00a0\"silva\", que significa \"selva\", \"foresta\" ou \"bosque\".\n\u00c9 o apelido m\u00e1is presente na onom\u00e1stica portuguesa, sendo que en todo o mundo o seu uso \u00e9 m\u00e1is frecuente entre os habitantes de Portugal, Brasil e en todos os pa\u00edses onde se fala portugu\u00e9s. En Italia \u00e9 espec\u00edfico da zona que vai do Comasco ao Parmense pasando polo milanese, o pavese e o piacentino. En Galicia \u00e9 moi frecuente (coa variante: Da Silva). Do antigo Reino de Galicia pasou coa reconquista ao sur de Portugal e a diferentes zonas de\u00a0Espa\u00f1a. Coa emigraci\u00f3n pasa a diferentes pa\u00edses latinoamericanos, sendo moi com\u00fan en Chile entre outros."}
{"id": "354842", "revid": "23204", "url": "https://gl.wikipedia.org/wiki?curid=354842", "title": "Gran Hotel", "text": "Gran Hotel pode referirse a:"}
{"id": "354850", "revid": "27155", "url": "https://gl.wikipedia.org/wiki?curid=354850", "title": "Tartaruga das Gal\u00e1pagos", "text": ""}
{"id": "354853", "revid": "22795", "url": "https://gl.wikipedia.org/wiki?curid=354853", "title": "Astacoidea", "text": ""}
{"id": "354860", "revid": "98629", "url": "https://gl.wikipedia.org/wiki?curid=354860", "title": "V\u00edctor Soli\u00f1o", "text": "V\u00edctor Soli\u00f1o Seminario, nado en Baiona o 10 de setembro de 1897 e finado en Montevideo o 13 de outubro de 1983, foi un xornalista, letrista de tango e poeta galego aveci\u00f1ado no Uruguai.\nTraxectoria.\nEn 1898, con catorce meses, os seus pais emigraron ao Uruguai e establec\u00e9ronse en Montevideo. A partir de 1914 comezou a guionizar revistas que foron estreadas nos teatros Royal e Alb\u00e9niz e escribiu o sainete \"Do\u00f1a Mar\u00eda, la curandera\".\nFormou parte do grupo Troupe ateniense, unha asociaci\u00f3n formada en 1922 por un grupo de estudantes universitarios de Dereito, e actuou at\u00e9 1930. O seu nome ref\u00edrese ao Club Atenas, un famoso equipo de baloncesto do que alg\u00fans dos integrantes do grupo formaban parte. Os espect\u00e1culos da Troupe ateniense estaban compostos de breves escenas c\u00f3micas e partes musicais, ti\u00f1an un car\u00e1cter par\u00f3dico, ironizando sobre persoas ou eventos de moda e adoptando o travestismo. Os atenienses tiveron moito \u00e9xito en Montevideo e incluso chegaron a actuar triunfalmente en distintas ocasi\u00f3ns en Buenos Aires. Pese ao abandono da escena a fines de 1930, o grupo se reuniuse en 1931 e 1932 para organizar un \u00abSal\u00f3n de Harte Ateniense\u00bb con evidente intento caricaturesco das correntes art\u00edsticas do momento. No segundo sal\u00f3n publicaron un volume de poes\u00eda, \"Aliverti liquida\", que se considera un dos libros verbovisuais m\u00e1is destacados das vangardas latinoamericanas.\nEscribiu as letras dos tangos \"Garufa\", \"Ni\u00f1o bien\", \"Adi\u00f3s, mi barrio\" e \"Maula\". Tam\u00e9n foi autor de letras de folclore, murga e outros x\u00e9neros musicais. Publicou notas period\u00edsticas tituladas \"Solfas\" no diario \"El Plata\", baixo o pseud\u00f3nimo de \u00abWick\u00bb."}
{"id": "354861", "revid": "1888", "url": "https://gl.wikipedia.org/wiki?curid=354861", "title": "V\u00edctor Soli\u00f1o Seminario", "text": ""}
{"id": "354862", "revid": "1093", "url": "https://gl.wikipedia.org/wiki?curid=354862", "title": "Mat\u00edas Rodr\u00edguez da Torre", "text": ""}
{"id": "354864", "revid": "89787", "url": "https://gl.wikipedia.org/wiki?curid=354864", "title": "Astacoideos", "text": "A dos astacoideos (\"Astacoidea\") \u00e9 unha superfamilia de crust\u00e1ceos da orde dos dec\u00e1podos, suborde dos pleociemados e infraorde dos astacideos que foi descrita en 1802 polo entom\u00f3logo franc\u00e9s Pierre Andr\u00e9 Latreille na s\u00faa obra en tres volumes \"Histoire naturelle, g\u00e9n\u00e9rale et particuli\u00e8re des Crustac\u00e9s et des Insectes. Ouvrage faisant suite \u00e0 l'histoire naturelle g\u00e9n\u00e9rale et particuli\u00e8re, compos\u00e9e par Leclerc de Buffon, et r\u00e9dig\u00e9e par C. S. Sonnini, membre de plusieurs Soci\u00e9t\u00e9s savantes\".\nCaracter\u00edsticas.\nAs principais caracter\u00edsticas dos astacoideos son:\nClasificaci\u00f3n.\nClasificaci\u00f3n segundo o ITIS.\nO ITIS admite s\u00f3 d\u00faas familias dentro da superfamilia:\nAstacoidea \nClasificaci\u00f3n segundo o WoRMS.\nPor\u00e9n, o WoRMS, incl\u00fae unha m\u00e1is:\nAstacoidea \nEsta \u00faltima, a dos parast\u00e1cidos, constit\u00fae para alg\u00fans autores e bases de datos (como o ITIS), unha superfamilia \u00e1 parte, a dos \"Parastacoidea\" .\nAdemais, o WoRMS icl\u00fae tam\u00e9n a familia f\u00f3sil dos \"Cricoidoscelosidae\" "}
{"id": "354867", "revid": "98629", "url": "https://gl.wikipedia.org/wiki?curid=354867", "title": "Copa do Mundo de Ciclocr\u00f3s 2016-17", "text": "A Copa do Mundo de Ciclocr\u00f3s 2016-17 foi a 24\u00aa edici\u00f3n da Copa do Mundo de Ciclocr\u00f3s, que deu comezo o 21 de setembro de 2016 en Las Vegas e finalizou o 22 de xaneiro de 2017 nos Pa\u00edses Baixos tras terse disputadas un total de 9 probas (das cales 1 foi cancelada) repartidas por Europa e Estados Unidos.\nOs ciclistas que lograron o t\u00edtulo das series foron o belga Wout van Aert na categor\u00eda elite masculina e a neerlandesa Sophie de Boer na elite feminina.\nSistema de puntuaci\u00f3n.\nPara as categor\u00edas elite masculina e feminina puntuarase da seguinte maneira:\nA partir do 10\u00ba, o 11\u00ba clasificado leva 40 puntos baixando esta cifra un por un ata o 50\u00ba da carreira que leva 1 punto.\nCategor\u00edas menores.\nPor\u00e9n, nas categor\u00eda de x\u00fanior e sub-23 calificarase doutra maneira diferente.\nNestas categor\u00edas, o 11\u00ba clasificado leva 20 puntos continuando un por un ata o 30\u00ba, que se levar\u00eda 1 punto.\nCalendario.\nDesta vez, a copa tivo d\u00faas probas m\u00e1is no calendario (9) ca na tempada anterior (7). Ese ano a competici\u00f3n volveu ter inicio en Las Vegas cunha proba nocturna, ao igual co ano pasado. O fin do calendario foi tam\u00e9n coma en anos anteriores en Hoogerheide, unha semana antes dos mundiais de Luxemburgo. Ademais, nesta edici\u00f3n volverase a correr en Alema\u00f1a e nas m\u00edticas probas de Italia. Para as categor\u00edas menores, as probas do calendario s\u00f3 ser\u00e1n as europeas.\n1Proba cancelada debido ao forte temporal."}
{"id": "354868", "revid": "27155", "url": "https://gl.wikipedia.org/wiki?curid=354868", "title": "Chelonoidis nigra", "text": ""}
{"id": "354870", "revid": "56817", "url": "https://gl.wikipedia.org/wiki?curid=354870", "title": "Ingravidez", "text": "A ingravidez \u00e9 o estado no que un corpo ten peso nulo. Para que iso sexa posible a forza centr\u00edfuga, ou outra forza da mesma intensidade que o peso pero que act\u00fae na direcci\u00f3n oposta ha contrarrestar a forza gravitacional. A ingravidez de persoas e obxectos, durante a ca\u00edda libre denom\u00ednase microgravidade, e non \u00e9 un estado de ingravidez , a\u00ednda que \u00e9 equivalente \u00e1 ausencia de gravidade para os fen\u00f3menos f\u00edsicos.\nEfectos no organismo humano.\nAs funci\u00f3ns fisiol\u00f3xicas case non se alteran polo estado de ingravidez pero pode afectar nalg\u00fan grao \u00e1 sa\u00fade . Pode prexudicar o sentido da orientaci\u00f3n xa que en terra est\u00e1 rexido polos ot\u00f3litos (min\u00fasculas concreci\u00f3ns calcarias no o\u00eddo interno). Ao non pasar os ot\u00f3litos, prod\u00facese vertixe, n\u00e1usea e outros trastornos concordantes cun mareo com\u00fan. Non obstante, unha preparaci\u00f3n axeitada, como a que reciben os astronautas, pode atenuar esas molestias. Unha consecuencia, non aparente, da ingravidez \u00e9 unha leve atrofia muscular e a desmineralizaci\u00f3n ou perda de materia \u00f3sea polo esqueleto logo dunha estada prolongada no espazo.\nNos voos e estaci\u00f3ns espaciais real\u00edzanse experimentos biol\u00f3xicos mediante observaci\u00f3ns persoais ou con animais de laboratorio. Tam\u00e9n existen sat\u00e9lites biol\u00f3xicos dese\u00f1ados para estudaren os problemas relativos ao comportamento dos organismos en estado de ingravidez e sometidos \u00e1s radiaci\u00f3ns c\u00f3smicas.\nA s\u00edndrome de adaptaci\u00f3n ao espazo \u00e9 un dos principais efectos sobre o corpo humano da ingravidez, consiste nun malestar que acaece en diferente medida segundo cada organismo humano e tan s\u00f3 se manifesta no primeiro d\u00eda en ingravidez, bardante alg\u00fan caso durante dous d\u00edas. Manif\u00e9stase por mareos e v\u00f3mito as\u00ed como abatemento xeral. Empregouse a escopolamina con pouco \u00e9xito, mais a prometazina d\u00e1 mellores resultados.\nOutro efecto \u00e9 o desprazamento de l\u00edquidos cara \u00e1 parte parte superior do copo, ese movemento cara ao t\u00f3rax e a cabeza orixinan inchazo e sensaci\u00f3n de pulsaci\u00f3ns no pescozo, obstruci\u00f3n nasal e adelgazamiento das extremidades inferiores e da cintura. Este efecto provoca intolerancia ortost\u00e1tica, dificultade para permanecer de p\u00e9, ao regresar \u00e1 Terra. Ac\u00e1lmase bebendo un litro de soluci\u00f3n salina antes de volver a condici\u00f3ns de gravidade normal. Tam\u00e9n afecta ao descondicionamento cardiovascular e \u00e1 perda de gl\u00f3bulos vermellos. O coraz\u00f3n reduce o seu traballo por mor da reduci\u00f3n de l\u00edquidos no corpo, aproximadamente un 10%. Tam\u00e9n dimin\u00faen os gl\u00f3bulos vermellos por causas que a\u00ednda no se co\u00f1ecen. Este efecto non lles afecta na pr\u00e1ctica aos astronautas e desaparece logo de varias semanas na Terra.\nTam\u00e9n se produce descondicionamento muscular xa que debido \u00e1 falta de gravidade os m\u00fasculos tenden a perder masa xa que as pernas non te\u00f1en que cargar o peso do corpo como na Terra, ademais a maior\u00eda do resto dos m\u00fasculos requiren s\u00f3 unha \u00ednfima parte da s\u00faa enerx\u00eda para mover o corpo humano, xa que o peso das extremidades e cabeza desaparece quedando s\u00f3 a inercia. Este efecto rep\u00e1rase coa realizaci\u00f3n de exercicio durante todo o tempo de ingravidez. Por \u00faltimo tam\u00e9n se produce deterioraci\u00f3n \u00f3sea, ao descalcificarense os \u00f3sos en estadas longas, non \u00e9 algo reversible e \u00e9 un dos problemas m\u00e1is serios."}
{"id": "354874", "revid": "89787", "url": "https://gl.wikipedia.org/wiki?curid=354874", "title": "Quibla", "text": "En \u00e1rabe, a quibla ou o alquibla (a partir do \u00e1rabe \u0642\u0628\u0644\u0629, \"al-\" \"qibla\") designa de xeito xen\u00e9rico unha direcci\u00f3n. Dende o punto de vista relixioso, indicar\u00eda a direcci\u00f3n precisa \u00e1 que se te\u00f1en que orientar os fieis para realizar un acto concreto.\nNa relixi\u00f3n isl\u00e1mica, \u00e9 a orientaci\u00f3n cara \u00e1 Meca, precisa para realizar o precepto da oraci\u00f3n e outros actos rituais (como a orientaci\u00f3n das tumbas). En concreto, ap\u00fantase \u00e1 Kaaba, sita na mesquita de al-Haram ou mesquita sagrada. Tense discutido sobre cal \u00e9 o lugar especial da Kaaba, o punto exacto onde, en realidade, todo o mundo isl\u00e1mico se orienta, sen chegar a unha conclusi\u00f3n definitiva.\nEsta pr\u00e1ctica significa que t\u00f3dalas mesquitas do mundo (ag\u00e1s a Mesquita de C\u00f3rdoba e as influ\u00eddas por esta) estean orientadas cara \u00e1 Meca. Dentro de cada mesquita, a direcci\u00f3n exacta v\u00e9n indicada polo mihrab, que est\u00e1 situado no muro da quibla.\nHistoria da quibla isl\u00e1mica.\nInicialmente, Mahoma ordenara que, para o rezo, se adoptara a mesma direcci\u00f3n que os xudeus, en direcci\u00f3n a Xerusal\u00e9n (esta orientaci\u00f3n \u00e9 co\u00f1ecida coma \"quibla al-qadima\" \u0627\u0644\u0642\u0628\u0644\u0629 \u0627\u0644\u0642\u062f\u064a\u0645\u0629 = \"a antiga quibla)\", pero como durante a H\u00e9xira, os xudeus se negaran a aceptalo como profeta, decidiu cambiar a orientaci\u00f3n pola da Kaaba na Meca. Na sura II, no vers\u00edculo 144 do Cor\u00e1n ind\u00edcase \"Faremos que te vires cara unha direcci\u00f3n que te satisfaga. Vira o teu rostro cara \u00e1 Mesquita Sagrada. Onde queira que esteas, vira o teu rostro cara a ela...\".\nC\u00e1lculo da quibla no islam.\nA determinaci\u00f3n da quibla real\u00edzase, hoxe en d\u00eda, mediante unha serie de t\u00e1boas. Na antig\u00fcidade, exist\u00edan diversos astr\u00f3nomos \u00e1rabes especializados no trazado da quibla nos cuadrantes, como Ab\u016b \u1e24an\u012bfa D\u012bnawar\u012b (de Dinawar 895), que escribiu un libro sobre o tema. No obstante, existen outros autores monogr\u00e1ficos como Ahmed el-Leit co\u00f1ecido como \"Rahib al-Qibla\", \u00e9 dicir, o mestre da quibla, procedente de C\u00f3rdoba, en 907.\nDeterminaci\u00f3n exacta.\nSendo as coordenadas xeogr\u00e1ficas do lugar de rezo \u03c61, \u03bb1 e sendo as coordenadas da Kaaba \u03c62, \u03bb2, a seguinte expresi\u00f3n trigonom\u00e9trica calcula o acimut da quibla desde o lugar de rezo at\u00e9 a Kaaba:\nAs coordenadas da Meca aplicables a esta f\u00f3rmula son latitude \u03c62 = 21,4225\u00b0 N, e lonxitude \u03bb2 = 39,8261\u00b0 E. Nalg\u00fans casos, o resultado entregado pola f\u00f3rmula ser\u00e1 un \u00e1ngulo complementario ou outro suplementario e non o valor real.\nA quibla na relixi\u00f3n baha\u00ed.\nA quibla dos baha\u00edes \u00e9 santuario de Bah\u00e1'u'll\u00e1h na cidade de Acre (Israel), onde se atopa o sepulcro do fundador da s\u00faa relixi\u00f3n."}
{"id": "354876", "revid": "7802", "url": "https://gl.wikipedia.org/wiki?curid=354876", "title": "Edicto de Granada", "text": ""}
{"id": "354877", "revid": "1131", "url": "https://gl.wikipedia.org/wiki?curid=354877", "title": "Joaqu\u00edn Otero B\u00e1rcena", "text": "Joaqu\u00edn Otero B\u00e1rcena de la Concha, nado en Santiago de Compostela o 21 de abril de 1874 e finado en Madrid o 6 de abril de 1956, foi un avogado e pol\u00edtico galego.\nTraxectoria.\nFillo de Joaqu\u00edn Otero Mari\u00f1o, se\u00f1or do Pazo de Bouza en Valga, se\u00f1or da casa de Otero en Ribeira, e se\u00f1or das illas de S\u00e1lvora, Vionta e Noro (R\u00eda de Arousa) e Concepci\u00f3n B\u00e1rcena de la Concha. Herdou estes dous \u00faltimos t\u00edtulos do seu pai.\nEstudou Dereito na Universidade de Santiago de Compostela, e destacou como pol\u00edtico durante o reinado de Afonso XIII, chegando a ser Gobernador civil de Huesca (1913-1914), Zaragoza e Cidade Real. Foi nomeado Deputado Provincial da Monarqu\u00eda o 10 de marzo de 1907, e Xentilhome de c\u00e1mara con exercicio do rei Afonso XIII. Foi tam\u00e9n un importante empresario.\nVida persoal.\nCasou con Mar\u00eda de la Purificaci\u00f3n Goyanes Cedr\u00f3n e foi pai de Joaqu\u00edn Otero Goyanes."}
{"id": "354878", "revid": "1888", "url": "https://gl.wikipedia.org/wiki?curid=354878", "title": "Joaqu\u00edn Otero B\u00e1rcena de la Concha", "text": ""}
{"id": "354880", "revid": "1576", "url": "https://gl.wikipedia.org/wiki?curid=354880", "title": "Sefard\u00eds", "text": ""}
{"id": "354882", "revid": "5863", "url": "https://gl.wikipedia.org/wiki?curid=354882", "title": "Qibla", "text": ""}
{"id": "354883", "revid": "89787", "url": "https://gl.wikipedia.org/wiki?curid=354883", "title": "Parastacoideos", "text": "A dos parastacoideos (\"Parastacoidea\") \u00e9 unha superfamilia de crust\u00e1ceos da orde dos dec\u00e1podos, suborde dos pleociemados e infraorde dos astacideos que foi descrita en 1879 polo bi\u00f3logo brit\u00e1nico Thomas Henry Huxley. A superfamilia conta cunha soa familia, a dos parast\u00e1cidos.\nUn grupo \u00fanico e diverso.\nOs parast\u00e1cidos forman un grupo de cangrexos de auga doce propios do hemisferio sur, e constit\u00fae un taxon cl\u00e1sico que se distribu\u00edu polo antigo continente de Gondwana, polo que comprende especies que viven en Am\u00e9rica do Sur, Madagascar, Australia, Nova Zelandia e Nova Guinea, encontr\u00e1ndose tam\u00e9n taxons extintos na Ant\u00e1rtida.\nA maior\u00eda das especies actuais son end\u00e9micas de Australia e as illas do Pac\u00edfico Sur. As\u00ed, m\u00e1is do 85 % das especies co\u00f1ecidas viven en Australia. As\u00ed mesmo, nove dos catorce x\u00e9neros reco\u00f1ecidos actualmente (por alg\u00fans autores) dentro da damilia dos parast\u00e1cidos est\u00e1n restrincidas ao continente australiano e \u00e1s illas pr\u00f3ximas (inclu\u00edndo o sur de Nova Guinea).\nA fauna de cangrexos de r\u00edo da Australasia \u00e9 \u00fanica e moi diversa, tanto en termos de riqueza de especies como na s\u00faa diversidade ecol\u00f3xica e morfol\u00f3xica.\nPor exemplo, esta fauna cont\u00e9n o maior invertebrado co\u00f1ecido de auga doce (\"Astacopsis gouldi\") e as m\u00e1is altamente evolucionadas \"lagostas de terra\" (como as do x\u00e9nero \"Engaeus\") que son capaces de completar o seu ciclo de vida independentemente das augas superficiais.\nEn canto ao n\u00famero de cangrexos de r\u00edo, variabilidade morfol\u00f3xica e diversidade ecol\u00f3xica, esta fauna s\u00f3 \u00e9 superada pola dos Estados Unidos de Am\u00e9rica.\nClasificaci\u00f3n.\nSuperfamilia \"Parastacoidea\" \nX\u00e9neros.\nSegundo o World Register of Marine Species: \nSegundo o Sistema Integrado de Informaci\u00f3n Taxon\u00f3mica:\nSegundo BioLib:\nDistribuci\u00f3n.\nTres x\u00e9neros emc\u00f3ntranse en Chile, \"Virilastacus\", \"Samastacus\" e \"Parastacus\", o \u00faltimo dos cales tam\u00e9n conta con poboaci\u00f3ns disxuntas no sur do Brasil e no Uruguai.\nNon hai especies da familia na \u00c1frica continental, pero si sete en Madagascar, todas do x\u00e9nero \"Astacoides\".\nAustralasia \u00e9 particularmente rica nestes cangrexos de r\u00edo. O pequeno x\u00e9nero \"Paranephrops\" \u00e9 end\u00e9mico de Nova Zelandia. E dous x\u00e9neros, \"Astacopsis\" e \"Parastacoides\", son end\u00e9micos de Tasmania, mentres que outros dous, \"Geocharax\" e \"Engaeus\", enc\u00f3ntranse a ambos os lados do estreito de Bass.\nPor\u00e9n, a maior diversidade enc\u00f3ntrase no continente australiano. Tres x\u00e9neros son end\u00e9micos e te\u00f1en \u00e1reas de dispersi\u00f3n restrinxidas (\"Engaewa\", \"Gramastacus\" e \"Tenuibranchiurus\"), mentres que dous est\u00e1n moito m\u00e1is estendidos e comprenden, ent\u00e1mbolos dous, m\u00e1is de cen especies: \"Euastacus\", distribu\u00eddo ao longo da costa australiana desde Melbourne a Brisbane, e \"Cherax\", de Australia e Nova Guinea.\nRexistro f\u00f3sil.\nOs m\u00e1is antigos esp\u00e9cimes da familia dos parast\u00e1cidos son os de \"Palaeoechinastacus\", f\u00f3siles do albiense de Victoria, Australia.\nO \u00fanico representante no hemisferio norte \u00e9 o f\u00f3sil \"Aenigmastacus crandalli\", do Canad\u00e1."}
{"id": "354884", "revid": "22795", "url": "https://gl.wikipedia.org/wiki?curid=354884", "title": "Parastacoidea", "text": ""}
{"id": "354885", "revid": "22795", "url": "https://gl.wikipedia.org/wiki?curid=354885", "title": "Parastacidae", "text": ""}
{"id": "354886", "revid": "22795", "url": "https://gl.wikipedia.org/wiki?curid=354886", "title": "Parast\u00e1cidos", "text": ""}
{"id": "354892", "revid": "5132", "url": "https://gl.wikipedia.org/wiki?curid=354892", "title": "Xos\u00e9 Ant\u00f3n Bao Abelleira", "text": ""}
{"id": "354894", "revid": "27249", "url": "https://gl.wikipedia.org/wiki?curid=354894", "title": "Albiense", "text": "O albiense ou albiano \u00e9, na escala de tempo xeol\u00f3xico, a sexta e \u00faltima idade ou piso do cret\u00e1ceo inferior. \nDescrici\u00f3n.\nEste piso estendeuse desde hai 113,0 at\u00e9 hai 100,5 mill\u00f3ns de anos aproximadamente.\nDebe o seu nome ao r\u00edo Aube (que deriva de \"Albion\", despois \"Alba\", nome latino do r\u00edo), nome do que deriva tam\u00e9n o top\u00f3nimo Aube, departamento franc\u00e9s atravesado por este r\u00edo.\nSucede ao aptiense e \u00e9 anterior ao cenomaniense, do cret\u00e1ceo superior.\nO termo albiense foi proposto en 1842 por Alcide d'Orbigny para este piso do sistema cret\u00e1ceo.\nAlg\u00fans afloramentos representativos da idade albiana son dignos de menci\u00f3n: as capas fosf\u00e1ticas e de limolitas de Argonne e Bray en Francia; o Flammenmergel do norte de Alema\u00f1a, os lignitos de Utrillas en Espa\u00f1a; as are\u00edscas superiores de Nubia e as capas de Fredericksburg de Norteam\u00e9rica."}
{"id": "354896", "revid": "22795", "url": "https://gl.wikipedia.org/wiki?curid=354896", "title": "Albiano", "text": ""}
{"id": "354897", "revid": "5132", "url": "https://gl.wikipedia.org/wiki?curid=354897", "title": "Antonio Veiga Outeiro", "text": ""}
{"id": "354898", "revid": "5132", "url": "https://gl.wikipedia.org/wiki?curid=354898", "title": "Jes\u00fas L\u00e1zare Rinc\u00f3n", "text": ""}
{"id": "354899", "revid": "22795", "url": "https://gl.wikipedia.org/wiki?curid=354899", "title": "Enoplometopoidea", "text": ""}
{"id": "354901", "revid": "1131", "url": "https://gl.wikipedia.org/wiki?curid=354901", "title": "Xos\u00e9 Emilio Vicente", "text": "Xos\u00e9 Emilio Vicente Caneda, nado en Santiago de Compostela en 1980, \u00e9 un xornalista, profesor e pol\u00edtico galego.\nTraxectoria.\nEstudou Xornalismo na Universidade de Santiago de Compostela, e traballa como profesor de Historia no ensino secundario. Militou nos Comit\u00e9s Abertos de Faculdade (CAF) e en Galiza Nova. En 2004 foi elixido secretario xeral de Galiza Nova. En 2005 liderou un grupo que se escindiu da UMG. En 2007 deixou a secretar\u00eda xeral de Galiza Nova. En 2016 foi elixido membro da Executiva do BNG."}
{"id": "354902", "revid": "1888", "url": "https://gl.wikipedia.org/wiki?curid=354902", "title": "Xos\u00e9 Emilio Vicente Caneda", "text": ""}
{"id": "354903", "revid": "98629", "url": "https://gl.wikipedia.org/wiki?curid=354903", "title": "The Family (filme de 2013)", "text": "The Family (estreado como Malavita e Cosa Nostra nalg\u00fans pa\u00edses) \u00e9 un filme franco-estadounidense dirixido por Luc Besson que se estreou no 2013. Est\u00e1 protagonizado por Robert De Niro, Michelle Pfeiffer, Tommy Lee Jones, Dianna Agron e John D'Leo. Bas\u00e9ase na novela francesa \"Malavita\" de Tonino Benacquista."}
{"id": "354906", "revid": "85894", "url": "https://gl.wikipedia.org/wiki?curid=354906", "title": "Raquel Su\u00e1rez", "text": "Raquel Su\u00e1rez Regades, nada en Boiro o 17 de maio de 1981, \u00e9 unha pol\u00edtica galega do BNG.\nTraxectoria.\nSucedeu a Carlos Branco Ansoar como responsable do BNG de Boiro e encabezou a candidatura do BNG para as elecci\u00f3ns municipais de 2015. Foi elixida concelleira de Boiro. En 2016 foi elixida membro da Executiva do BNG."}
{"id": "354907", "revid": "23204", "url": "https://gl.wikipedia.org/wiki?curid=354907", "title": "Mich\u00e8le de Saint Laurent", "text": "Mich\u00e8le de Saint Laurent, tam\u00e9n co\u00f1ecida como Mich\u00e8le Dechanc\u00e9, nada o 9 de decembro de 1926 en Fontainebleau, Seine-et-Marne (Illa de Francia) e finada o 11 de xullo de 2003 en Lannion, C\u00f4tes-d'Armor, foi unha bi\u00f3loga francesa especializada en carcinolox\u00eda.\nPasou a maior parte da s\u00faa carreira no \"Mus\u00e9um national d'Histoire naturelle\" de Par\u00eds, traballando na sistem\u00e1tica de crust\u00e1ceos dec\u00e1podos.\nAs s\u00faas principais achegas foron sobre os cangrexos ermit\u00e1ns e sobre os \"Thalassinidea\". Codescribiu en 1975 o x\u00e9nero \"Neoglyphea\", un \"f\u00f3sil vivente\" e, en 1988, creou unha nova superfamilia de crust\u00e1ceos, a dos enoplometopoideos.\nTraxectoria.\nMich\u00e8le de Saint Laurent naceu o 9 de decembro de 1926 en Fontainebleau, cerca de Par\u00eds. Seu pai, oficial do ex\u00e9rcito, retirouse por motivos de mala sa\u00fade en 1938, e foi a vivir coa s\u00faa familia a Plestin-les-Gr\u00e8ves, na Breta\u00f1a; morreu en 1939. Durante a segunda guerra mundial, a nai de Mich\u00e8le ocultou aviadores brit\u00e1nicos dos ocupantes nazis, polo que foi xulgada por un tribunal militar en Alema\u00f1a e condenada a prisi\u00f3n, sendo reclu\u00edda no campo de concentraci\u00f3n de Ravensbr\u00fcck, onde morreu en 1944.\nMich\u00e8le casou en 1950, tomando o nome de Mich\u00e8le Dechanc\u00e9, e a s\u00faa filla Odile naceu nese mesmo ano. Estudou biolox\u00eda na Universidade de Par\u00eds (\"A Sorbona\") con Pierre-Paul Grass\u00e9, obtendo a s\u00faa licenciatura (\"Dipl\u00f4me de Licence\") en 1954. Comezou os seus traballos de investigaci\u00f3n cient\u00edfica antes de licenciarse, durante un per\u00edodo que pasou no Instituto Pasteur baixo a direcci\u00f3n de Robert Deschiens, onde investigou o efecto dos sales de ferro nos moluscos que transmiten a esquistosom\u00edase. O artigo que publicou, fixo que persoal do Museo Nacional de Historia Natural de Francia, en Par\u00eds, contactase con ela; al\u00ed Jacques Forest suxeriulle que estudase as larvas dos cangrexos ermit\u00e1ns. A partir de 1955, e at\u00e9 1960, traballou no \"Centre national de la recherche scientifique\" (CNRS), no seu laboratorio de Banyuls-sur-Mer. A continuaci\u00f3n regresou ao Museo de Par\u00eds.\nEn 1965, Mich\u00e8le divorciouse e volveu usar o seu nome de solteira. Retirouse o 1 de outubro de 1992, dividindo o seu tempo entre as s\u00faas actividades de investigaci\u00f3n que continuou e a pasar temporadas na s\u00faa casa na Breta\u00f1a. Durante moitos anos sufrira por mor dunha hepatite C e, en 2001, diagnostic\u00e1ronlle cancro de f\u00edgado. Faleceu o 11 de xullo de 2003.\nTraballos.\nO primeiros traballos de Mich\u00e8le de Saint Laurent centr\u00e1ronse na sistem\u00e1tica dos cangrexos ermit\u00e1ns. A finais de 1960 revisou a familia dos pag\u00faridos, describindo varios novos x\u00e9neros nuevos. As\u00ed mesmo, participou na descrici\u00f3n dos cangrexos ermit\u00e1ns da expedici\u00f3n do \"Calypso\" pola costa atl\u00e1ntica de Am\u00e9rica do Sur, e estivo a bordo do \"Jean Charcot\" e o \"Thalassa\" durante varias viaxes cient\u00edficas.\nTam\u00e9n investigou sobre outros crust\u00e1ceos dec\u00e1podos, particularmente sobre os \"Thalassinidea\", unha das sete infraordes da suborde dos pleociemados, que eran pouco co\u00f1ecidos porque ningunha das s\u00faas especies ten interese comercial. Como resultado deste traballo, foi invitada en 1974 pola Smithsonian Institution para que estudase os talasinideos das s\u00faas colecci\u00f3ns. Durante este traballo, mostr\u00e1ronlle un exemplar non identificado polo carcin\u00f3logo Fenner A. Chace, Jr. (1908\u20132004) e que fora capturado na expedici\u00f3n \"Albatros\" en 1908. Ela, e Jacques Forest, d\u00e9ronse de conta de que era un parente vivo dos \"Glypheoidea\", unha superfamilia dos astacideos que se cr\u00eda que estaba extinguida desde o eoceno. Ambos os dous describiron o x\u00e9nero en 1975, denomin\u00e1ndoo \"Neoglyphea\".\nOs \u00faltimos traballos de Mich\u00e8le de Saint Laurent incl\u00faen unha nova clasificaci\u00f3n dos cangrexos (os braqui\u00faros) que implicou o reco\u00f1ecemento dunha nova secci\u00f3n (\"Eubrachyura\") e tres novas superfamilias (\"Axioidea\", \"Enoplometopoidea\" e \"Retroplumoidea\"), as\u00ed como diversos artigos sobre os dec\u00e1podos que viven nas fontes hidrotermais.\nAbreviaturas.\nAs abreviaturas de Saint Laurent e de Saint Laurent-Dechanc\u00e9 empr\u00e9ganse para reco\u00f1ecer a como autoridade na descrici\u00f3n e sistem\u00e1tica en zoolox\u00eda."}
{"id": "354908", "revid": "92340", "url": "https://gl.wikipedia.org/wiki?curid=354908", "title": "Xos\u00e9 Manuel Marcote", "text": "Xos\u00e9 Manuel Marcote Gil, nado en Baiona o 30 de marzo de 1976, \u00e9 un pol\u00edtico galego do BNG.\nTraxectoria.\nResponsable local do BNG en Baiona, foi o n\u00famero dous da candidatura do BNG para as elecci\u00f3ns municipais de 2015 e foi elixido concelleiro. En 2016 foi elixido membro da Executiva do BNG."}
{"id": "354909", "revid": "5863", "url": "https://gl.wikipedia.org/wiki?curid=354909", "title": "Alqibla", "text": ""}
{"id": "354910", "revid": "22795", "url": "https://gl.wikipedia.org/wiki?curid=354910", "title": "Enoplometopidae", "text": ""}
{"id": "354911", "revid": "89787", "url": "https://gl.wikipedia.org/wiki?curid=354911", "title": "Olaia Ledo D\u00edaz", "text": "Olaia Ledo D\u00edaz, nada en Corcubi\u00f3n o 16 de xu\u00f1o de 1981, \u00e9 unha produtora audiovisual e pol\u00edtica galega do BNG, organizaci\u00f3n na que milita desde 1999.\nTraxectoria.\nLicenciada en Ciencias do Mar e especializada en Oceanograf\u00eda do Medio pola Universidade de Vigo. \u00c9 aut\u00f3noma do audiovisual e o m\u00e1rketing. Produtora e guionista principalmente en N\u00f3s, Produtora Cinematogr\u00e1fica Galega. Tam\u00e9n ten a s\u00faa propia marca de marqueting, A Laxe Creativa\nNa s\u00faa etapa universitaria foi claustral e membro do Consello de Goberno da UVigo representando os CAF, sindicato estudantil do que foi respons\u00e1bel de mulleres no seu consello nacional. Foi membro da direcci\u00f3n nacional de Galiza Nova e estivo nas candidaturas do BNG \u00e1s elecci\u00f3ns municipais de 2015 en Nar\u00f3n e anteriormente \u00e1s elecci\u00f3ns do 2011 en Compostela. En 2016 foi elixida membro da Executiva do BNG.\nFoi candidata do BNG \u00e1 alcald\u00eda de Nar\u00f3n nas elecci\u00f3ns municipais de 2019 e nas de 2023, obtento este ano os mellores resultados nunhas municipais polo BNG en Nar\u00f3n."}
{"id": "354912", "revid": "5863", "url": "https://gl.wikipedia.org/wiki?curid=354912", "title": "Alquibla", "text": ""}
{"id": "354913", "revid": "1131", "url": "https://gl.wikipedia.org/wiki?curid=354913", "title": "O Canal", "text": ""}
{"id": "354914", "revid": "1987", "url": "https://gl.wikipedia.org/wiki?curid=354914", "title": "Obdulia Diniz Carlos", "text": "Obdulia Diniz Carlos, nada no Porri\u00f1o o 30 de outubro de 1964, \u00e9 unha pol\u00edtica galega do BNG.\nTraxectoria.\nMilitante da CIG, foi membro da s\u00faa executiva. Foi concelleira do BNG no Porri\u00f1o ocupando a Concellar\u00eda de Igualdade. En 2016 foi elixida membro da Executiva do BNG."}
{"id": "354916", "revid": "15490", "url": "https://gl.wikipedia.org/wiki?curid=354916", "title": "Carme da Silva M\u00e9ndez", "text": "Mar\u00eda Carme da Silva M\u00e9ndez, nada en Pontevedra o 26 de decembro de 1966, \u00e9 unha pol\u00edtica galega do Bloque Nacionalista Galego.\nTraxectoria.\n\u00c9 licenciada en qu\u00edmica pola Universidade de Santiago de Compostela.\nEn 2012 foi deputada da VIII Lexislatura do Parlamento de Galicia. Concelleira do BNG en Pontevedra e tenenta de alcalde dende 2015, en 2016 foi elixida membro da Executiva Nacional do BNG. \n\u00c9 co-autora do libro \"Pontevedra, outra mobilidade, outra cidade. A experiencia de transformaci\u00f3n 1999-2015\" da Fundaci\u00f3n Pons.\nNas Elecci\u00f3ns xerais de abril de 2019 foi candidata do BNG n\u00famero un ao Congreso dos Deputados pola Provincia de Pontevedra e menos dun mes despois foi de n\u00famero 6 na lista do BNG ao concello de Pontevedra nas elecci\u00f3ns municipais do mesmo ano. De novo no mesmo ano, foi candidata n\u00famero un do BNG nas Elecci\u00f3ns xerais de novembro e repetiu candidatura e posto na lista do BNG nas Elecci\u00f3ns xerais do 23 de xullo de 2023. Ao igual que nas anteriores convocatorias estatais, non tivo os suficientes votos para obter escano, por\u00e9n, aos poucos d\u00edas dos comicios, foi nomeada senadora por designaci\u00f3n auton\u00f3mica do Parlamento de Galicia."}
{"id": "354917", "revid": "1131", "url": "https://gl.wikipedia.org/wiki?curid=354917", "title": "Canaledo", "text": "O top\u00f3nimo galego Canaledo pode referirse a:"}
{"id": "354918", "revid": "1131", "url": "https://gl.wikipedia.org/wiki?curid=354918", "title": "O Canaledo", "text": ""}
{"id": "354919", "revid": "89787", "url": "https://gl.wikipedia.org/wiki?curid=354919", "title": "Carlos Branco Ansoar", "text": "Carlos Branco Ansoar, nado en Boiro o 26 de maio de 1966, \u00e9 un pol\u00edtico galego do BNG.\nTraxectoria.\nFoi concelleiro do BNG de Boiro. En 2016 foi elixido membro da Executiva do BNG."}
{"id": "354920", "revid": "1131", "url": "https://gl.wikipedia.org/wiki?curid=354920", "title": "A Canle", "text": ""}
{"id": "354921", "revid": "1131", "url": "https://gl.wikipedia.org/wiki?curid=354921", "title": "O Canle", "text": ""}
{"id": "354922", "revid": "1131", "url": "https://gl.wikipedia.org/wiki?curid=354922", "title": "O Cancelo", "text": ""}
{"id": "354923", "revid": "1131", "url": "https://gl.wikipedia.org/wiki?curid=354923", "title": "A Cancela", "text": ""}
{"id": "354924", "revid": "89787", "url": "https://gl.wikipedia.org/wiki?curid=354924", "title": "Enoplomet\u00f3pidos", "text": "A dos enoplomet\u00f3pidos (\"Enoplometopidae\") \u00e9 unha familia de crust\u00e1ceos dec\u00e1podos da suborde dos pleociemados e infraorde dos astacideos, a \u00fanica integrante da superfamilia monot\u00edpica dos enoplometopoideos.\nSegundo o \"Catalogue of Life\", a familia comprende apenas un x\u00e9nero vivente co\u00f1ecido, \"Enoplometopus\", con polo menos 12 especies validamente descritas distribu\u00eddas polos arrecifes das rexi\u00f3ns de augas c\u00e1lidas do Indo-Pac\u00edfico, do Atl\u00e1ntico tropical e do mar Caribe.\nTaxonom\u00eda.\nA taxonom\u00eda da infraorde dos \"Astacidea\", inclu\u00edndo o agrupamento taxon\u00f3mico ao que pertence a familia dos \"Enoplometopidae\" \u00e9 complexa e est\u00e1 a ser constantemente revisada. \u00c9 xeralmente discutida a subdivisi\u00f3n taxon\u00f3mica deste grupo de organismos no que diferentes autores a consideran un n\u00famero diferente de familias e mesmo de x\u00e9neros. O x\u00e9nero \"Hoplometopus\" foi considerado sin\u00f3nimo do x\u00e9nero \"Enoplometopus\" , pasando as\u00ed a familia a ser considerada como monot\u00edpica.\nA clasificaci\u00f3n sistem\u00e1tica aqu\u00ed presentada ten como referencia a base de datos taxon\u00f3micos WoRMS na s\u00faa actualizaci\u00f3n de 2013."}
{"id": "354925", "revid": "22795", "url": "https://gl.wikipedia.org/wiki?curid=354925", "title": "Enoplometopoideos", "text": ""}
{"id": "354926", "revid": "89787", "url": "https://gl.wikipedia.org/wiki?curid=354926", "title": "Enoplometopus", "text": "Enoplometopus \u00e9 un x\u00e9nero de crust\u00e1ceos dec\u00e1podos da suborde dos pleociemados e infraorde dos astacideos, o \u00fanico da superfamilia dos enoplometopoideos e da s\u00faa \u00fanica familia, a dos enoplomet\u00f3pidos.\nSegundo o WoRMS, o x\u00e9nero comprende 12 especies validamente descritas distribu\u00eddas polos arrecifes das rexi\u00f3ns de augas c\u00e1lidas do Indo-Pac\u00edfico, do Atl\u00e1ntico tropical e do mar Caribe.\nCaracter\u00edsticas.\nAs especies do x\u00e9nero \"Enoplometopus\" enc\u00f3ntranse desde os arrecifes de coral, a profundidades de menos de 1\u00a0m, at\u00e9 os arrecifes rochosos, a profundidades superiores aos 300\u00a0m.\nOs animais integrados neste x\u00e9nero presentan unha coloraci\u00f3n corporal brillante, con riscos, aneis ou manchas. As marcas son tipicamente de coloraci\u00f3n avermellada, alaranxada, purp\u00farea ou branca. Son como lumbrigantes pequenos que, dependendo da especie, non pasan dos 10\u201313\u00a0cm de lonxitude. Animais nocturnos, permanecen agochados durante o d\u00eda en grutas e fendas, e son de comportamento t\u00edmido. As especies poden ser identificadas pola s\u00faa coloraci\u00f3n e a s\u00faa morfolox\u00eda.\nComo consecuencia das cores vivas que exhiben, as especies pertencentes a este x\u00e9nero son populares en acuariofilia, sendo obxecto dun importante comercio. As capturas sen regulaci\u00f3n adecuada, combinadas coa destruci\u00f3n dos arrecifes de coral onde habitan, pode constitu\u00edr unha seria ameaza para algunhas especies. Debido a incerteza sobre o impacto desas potenciais ameazas, a maior\u00eda das especies est\u00e1n consideradas como \"DD\" (especie con datos insuficientes) pola Uni\u00f3n Internacional para a Conservaci\u00f3n da Natureza e dos Recursos Naturais (UICN); tan s\u00f3 a situaci\u00f3n de d\u00faas especies, \"Enoplometopus antillensis\" e \"E. occidentalis\", est\u00e1 cualificada como \"LC\" (pouco preocupante).\nOs crust\u00e1ceos pertencentes a este x\u00e9nero dist\u00ednguense dos lumbrigantes com\u00fans, que pertencen \u00e1 familia dos nefr\u00f3pidos, por presentaren quelas (\"pinzas\") completas s\u00f3 no primeiro par de perei\u00f3podos, cos segundo e terceiro pares de patas apenas subquelados, isto \u00e9, co \u00faltimo segmento do membro a pechar por presi\u00f3n contra unha curta proxecci\u00f3n do pen\u00faltimo segmento. Os lumbrigantes com\u00fans presentan quelas nos primeiros tres pares de perei\u00f3podos. Os machos, ao contrario do que ocorre entre os lumbrigantes, presentan un l\u00f3bo extra no segundo ple\u00f3podo, que se cre que poida ter algunha funci\u00f3n na reproduci\u00f3n. Outra caracter\u00edstica distintiva das especies pertencentes ao x\u00e9nero \"Enoplometopus\" \u00e9 a presenza dun suco cervical pouco profundo, suco que no caso dos lumbrigantes da familia dos nefr\u00f3pidos \u00e9 profundo."}
{"id": "354927", "revid": "98629", "url": "https://gl.wikipedia.org/wiki?curid=354927", "title": "Gran Premio dos Estados Unidos de 1989", "text": "O \"Gran Premio dos Estados Unidos de 1989\" foi unha carreira de F\u00f3rmula 1 celebrada o 4 de xu\u00f1o de 1989 en Phoenix (Arizona).\nInforme.\nAntecedentes.\nEn outubro de 1988, o concello de Detroit, M\u00edchigan negouse a investir m\u00e1is di\u00f1eiro para adaptar o circu\u00edto de Detroit as novas regulaci\u00f3ns da F\u00f3rmula 1. Isto provocou a cancelaci\u00f3n da carreira de Detroit para a tempada de . O concello da cidade de Phoenix estaba interesado en acoller un grande evento deportivo para promover a cidade de Phoenix en todo o mundo. A carreira de F\u00f3rmula 1 entrou en xogo logo dun intento desesperado de Bernie Ecclestone de non perder o Gran Premio dos Estados Unidos. O 13 de xaneiro de 1989, o Consello da Cidade de Phoenix aprobou un contrato de cinco anos coa F1 para promover e executar a carreira, con data do evento o 4 de xu\u00f1o. Era ben co\u00f1ecido que o clima de Phoenix \u00e9 moi quente en xu\u00f1o, pero era a \u00fanica data dispo\u00f1ible porque conseguiu a carreira en pouco tempo. No xoves antes da cualificaci\u00f3n, a F\u00f3rmula Atl\u00e1ntica, a categor\u00eda de apoio para a fin de semana, tivo a primeira sesi\u00f3n de pr\u00e1ctica na nova pista antes de que chegasen os coches de F\u00f3rmula 1 ao circu\u00edto para a precualificaci\u00f3n as 8 da ma\u00f1\u00e1 do venres. A sesi\u00f3n da f\u00f3rmula atl\u00e1ntica viu un par de problemas. Levantouse unha cuberta de sumidoiro e a superficie da pista na curva 10 ao final da recta traseira (Washington Street) comezou a romperse do mesma xeito que Detroit e Fair Park fixeran no pasado. Durante a noite, utilizouse cemento seco r\u00e1pido para remendar a superficie rota, o cemento mant\u00edvose durante o resto da fin de semana.\nCualificaci\u00f3n.\nNa cualificaci\u00f3n o venres, Ayrton Senna foi progresivamente m\u00e1is e m\u00e1is r\u00e1pido, fixando un tempo 1.5 segundos por diante do McLaren do seu compa\u00f1eiro de equipo Alain Prost e o resto dos participantes.\nO tempo do venres de Senna de 1:30.710 conseguiuno na segunda sesi\u00f3n e deulle a s\u00faa 34\u00aa pole position da s\u00faa carreira, rompendo a marca de Jim Clark de 33 que igualara na carreira anterior en M\u00e9xico.\nPr\u00e1ctica libre.\nDurante a pr\u00e1ctica da ma\u00f1\u00e1 do s\u00e1bado, Prost trompeou e foise contra unha parede e danou o monocasco e a caixa de cambios. Foi o primeiro monocasco que rompeu Prost desde que se unira ao equipo en . Ent\u00f3n Prost tivo que tomar o auto de reposto de Senna para a carreira. Alessandro Nannini estrelouse fortemente na sesi\u00f3n de quecemento da ma\u00f1\u00e1 e viuse obrigado a comezar a carreira non s\u00f3 no coche de reposto, sen\u00f3n tam\u00e9n cun cors\u00e9 debido a ter o pescozo moi dorido.\nCarreira.\nProst conseguiu pasar a Senna na sa\u00edda, pero colleu unha fochanca na recta, facendo que as s\u00faas rodas patinasen e o motor cortara momentaneamente polo limitador de revoluci\u00f3ns permitindo que Senna se adiantasee, pero ao final da primeira volta a s\u00faa vantaxe era de s\u00f3 0\u00b445 segundos. Nannini corr\u00eda terceiro seguido por Nigel Mansell, Alex Caffi, Stefano Modena, Martin Brundle, Gerhard Berger, Andrea de Cesaris e Michele Alboreto. O pescozo de Nannini s\u00f3 aguantou 10 voltas antes de entrar en boxes para retirarse. Era terceiro ata que un trompo na volta catro deixouno oitavo e retirouse logo de non ser capaz de soster a s\u00faa cabeza correctamente e queix\u00e1ndose de mareos. Logo de 16 voltas, a vantaxe de Senna sobre Prost era de 4\u00b425 segundos. Repentinamente dobrou a diferenza na seguinte volta, cando o motor de Prost empezou a sobrequentarse, obrigando ao franc\u00e9s a levantar o pe do acelerador unhas cantas voltas nun intento por recuperar as temperaturas da auga e da gasolina. Malia a posici\u00f3n aparentemente dominante de Senna, Prost seguiu confiando en ga\u00f1ar, xa que notara que o seu McLaren respond\u00eda mellor que o do seu compa\u00f1eiro de equipo. Razoou que m\u00e1is adiante na carreira o seu \u00fanico problema ser\u00eda conseguir pasalo.\nA diferenza entre os dous McLarens variou a medida que avanzaban no tr\u00e1fico, pero na volta 29, Prost pechou a diferenza cando Senna sufriu un fallo de encendido. O problema desapareceu momentaneamente, e Senna fixo a volta r\u00e1pida da carreira, pero apareceu de novo, peor que antes. Na volta 34, con Prost s\u00f3 un segundo atr\u00e1s, Senna fixo un xesto ao seu compa\u00f1eiro de equipo para que pasara e logo entrou en boxes.\nLogo de d\u00faas paradas en boxes para cambiar a caixa negra, a bater\u00eda e as bux\u00edas, e con sucesivas voltas r\u00e1pidas entre eles, Senna retirouse na volta 44. Foi a s\u00faa primeira retirada debido a un fallo do motor Honda e o primeiro fallo do seu motor V10 en condici\u00f3ns de carreira. Tam\u00e9n foi a segunda vez en 21 carreiras con McLaren que fallaba un motor de Honda, o primeiro foi cando o turbo de Prost reventou a metade do Gran Premio de Italia de 1988, a \u00fanica carreira da tempada de que McLaren non ga\u00f1ou.\nAlex Caffi, que comezara sexto no seu Dallara - Ford calzado con Pirelli, subiu ata o segundo posto coa retirada de Senna. Unha parada para po\u00f1er pneum\u00e1ticos novos, logo de ser pasado por Berger (cuxas palmas a\u00ednda estaban en carne viva e doridas debido ao seu choque en Imola soamente seis semanas antes), f\u00edxoo caer dous postos m\u00e1is \u00e1 quinta. Con todo, ao intentar pasar ao seu compa\u00f1eiro de equipo de Cesaris, de Cesaris dobrou cara a dentro, botando a Caffi contra o muro e deix\u00e1ndoo f\u00f3ra da carreira. Logo da carreira de Cesaris dixo que simplemente non viu Caffi e nin sequera sab\u00eda que batera no muro ata logo da carreira. De Cesaris continuou no 8\u00ba posto. O Ferrari de Berger sufriu a rotura do alternador (significando que no llegaba potencia \u00e1 transmisi\u00f3n semiautom\u00e1tica) 9 voltas logo da retirada de Caffi. Os reporteiros trataron de entrevistar a Berger, pero o seu mec\u00e1nico pechou a porta do garaxe, xusto antes de que a porta do garaxe pech\u00e1sese. O reporteiro de boxes de ESPN viu a Berger salpicado de auga.\nAo longo da carreira, Riccardo Patrese, Ivan Capelli e Eddie Cheever estiveran moi pr\u00f3ximos. Cando Capelli retirouse na volta 21 cun fallo na caixa de cambios, Patrese e Cheever continuaron a batalla. Logo da volta 51, a pelexa foi polo segundo lugar, con Patrese por diante. Malia un problema co combustible do seu motor, Cheever retouno nas voltas finais ata que os seus freos dianteiros e un freo traseiro fallaron. Terminou en terceiro lugar.\nComo se predixo, o l\u00edmite de tempo de d\u00faas horas foi alcanzado logo de 75 das 81 voltas programadas, e Prost logrou o seu \u00fanico triunfo nos Estados Unidos (logo de non ga\u00f1ar en Watkins Glen, Long Beach, Las Vegas, Detroit ou Dallas), e aumentou a s\u00faa ent\u00f3n mellor marca de todos os tempos de 36 vitorias e a s\u00faa primeira vitoria cun motor atmosf\u00e9rico (a s\u00faa \u00fanica outra tempada na F1 sen potencia de turbo fora a s\u00faa tempada de novato con McLaren en cando o equipo usou o Cosworth DFV Motor V8). Tam\u00e9n tomou unha vantaxe de dous puntos sobre Senna, no Campionato de Pilotos, que finalmente ga\u00f1ou. O segundo posto de Patrese foi o seu segundo seguido. Logo de loitar na pr\u00e1ctica, a cualificaci\u00f3n e o quecemento, e partindo do posto 14, Patrese e o director t\u00e9cnico Patrick Head lograron unha boa configuraci\u00f3n e finalmente conseguirono para a carreira. O terceiro posto de Eddie Cheever foi o noveno e \u00faltimo podio da s\u00faa carreira na F1. Christian Danner beneficiouse das retiradas por diante del para lograr o cuarto lugar para Rial Racing. Foi o seu mellor final de carreira e coincidiu co mellor final da historia para o equipo."}
{"id": "354928", "revid": "22795", "url": "https://gl.wikipedia.org/wiki?curid=354928", "title": "Mich\u00e8le Dechanc\u00e9", "text": ""}
{"id": "354929", "revid": "50841", "url": "https://gl.wikipedia.org/wiki?curid=354929", "title": "Minnesota T'wolves", "text": ""}
{"id": "354930", "revid": "1131", "url": "https://gl.wikipedia.org/wiki?curid=354930", "title": "L'Esquirol", "text": "L'Esquirol (ata 2014 \"Santa Maria de Corc\u00f3\") \u00e9 un concello da provincia de Barcelona, en Catalu\u00f1a, pertencente \u00e1 comarca de Osona.\nHistoria.\nOrixinouse no s\u00e9culo XV no cami\u00f1o entre Vic e Olot. O n\u00facleo inicial foi un hostal chamado Hostal de l'Esquirol pola presenza dun esqu\u00edo (\"esquirol\" en catal\u00e1n) na zona. En 1743 o nome da localidade pasou a ser Santa Maria de Corc\u00f3, polo traslado da parroquia.\nNo s\u00e9culo XIX os traballadores dunha f\u00e1brica de Manlleu en folga foron substitu\u00eddos por parados do concello de L'Esquirol, feito que provocou o uso do termo \"esquirol\" para referirse a quen rompe unha folga.\nEntre 1937 e 1939 a localidade cambiou o nome de Santa Maria de Corc\u00f3 por L'Esquirol, recuperando as\u00ed o nome orixinal. Entre 1939 e 2014 o nome oficial foi novamente Santa Maria de Corc\u00f3.\nO 23 de febreiro de 2014 someteuse a consulta manter o nome do concello ou cambialo polo de L'Esquirol. A\u00ednda que m\u00e1is do 90% dos veci\u00f1os que participaron na consulta votaron a favor do cambio de nome, en principio o Concello optou por non cambialo, xa que a participaci\u00f3n, que foi do 42% do censo, non chegara ao m\u00ednimo do 50% fixado polo consistorio como necesario para ter validez. Non obstante, o 11 de marzo de 2014, o pleno do concello, con sete votos a favor e tres abstenci\u00f3ns, optou por tirar adiante coa proposta e cambiar definitivamente o nome de Santa Maria de Corc\u00f3 polo de L'Esquirol. O 4 de xu\u00f1o de 2014 o DOGC publicou a resoluci\u00f3n de 28 de maio que daba oficialidade ao cambio de nome do concello.\nDemograf\u00eda.\nTi\u00f1a en 2016 unha poboaci\u00f3n de 2.168 habitantes agrupados en 4 entidades de poboaci\u00f3n: "}
{"id": "354931", "revid": "10599", "url": "https://gl.wikipedia.org/wiki?curid=354931", "title": "Santa Maria de Corc\u00f3", "text": ""}
{"id": "354934", "revid": "25871", "url": "https://gl.wikipedia.org/wiki?curid=354934", "title": "D\u00eda do Mestre", "text": "O D\u00eda do Mestre \u00e9 unha festividade na que se rende homenaxe \u00e1s persoas que fan do ensino o seu traballo habitual, como mestres e profesores.\nA data desta celebraci\u00f3n var\u00eda entre os diferentes pa\u00edses, a\u00ednda que a UNESCO suxire facelo o 5 de outubro, declarado D\u00eda Mundial dos Docentes, pr\u00e1ctica que foi seguida por numerosas naci\u00f3ns.\nEn 1943, a Primeira Conferencia de Ministros e Directores de Educaci\u00f3n das Rep\u00fablicas Americanas, celebrada en Panam\u00e1, propuxo tam\u00e9n unha data unificada para todo o continente; elixiuse o 11 de setembro, aniversario do falecemento do estadista e educador arxentino Domingo Faustino Sarmiento.\u00a0Esta\u00a0data continuou conmemor\u00e1ndose na Arxentina, pero abandonouse no resto do continente americano."}
{"id": "354945", "revid": "98629", "url": "https://gl.wikipedia.org/wiki?curid=354945", "title": "Gran Premio do Canad\u00e1 de 1989", "text": "O Gran Premio do Canad\u00e1 de 1989 (oficialmente o 1989 Formula 1 Grand Prix du Canada) foi unha carreira de F\u00f3rmula 1 que se celebrou o 18 de xu\u00f1o de 1989 no Circu\u00edto Gilles Villeneuve, Montreal, Canad\u00e1. A carreira foi a sexta rolda da tempada .\nFoi a primeira vitoria de F\u00f3rmula 1 para o piloto belga Thierry Boutsen, quen ga\u00f1ou tres carreiras de F\u00f3rmula Un en total, todo durante o seu per\u00edodo de dous anos con Williams-Renault, e foi a primeira vitoria para a asociaci\u00f3n Williams-Renault, que durou ata o final da tempada e chegou a ga\u00f1ar catro Campionatos de Pilotos e cinco Campionatos do Mundo de Construtores nese momento.\nAlain Prost (McLaren) logrou a s\u00faa primeira pole position desde o Gran Premio de Portugal de 1988, parando a carreira do seu compa\u00f1eiro de equipo Ayrton Senna de 8 poles consecutivas ata esa carreira.\nCarreira.\nA carreira suscit\u00e1base interesante desde o punto de vista da grella de sa\u00edda. Alain Prost rompera a racha de oito pole position seguidas de Ayrton Senna, co que o duelo entre ambos pilotos de McLaren pod\u00eda ser espectacular. M\u00e1is a\u00ednda co engadido da choiva que caera o domingo pola ma\u00f1\u00e1 que deixou o asfalto h\u00famido para o momento da sa\u00edda. A maior\u00eda de pilotos partiron con pneum\u00e1ticos intermedios.\nNigel Mansell e Alessandro Nannini pasaron polo carril de boxes trala volta de formaci\u00f3n para cambiar a gomas lisas pero no momento da sa\u00edda arrincaron demasiado pronto, o que resultou na s\u00faa descualificaci\u00f3n da carreira. Na cabeza, Prost tomou o liderado e empezou a tirar. Era unha oportunidade fant\u00e1stica para o franc\u00e9s, que malia todo tivo que abandonar na segunda volta por unha rotura de suspensi\u00f3n.\nCunha pista cada vez m\u00e1is seca, empezaron a chegar as primeiras paradas a boxes para po\u00f1er pneum\u00e1ticos lisos. Isto deixou a Riccardo Patrese \u00e1 fronte da clasificaci\u00f3n por diante de Thierry Boutsen e Ayrton Senna. Foi durante este per\u00edodo cando se viviu a situaci\u00f3n m\u00e1is curiosa da carreira cun Stefan Johansson que volveu a pista trala s\u00faa parada cun cable de aire dos boxes enganchado ao aler\u00f3n traseiro do seu Onyx. Tras ignorar os avisos para que volvese a boxes, foi descualificado.\nPero cando parec\u00eda que a carreira \u00eda cami\u00f1o a un final de seco, empezou a chover de novo. Unha vez m\u00e1is, carril de boxes ocupouse con moitas paradas a boxes. A todo isto, Patrese mantivera pneum\u00e1ticos de auga, polo que ga\u00f1ou unha gran vantaxe sobre os rivais, sendo os seus perseguidores m\u00e1is pr\u00f3ximos Derek Warwick co Arrows e Nicola Larini co Osella. Por detr\u00e1s, Senna vi\u00f1a desatado, quit\u00e1ndose a rivais de encima cunha facilidade pasmosa.\nA 30 voltas do final, Warwick perdeu o liderado en favor de Senna. Patrese parara a boxes para cambiar uns pneum\u00e1ticos que estaban demasiado desgastados e perdera a cabeza de carreira. O brasileiro parec\u00eda lanzado cara a unha vitoria segura mentres os dous Williams ocupaban as posici\u00f3ns de podio con Boutsen por diante de Patrese, grazas \u00e1 recente parada en boxes deste \u00faltimo.\nA tres voltas do final, o motor de Senna rompeu e o piloto de McLaren tivo que retirarse do gran premio. Isto deixou a vitoria en bandexa de prata a Thierry Boutsen, que non s\u00f3 conseguiu o seu primeiro triunfo na F\u00f3rmula 1 sen\u00f3n que tam\u00e9n lle deu a Williams a s\u00faa primeira vitoria desde e o primeiro \u00e9xito da asociaci\u00f3n Williams-Renault.\nA segunda posici\u00f3n foi para Riccardo Patrese e para sorpresa xeral, o terceiro home no podio foi Andrea de Cesaris. O italiano consegu\u00eda o impensable co Dallara da Scuderia Italia. Mentres tanto, Nelson Piquet celebraba un cuarto posto que era de feito a s\u00faa primeira posici\u00f3n nos puntos de todo 1989. Por detr\u00e1s, Ren\u00e9 Arnoux finalizou nunha quinta posici\u00f3n que supuxo a s\u00faa \u00faltima vez nos puntos no ano da s\u00faa retirada da F\u00f3rmula 1.\nO chamado, punto de honra, foi para Alex Caffi co outro Dallara, d\u00e1ndolle ao equipo o seu mellor d\u00eda na F\u00f3rmula 1. Como curiosidade, Jonathan Palmer, pai de Jolyon Palmer obtivo a s\u00faa \u00fanica volta r\u00e1pida neste gran premio, ao volante dun Tyrrell no que tam\u00e9n foi o seu \u00faltimo ano na m\u00e1xima categor\u00eda. Mentres tanto, a loita polo campionato entre Senna e Prost non fixera m\u00e1is que empezar."}
{"id": "354946", "revid": "89787", "url": "https://gl.wikipedia.org/wiki?curid=354946", "title": "PDF/X", "text": "PDF/X \u00e9 unha subclasificaci\u00f3n ou variaci\u00f3n do est\u00e1ndar PDF.\nCaracter\u00edsticas.\nO prop\u00f3sito do PDF/X \u00e9 facilitar o intercambio de gr\u00e1ficos, e polo tanto ten unha serie de requerimentos ligados \u00e1 impresi\u00f3n que non aplican \u00f3 est\u00e1ndar PDF habitual. Por exemplo, no formato PDF/X-1a todas as fontes te\u00f1en que ser embebidas e todas as imaxes necesitan ser CMYK ou con colores tipo \"spot\". PDF/X-3 acepta colores RGB e CIELAB, e ademais ten a maior parte das restrici\u00f3ns do \"PDF/X-1a\".\nOs arquivos PDF/X non s\u00f3 deben cumprir certas restrici\u00f3ns, ademais deben conter un identificador espec\u00edfico, dentro do PDF, que di cal \u00e9 a versi\u00f3n do PDF/X. Isto quere dicir que un documento so pode adcribirise a un \u00fanico est\u00e1ndar PDF/X, incluso se todos os outros requerimientos se satisfacen.\nAs condici\u00f3n de impresi\u00f3n neceistan ser especificados no arquivo. Isto pode especificarse a trav\u00e9s de perf\u00eds est\u00e1ndares v\u00eda o uso de c\u00f3digos, coma \"CGATS TR 001 SWOP\".\nNun documento PDF/X que conte\u00f1a datos referidos a cores, cada cor ten o seu propio perfil, a\u00ednda que o arquivo en si mesmo sexa CMYK. Os gr\u00e1ficos individuais poden ser RGB (con informaci\u00f3n axeitada de calibraci\u00f3n).\nAdemais varias secci\u00f3ns deben ser definidas. A secci\u00f3n intermedia define o tama\u00f1o do documento enteiro, namentres que a \"ArtBox\" ou a \"TrimBox\" definen a extensi\u00f3n da \u00e1rea que pode ser impresa. Se o documento ten que ser impreso con bleed, debe definirse a \"BleedBox\" (que \u00e9 maior c\u00e1 \"TrimBox\"/\"ArtBox\" e menor c\u00e1 \"MediaBox\").\nO contido activo non se permite nun documento PDF/X. Isto quere dicir que algunhas caracter\u00edsticas do PDF est\u00e1ndar tales coma formularios, sinaturas, comentarios ou sons e pel\u00edculas embebidas non son permitidas en PDF/X. Estas caracter\u00edsticas prohibidas no est\u00e1ndar PDF/X poden empregarse en certas ocasi\u00f3ns, se non afectan \u00e1 visualizaci\u00f3n do arquivo. Isto permite, coma exemplo, anotaci\u00f3ns dentro da \"BleedBox\".\nLista de est\u00e1ndares PDF/X.\nPDF/X \u00e9 formalizado a trav\u00e9s das ISO 15929 e 15930:\nIdentificadores de arquivo.\nTodas as versi\u00f3ns de PDF/X conte\u00f1en identificadores que identican a versi\u00f3n de PDF/X que conforman. Esta informaci\u00f3n aparece nun dicionario informativo, nos metadatos do documento, de acordo \u00f3 est\u00e1ndar empregado. Dende 2010, a lista completa de identificadores de arquivo son as seguintes claves: \"PDF/X-1:2001\", \"PDF/X-1a:2001\", \"PDF/X-1a:2003\", \"PDF/X-3:2002\", \"PDF/X-3:2003\", \"PDF/X-4\", \"PDF/X-4p\", \"PDF/X-5g\", \"PDF/X-5pg\". Obs\u00e9rvese que isto quero dicir que as diversas revisi\u00f3ns de \"PDF/X-1a\" and \"PDF/X-3\" son tipolox\u00edas diferenciadas, namentres que as diversas revisi\u00f3ns de \"PDF/X-4\" and \"PDF/X-5\" non o son."}
{"id": "354947", "revid": "47401", "url": "https://gl.wikipedia.org/wiki?curid=354947", "title": "The Hangover Part II", "text": ""}
{"id": "354950", "revid": "6939", "url": "https://gl.wikipedia.org/wiki?curid=354950", "title": "Estroza", "text": ""}
{"id": "354953", "revid": "5863", "url": "https://gl.wikipedia.org/wiki?curid=354953", "title": "Conflito b\u00e9lico", "text": ""}
{"id": "354954", "revid": "1131", "url": "https://gl.wikipedia.org/wiki?curid=354954", "title": "Canavelas", "text": ""}
{"id": "354955", "revid": "1131", "url": "https://gl.wikipedia.org/wiki?curid=354955", "title": "O Canavello", "text": ""}
{"id": "354956", "revid": "1131", "url": "https://gl.wikipedia.org/wiki?curid=354956", "title": "Canavoso", "text": ""}
{"id": "354958", "revid": "1131", "url": "https://gl.wikipedia.org/wiki?curid=354958", "title": "Cancela de Areas", "text": ""}
{"id": "354959", "revid": "1131", "url": "https://gl.wikipedia.org/wiki?curid=354959", "title": "A Cancela Vella", "text": ""}
{"id": "354960", "revid": "1131", "url": "https://gl.wikipedia.org/wiki?curid=354960", "title": "Cancelada", "text": ""}
{"id": "354961", "revid": "1888", "url": "https://gl.wikipedia.org/wiki?curid=354961", "title": "Biol\u00f3xica", "text": ""}
{"id": "354962", "revid": "1131", "url": "https://gl.wikipedia.org/wiki?curid=354962", "title": "As Cancelas", "text": ""}
{"id": "354963", "revid": "89787", "url": "https://gl.wikipedia.org/wiki?curid=354963", "title": "Theresa May", "text": "Theresa Mary May, de solteira Brasier, nada en Eastbourne o 1 de outubro de 1956 \u00e9 unha pol\u00edtica brit\u00e1nica do Partido Conservador que exerceu como primeira ministra do Reino Unido dende o 13 de xullo de 2016 at\u00e9 o 24 de xullo de 2019. Ela \u00e9, despois de Margaret Thatcher, a segunda primeira ministra do Reino Unido. Anteriormente, ocupou o cargo de ministra do Interior no gabinete do ex-primeiro ministro David Cameron. Ideoloxicamente, ela identif\u00edcase como conservadora \"one-nation\"."}
{"id": "354964", "revid": "1131", "url": "https://gl.wikipedia.org/wiki?curid=354964", "title": "O Cancelo de Abaixo", "text": ""}
{"id": "354965", "revid": "1131", "url": "https://gl.wikipedia.org/wiki?curid=354965", "title": "O Cancelo de Arriba", "text": ""}
{"id": "354966", "revid": "1131", "url": "https://gl.wikipedia.org/wiki?curid=354966", "title": "O Cancelo do Medio", "text": ""}
{"id": "354967", "revid": "5863", "url": "https://gl.wikipedia.org/wiki?curid=354967", "title": "Manuel Otero B\u00e1rcena", "text": "Manuel Otero B\u00e1rcena, nado en Santiago de Compostela en 1877 e finado en Valga o 28 de agosto de 1945, foi un empresario galego.\nTraxectoria.\nFillo de Joaqu\u00edn Otero Mari\u00f1o e de Concepci\u00f3n B\u00e1rcena Franco e irm\u00e1n de Joaqu\u00edn Otero B\u00e1rcena. Foi o primeiro empresario que fretou vag\u00f3ns frigor\u00edficos para transportar o peixe galego a Madrid e Barcelona. Foi presidente da C\u00e1mara de Comercio e da Liga de Amigos e deputado provincial. Foi director-propietario de \"Faro de Vigo\" de 1929 a 1944, transformou a empresa en sociedade an\u00f3nima e adquiriu a propiedade do \"Faro de Vigo\" \u00e1 familia Lema en 1935, para devolverlla en 1944, un ano antes da s\u00faa morte. Finou na Bouza (Valga) o 28 de agosto de 1945.\nVida persoal.\nCasou con Mar\u00eda Dolores Rubido Mart\u00ednez e foi pai de Mar\u00eda Concepci\u00f3n, Manuel, Mar\u00eda Isabel e Maria Antonia Otero Rubido."}
{"id": "354969", "revid": "23204", "url": "https://gl.wikipedia.org/wiki?curid=354969", "title": "Karl Grobben", "text": "Karl Grobben, escrito \u00e1s veces como Carl Grobben, nado en Brno (daquela, Br\u00fcnn) o 27 de agosto de 1854 e finado en Salzburgo o 13 de abril de 1945, foi un zo\u00f3logo austr\u00edaco.\nTraxectoria.\nEstudou historia natural e particularmente zoolox\u00eda na universidade de Viena onde se doutorou en 1877. Dous anos m\u00e1is tarde volveu a esa universidade como docente. En 1884 foi nomeado profesor asociado e, ao ano seguinte, casa con Ida Tschermak von Seysenegg, filla do mineraloxista Gustav Tschermak von Seysenegg (1836-1927), matrimonio que ter\u00eda unha filla.\nEn 1889 participou nunha expedici\u00f3n ao leste do Mediterr\u00e1neo organizada pola Academia de Ciencias de Viena. En 1893 foi o director do \"Zootomischen Institut\" e, en 1896, do \"Instituto de Zoolox\u00eda\" da universidade de Viena.\nDedicou o seu traballo sobre todo ao estudo da anatom\u00eda, a histolox\u00eda e a evoluci\u00f3n dos moluscos e os crust\u00e1ceos inferiores, as\u00ed como ao estudo das medusas e dos vermes. \u00c9 recordado sobre todo pola imp\u00f3rtate mellora da intricada taxonom\u00eda dos crust\u00e1ceos.\nGrobben foi o autor de obras fundamentais, como \"Zur Kenntnis des Stammbaumes und des Systems der Crustaceen\" (1892), \"Die systematische Einteilung des Tierreichs\" (1908), as\u00ed como de numerosos artigos cient\u00edficos. Tam\u00e9n foi o editor dunha nova edici\u00f3n do \"Lehrbuch der Zoologie\" de Carl Friedrich Wilhelm Claus, e foi quen cu\u00f1ou os termos prot\u00f3stomos e deuter\u00f3stomos (e describiu os taxons correspondentes).\nTaxonom\u00eda.\nTaxons creados por Grobben.\nEntre outros, Grobben creou os seguintes taxons:\nTaxons nomeados na honra de Grobben.\nEntre os taxons dedicados a Grobben por outros autoires est\u00e1n:"}
{"id": "354970", "revid": "5863", "url": "https://gl.wikipedia.org/wiki?curid=354970", "title": "Africanos", "text": ""}
{"id": "354971", "revid": "22795", "url": "https://gl.wikipedia.org/wiki?curid=354971", "title": "Eumalacostraca", "text": ""}
{"id": "354973", "revid": "1888", "url": "https://gl.wikipedia.org/wiki?curid=354973", "title": "Teresa Barge", "text": ""}
{"id": "354974", "revid": "98629", "url": "https://gl.wikipedia.org/wiki?curid=354974", "title": "Eva Vilaverde Pego", "text": "Eva Vilaverde Pego, nada en Mora\u00f1a en 1977, \u00e9 unha pol\u00edtica galega do BNG.\nTraxectoria.\nLicenciouse en Ciencias Pol\u00edticas e da Administraci\u00f3n P\u00fablica, coa especialidade en Administraci\u00f3n P\u00fablica, pola Universidade de Santiago de Compostela (2001). Traballou como asistente t\u00e9cnica da Conseller\u00eda do Medio Rural. Desde 2006 exerceu como administrativa na CIG e impartiu cursos de formaci\u00f3n do FORGA. \u00c9 responsable local do BNG en Mora\u00f1a. Foi membro da Executiva do BNG at\u00e9 2016 e dende 2017 forma parte de novo da Executiva, como Coordinadora de Acci\u00f3n Municipal. Dende 2011 a 2019 foi concelleira do BNG en Mora\u00f1a e deputada provincial.\nNo ano 2019 abandona o concello de Mora\u00f1a e a deputaci\u00f3n provincial e pres\u00e9ntase como n\u00famero 3 polo BNG \u00e1s Elecci\u00f3ns municipais do 2019 no concello de Pontevedra nas que sae elixida.\nNa actualidade exerce o cargo de concelleira delegada de Protecci\u00f3n Cidad\u00e1 e Sostemento dos Espazos P\u00fablicos Urbanos."}
{"id": "354975", "revid": "5863", "url": "https://gl.wikipedia.org/wiki?curid=354975", "title": "Antonio Amor\u00edn Mart\u00ednez", "text": ""}
{"id": "354977", "revid": "1131", "url": "https://gl.wikipedia.org/wiki?curid=354977", "title": "S\u00e1-Carneiro", "text": ""}
{"id": "354978", "revid": "1888", "url": "https://gl.wikipedia.org/wiki?curid=354978", "title": "Saleta Chao Rivas", "text": "Saleta Chao Rivas, nada en Cuntis en 1990, \u00e9 unha pol\u00edtica galega do BNG.\nTraxectoria.\nDiplomada en Maxisterio na especialidade de Educaci\u00f3n Infantil e Graduada de Pedagox\u00eda na Universidade de Santiago de Compostela. Responsable local de Galiza Nova de Cuntis. Foi respons\u00e1bel Comarcal de Galiza Nova A Estrada-Deza. Pertenceu \u00e1 Executiva do BNG at\u00e9 2016, na que foi Secretaria de pol\u00edticas sectoriais, coordinaci\u00f3n das comisi\u00f3ns nacionais e acci\u00f3n feminista."}
{"id": "354979", "revid": "92340", "url": "https://gl.wikipedia.org/wiki?curid=354979", "title": "Xos\u00e9 Antonio Rubal L\u00f3pez", "text": "Xos\u00e9 Antonio Rubal L\u00f3pez \u00e9 un pol\u00edtico galego do BNG.\nTraxectoria.\nLicenciado en Ciencias Matem\u00e1ticas pola Universidade de Santiago de Compostela (1996). \u00c9 analista-programador da USC dende 1997. Pertenceu \u00e1 Executiva do BNG at\u00e9 2016, na que foi Secretario de comunicaci\u00f3n."}
{"id": "354980", "revid": "89787", "url": "https://gl.wikipedia.org/wiki?curid=354980", "title": "Xavier Campos L\u00f3pez", "text": "Xavier Campos L\u00f3pez, nado en Ribadeo en 1978, \u00e9 un fil\u00f3logo e pol\u00edtico galego do BNG.\nTraxectoria.\nLicenciado en Filolox\u00eda Galega e posgrao en xesti\u00f3n cultural. Foi t\u00e9cnico de lingua e cultura do Concello de Ribadeo (2003-2006) e xefe de gabinete do IGAEM - AGADIC (2006-2009). \u00c9 membro da Xunta Directiva da Asociaci\u00f3n Galega de Profesionais da Xesti\u00f3n Cultural, da que foi fundador. Foi concelleiro en Ribadeo dende 2011. Pertenceu \u00e1 Executiva Nacional do BNG at\u00e9 2016, como Secretario de Alternativas Program\u00e1ticas. Dende 2017 forma parte de novo da Executiva do BNG, como Coordinador de Comunicaci\u00f3n."}
{"id": "354983", "revid": "98629", "url": "https://gl.wikipedia.org/wiki?curid=354983", "title": "Eumalacostr\u00e1ceos", "text": "A dos eumalacostr\u00e1ceos (Eumalacostraca) \u00e9 unha subclase de crust\u00e1ceos da clase dos malacostr\u00e1ceos. Agrupa unhas 42 000 especies, o que representa case todos os malacostr\u00e1ceos co\u00f1ecidos, e case os dous terzos dos crust\u00e1ceos. Comprende, entre outros, a orde dos dec\u00e1podos, que incl\u00fae a maior\u00eda das especies de marisco m\u00e1is consumidas polo ser humano e, por tanto, con m\u00e1is interese biol\u00f3xico, pesqueiro e comercial.\nCaracter\u00edsticas.\nOs eumalacostr\u00e1ceos te\u00f1en o corpo dividido en 19 segmentos ou met\u00e1meros: 5 cef\u00e1licos (cefalonitos), 8 tor\u00e1cicos (torac\u00f3meros) e 6 abdominais, na \"cola\" ou pleon (pleonitos). Esta estrutura corporal co\u00f1\u00e9cese como \"facies caridoide\", termo cu\u00f1ado por William Thomas Calman en 1909. Os ap\u00e9ndices tor\u00e1cicos est\u00e1n articulados e os animais util\u00edzanos para nadar ou para cami\u00f1ar. Crese que o seu antepasdo com\u00fan ti\u00f1a unha casca, e a maior\u00eda das especies viventes pos\u00faena, pero perdeuse nalg\u00fans subgrupos.\nNa maior\u00eda dos eumalacostr\u00e1ceos os primeiros segmentos do t\u00f3rax fusi\u00f3nanse coa cabeza, formando o chamado cefalot\u00f3rax, de xeito que o t\u00f3rax parece que te\u00f1a menos segmentos; por exemplo, nos dec\u00e1podos, os tres primeiros segmentos tor\u00e1cicos est\u00e1n fusionados coa cabeza e o t\u00f3rax parece que te\u00f1a s\u00f3 cinco torac\u00f3meros; f\u00e1lase ent\u00f3n de pereion; o pereion \u00e9, pois, o conxunto dos segmentos tor\u00e1cicos non fusionados coa cabeza, e os seus ap\u00e9ndices denom\u00ednanse perei\u00f3podos.\nOs ap\u00e9ndices dos segmentos fusionados non desaparecen, sen\u00f3n que se transforman en maxil\u00edpedos que colaboran no procesado dos alimentos; seguindo co exemplo dos dec\u00e1podos, con tres torac\u00f3meros fusionados e cinco libres (pereion), pos\u00faen tres maxil\u00edpedos e cinco perei\u00f3podos. Os perei\u00f3podos \u00fasanse para cami\u00f1ar (grupo \"Reptantia\") ou para copular, e o \u00faltimo segmento do pleon, o telson, axudado polo resto de ple\u00f3podos, para nadar (grupo \"Natantia\").\nComo a maior\u00eda dos crust\u00e1ceos, os eumalacostr\u00e1ceos realizan a excreci\u00f3n a trav\u00e9s de aut\u00e9nticos nefridios situados xunto \u00e1 boca (gl\u00e1ndulas maxilares) ou na base das antenas (gl\u00e1ndulas antenais).\nTaxonom\u00eda.\nDescrici\u00f3n.\nEste taxon foi descrito en 1892 polo zo\u00f3logo austr\u00edaco Karl Grobben, especialista en carcinolox\u00eda.\nEtimolox\u00eda.\nO termo do lat\u00edn cient\u00edfico \"Eumalacostraca\" est\u00e1 formado polo elemento \"eu-\", adaptaci\u00f3n do do grego antigo \u03b5\u03cd-, derivado do adverbio \u03b5\u1f56, acusativo singular neutro de \u1f10\u03b0\u03c2, \"bo\", \"aut\u00e9ntico\", \"exacto\", unido ao termo \"Malacostraca\". Literalmente: \"os verdadeiros malacostr\u00e1ceos\". (O termo \"Malacostraca\" fora cu\u00f1ado polo zo\u00f3logo franc\u00e9s Pierre Andr\u00e9 Latreille en 1802, e est\u00e1 formado polos elementos \"malac-\", tirado do grego antigo \u03bc\u03b1\u03bb\u03b1\u03ba\u03cc\u03c2 \"malak\u00f3s\", \"brando\", \"-ostraca\", derivado do grego \u1f44\u03c3\u03c4\u03c1\u03b1\u03ba\u03bf\u03bd \"\u00f3strakon\", \"cuncha\", rematado todo o termo na desinancia latina \"-a\", indicando substantivo neutro plural). \nClasificaci\u00f3n.\nA clasificaci\u00f3n dos crust\u00e1ceos sempre foi complicada e moi controvertida. En 2001 Martin e Davis estableceron a seguinte clasificaci\u00f3n de supeordes e ordes para os eumalacostr\u00e1ceos.\nSubclase \"Eumalacostraca\" "}
{"id": "354984", "revid": "1093", "url": "https://gl.wikipedia.org/wiki?curid=354984", "title": "Xos\u00e9 Manuel Marcote Gil", "text": ""}
{"id": "354985", "revid": "1093", "url": "https://gl.wikipedia.org/wiki?curid=354985", "title": "Raquel Su\u00e1rez Regades", "text": ""}
{"id": "354986", "revid": "89787", "url": "https://gl.wikipedia.org/wiki?curid=354986", "title": "Ramiro Gonz\u00e1lez Vicente", "text": "Ramiro Gonz\u00e1lez Vicente, nado en\u00a0Burgos\u00a0o\u00a020 de abril de 1962,\u00a0\u00e9 un pol\u00edtico do Pa\u00eds Vasco de ideolox\u00eda nacionalista vasca. \u00c9 procurador nas Xuntas Xerais de \u00c1raba e, dende 2015, Deputaci\u00f3n Foral de \u00c1raba.\nBiograf\u00eda.\nNado en Burgos, viviu dende os 4 anos en Vitoria. Exerce de avogado colexiado, especializado en Dereito Civil e Mercantil e licenciado pola Universidade do Pa\u00eds Vasco. Est\u00e1 casado, ten d\u00faas fillas e reside na localidade arabesa de Mendoza.\nNo ano 2002 afiliouse \u00f3\u00a0Partido Nacionalista Vasco e dende 2007 \u00e9 procurador nas Xuntas Xerais de \u00c1raba. Durante a lexislatura 2007-2011 na que o seu compa\u00f1eiro de partido Xabier Agirre exerceu de Deputado Xeral, Ramiro Gonz\u00e1lez foi voceiro adxunto do grupo nacionalista. Cando Agirre perdeu a Deputaci\u00f3n en favor do popular Javier de Andr\u00e9s en 2011, Gonz\u00e1lez substitu\u00eduno \u00e1 fronte da portavoc\u00eda do grupo nas Xuntas Xerais.\nNas elecci\u00f3ns forais de 2015, Ramiro Gonz\u00e1lez foi cabeza de lista do Partido Nacionalista Vasco. O 30 de xu\u00f1o de 2015, con 13 votos de PNV e 5 de PSE-EE, Ramiro Gonz\u00e1lez foi investido Deputado Xeral de \u00c1raba polas Xuntas Xerais de \u00c1raba."}
{"id": "354988", "revid": "89787", "url": "https://gl.wikipedia.org/wiki?curid=354988", "title": "I\u00f1igo Agirre Kerexeta", "text": "I\u00f1igo Agirre Kerexeta, nado en\u00a0Elorrio\u00a0o\u00a09 de agosto de 1942,\u00a0\u00e9 un xe\u00f3grafo e pol\u00edtico vasco. En 1969, completou un grao en xeograf\u00eda e historia na Universidade de Santiago de Compostela e, en 1976, fixo a s\u00faa tese de doutoramento en xeograf\u00eda na Universidade de Navarra. Foi profesor de xeograf\u00eda humana e de desenvolvemento rexional, e sistemas de informaci\u00f3n nas Facultades de Filosof\u00eda e letras, e Sociolox\u00eda, e dende 1985 \u00e9 profesor de Xeograf\u00eda na Universidade de Deusto.\nMilitante do Partido Nacionalista Vasco (PNV), foi un deputado de Biscaia\u00a0nas\u00a0elecci\u00f3ns xerais de 1977, 1979 e 1982, pero renunciou en 1984 e o seu asento\u00a0foi substitu\u00eddo por Joseba Mirena de Zub\u00eda Atxaerandi. Foi elixido de novo como deputado no Parlamento Vasco nas elecci\u00f3ns de 1984 e 1986 dentro das listas do Partido Nacionalista Vasco (PNV).\nFoi membro fundador e director adxunto do\u00a0Instituto Xeogr\u00e1fico do \u00c9uscaro (Ingeba) e xefe da Secci\u00f3n de Cartograf\u00eda e Fotogrametr\u00eda. Dende 1988 a 1997 foi o representante do Goberno Vasco no Consello Superior para Xeogr\u00e1fica."}
{"id": "354989", "revid": "23204", "url": "https://gl.wikipedia.org/wiki?curid=354989", "title": "M\u00fchlhausen", "text": "M\u00fchlhausen \u00e9 unha cidade que se atopa no noroeste do estado federal de Turinxia, Alema\u00f1a. \u00c9 a capital do distrito rural do Unstrut-Heinich.\nHistoria.\nNos s\u00e9culos XVII e XVIII tivo unha certa importancia musical, que se manifestou na contrataci\u00f3n de bos organistas, un deles Johann Sebastian Bach. Segundo comentan os seus bi\u00f3grafos, a s\u00faa vida nesta poboaci\u00f3n estivo mediatizada por desagradables disputas teol\u00f3xicas, en auxe naqueles anos."}
{"id": "354991", "revid": "98629", "url": "https://gl.wikipedia.org/wiki?curid=354991", "title": "Jos\u00e9 Ram\u00f3n Recalde", "text": "Jos\u00e9 Ram\u00f3n Recalde D\u00edez, nado en\u00a0Donostia, Guip\u00fascoa\u00a0en\u00a01930, e finado ib\u00eddem o\u00a017 de xullo de 2016,\u00a0foi un xurista, ensa\u00edsta e pol\u00edtico socialista espa\u00f1ol que desenvolveu a s\u00faa actividade no Pa\u00eds Vasco e foi v\u00edtima dun grave atentado da banda terrorista ETA\u00a0no 2000.\nBiograf\u00eda.\nDoutor en Dereito pola Universidade do Pa\u00eds Vasco, foi catedr\u00e1tico e profesor em\u00e9rito da Facultade de Ciencias Empresariais da Universidade de Deusto en Donostia.\nAvogado laboralista, foi un dos fundadores da Fronte de Liberaci\u00f3n Popular (FLP, m\u00e1is co\u00f1ecido por FELIPE). Foi detido e condenado en Consello de Guerra por pertenza a organizaci\u00f3ns ilegais durante a ditadura franquista en varias ocasi\u00f3ns, cumprindo un ano de prisi\u00f3n de 1962 a 1963. Nese tempo foi sometido a tortura. Incorporouse \u00f3\u00a0Partido Socialista Obreiro Espa\u00f1ol e \u00e1 Uni\u00f3n Xeral de Traballadores. Foi avogado de sindicalistas e movementos sociais, como o antinuclear e impulsor da primeira ikastola da posguerra en Donostia.\nCando se creou o Consello Xeral Vasco, \u00f3rgano preauton\u00f3mico de goberno no Pa\u00eds Vasco, foi nomeado Director de Dereitos Humanos na Conseller\u00eda de Interior. M\u00e1is tarde ser\u00eda conselleiro de Educaci\u00f3n, Universidades e Investigaci\u00f3n do Goberno Vasco de 1988 a 1991 e de Xustiza de 1991 a 1995.\nFoi membro do Consello de Estado de Espa\u00f1a durante o segundo mandato do presidente do goberno Jos\u00e9 Lu\u00eds Rodr\u00edguez Zapatero.\nAtentado.\nO 14 de setembro de 2000 sufriu un grave atentado de ETA preto do seu domicilio, no barrio de Igeldo, cando un activista da banda terrorista lle disparou na boca \u00f3 sa\u00edr do seu coche. Con anterioridade a librar\u00eda \"Lagun\" de Donostia, propiedade da s\u00faa esposa, Mar\u00eda Teresa Castells, sufrira varios ataques e pintadas ameazantes contra Recalde.\nObras.\nEntre as s\u00faas obras destaca \"Fe de vida\" (ISBN 84-8310-972-7) publicada en 2004 e pola que recibiu o XVII Premio Comillas de biograf\u00eda. Entre os seus ensaios intelectuais destacan \"Integraci\u00f3n y lucha de clases en el neocapitalismo\" (1982), \"La construcci\u00f3n de las naciones\" (1982) e \"Crisis y descomposici\u00f3n de la pol\u00edtica\" (1995).\nReco\u00f1ecementos.\nEstaba en posesi\u00f3n da Orde do M\u00e9rito Constitucional e da Gran Cruz de Afonso X o Sabio.\nFoi elixido membro de n\u00famero de Jakiunde, Academia das Ciencias, das Artes e das Letras en 2009."}
{"id": "354992", "revid": "23204", "url": "https://gl.wikipedia.org/wiki?curid=354992", "title": "Jos\u00e9 Ram\u00f3n Recalde D\u00edez", "text": ""}
{"id": "354993", "revid": "23204", "url": "https://gl.wikipedia.org/wiki?curid=354993", "title": "Pedro Solabarria", "text": "Pedro Mar\u00eda Solabarr\u00eda Bilbao, co\u00f1ecido como Periko Solabarria, nado en\u00a0Portugalete\u00a0o\u00a027 de xaneiro de 1930, e finado en Bilbao o\u00a024 de xu\u00f1o de 2015, foi un sacerdote, obreiro da construci\u00f3n e pol\u00edtico vasco pertencente \u00e1 esquerda abertzale.\nBiograf\u00eda.\nInfancia e formaci\u00f3n.\nNaceu na r\u00faa Santa Mar\u00eda de Portugalete o 27 de xaneiro de 1930. Fillo dun mineiro de Triano e unha serventa de Bakio, pasou a guerra civil en Portugalete, nunha casa que quedou seriamente danada por un bombardeo da aviaci\u00f3n franquista.\n\u00d3s once anos, ingresou no seminario menor en Gordexola, para proseguir os seus estudos nos de Bergara, Artea e Vitoria, onde os conclu\u00edu \u00f3s 24 anos, sendo ordenado sacerdote cat\u00f3lico. Destinado polo Bispado \u00e1 parroquia da localidade mineira de \u00a0Zugaztieta, exerceu o sacerdocio no barrio de Triano durante nove anos, para ser logo trasladado \u00e1 parroquia de Santa Teresa, en Barakaldo. Este labor pastoral en zonas de forte tradici\u00f3n obreira e gran conflitividade pol\u00edtica e social fixeron que Solabarria desenvolvese unha gran conciencia pol\u00edtica e social, e ampliase os seus contactos co movemento obreiro existente na comarca da Marxe Esquerda.\nCura obreiro.\nSolabarria era considerado un dos pioneiros do movemento de curas obreiros en Espa\u00f1a, xunto co xesu\u00edta David Armentia, traballador da F\u00e1brica de Bandas de Etxebarri e participante activo na s\u00faa famosa folga do ano 1967. Solabarria obtivo permiso da diocese para traballar como obreiro a xornada completa en 1954. Traballou como tal en contratas de construci\u00f3n, participando na obra do tren de laminaci\u00f3n de Altos Fornos de Biscaia, na do campus da Universidade do Pa\u00eds Vasco e na da ponte de R\u00f3ntegui. Debido \u00e1 s\u00faa dedicaci\u00f3n a traballos moi duros \u00f3 aire libre contraeu unha enfermidade respiratoria cr\u00f3nica.\nDurante a ditadura franquista o seu contacto co mundo obreiro e laboral f\u00edxolle participar en numerosas organizaci\u00f3ns sindicais e pol\u00edticas, como a Mocidade Obreira Cristi\u00e1, a Irmandade Obreira de Acci\u00f3n Cat\u00f3lica, e outras f\u00f3ra da legalidade como USO, as primeiras Comisi\u00f3ns Obreiras e a Fronte Obreira de ETA, a\u00ednda que non chegase a militar en ningunha delas. Tam\u00e9n colaborou con militantes comunistas e socialistas.\nEn maio de 1969 foi detido por primeira vez por denunciar a ditadura dende o p\u00falpito da igrexa de Santa Teresa, en Barakaldo. A s\u00faa actividade pol\u00edtica valeulle ser encarcerado no c\u00e1rcere concordataria de Zamora (especial para curas) e catro veces na de Basauri. Posteriormente perdeu o seu emprego como sacerdote e acabou traballando exclusivamente como pe\u00f3n da construci\u00f3n. Casou e tivo tres fillos.\nActividade pol\u00edtica.\nEn 1975,\u00a0ingresou no sindicato \"abertzale\" LAB. A s\u00faa entrada na pol\u00edtica produciuse como candidato de Euskadiko Ezkerra\u00a0\u00f3 Parlamento espa\u00f1ol nas elecci\u00f3ns xerais espa\u00f1olas de 1977. Abandonar\u00eda esta coalici\u00f3n para integrarse en 1978 en Herri Batasuna, chegando a formar parte da s\u00faa Mesa Nacional.\nComo membro de Herri Batasuna foi candidato \u00f3\u00a0Congreso dos Deputados por Biscaia nas elecci\u00f3ns xerais espa\u00f1olas de 1979 e 1982, sendo elixido deputado en ambas as ocasi\u00f3ns. Foi por tanto deputado na I e II lexislaturas, a\u00ednda que \u00f3 boicotear a s\u00faa coalici\u00f3n as instituci\u00f3ns pol\u00edticas espa\u00f1olas, non participou en ningunha sesi\u00f3n do Congreso.\nTam\u00e9n foi candidato de Herri Batasuna \u00f3\u00a0Parlamento Vasco, sendo elixido nas elecci\u00f3ns de 1980, a\u00ednda que renunciou \u00e1 s\u00faa acta de parlamentario vasco. Ser\u00eda tam\u00e9n elixido concelleiro en Barakaldo en 1979, repetindo en varias lexislaturas, e juntero das Xuntas Xerais de Biscaia en 1983 e en 1987.\nDurante os seus \u00faltimos anos de vida continuou a s\u00faa actividade pol\u00edtica e social en Barakaldo, onde tam\u00e9n resid\u00eda, colaborando coa Plataforma Contra a Exclusi\u00f3n Social Berri Otxoak e coa Asemblea de Parados da localidade, entre outras. Nas elecci\u00f3ns ao Parlamento Vasco de 2012 figurou no \u00faltimo posto da lista por Biscaia de Euskal Herria Bildu.\nEn 2013 foi elixido pregoeiro pola Comisi\u00f3n de Festas da Carmen de Baracaldo, a pesar de que o Partido Popular reclamou que se lle impedise por pertencer \u00f3 partido pol\u00edtico Herri Batasuna, que fora ilegalizado.\nEse mesmo ano sumouse a unha querela contra os crimes franquistas, xunto con outro dezaseis relixiosos vascos que tam\u00e9n foron encarcerados e torturados en represalia por oporse \u00e1 ditadura militar."}
{"id": "354994", "revid": "23204", "url": "https://gl.wikipedia.org/wiki?curid=354994", "title": "Pedro Mar\u00eda Solabarr\u00eda Bilbao", "text": ""}
{"id": "354995", "revid": "23204", "url": "https://gl.wikipedia.org/wiki?curid=354995", "title": "Periko Solabarria", "text": ""}
{"id": "354996", "revid": "15490", "url": "https://gl.wikipedia.org/wiki?curid=354996", "title": "Nicol\u00e1s Redondo Terreros", "text": "Nicol\u00e1s Redondo Terreros, nado en\u00a0Portugalete (Biscaia) o\u00a016 de xu\u00f1o de 1958,\u00a0\u00e9 un pol\u00edtico espa\u00f1ol, que foi secretario xeral do Partido Socialista de Euskadi-Euskadiko Ezkerra (PSE-EE) entre outubro de 1997 e decembro de 2002. Foi membro do Parlamento Vasco pola provincia de Biscaia dende marzo de 1984 at\u00e9 abril de 2002.\nTraxectoria.\nFillo do dirixente sindical de Uni\u00f3n Xeral de Traballadores (UXT) Nicol\u00e1s Redondo Urbieta, o seu av\u00f3 Nicol\u00e1s Redondo Blanco, foi tam\u00e9n un destacado dirixente socialista e un dos primeiros concelleiros do Partido Socialista Obreiro Espa\u00f1ol (PSOE) en Biscaia.\u00a0\u00d3s\u00a0oito anos trasladouse, xunto co s\u00faa irm\u00e1 m\u00e1is nova Idoia, \u00e1s Hurdes, lugar onde fora desterrado o seu pai. \u00d3 ano seguinte volveu \u00f3 Pa\u00eds Vasco.\nEstudou Dereito, licenci\u00e1ndose pola Universidade de Deusto. Comezou a s\u00faa carreira pol\u00edtica afili\u00e1ndose \u00e1s Mocidades Socialistas de Espa\u00f1a en 1975. Entre 1977 e 1978 foi secretario de relaci\u00f3ns pol\u00edticas da comisi\u00f3n executiva do Partido Socialista de Euskadi (PSE) de Biscaia.\nEn 1984 obtivo un escano no Parlamento Vasco por Biscaia. Durante esta \u00e9poca iniciouse unha relaci\u00f3n de entendemento entre o Partido Nacionalista Vasco (PNV) e o PSE que levou a este \u00faltimo a participar no goberno vasco en varias ocasi\u00f3ns. Redondo Terreros entrou na executiva do PSE-PSOE en 1988, e en 1989 substitu\u00edu a Ricardo Garc\u00eda Damborenea como Secretario Xeral da Agrupaci\u00f3n Socialista de Biscaia. Foi elixido secretario pol\u00edtico do PSE en 1993. En 1997, substitu\u00edu a Ram\u00f3n J\u00e1uregui como secretario xeral do Partido Socialista de Euskadi-Euskadiko Ezkerra (PSE-EE), co apoio das agrupaci\u00f3ns bisca\u00ed\u00f1a e guipuscoana, dirixidas por Rodolfo Ares e Jes\u00fas Eguiguren, respectivamente, e en 1998, sendo elixido dentro do seu partido mediante elecci\u00f3ns primarias, nas que derrotou a Rosa D\u00edez, presentouse por primeira vez como candidato a Lehendakari polo PSE-EE.\nTras a firma do Pacto de Estella en 1998 polo PNV, o PSE-EE abandonou o goberno de coalici\u00f3n cos nacionalistas vascos, inici\u00e1ndose ent\u00f3n un achegamento \u00f3\u00a0Partido Popular do Pa\u00eds Vasco (PP), liderado por Jaime Mayor Oreja.\nEn xullo de 2000, foi nomeado secretario federal de Relaci\u00f3ns Institucionais do PSOE, no mesmo congreso en que Jos\u00e9 Luis Rodr\u00edguez Zapatero foi elixido secretario xeral do partido.\nEn 2001 volveu presentarse como candidato \u00e1 presidencia do Goberno Vasco, nunhas elecci\u00f3ns marcadas polo frentismo e nas que se prev\u00eda que PP e PSE-PSOE poder\u00edan pactar tras as elecci\u00f3ns para desaloxar \u00f3 PNV da presidencia. En devanditas elecci\u00f3ns, o PSE-EE baixou de 14 a 13 escanos. Pola s\u00faa banda, o PNV conseguiu o seu m\u00e1ximo hist\u00f3rico \u00f3 presentarse en coalici\u00f3n con Eusko Alkartasuna, 33 escanos co 42,7% dos votos, o cal non permitiu que un acordo entre PSE-EE e PP puidese desaloxar \u00f3 PNV do Goberno Vasco. As abertas discrepancias coa li\u00f1a pol\u00edtica do PSE-PSOE lev\u00e1rono, ese mesmo ano, a dimitir de todos os seus cargos no partido. Paradoxalmente, o sector de Rosa D\u00edez converteuse no \u00fanico apoio de Redondo no partido, \u00f3 perder o apoio de Rodolfo Ares e Jes\u00fas Eguiguren.\nEn 2001 foi nomeado presidente da Fundaci\u00f3n para a Liberdade, manifestando unha opini\u00f3n cr\u00edtica respecto da li\u00f1a pol\u00edtica do PSE-EE e do PSOE, a\u00ednda que tam\u00e9n sinalaba respecto \u00f3 exlehendakari socialista Patxi L\u00f3pez que \u00ab\u00e9 unha persoa \u00e1 que estimo e considero, estea de acordo ou non coas s\u00faas opini\u00f3ns\u00bb. En consonancia con isto, negouse a seguir a outros ex-dirixentes e simpatizantes do PSE-EE na fundaci\u00f3n de UPyD (como Rosa D\u00edez, Aurelio Arteta e Fernando Savater) ou no seu achegamento ao PP (Gotzone Mora ou Edurne Uriarte).\nRenunciou \u00e1 s\u00faa reelecci\u00f3n como secretario xeral do PSE-EE tras un criticado encontro con Ricardo Garc\u00eda Damborenea no ano 2002. A partir de ent\u00f3n compaxinou a s\u00faa actividade na Fundaci\u00f3n para a Liberdade coa s\u00faa profesi\u00f3n como avogado e conselleiro de Fomento de Construci\u00f3ns e Contratas, xa que antes fora conselleiro de Cementos Alfa, propiedade da anterior empresa.\nActualmente colabora con Carlos Herrera no seu programa da COPE, \"Herrera en COPE\".\nPol\u00e9micas co partido.\nFoi cr\u00edtico en diferentes ocasi\u00f3ns co Goberno de Pedro S\u00e1nchez e, especialmente, mostrou a s\u00faa rotunda oposici\u00f3n \u00e1 reforma do delito de sedici\u00f3n que proxectaba o Executivo, tal e como se recolleu nunha columna publicada por el mesmo na prensa . Previamente, asinara unha declaraci\u00f3n conxunta con outros pol\u00edticos como Francesc de Carreras ou C\u00e9sar Antonio Molina para que, tralas elecci\u00f3ns de novembro de 2019, se chegase a un acordo de goberno entre as forzas denominadas \"constitucionalistas\", feito que non se produciu. \nAcusado de apoiar \u00e1 candidata popular Isabel D\u00edaz Ayuso \u00e1 reelecci\u00f3n como presidenta da Comunidade de Madrid, o PSOE abriulle un expediente de expulsi\u00f3n as\u00ed como para o tam\u00e9n expresidente da rexi\u00f3n metropolitana, Joaqu\u00edn Leguina, quen acabou sendo expulsado. Non obstante, uns meses despois a direcci\u00f3n do partido retirou o expediente, mantendo aberto o expediente de Leguina, porque \"non est\u00e1 acreditada a comisi\u00f3n dos feitos imputados e est\u00e1 acreditado que Nicol\u00e1s Redondo actuou solicitando a rectificaci\u00f3n da informaci\u00f3n publicada, negando ter solicitado o voto para D\u00edaz Ayuso e, ao mesmo tempo, apoiou ao candidato do PSOE\u00bb. O exsecretario xeral dos socialistas vascos agradeceu o apoio do exvicepresidente do Goberno, Alfonso Guerra, e conclu\u00edu que a s\u00faa absoluci\u00f3n \"avalaba unha ampla marxe de discrepancia dentro do PSOE\".\nComo punto final dos desencontros, o 14 de setembro de 2023, o PSOE expulsouno definitivamente do partido por terse manifestado en contra, en artigos period\u00edsticos do grupo Vocento e nunha entrevista radiof\u00f3nica na cadea Onda Cero da posibilidade dunha amnist\u00eda para os pol\u00edticos catal\u00e1ns."}
{"id": "354997", "revid": "23204", "url": "https://gl.wikipedia.org/wiki?curid=354997", "title": "Nicol\u00e1s Redondo Urbieta", "text": "Nicol\u00e1s Redondo Urbieta, nado en Barakaldo (Biscaia) o 16 de xu\u00f1o de 1927 e finado en Madrid o 4 de xaneiro de 2023, foi un sindicalista e pol\u00edtico vasco.\nTraxectoria.\nFillo de Nicol\u00e1s Redondo Blanco, destacado dirixente socialista e un dos primeiros concelleiros do Partido Socialista Obreiro Espa\u00f1ol (PSOE) en Biscaia; igualmente, foi pai de Nicol\u00e1s Redondo Terreros, exdirixente do PSE-EE. En 1937, en plena guerra civil espa\u00f1ola, abandonou Euskadi no barco \"La Habana\" cara a Bordeos, canda outros refuxiados menores de idade e foi acollido en Francia por unha familia mineira de Herault. Regresou a Espa\u00f1a, por reclamaci\u00f3n da familia, en 1940.\nEn 1942, foi contratado como aprendiz de oficial axustador en La Naval de Sestao. Xa como obreiro metal\u00farxico, afiliouse \u00f3\u00a0PSOE e \u00e1 UXT en 1945. Foi detido e procesado pola ditadura do xeneral Franco en numerosas ocasi\u00f3ns debido \u00e1s s\u00faas actividades pol\u00edticas e sindicais. En 1967 foi detido xunto \u00f3s hist\u00f3ricos Ram\u00f3n Rubial e Eduardo L\u00f3pez Albizu e desterrado \u00e1s Hurdes.\nTras o Congreso do PSOE de agosto de 1972, que destit\u00fae \u00f3 secretario xeral Rodolfo Llopis, conv\u00e9rtese en membro da direcci\u00f3n colexiada do PSOE Renovado. Ante o Congreso de Suresnes de 1974, rexeita o ofrecemento para presentar a s\u00faa candidatura \u00f3 posto de primeiro secretario, chegando a un pacto co sevillano Felipe Gonz\u00e1lez para que este accedese \u00f3 cargo.\nO 18 de abril de 1976 elix\u00edrono secretario xeral da Uni\u00f3n Xeral de Traballadores (UXT) no XXX Congreso da central sindical socialista. Previamente exercera, dende 1971, o cargo de secretario pol\u00edtico, predecesor do de secretario xeral.\nFoi elixido deputado do PSOE por Biscaia en 1977, 1979, 1982 e 1986. En 1987 renunciou \u00f3 seu escano para amosar o seu desacordo coa pol\u00edtica laboral e social do goberno de Felipe Gonz\u00e1lez, tras votar en contra dos Orzamentos Xerais do Estado para 1988. Convocou xunto a Comisi\u00f3ns Obreiras (CCOO) a folga xeral do 14 de decembro de 1988, cun \u00e9xito esmagador. Tam\u00e9n convocou xunto a CCOO d\u00faas folgas xerais m\u00e1is durante o goberno socialista, en xu\u00f1o de 1992 e xaneiro de 1994.\nO 10 de abril de 1994, no 36\u00ba Congreso, deixou paso a C\u00e1ndido M\u00e9ndez como secretario xeral da UXT, retir\u00e1ndose de toda actividade pol\u00edtica e sindical.\nFaleceu en Madrid o 4 de xaneiro de 2023 aos 95 anos de idade debido a unha pneumon\u00eda."}
{"id": "355003", "revid": "1576", "url": "https://gl.wikipedia.org/wiki?curid=355003", "title": "MinecraftEDU", "text": ""}
{"id": "355004", "revid": "89787", "url": "https://gl.wikipedia.org/wiki?curid=355004", "title": "Unai Rementeria", "text": "Unai Rementeria Maiz, nado en Mundaka, Biscaia, en 1973,\u00a0\u00e9 avogado economista e pol\u00edtico\u00a0vasco, que dende o 2015 exerce como Deputado Xeral de Biscaia.\nBiograf\u00eda.\nNado en Mundaka o 10 de agosto de 1973, reside en devandito concello da costa bisca\u00ed\u00f1a, est\u00e1 casado e ten dous fillos. Ademais de licenciado en Dereito e diplomado en Econ\u00f3micas pola Universidade de Deusto, \u00e9 diplomado en Dereito Administrativo e Urban\u00edstico. Conta cun m\u00e1ster en Pr\u00e1ctica Xur\u00eddica do Colexio de Avogados de Biscaia, outro en Dereito Urban\u00edstico polo IVAP, e co\u00f1ecementos de contabilidade p\u00fablica e privada.\nDesempe\u00f1ou un papel moi destacado no apoio \u00e1s familias dos mari\u00f1eiros do atuneiro Alakrana, secuestrado por piratas en outubro de 2009 durante 47 d\u00edas fronte \u00e1 costa de Somalia. Fala e escribe en castel\u00e1n, \u00e9uscaro e ingl\u00e9s.\nTraxectoria pol\u00edtica.\nIntegrou, en calidade de independente, a candidatura local de EAJ-PNV nas elecci\u00f3ns municipais de 1999. Foi concelleiro de Urbanismo e tenente alcalde de Mundaka desde 1999 a 2007. Ocupou a alcald\u00eda deste concello bisca\u00ed\u00f1o dende 2007 at\u00e9 2013.\nTam\u00e9n foi membro da xunta territorial de EUDEL (2007-2010), a asociaci\u00f3n de concellos vascos. En 2009 estreouse como parlamentario no Parlamento Vasco en representaci\u00f3n de EAJ-PNV (at\u00e9 2011).\nNas elecci\u00f3ns municipais e forais dese ano foi elixido juntero e designado portavoz do grupo de EAJ-PNV nas Xuntas Xerais de Biscaia. Dende xaneiro de 2013 at\u00e9 o d\u00eda de hoxe \u00e9 deputado de Presidencia e voceiro da Deputaci\u00f3n Foral de Biscaia.\nDentro de EAJ-PNV foi membro da Asemblea Nacional e do Bizkai Buru Batzar entre 2008 e 2012."}
{"id": "355005", "revid": "23204", "url": "https://gl.wikipedia.org/wiki?curid=355005", "title": "Unai Rementeria Maiz", "text": ""}
{"id": "355006", "revid": "5863", "url": "https://gl.wikipedia.org/wiki?curid=355006", "title": "Luis Mar\u00eda Retolaza", "text": "Luis Mar\u00eda Retolaza Ibarg\u00fcengoitia, nado en\u00a0Bilbao\u00a0o\u00a027 de decembro de 1924 e finado ib\u00eddem o\u00a022 de abril de 2007,\u00a0foi un hist\u00f3rico dirixente do PNV. Ocupou cargos de direcci\u00f3n en devandito partido e foi o primeiro Conselleiro de Interior do Goberno Vasco (1980-1988).\nFormou parte do \"Colectivo Izadia\" xunto con Ram\u00f3n Labayen, Jos\u00e9 Miguel Zabala ou Javier Chalbaud, dende o que realizaba an\u00e1lises sobre a situaci\u00f3n pol\u00edtica vasca e mundial, sempre dende a perspectiva da s\u00faa profunda convicci\u00f3n soberanista.\nUnha das s\u00faas \u00faltimas aparici\u00f3ns p\u00fablicas realizouna en outubro de 2006, nun acto de autoinculpaci\u00f3n, \u00e1 entrada do Palacio de Xustiza en Bilbao, xunto a outros ex-dirixentes hist\u00f3ricos do PNV como Xabier Arzalluz, Eli Galdos ou Luis Mar\u00eda Bandr\u00e9s en protesta polo proceso xudicial aberto contra o lehendakari Juan Jos\u00e9 Ibarretxe."}
{"id": "355009", "revid": "23204", "url": "https://gl.wikipedia.org/wiki?curid=355009", "title": "Luis Mar\u00eda Retolaza Ibarg\u00fcengoitia", "text": ""}
{"id": "355010", "revid": "5863", "url": "https://gl.wikipedia.org/wiki?curid=355010", "title": "Javier Rojo", "text": "Francisco Javier Rojo Garc\u00eda, nado en\u00a0Pamplona, Navarra\u00a0o\u00a02 de marzo de 1949, normalmente chamado Javier Rojo, \u00e9 un pol\u00edtico espa\u00f1ol, membro do PSE-EE e presidente do Senado de Espa\u00f1a entre 2004 e 2011.\nBiograf\u00eda.\nNaceu o 2 de marzo de 1949 na cidade de Pamplona. Trasladouse a Vitoria cando era moi novo. Casado e con d\u00faas fillas. En abril de 2004 \u00e9 nomeado presidente do Senado.\nA\u00ednda que practicamente a s\u00faa vida foi na capital vasca, sempre se considerou moi pamplon\u00e9s e moi navarro.\nActividade pol\u00edtica.\nMembro da UXT dende 1976, \u00f3 ano seguinte ingresou no Partido Socialista de Euskadi (PSE), sendo posteriormente Secretario Xeral da Agrupaci\u00f3n Socialista de Vitoria, cidade da cal foi rexedor no seu concello entre os per\u00edodos 1983-1984 e 1991-1996. As\u00ed mesmo, foi deputado foral de \u00c1raba nos per\u00edodos 1979-1983 e 1987-1991, e procurador das Xuntas Xerais de \u00c1lava (1983-1987 e 2003-2004). Nas elecci\u00f3ns xerais de 1982 foi elixido deputado no Congreso pola circunscrici\u00f3n de \u00c1raba, escano que repetir\u00eda nas elecci\u00f3ns de 1986 e 1989. Nas elecci\u00f3ns xerais de 1993 foi elixido senador no Senado por \u00c1raba, sendo reelixido nas elecci\u00f3ns de 1996, 2000, 2004 e 2008. Dende a vitoria do PSOE nas elecci\u00f3ns de 2004 ocupa o cargo de Presidente do Senado. Polo segundo mandato, foi o \u00fanico candidato \u00e1 presidencia e resultou elixido por maior\u00eda absoluta ao obter 134 dos 253 votos emitidos. O resto foron 117 votos en branco e 2 votos a prol do pol\u00edtico do PSOE Joan Lerma, que foron declarados nulos \u00f3 non terse presentado este \u00e1 elecci\u00f3n."}
{"id": "355011", "revid": "23204", "url": "https://gl.wikipedia.org/wiki?curid=355011", "title": "Francisco Javier Rojo Garc\u00eda", "text": ""}
{"id": "355013", "revid": "1131", "url": "https://gl.wikipedia.org/wiki?curid=355013", "title": "Application Programming Interface", "text": ""}
{"id": "355014", "revid": "5863", "url": "https://gl.wikipedia.org/wiki?curid=355014", "title": "Gastronom\u00eda de Colombia", "text": "A gastronom\u00eda de Colombia \u00e9 o resultado da fusi\u00f3n de alimentos, pr\u00e1cticas e tradici\u00f3ns culinarias das culturas indoamericanas locais, europeas (principalmente espa\u00f1ola) e africana. A\u00ednda que non hai consenso en canto a un \u00fanico prato que represente a toda a gastronom\u00eda colombiana, dest\u00e1canse a arepa e o sancocho como os m\u00e1is representativos. Outros pratos rexionais destacados son a bandexa paisa t\u00edpica da rexi\u00f3n Antioque\u00f1a, o ajiaco santafere\u00f1o, a lechona tolimense e huilense e o mote de queixo coste\u00f1o, entre outros.\nDa diversidade de fauna e flora en Colombia xorde unha variada gastronom\u00eda esencialmente crioula, con pouca influencia de coci\u00f1as estranxeiras. Os pratos colombianos var\u00edan en preparaci\u00f3n e ingredientes por rexi\u00f3n e incorporan as tradici\u00f3ns das culturas espa\u00f1ola, mestiza e afro. Alg\u00fans dos ingredientes m\u00e1is com\u00fans nas preparaci\u00f3ns son cereais como o arroz e o millo, tub\u00e9rculos como a pataca e a mandioca, variedades de leguminosas, carnes como a bovina, de gali\u00f1a, de porco, de cabra, cobaia e outros animais silvestres, peixes e mariscos. \u00c9 importante tam\u00e9n a variedade de froitas tropicais como a manga, o banano, a papaia, a guayaba, o lulo e a maracux\u00e1.\nColombia ten un prato rexional, pero non un de car\u00e1cter nacional, a\u00ednda que son moi reco\u00f1ecidos o sancocho e a arepa nas s\u00faas distintas variantes. Entre os pratos rexionais m\u00e1is representativos at\u00f3panse o ajiaco santafere\u00f1o, a bandexa paisa, o mote de queixo, a lechona tolimense, a mamona ou tenreira \u00e1 llanera, o mute santandereano, o tamal e os peixes, sobre todo nas rexi\u00f3ns costeiras."}
{"id": "355015", "revid": "89787", "url": "https://gl.wikipedia.org/wiki?curid=355015", "title": "Bandeja paisa", "text": "A bandeja paisa \u00e9 o prato m\u00e1is representativo da gastronom\u00eda de Colombia, t\u00edpico da coci\u00f1a antioque\u00f1a, correspondente \u00f3s actuais territorios de Antioquia, o Viejo Caldas ou Eje Cafetero (Caldas, Quind\u00edo e Risaralda), parte do norte do Valle del Cauca e o norte do Tolima, Colombia.\nCaracter\u00edstica fundamental deste prato \u00e9 a s\u00faa enorme abundancia, tanto en cantidade como en variedade de alimentos, de tal xeito que a bandeja paisa completa s\u00f3 pode servirse en pratos grandes ou\u00a0bandexas.\nIngredientes.\nEste prato s\u00e9rvese nunha vaixela ampla, de varias pezas, e ovalada (tipo bandexa). Na s\u00faa presentaci\u00f3n cl\u00e1sica tradicional ou aut\u00f3ctona est\u00e1 composto por catorce ingredientes invariables; doce deles dispostos nas devanditas bandexas ou pratos, e dous m\u00e1is como acompa\u00f1amento:"}
{"id": "355017", "revid": "5132", "url": "https://gl.wikipedia.org/wiki?curid=355017", "title": "Eduardo Sanjurjo (xogador)", "text": ""}
{"id": "355018", "revid": "22795", "url": "https://gl.wikipedia.org/wiki?curid=355018", "title": "Eucarida", "text": ""}
{"id": "355019", "revid": "2074", "url": "https://gl.wikipedia.org/wiki?curid=355019", "title": "Inquedanza", "text": ""}
{"id": "355020", "revid": "89787", "url": "https://gl.wikipedia.org/wiki?curid=355020", "title": "Euc\u00e1ridos", "text": "A dos euc\u00e1ridos (\"Eucarida\") \u00e9 unha superorde de crust\u00e1ceos da clase dos malacostr\u00e1ceos, subclase dos eumalacostr\u00e1ceos, que incl\u00fae case todas as especies m\u00e1is co\u00f1ecidas destes animais, como os dec\u00e1podos (lagosta, lumbrigante, cigala, centola, n\u00e9cora etc.) e o krill (da orde dos eufausi\u00e1ceos, principal alimento das baleas). Ademais, tam\u00e9n comprende os membros da pouco co\u00f1ecida orde dos anfionid\u00e1ceos.\nCaracter\u00edsticas.\nOs seus compo\u00f1entes caracter\u00edzanse por posu\u00edr as pezas da casca fusionadas en todos os tagmas tor\u00e1cicos e por teren os ollos pendunculados.\nEn canto \u00e1 paleontolox\u00eda do grupo, os euc\u00e1ridos son os crust\u00e1ceos m\u00e1is temper\u00e1ns no rexistro f\u00f3sil. Os f\u00f3siles m\u00e1is antigos descritos pertencen ao mesozoico, a\u00ednda que se sup\u00f3n que xurdiron moito antes.\nTaxonom\u00eda.\nDescrici\u00f3n.\nA superorde foi descrita en 1904 polo zo\u00f3logo escoc\u00e9s, especializado en carcinolox\u00eda, William Thomas Calman.\nClasificaci\u00f3n.\nSegundo o ITIS a superorde subdiv\u00eddese en tres ordes:\nSuperorde \"Eucarida\" \nPor\u00e9n, o WoRMS s\u00f3 admite d\u00faas:\nSuperorde \"Eucarida\" \nE a (suposta) orde dos \"Amphionidacea\" identif\u00edcaa co taxon dos \"Caridea\", que para os autores desta base de datos \u00e9 unha infraorde da suborde dos pleociemados, dentro da orde dos dec\u00e1podos."}
{"id": "355022", "revid": "5863", "url": "https://gl.wikipedia.org/wiki?curid=355022", "title": "Vernor Vinge", "text": "Vernor Steffen Vinge, nado o 2 de outubro de 1944 en Waukesha (Wisconsin), \u00e9 un experto en computaci\u00f3n, escritor de ciencia ficci\u00f3n e profesor retirado da Universidade do Estado de San Diego (SDSU).\nBiograf\u00eda.\nVernor Vinge \u00e9 fillo de xe\u00f3grafos. A ciencia e os ordenadores fascin\u00e1rono dende a infancia, as\u00ed que acadou un doutoramento en inform\u00e1tica e ensinou matem\u00e1ticas e inform\u00e1tica na Universidade do Estado de San Diego durante trinta anos.\nEstivo casado con Joan D. Vinge, a tam\u00e9n escritora de ciencia ficci\u00f3n.\nGa\u00f1ador de premios literarios de prestixio como o Premio Hugo por varias das s\u00faas novelas de ciencia ficci\u00f3n.\nVernor Vinge \u00e9 unha figura ic\u00f3nica para os cient\u00edficos cibern\u00e9ticos polo seu traballo case visionario da tecnolox\u00eda de Internet en obras como \"True Names\", as\u00ed como pola s\u00faa teor\u00eda da singularidade tecnol\u00f3xica.\nActualmente reside en San Diego (California), a\u00ednda que xa non imparte clases na universidade, dado que decidiu retirarse para centrar o traballo na escritura.\nObra.\nVinge publicou a s\u00faa primeira historia curta, \"\"Bookworm, Run!\", en 1965 na revista \"Analog Science Fiction\" (inicialmente, \"Astounding\", e actualmente, \"Analog\") mentres o seu editor era John W. Campbell.\nVinge foi un colaborador usual de revistas de ciencia ficci\u00f3n semellantes a \"Analog\" durante os 60 e inicios dos 70. Nesta \u00e9poca publicou tam\u00e9n d\u00faas das s\u00faas historias compiladas nunha novela curta: \"The Witling\" (1975).\nMais Vinge sobresa\u00edu no ano 1981 coa novela \"True Names\"\", unha das primeiras historias que presentan un concepto completo do ciberespazo. Isto ser\u00eda m\u00e1is tarde a base para o x\u00e9nero literario ciberpunk, cultivado por autores como William Gibson ou Neal Stephenson.\nO seu seguinte traballo, \"Realtime\" (no que se recompilan inicialmente d\u00faas das s\u00faas novelas: \"\"The Peace War\" e \"Marooned in Realtime\") constru\u00edu a reputaci\u00f3n de Vinge como un autor que explorar\u00eda as ideas da ciencia ficci\u00f3n e as s\u00faas conclusi\u00f3ns l\u00f3xicas. Esta obra, xunto coa xa mencionada \"True Names\", iniciar\u00edan o interese de Vinge pola singularidade tecnol\u00f3xica, dado que \"True Names\" sucede nun mundo xa na c\u00faspide da singularidade, \"The Peace War\" mostra un universo no que a singularidade foi posposta, e \"Marooned in Realtime\" trata dun grupo de persoas que conseguen evitala.\nOutra das s\u00faas obras m\u00e1is relevantes \u00e9 \"Fire Upon the Deep\"\", onde Vinge constr\u00fae unha \"space opera\" t\u00edpica, algo estra\u00f1o nel, xa que adoitaba, como temos comprobado, plasmar nas s\u00faas obras que dunha maneira ou doutra a tecnolox\u00eda para descubrir o espazo nos enviaba cara \u00e1 singularidade. Esta obra incl\u00fae gran cantidade de ideas, creando un complexo universo e, polo tanto, tam\u00e9n unha historia complexa.\nBibliograf\u00eda completa.\nSeries de ficci\u00f3n\nNovelas\nColecci\u00f3ns\n\"True Names ... and Other Dangers\"\u00a0(1987)\n\"Threats ... and Other Promises\"\u00a0(1988)\n\"The Collected Stories of Vernor Vinge\"\u00a0(2001)\nPanfletos\nRelato curto\nEnsaios"}
{"id": "355025", "revid": "89787", "url": "https://gl.wikipedia.org/wiki?curid=355025", "title": "Gran Premio Seumas McNally", "text": "O Gran Premio Seumas McNally \u00e9 o principal premio outorgado no Independent Games Festival, evento anual que ten lugar durante a Game Developers Conference. O premio leva o nome do programador Seumas McNally (1979\u20132000), fundador da compa\u00f1\u00eda de videoxogos independente Longbow Digital Arts que faleceu por mor dun linfoma de Hodgkin pouco tempo despois de recibir o premio no ano 2000 polo xogo \"Tread Marks\". O premio incl\u00fae unha cantidade en met\u00e1lico de 30\u00a0000 d\u00f3lares.\nAta a edici\u00f3n de 2016 houbo 19 videoxogos que recibiron o premio, con m\u00e1is de 50 seleccionados como finalistas. \"Fire and Darkness\" converteuse no primeiro receptor do premio na edici\u00f3n de 1999 do Independent Games Festival. O premio estivo dividido en dous nas edici\u00f3ns de 2004 e 2005, pero fusionouse de novo nun \u00fanico premio dende a edici\u00f3n de 2006. Dende a edici\u00f3n de 2011 incl\u00faese unha lista de \"Menci\u00f3ns Honorables\", composta por xogos non seleccionados entre os finalistas.\n\"Gish\" foi o \u00fanico finalista que ga\u00f1ou o premio nunha edici\u00f3n posterior. \"\" foi o primeiro en inclu\u00edrse tanto como menci\u00f3n honorable como finalista, en 2012 e 2013. \"The Stanley Parable\" conseguiu o mesmo feito, sendo menci\u00f3n honorable en 2013 e finalista en 2014. Os xogos nomeados non te\u00f1en que estar publicados para poder optar \u00f3 premio. Por exemplo, cando \"Fez\" ga\u00f1ou no ano 2012 o xogo a\u00ednda estaba en proceso de certificaci\u00f3n.\nNotas.\n\"Todas as referencias en ingl\u00e9s ag\u00e1s cando se indique o contrario\""}
{"id": "355034", "revid": "98629", "url": "https://gl.wikipedia.org/wiki?curid=355034", "title": "Ranger 1", "text": "Ranger 1 foi unha sonda do Bloque I do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 23 de agosto de 1961 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nA misi\u00f3n principal de Ranger 1 foi probar os sistemas e t\u00e9cnicas que permitir\u00edan a sucesivas naves ser lanzadas directamente contra a L\u00faa e fotografala durante o cami\u00f1o. O obxectivo secundario era estudar as part\u00edculas e campos presentes no espazo interplanetario.\nA nave.\nA sonda estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 4 m de alto. A enerx\u00eda el\u00e9ctrica era proporcionada por dous paneis solares que lle daban \u00e1 nave unha envergadura de 5,2 m; a enerx\u00eda almacen\u00e1base nunha bater\u00eda de prata-cinc de 57\u00a0kg de peso, mentres que bater\u00edas m\u00e1is pequenas alimentaban a certos instrumentos. Acaroada \u00e1 base atop\u00e1base unha antena parab\u00f3lica de alta ganancia, mentres que o resto de instrumentos repart\u00edanse entre a base e o cono. A bordo atop\u00e1base tam\u00e9n unha antena omnidireccional de media ganancia. As comunicaci\u00f3ns corr\u00edan a cargo de dous transmisores: un funcionando a 960,1 MHz e 0,25 W de potencia, outro a 960,05\u00a0MHz e 3 W. O control de actitude era proporcionado por un controlador de estado s\u00f3lido, por sensores solares e terrestres e por varios por chorros de control. O control t\u00e9rmico era pasivo, mediante recubrimentos dourados, pintura branca e superficies de aluminio pu\u00eddo.\nInstrumentos.\nRanger 1 levaba a bordo varios insrumentos:\nPerfil da misi\u00f3n.\nRanger 1 deb\u00eda ser lanzada nunha \u00f3rbita de aparcamento arredor da Terra para posteriormente ser posta nunha \u00f3rbita de 60.000 por 1.100.000\u00a0km co fin de probar os seus sistemas e t\u00e9cnicas de navegaci\u00f3n para as posteriores misi\u00f3ns Ranger. A nave chegou \u00e1 s\u00faa \u00f3rbita de aparcamento, pero o foguete que logo deb\u00eda enviala a unha \u00f3rbita superior, unha etapa Agena B, fallou. Ranger 1 reentrou na atmosfera terrestre o 30 de agosto de 1961 tras 111 \u00f3rbitas ao noso planeta, coa s\u00faa misi\u00f3n considerada un \u00e9xito parcial ao poder probarse a maior parte dos seus sistemas antes da s\u00faa destruci\u00f3n."}
{"id": "355036", "revid": "23204", "url": "https://gl.wikipedia.org/wiki?curid=355036", "title": "William Thomas Calman", "text": "William Thomas Calman, nado e Dundee o 29 de decembro de 1871 e finado en Coulsdon, Surrey, o 29 de setembro de 1952, foi un zo\u00f3logo escoc\u00e9s, especialista en carcinolox\u00eda.\nTraxectoria.\nEn 1909 escribiu a secci\u00f3n de crust\u00e1ceos no \"Treatise on Zoology\" de Lankester, onde introduciu as superordes dos \"Eucarida\", \"Peracarida\" e \"Hoplocarida\", as\u00ed como o concepto da \"facies caridoide\", dun hipot\u00e9tico antepasado dos malacostr\u00e1ceos. Escribiu varias das entradas sobre crust\u00e1ceos para a und\u00e9cima edici\u00f3n da \"Encyclop\u00e6dia Britannica\". Tam\u00e9n estableceu a actual divisi\u00f3n dos \"Branchiopoda\" nas catro ordes dos \"Anostraca\", \"Notostraca\", \"Conchostraca\" e \"Cladocera\". En 1921 foi elixido \"Fellow\" da Royal Society.\nDesde 1927 a 1936 foi conservador encargado da secci\u00f3n de zoolox\u00eda do Museo Brit\u00e1nico (Historia natural), hoxe Museo de Historia Natural de Londres.\nDesde 1871 at\u00e9 a s\u00faa morte, en 1952 foi, o presidente da Sociedade Linneana de Londres, e foi galardoado cola Medalla linneana en 1946.\nEn 1937 foi nomeado doutor \"honoris causa\" pola universidade de St Andrews.\nCalman faleceu en Coulsdon, en Surrey, o 29 de setembro de 1952.\nAbreviatura.\nA abreviatura Colman empr\u00e9gase para reco\u00f1ecer a como autoridade na descrici\u00f3n e sistem\u00e1tica en zoolox\u00eda."}
{"id": "355061", "revid": "23204", "url": "https://gl.wikipedia.org/wiki?curid=355061", "title": "Amphionides reynaudii", "text": "Amphionides reynaudii \u00e9 unha especie de crust\u00e1ceo da clase dos malacostr\u00e1ceos, superorde dos euc\u00e1ridos, que \u00e9 o \u00fanico representante co\u00f1ecido da orde dos anfionid\u00e1ceos.\n\u00c9 un pequeno animal plant\u00f3nico (mide menos de 2,5\u00a0cm) que se encontra ao longo dos oc\u00e9anos tropicais de todo o mundo, as larvas principalmente en augas pouco profundas e os adultos a maior profundidade.\nCaracter\u00edsticas.\n\"Amphionides reynaudii\" crece at\u00e9 unha lonxitude m\u00e1xima de 25\u00a0mm. Desde o punto de vista morfol\u00f3xico \u00e9 un crust\u00e1ceo bastante infrecuente, con moitas partes do corpo reducidas ou ausentes. Por exemplo, ten soamente un par de pezas bucais, o maxilar; as mand\u00edbulas e max\u00edlulas son vestixiais.\nMachos e femias difiren na forma das antenas, e tam\u00e9n pola presenza nos machos do oitavo par de ap\u00e9ndices tor\u00e1cicos, a\u00ednda que nunha forma reducida. Este \u00e9 o lugar onde est\u00e1 o gon\u00f3poro masculino (o gon\u00f3poro da femia est\u00e1 no sexto par de ap\u00e9ndices tor\u00e1cicos). O primeiro ple\u00f3podo da femia agr\u00e1ndase enormemente e case encerra a ampla casca. Isto pres\u00famese que \u00e9 para que sexa unha c\u00e1mara na que os \u00f3vulos son fecundados e que permanecen al\u00ed at\u00e9 a eclosi\u00f3n. As m\u00e1is aerodin\u00e1micas cascas e ple\u00f3podos do macho fan que sexa m\u00e1is hidrodin\u00e1mico, e por iso capt\u00faranse menos machos que femias.\nDistribuci\u00f3n e ecolox\u00eda.\n\"Amphionides reynaudii\" ten unha \u00e1rea de distribuci\u00f3n cosmopolita en todos os oc\u00e9anos tropicais. \u00c9 un animal plant\u00f3nico, que habita en augas de menos de 100 m de propfundidade en estado larvario, pero m\u00e1is frecuentemente a profundidades de 700 a 1 700\u00a0m cando \u00e9 adulto.\nClasificaci\u00f3n.\nOrixinalmente descrito a partir das s\u00faas larvas, pensouse nun principio que era unha gamba. Non foi at\u00e9 1969 cando se observou unha forma adulta (que fora descrita por Carl Wilhelm Erich Zimmer en 1904) e s\u00f3 en 1973 foi creada a s\u00faa propia orde por Donald I. Williamson.\nO ep\u00edteto espec\u00edfico, \"reynaudii\", deullo Henri Milne-Edwards en honor dun amigo seu, posibelmente Fran\u00e7ois Dominique de Reynaud, conde de Montlosier. O nome xen\u00e9rico utilizado por Milne-Edwards, \"Amphion\", foi invalidado por coincidir co x\u00e9nero \"Amphion\" H\u00fcbner, 1819, da familia dos \"Sphingidae\"."}
{"id": "355062", "revid": "22795", "url": "https://gl.wikipedia.org/wiki?curid=355062", "title": "Anfionid\u00e1ceos", "text": ""}
{"id": "355064", "revid": "22795", "url": "https://gl.wikipedia.org/wiki?curid=355064", "title": "Amphionidacea", "text": ""}
{"id": "355065", "revid": "22795", "url": "https://gl.wikipedia.org/wiki?curid=355065", "title": "Amphionididae", "text": ""}
{"id": "355066", "revid": "22795", "url": "https://gl.wikipedia.org/wiki?curid=355066", "title": "Amphionides", "text": ""}
{"id": "355067", "revid": "22795", "url": "https://gl.wikipedia.org/wiki?curid=355067", "title": "Anfionid\u00e1ceo", "text": ""}
{"id": "355068", "revid": "22795", "url": "https://gl.wikipedia.org/wiki?curid=355068", "title": "Euphausiacea", "text": ""}
{"id": "355069", "revid": "98629", "url": "https://gl.wikipedia.org/wiki?curid=355069", "title": "Ranger 2", "text": "Ranger 2 foi a segunda sonda do Bloque I do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 18 de novembro de 1961 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nAo igual que Ranger 1, a misi\u00f3n principal de Ranger 2 foi probar os sistemas e t\u00e9cnicas que permitir\u00edan a sucesivas naves ser lanzadas directamente contra a L\u00faa e fotografala durante o cami\u00f1o. O obxectivo secundario era estudar as part\u00edculas e campos presentes no espazo interplanetario, as\u00ed como unha posible cola de hidr\u00f3xeno da Terra.\nA nave.\nA sonda estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 4 m de alto. A enerx\u00eda el\u00e9ctrica era proporcionada por dous paneis solares que lle daban \u00e1 nave unha envergadura de 5,2 m; a enerx\u00eda almacen\u00e1base nunha bater\u00eda de prata-cinc de 53,5\u00a0kg de peso, mentres que bater\u00edas m\u00e1is pequenas alimentaban a certos instrumentos. Acaroada \u00e1 base atop\u00e1base unha antena parab\u00f3lica de alta ganancia, mentres que o resto de instrumentos repart\u00edanse entre a base e o cono. A bordo atop\u00e1base tam\u00e9n unha antena omnidireccional de media ganancia. As comunicaci\u00f3ns corr\u00edan a cargo de dous transmisores: un funcionando a 960,1 MHz e 0,25 W de potencia, outro a 960,05\u00a0MHz e 3 W. O control de actitude era proporcionado por un controlador de estado s\u00f3lido, por sensores solares e terrestres e por varios por chorros de control. O control t\u00e9rmico era pasivo, mediante recubrimentos dourados, pintura branca e superficies de aluminio pu\u00eddo.\nInstrumentos.\nRanger 2 levaba a bordo varios insrumentos:\nPerfil da misi\u00f3n.\nRanger 2 deb\u00eda ser lanzada a unha \u00f3rbita de aparcamento arredor da Terra para posteriormente ser lanzada a unha traxectoria de espazo profundo co fin de probar os seus sistemas e t\u00e9cnicas de navegaci\u00f3n para as posteriores misi\u00f3ns Ranger. A nave chegou \u00e1 s\u00faa \u00f3rbita de aparcamento, pero o foguete que logo deb\u00eda enviala a unha \u00f3rbita superior, unha etapa Agena B, fallou, reentrando na atmosfera terrestre o 20 de novembro de 196."}
{"id": "355070", "revid": "23204", "url": "https://gl.wikipedia.org/wiki?curid=355070", "title": "Eufausi\u00e1ceos", "text": "A dos eufausi\u00e1ceos (\"Euphausiacea\") \u00e9 unha orde de crust\u00e1ceos malacostr\u00e1ceos co\u00f1ecidos xenericamente como krill.\nEnc\u00f3ntranse en todos os oc\u00e9anos do mundo. O nome \"krill\" v\u00e9n do noruegu\u00e9s \"\", que significa \"peixi\u00f1os fritidos\", que tam\u00e9n adoito se atrib\u00fae a algunhas especies de peixes.\nSon parecidos externamente aos camar\u00f3ns, duns de 3 a 5\u00a0cm de lonxitude, e moi abundantes en todas as augas que circundan as zonas polares. Alim\u00e9ntanse fundamentalmente con algas do fitoplancton. \u00c1 s\u00faa vez son o alimento fundamental de numerosas especies de peixes e tam\u00e9n dos misticetos. Unha rotura na cadea alimenticia, da cal o krill forma parte, poder\u00eda ter consecuencias catastr\u00f3ficas en termos ecol\u00f3xicos. O krill \u00e9, pois, un elemento estrat\u00e9xico na biolox\u00eda dos mares fr\u00edos, constitu\u00edndo quizais un dos elos m\u00e1is importantes da rede tr\u00f3fica.\nClasificaci\u00f3n: familias e x\u00e9neros.\nSegundo o WoRMS, a orde est\u00e1 constitu\u00edda por d\u00faas familias, cos x\u00e9neros que se indican a continuaci\u00f3n:\nOrde \"Euphausiacea\" "}
{"id": "355071", "revid": "23204", "url": "https://gl.wikipedia.org/wiki?curid=355071", "title": "Krill", "text": ""}
{"id": "355077", "revid": "89787", "url": "https://gl.wikipedia.org/wiki?curid=355077", "title": "PDF/E", "text": "PDF/E \u00e9 unha subclasificaci\u00f3n do est\u00e1ndar PDF.\nDescrici\u00f3n.\nPDF/E \u00e9 un formato definido a trav\u00e9s de variaci\u00f3ns do est\u00e1ndar PDF, dese\u00f1ado para ser un formato de intercambio aberto e neutral para a enxe\u00f1er\u00eda e a documentaci\u00f3n t\u00e9cnica.&lt;ref name=\"pdf/e-ready-guide\"&gt;Que son as opci\u00f3ns PDF/X, PDF/A e PDF/X. Web da empresa Adobe&lt;/ref&gt; Este est\u00e1ndar empr\u00e9gase para documentos espec\u00edficos do sector xeospacial, inmobiliario e para as industrias de manufactura. Ademais empr\u00e9gase para o seguimento e control dos fluxos de traballo e proceso, co\u00f1ecidos en ingl\u00e9s coma \"workflows\". A especificaci\u00f3n ademais soporta contido interactivo, inclu\u00edndo animaci\u00f3ns e 3D.\nOs beneficios principais do PDF/E abranguen:\nO est\u00e1ndar non define un m\u00e9todo para a creaci\u00f3n ou conversi\u00f3n do papel ou documentos electr\u00f3nicos \u00f3 formato PDF/E.\nA ISO 24517 (PDF/E) foi creada para satisfacer as necesidades das organizaci\u00f3ns que necesitan crear, intercambiar e revisar de maneira fiable documentos de enxe\u00f1er\u00eda, por\u00e9n, a primeira parte do est\u00e1ndar non ten en conta o 3D, o v\u00eddeo ou outro contido din\u00e1mico, como tampouco se ocupa de integrar os datos de orixe."}
{"id": "355079", "revid": "23204", "url": "https://gl.wikipedia.org/wiki?curid=355079", "title": "Pablo Casado", "text": "Pablo Casado Blanco, nado en\u00a0Palencia\u00a0o\u00a01 de febreiro de 1981,\u00a0\u00e9 un pol\u00edtico espa\u00f1ol do Partido Popular que foi presidente do Partido Popular de 2018 a 2022.\nBiograf\u00eda.\nNaceu na cidade de Palencia o 1 de febreiro de 1981. Est\u00e1 casado dende xu\u00f1o de 2009, con Isabel Torres Orts, coa que ten unha filla e un fillo. Avogado e economista colexiado en Madrid, \u00e9 licenciado en Dereito pola Universidade Complutense de Madrid e licenciado en Administraci\u00f3n e Direcci\u00f3n de Empresas pola Universidade Rei Xo\u00e1n Carlos de Madrid. Pos\u00fae un m\u00e1ster en Dereito Administrativo pola mesma universidade. Completou a s\u00faa formaci\u00f3n acad\u00e9mica obtendo o Certificado de Estudos Lexislativos do \"Government Affairs Institute\" da Universidade de Georgetown (Washington DC), e co Programa Executivo DGP da Escola de Goberno John F. Kennedy (Universidade Harvard). Tam\u00e9n obtivo o Programa Superior de Xesti\u00f3n P\u00fablica do IESE (Universidade de Navarra), o Programa de Xesti\u00f3n Parlamentaria do IE Business School (IE Universidade), o Programa en Emprendimiento e Innovaci\u00f3n da Deusto Business School (Universidade de Deusto) e o Curso de Mercados Financeiros do IEB (Universidade Complutense de Madrid).\n\u00c9 \"non-resident fellow\" da School of Advanced International Studies (SAIS) da Universidade Johns Hopkins, e foi \"visiting professor\" do Global Leadership and Competitiveness Program da Universidade de Georgetown.\nActividade pol\u00edtica.\nNa XI lexislatura foi presidente da Comisi\u00f3n de Educaci\u00f3n e Deporte e vogal da Comisi\u00f3n de Constitucional do Congreso dos Deputados.\nNa X lexislatura foi voceiro da Comisi\u00f3n mixta Congreso-Senado para a Uni\u00f3n Europea, voceiro adxunto de Asuntos Exteriores e vogal da Comisi\u00f3n de Xustiza e da Comisi\u00f3n de Cooperaci\u00f3n Internacional para o Desenvolvemento.\nDe 2011 a 2015 foi membro da Comisi\u00f3n de seguridade, asuntos pol\u00edticos e dereitos humanos da ApUPM (Assembl\u00e9e Parlementaire de l'Union pour a M\u00e8diterran\u00e9e).\u00a0De 2013 a 2015, foi membro da COSAC (Conference of Parliamentary Committees for Union Affairs).\nEntre 2009 e 2012 foi director de gabinete do expresidente do Goberno Jos\u00e9 Mar\u00eda Aznar. De 2007 a 2009 foi deputado da Asemblea de Madrid, onde desempe\u00f1ou as funci\u00f3ns de voceiro de Xustiza e Administraci\u00f3ns P\u00fablicas e voceiro adxunto de Orzamentos e Facenda.\nNo Partido Popular, entre 2005 e 2013, foi presidente das Novas Xeraci\u00f3ns do Partido Popular de Madrid. En xaneiro de 2015, foi elixido voceiro do comit\u00e9 de campa\u00f1a para as elecci\u00f3ns municipais e auton\u00f3micas celebradas ese mesmo ano, sendo nomeado o 18 de xu\u00f1o de 2015, vicesecretario xeral de comunicaci\u00f3n polo presidente nacional, Mariano Rajoy.\nEn xu\u00f1o de 2018, despois da moci\u00f3n de censura na que deixou de ser presidente do Goberno, Mariano Rajoy presentou a s\u00faa dimisi\u00f3n como presidente do PP. Pablo Casado presentou a s\u00faa candidatura \u00e1 presidencia do partido no proceso de primarias. A s\u00faa lista foi a segunda m\u00e1is votada na primeira rolda da votaci\u00f3n da afiliciaci\u00f3n celebrada o 5 de xullo de 2018, por detr\u00e1s da lista da ex-vicepresidenta do goberno, Soraya S\u00e1enz de Santamar\u00eda. Na segunda volta, celebrada o 22 de xullo de 2018, Pablo Casado converteuse no novo presidente do PP, co 57,2% dos votos dos compromisarios, fronte ao 42,8% recibido por Soraya.\nInvestigaci\u00f3ns dos seus t\u00edtulos acad\u00e9micos.\nEn abril de 2018, e como ramificaci\u00f3n do caso Cifuentes, comezaron a aparecer sospeitas sobre a obtenci\u00f3n irregular e trato de favor nas s\u00faas titulaci\u00f3ns; primeiro sobre o m\u00e1ster en Dereito Auton\u00f3mico e Local pola Universidade Rei Xo\u00e1n Carlos de 2008 (id\u00e9ntico ao que deu p\u00e9 \u00e1 imputaci\u00f3n da expresidenta madrile\u00f1a Cristina Cifuentes), que Pablo Casado cursou e aprobou sen asistir nunca a clases presenciais nin efectuar ning\u00fan exame, segundo el mesmo admitiu publicamente e, posteriormente, xa en maio de 2018, polas presuntas irregularidades na obtenci\u00f3n \"expr\u00e9s\" da s\u00faa Licenciatura en Dereito do CES Cardenal Cisneros,\u200b como consecuencia de supostas presi\u00f3ns por parte da ent\u00f3n presidenta da Comunidade de Madrid, Esperanza Aguirre, sobre as autoridades daquel centro. Nese segundo caso, o centro emitiu un comunicado onde desment\u00edan tal informaci\u00f3n asegurando que non houbo trato preferente e que non puido aprobar sen presentarse aos exames. \nEste \u00faltimo desenvolvemento dos acontecementos levou ao reitorado da Universidade Complutense, \u00e1 cal o CES Cardenal Cisneros est\u00e1 adscrito a efectos acad\u00e9micos, a abrir unha investigaci\u00f3n sobre os procedementos levados a cabo polo CES para que a UCM outorgase o citado t\u00edtulo de Dereito. Casado era naquel ent\u00f3n deputado rexional na Asemblea de Madrid, e a fundaci\u00f3n titular do CES Cardenal Cisneros \u00e9 presidida ex officio pola conselleira de Educaci\u00f3n, naquel ent\u00f3n Luc\u00eda Figar. Do mesmo xeito, a xu\u00edza instrutora do caso Cifuentes abriu, en maio de 2018, unha peza separada para investigar as condici\u00f3ns de obtenci\u00f3n do m\u00e1ster de Pablo Casado correspondente ao curso acad\u00e9mico 2008-2009 da Universidade Rei Xo\u00e1n Carlos. A xu\u00edza pediu un informe \u00e1 ANECA, e pediu ao Congreso confirmar que Casado \u00e9 aforado, paso previo para trasladar a investigaci\u00f3n ao Tribunal Supremo.\nEn maio de 2018, a URJC abriu unha investigaci\u00f3n de \u00abinformaci\u00f3n reservada\u00bb sobre o t\u00edtulo de licenciado en Administraci\u00f3n e Direcci\u00f3n de Empresas de Casado co pretendido obxectivo de \u00abesclarecer a situaci\u00f3n dos estudos de Grao do estudante Pablo Casado Blanco\u00bb."}
{"id": "355082", "revid": "56817", "url": "https://gl.wikipedia.org/wiki?curid=355082", "title": "Ajiaco", "text": "Ajiaco \u00e9 o nome dado a unhas sopas t\u00edpicas da Hispanoam\u00e9rica intertropical. Consiste usualmente nunha sopa ou guiso a base de diversos ingredientes s\u00f3lidos como legumes ou tub\u00e9rculos picados en anacos, e anacos pequenos de diversas carnes.\nDependendo da zona ou o pa\u00eds poder\u00eda inclu\u00edr aj\u00ed ou aguacate.\nEtimolox\u00eda.\nO \"Dicionario indio do gran\" \"Tolima\" rexistra a acepci\u00f3n: Ajiaco, especie de sancocho con condimento de aj\u00ed. Sost\u00e9n que a s\u00faa etimolox\u00eda est\u00e1 baseada na palabra do ta\u00edno \"ax\u00ed\"."}
{"id": "355084", "revid": "23204", "url": "https://gl.wikipedia.org/wiki?curid=355084", "title": "Aguapanela", "text": "A aguapanela\u00a0\u00e9 unha bebida propia de Am\u00e9rica do Sur e partes de\u00a0Am\u00e9rica Central e o Caribe. A mesma \u00e9 unha infusi\u00f3n preparada a partir de panela a cal se produce co zume da\u00a0cana de azucre solidificado.\nA\u00ednda que existen diversas receitas en Am\u00e9rica do Sur, \u00e9 especialmente popular en Colombia e partes do Brasil onde se consome como un t\u00e9 e alternativa \u00f3 caf\u00e9. En Ecuador, Chile e o Per\u00fa ad\u00f3itaselle agregar un chorro de lim\u00f3n.\nPreparaci\u00f3n.\nA aguapanela prep\u00e1rase colocando anacos de panela en auga e revolvendo ata que se disolvan por completo. A bebida s\u00e9rvese quente ou fr\u00eda, e a mi\u00fado agr\u00e9gaselle lim\u00f3n ou lima. Se se consome quente, \u00e1s veces agr\u00e9gaselle un pouco de leite ou un anaco de queixo no canto de zume de froitas.\nEn Colombia, o caf\u00e9 \u00e1s veces \u00e9 preparado con aguapanela no canto de auga e azucre, o que lle outorga un gusto particular.\nUsos.\nHai quen soste\u00f1en que a aguapanela pos\u00fae efectos ben\u00e9ficos sobre a sa\u00fade, baseados na crenza que cont\u00e9n m\u00e1is vitamina C que o zume de laranxa.\u00a0A crenza popular \u00e9 que \u00e9 unha bebida que axuda no tratamento do arrefr\u00edo. A aguapanela evolucionou de ser unha bebida consumida pola clase traballadora a ser com\u00fan en cafetar\u00edas en Colombia.\nO canelazo \u00e9 unha versi\u00f3n alcoh\u00f3lica de aguapanela con canela \u00e1 que se agrega augardente. O vaso no cal se serve pos\u00fae o seu bordo azucarado."}
{"id": "355085", "revid": "15490", "url": "https://gl.wikipedia.org/wiki?curid=355085", "title": "Mandorla", "text": "A mandorla (ou vesica piscis) \u00e9 un s\u00edmbolo ou un halo de xeito oval no que est\u00e1n inseridos personaxes sagrados da relixi\u00f3n cristi\u00e1, sendo o m\u00e1is com\u00fan Cristo, mais tam\u00e9n a Virxe ou os santos. Empregouse, principalmente, na arte rom\u00e1nica e bizantina, sendo os exemplos m\u00e1is antigos da arte paleocristi\u00e1 do s\u00e9culo V.\nA palabra mandorla v\u00e9n do italiano \"mandorla\", que significa \"am\u00e9ndoa\". Nalgunhas linguas tam\u00e9n se co\u00f1ece co nome de \"am\u00e9ndoa m\u00edstica\". Igualmente, empr\u00e9gase tam\u00e9n a expresi\u00f3n latina \"vesica piscis\" (vexiga de peixe) e consiste nun s\u00edmbolo fixo con dous c\u00edrculos do mesmo radio que se intersectan de xeito que o centro de cada c\u00edrculo est\u00e1 na circunferencia do outro.\nHistoria.\nA mandorla, como forma simb\u00f3lica, prov\u00e9n dun elemento arquitect\u00f3nico romano que introduc\u00eda os personaxes representados dentro dun c\u00edrculo ou medall\u00f3n, denominado \"cl\u00edpeo\", que daba lugar \u00e1 chamada \"imago clipeata\". O medall\u00f3n, que amosa o retrato do defunto nun epitafio incorporouse rapidamente aos sartegos cristi\u00e1ns.\nO mesmo motivo \u00e9 atopado na iconograf\u00eda da arte bizantina ortodoxa, como na icona da Transfiguraci\u00f3n, na baixada ao limbo ou a icona de Cristo Pantocr\u00e1tor (mandorla tripla). Na icona da Natividade, a Virxe est\u00e1 representada tam\u00e9n nunha mandorla, que foi confundida co seu leito. Pola contra, na icona da Durmici\u00f3n da Virxe, xa non est\u00e1 nunha mandorla sen\u00f3n que \u00e9 a s\u00faa alma a que v\u00e9n recoller Cristo nunha mandorla. Tam\u00e9n aparece no Mosteiro do Monte Sina\u00ed (Exipto) onde aparece no \u00fanico mosaico encargado por Xustiniano f\u00f3ra de Roma, entre o 549 e o 564.\nEn Francia, unha das mandorlas m\u00e1is antiga aparece nun sartego merovinxio na cripta da Jouarre. Na cabeceira do sartego de san Agilbert, at\u00f3pase unha das catro formas cristalinas diferentes en torno a unha \"Maiestas Domini\" nunha mandorla. Os escultores do s\u00e9culo VII, fixaron a imaxe de Cristo como un rapaz novo, sen barba, cunha representaci\u00f3n pr\u00f3xima \u00e1s representaci\u00f3ns bizantinas.\nOutra representaci\u00f3n est\u00e1 situada na fachada da igrexa do mosteiro de Sant Gen\u00eds de Fontanes, na que aparece sobre o lintel (en m\u00e1rmore branco de C\u00e9ret). Esta escultura rom\u00e1nica \u00e9 co\u00f1ecida como a m\u00e1is antiga de pedra (data de 1019-1020), e representa a Cristo bendicindo inserido nunha mandorla perlada, sostida por dous arcanxos e enmarcado por dous grupos de tres personaxes b\u00edblicos.\nNas igrexas rom\u00e1nicas francesas, \u00e9 moi com\u00fan a presenza de Cristo inserido en mandorlas, como en Santa Fe de Conques, en San Tr\u00f3fimo de Arles ou na bas\u00edlica de Sant Sernin de Tolosa. \nEn Espa\u00f1a, aparece en motivos escult\u00f3ricos como na igrexa de Santa Mar\u00eda de Cobizar (Lleida), a igrexa de Santiago de Carri\u00f3n de los Condes (Palencia) ou na igrexa de San Esteban de Moradillo de Sedano (Burgos). Na igrexa de Santo Domingo de Soria, como unha rareza, aparece a Sant\u00edsima Trindade en mandorla, rodeada por anxos, cos s\u00edmbolos dos evanxelistas e as figuras sedentes da Virxe e san Xo\u00e1n Bautista.\nHai tam\u00e9n mandorlas en manuscritos iluminados e tam\u00e9n na pintura medieval a\u00ednda que, neste caso, preferentemente situado no eixo da \u00e1bsida, como na igrexa de San Clemente de Ta\u00fcll (Lleida), a igrexa dos santos Juli\u00e1n e Basilisa en Bag\u00fc\u00e9s (Huesca) ou nos cofres da bas\u00edlica de San Isidoro de Le\u00f3n. Aparece, igualmente, na ourivar\u00eda, como \u00e9 o caso do retablo do santuario de San Miguel de Aralar ou a urna de Santo Domingo de Silos (Burgos).\nForma e s\u00edmbolo.\nA forma ten a s\u00faa orixe no s\u00edmbolo da vesica piscis, que xa era co\u00f1ecido polas civilizaci\u00f3ns antigas de \u00c1frica, Mesopotamia e Asia e foi relacionada co pitag\u00f3rico, o esoterismo e a chamada xeometr\u00eda sagrada.\nPola forma, tam\u00e9n se asociou \u00e1 figura do peixe, simbolo que serviu para identificar aos primeiros cristi\u00e1ns, polo que a s\u00faa representaci\u00f3n ser\u00e1 moi frecuente na simbolox\u00eda cristi\u00e1 a partir di s\u00e9culo VI.\nDe acordo co simbolismo de santa Hildegarda de Bingen, a mandorla ref\u00edrese ao cosmos. O uso do c\u00edrculo para inscribir un personaxe, ademais da s\u00faa localizaci\u00f3n na parte superior dun elemento arquitect\u00f3nico, evoca a esfera celeste. A mandorla leva a outra dimensi\u00f3n: \u00e9 unha figura xeom\u00e9trica dese\u00f1ada con dous c\u00edrculos que se cortan. Estes c\u00edrculos simbolizan o mundo superior e o inferior, o celestial e o terreal, respectivamente. Na s\u00faa intersecci\u00f3n at\u00f3pase unha persoa, pola que se debe pasar para percorrer o cami\u00f1o entre os dous c\u00edrculos. A introduci\u00f3n de Cristo nunha mandorla no t\u00edmpano da porta da igrexa revela o simbolismo do movemento dende f\u00f3ra da igrexa cara a dentro da igrexa e, polo tanto, anuncia o paso dos vivos do mundo terrestre ao celestial. A mandorla \u00e9 usada, polo tanto, para expresar unha pasaxe ou unha porta.\nNa arquitectura g\u00f3tica, ademais dos beneficios de dese\u00f1o de arquitectura da b\u00f3veda de nervios que permite a entrada de luz na construci\u00f3n, aparece tam\u00e9n o arco apuntado que ten a aparencia de mandorla aberta para a plena luz.\nEste s\u00edmbolo \u00e9 tam\u00e9n utilizado f\u00f3ra do cristianismo. En varias relixi\u00f3ns a am\u00e9ndoa \u00e9 asociada co nacemento dunha virxe. Por exemplo, a ninfa virxe Nana concibiu a Atis ao p\u00f3r unha am\u00e9ndoa nos seus seos. Na relixi\u00f3n hind\u00fa, hai representaci\u00f3ns semellantes como as do mandala (en s\u00e1nscrito, c\u00edrculo, \u00f3valo ou disco) que enmarca un espazo sagrado.\nNa arte cristi\u00e1, algunhas aur\u00e9olas te\u00f1en a forma dunha \"vesica piscis\" horizontal, hai alg\u00fans selos de organizaci\u00f3ns eclesi\u00e1sticas que empregan unha \"vesica piscis\" horizontal (en vez da m\u00e1is habitual forma circular)."}
{"id": "355086", "revid": "1131", "url": "https://gl.wikipedia.org/wiki?curid=355086", "title": "Panela (alimento)", "text": "A panela, tam\u00e9n co\u00f1ecida como piloncillo, raspadura, rapadura, atado dulce, panetela, tapa de dulce, chancaca (do n\u00e1huatl chiancaca, \u2018azucre integral\u2019 ou do quechua \"chamgay\", \u2018triturar\u2019), agua dulce, empanizao, papel\u00f3n, ou panocha en diferentes latitudes do idioma espa\u00f1ol, \u00e9 un alimento cuxo \u00fanico ingrediente \u00e9 o zume da cana de azucre que \u00e9 secado antes de pasar polo proceso de purificaci\u00f3n que o converte en azucre moreno (ou mascabado). Para producir a panela, o zume de cana de azucre \u00e9 cocido a altas temperaturas at\u00e9 formar unha melaza bastante densa, logo p\u00e1sase a uns moldes en forma de prisma onde se deixa secar ata que se solidifica ou \"calla\"."}
{"id": "355088", "revid": "23204", "url": "https://gl.wikipedia.org/wiki?curid=355088", "title": "Piloncillo", "text": ""}
{"id": "355089", "revid": "1576", "url": "https://gl.wikipedia.org/wiki?curid=355089", "title": "MineCon", "text": ""}
{"id": "355091", "revid": "23204", "url": "https://gl.wikipedia.org/wiki?curid=355091", "title": "Raspadura", "text": ""}
{"id": "355092", "revid": "23204", "url": "https://gl.wikipedia.org/wiki?curid=355092", "title": "Rapadura", "text": ""}
{"id": "355093", "revid": "23204", "url": "https://gl.wikipedia.org/wiki?curid=355093", "title": "Atado dulce", "text": ""}
{"id": "355094", "revid": "23204", "url": "https://gl.wikipedia.org/wiki?curid=355094", "title": "Panetela", "text": ""}
{"id": "355095", "revid": "23204", "url": "https://gl.wikipedia.org/wiki?curid=355095", "title": "Tapa de dulce", "text": ""}
{"id": "355096", "revid": "23204", "url": "https://gl.wikipedia.org/wiki?curid=355096", "title": "Chancaca", "text": ""}
{"id": "355097", "revid": "23204", "url": "https://gl.wikipedia.org/wiki?curid=355097", "title": "Agua dulce", "text": ""}
{"id": "355098", "revid": "23204", "url": "https://gl.wikipedia.org/wiki?curid=355098", "title": "Empanizao", "text": ""}
{"id": "355099", "revid": "23204", "url": "https://gl.wikipedia.org/wiki?curid=355099", "title": "Papel\u00f3n", "text": ""}
{"id": "355100", "revid": "23204", "url": "https://gl.wikipedia.org/wiki?curid=355100", "title": "Panocha", "text": ""}
{"id": "355104", "revid": "1410", "url": "https://gl.wikipedia.org/wiki?curid=355104", "title": "Vesica piscis", "text": "A vesica piscis (vexiga de peixe) \u00e9 un s\u00edmbolo que consiste en dous c\u00edrculos do mesmo radio que se cortan, de xeito que o centro de cada c\u00edrculo est\u00e1 na circunferencia do outro. A forma creada denom\u00ednase mandorla (que significa \"am\u00e9ndoa\" en italiano). Era un s\u00edmbolo co\u00f1ecido nas antigas civilizaci\u00f3ns de Mesopotamia, \u00c1frica e Asia.\nDescrici\u00f3n matem\u00e1tica.\nEsta figura aparece na primeira proposici\u00f3n dos \"Elementos\" de Euclides, onde establece o primeiro paso na construci\u00f3n dun tri\u00e1ngulo equil\u00e1tero usando un comp\u00e1s e unha regra. O tri\u00e1ngulo ten como v\u00e9rtices os dous centros de disco e unha das esquinas afiadas da figura.\nA relaci\u00f3n matem\u00e1tica da s\u00faa anchura (medida polos puntos extremos do \"corpo\", exclu\u00edndo a \"cola\") coa s\u00faa altura \u00e9 a ra\u00edz cadrada de 3, ou 1,7320508076... (porque de trazar a li\u00f1a recta que une os centros dos dous c\u00edrculos, con dous puntos onde os c\u00edrculos se cortan, obtemos dous tri\u00e1ngulos equil\u00e1teros unidos por un lado).\nUsos.\nA figura da \"vesica piscis\" con dous c\u00edrculos empr\u00e9gase nos diagramas de Venn,\u00a0e se son tres, d\u00e1 lugar ao s\u00edmbolo da triquetra e ao tri\u00e1ngulo de Reuleaux. Na arte cristi\u00e1, aparece nalgunha aur\u00e9olas orientadas de xeito vertical coa denominaci\u00f3n de mandorla, e tam\u00e9n se emprega nos selos dalgunhas organizaci\u00f3ns eclesi\u00e1sticas.\nA \"vesica piscis\" ten uso como s\u00edmbolo dentro da masonar\u00eda, sobre todo nas formas dos colares que levan os oficiantes dos seus rituais, e igualmente nos selos das loxas mas\u00f3nicas. Tam\u00e9n se emprega como sistema de proporcionalidade na arquitectura g\u00f3tica.\u00a0Aparece ilustrado por Cesare Cesariano, o primeiro tradutor ao italiano da obra \"\"De arquitectura\" de Vitruvio (1521), na que \u00e9 denominada como \"a regra dos arquitectos alem\u00e1ns\".\nSignificado m\u00edstico e relixioso.\nEn diversos per\u00edodos da historia foi obxecto de especulaci\u00f3n m\u00edstica. Probablemente, os primeiros foron os pitag\u00f3ricos, que a consideraban unha figura sagrada.\nO cociente 265/153 \u00e9 unha aproximaci\u00f3n \u00e1 ra\u00edz cadrada de 3, e ten a propiedade de que non se obt\u00e9n ningunha mellor aproximaci\u00f3n con n\u00fameros menores. O n\u00famero 153 aparece no Evanxeo de Xo\u00e1n (21:11) como o n\u00famero de peixes que Cristo fixo que capturasen no milagro da \"captura de peixe\"\", que alg\u00fans consideran como unha referencia cifrada das crenzas dos pitag\u00f3ricos.\nV\u00e9xase tam\u00e9n.\nLigaz\u00f3ns externas"}
{"id": "355105", "revid": "1576", "url": "https://gl.wikipedia.org/wiki?curid=355105", "title": "Rad Warrior", "text": ""}
{"id": "355106", "revid": "27155", "url": "https://gl.wikipedia.org/wiki?curid=355106", "title": "Geochelone nigra", "text": ""}
{"id": "355108", "revid": "27155", "url": "https://gl.wikipedia.org/wiki?curid=355108", "title": "Chelonoidis elephantopus", "text": ""}
{"id": "355110", "revid": "27155", "url": "https://gl.wikipedia.org/wiki?curid=355110", "title": "Geochelone elephantopus", "text": ""}
{"id": "355126", "revid": "89787", "url": "https://gl.wikipedia.org/wiki?curid=355126", "title": "Pandebono", "text": "O pandebono ou pan de bono \u00e9 un pan\u00a0caracter\u00edstico da rexi\u00f3n de Valle del Cauca e que tam\u00e9n se prepara en todo Colombia. \u00c9 elaborado con fari\u00f1a de millo, amid\u00f3n de mandioca fermentado, queixo e ovo, que se amasa. F\u00f3rmase en pequenas porci\u00f3ns usualmente achatadas e posteriormente forn\u00e9anse. Empr\u00e9gase para acompa\u00f1ar os almorzos e as merendas nas tardes.\nPreparaci\u00f3n.\nPara obter o amid\u00f3n de mandioca agre, ingrediente chave que lle d\u00e1 o sabor caracter\u00edstico \u00f3 amasillo, r\u00e9lase primeiro a mandioca, l\u00e1vase o relado para obter unha especie de leite, da cal se sedimenta o amid\u00f3n e posteriormente d\u00e9ixase fermentar por uns d\u00edas. Este proceso p\u00f3dese observar en f\u00e1bricas rurais especializadas en Santander de Quilichao, poboaci\u00f3n no departamento do Cauca \u00f3 sur de Cali."}
{"id": "355127", "revid": "98629", "url": "https://gl.wikipedia.org/wiki?curid=355127", "title": "Randy Noll", "text": "Randy Noll, nado o 5 de decembro de 1949 en Villa Hills, Kentucky, \u00e9 un ex xogador profesional de baloncesto estadounidense.\nTraxectoria.\nNado en Villa Hills, Kentucky, Randy Noll estudou no instituto Covington Catholic, pasando posteriormente \u00e1 univerisdade de Kentucky. Ao ano seguinte mudar\u00eda para xogar os seus dous \u00faltimos anos universitarios no equipo da universidade de Marshall. Posteriormente pres\u00e9ntase ao Draft da NBA, onde \u00e9 elixido na sexta rolda (posto golbal 88) polos Atlanta Hawks. Con todo, segue a xogar un ano m\u00e1is en Marshall antes de volver ao draft, onde esta vez \u00e9 elixido polos Buffalo Braves (hoxe Los Angeles Clippers) na quinta rolda (posto 72 global). Ao ano seguinte decide xogar en Europa, asinando polo Club Baloncesto Breog\u00e1n de Lugo, recentemente descendido da Primeira Divisi\u00f3n. Co equipo lucense consegue unha media de m\u00e1is de 28 puntos por partido, destacando as s\u00faas actuaci\u00f3ns ante o Vallehermoso (51 puntos), Nataci\u00f3n Pacense (45 puntos), San Viator (40 puntos) e Rayo Vallecano (42 puntos). Finalmente axuda ao seu equipo a regresar \u00e1 Primeira Divisi\u00f3n con 25 puntos obtido na final ante o La Casera Lugo. Randy Noll pos\u00fae a maior marca de puntos conseguida por un xogador do Breog\u00e1n nun s\u00f3 encontro con 51 puntos. Este r\u00e9cord conseguiuno na derrota por 102 a 101 do seu equipo ante o Vallehermoso o 17 de novembro de 1974."}
{"id": "355129", "revid": "6939", "url": "https://gl.wikipedia.org/wiki?curid=355129", "title": "Fr\u00e4ulein Else", "text": ""}
{"id": "355131", "revid": "89787", "url": "https://gl.wikipedia.org/wiki?curid=355131", "title": "Musa I de Mal\u00ed", "text": "Musa I de Mal\u00ed, nado c. 1280 e finado en 1337, foi o d\u00e9cimo \"Mansa\", que se traduce como \"sult\u00e1n\" (rei) ou \"emperador\", do rico Imperio de Mal\u00ed de \u00c1frica occidental. No momento que Musa ascendeu \u00f3 trono, o Imperio de Mal\u00ed consist\u00eda no territorio antigamente composto polo Imperio de Ghana, nos actuais sur de Mauritania e en Melle (Mal\u00ed) e as \u00e1reas lim\u00edtrofes. Musa tivo moitos t\u00edtulos, inclu\u00edndo \"Emir de Melle\", \"Se\u00f1or das minas de Wangara\", \"Conquistador de Ghanata\", e polos menos outra ducia. Crese que Mansa Musa conquistou 24 cidades, cadans\u00faa cos distritos dos arredores que conti\u00f1an vilas e estados, durante o seu reinado. Foi o gobernante m\u00e1is rico do seu tempo e a persoa m\u00e1is rica de t\u00f3dolos tempos se se axusta o seu patrimonio pola inflaci\u00f3n."}
{"id": "355132", "revid": "23204", "url": "https://gl.wikipedia.org/wiki?curid=355132", "title": "Mansa Musa I", "text": ""}
{"id": "355135", "revid": "1131", "url": "https://gl.wikipedia.org/wiki?curid=355135", "title": "Biblioteca Virtual Miguel de Cervantes", "text": "A Biblioteca Virtual Miguel de Cervantes \u00e9 unha biblioteca espa\u00f1ola que re\u00fane obras hisp\u00e1nicas en internet. Ten como obxectivo principal a difusi\u00f3n da cultura hisp\u00e1nica.\nFoi creada en 1999 por iniciativa da Universidade de Alacant\u00a0e co patrocinio do Banco Santander e a Fundaci\u00f3n Marcelino Bot\u00edn.\u00a0Est\u00e1 xestionada por unha fundaci\u00f3n que preside Mario Vargas Llosa. A idea orixinal do proxecto concibiuna Andr\u00e9s Pedre\u00f1o Mu\u00f1oz, reitor da Universidade de Alacant nese momento, inspirada no concepto de biblioteca dixital dalgunhas universidades estadounidenses. El foi quen presentou a Emilio Bot\u00edn, Presidente do Banco Santander un proxecto pioneiro en dixitalizaci\u00f3n de obras de referencia hispanas, algo que dende primeiro momento entusiasmou \u00f3 m\u00e1ximo responsable do Santander e deulle o seu apoio.\nUn consello cient\u00edfico, dirixido por Dar\u00edo Villanueva, avala o rigor da biblioteca."}
{"id": "355140", "revid": "85894", "url": "https://gl.wikipedia.org/wiki?curid=355140", "title": "Johan Hegg", "text": "Johan Hans Hegg, nado en Estocolmo o 29 de abril de 1973, \u00e9 un actor e m\u00fasico sueco, \u00e9 o actual vocalista da banda sueca Amon Amarth.\nTraxectoria.\nInteresouse polos viquingos \u00f3s nove anos e \u00e9 el quen escribe as letras da banda onde se cantan ideas moi arraigadas a estes, a\u00ednda que Johan sempre dixo que \u00e9 ateo. Considera como maior influencia os vocalistas Ronnie James Deu, Bruce Dickinson, Ozzy Osbourne, Lemmy Kilmister, Thomas Such, James Hetfield, Chuck Billy, Quorthon, Jeff Becerra, John Tardy, Chuck Schuldiner e Chris Barnes."}
{"id": "355142", "revid": "89787", "url": "https://gl.wikipedia.org/wiki?curid=355142", "title": "Mandibulados", "text": "O dos mandibulados (\"Mandibulata\") \u00e9 un clado de artr\u00f3podos que comprende os actuais subfilos dos miri\u00e1podos (milp\u00e9s, cemp\u00e9s e similares), os crust\u00e1ceos e os hex\u00e1podos (insectos e outros), englobados estes dous \u00faltimos no clado dos pancrust\u00e1ceos.\nO concepto de \"Mandibulata\" \u00e9 antigo (Snogdrass, 1938), e actualmente consid\u00e9rase que os artr\u00f3podos con mand\u00edbulas (crust\u00e1ceos, miri\u00e1podos e hex\u00e1podos) forman un grupo monofil\u00e9tico, e que o seu clado irm\u00e1n \u00e9 o dos aracnomorfos, que comprende o resto dos artr\u00f3podos, os quelicerados e os extintos trilobites, carentes de mand\u00edbulas. (Ver filoxenia dos artr\u00f3podos).\nOs mandibulados constit\u00faen o grupo de artr\u00f3podos m\u00e1is grande e m\u00e1is variado.\nEtimolox\u00eda.\nO termo do lat\u00edn cient\u00edfico \"Mandibulata\" ref\u00edrese \u00e1s mand\u00edbulas que caracterizan a estes membros dos artr\u00f3podos.\nFiloxenia.\nNumerosos estudos modernos, tanto morfol\u00f3xicos como moleculares, corroboran o monofiletismo dos mandibulados (entre outros, Giribet &amp; Ribera, 1998, ou\nWheeler, 1998).\nEn canto \u00e1s relaci\u00f3ns internas dos mandibulados, o clado dos \"Atelocerata\" (= \"Tracheata\") est\u00e1 apoiado principalmente por datos morfol\u00f3xicos, pero non por an\u00e1lises de datos moleculares, que se inclinan m\u00e1is polo clado dos \"Pancrustacea\".\nEstudos de filoxenia molecular suxiren que os artr\u00f3pdos actuais est\u00e1n relacionados como se mostra no cladograma exposto a continuaci\u00f3n. Os crust\u00e1os non forman un grupo monofil\u00e9tico como os insectos e outros hex\u00e1podos.\nPor\u00e9n, no faltan hip\u00f3teses alternativas aos mandibulados, como os conceptos de \"Uniramia\" e \"Schizoramia\", ou a posibilidade de que os miri\u00e1podos formen un grupo monofil\u00e9tico cos quelicerados."}
{"id": "355144", "revid": "5863", "url": "https://gl.wikipedia.org/wiki?curid=355144", "title": "Carta Xeom\u00e9trica de Galicia", "text": ""}
{"id": "355146", "revid": "12452", "url": "https://gl.wikipedia.org/wiki?curid=355146", "title": "Carta geom\u00e9trica de Galicia dividida en sus provincias", "text": ""}
{"id": "355147", "revid": "22795", "url": "https://gl.wikipedia.org/wiki?curid=355147", "title": "Trilobites", "text": ""}
{"id": "355150", "revid": "98629", "url": "https://gl.wikipedia.org/wiki?curid=355150", "title": "Atlas Catal\u00e1n", "text": "O Atlas Catal\u00e1n (en ) \u00e9 o mapa cartogr\u00e1fico catal\u00e1n m\u00e1is importante da Idade Media, atribu\u00eddo \u00f3 xudeu mallorquino Cresques Abraham. Non est\u00e1 asinado nin datado, mais s\u00e1bese que a data aproximada de produci\u00f3n \u00e9 1375 polo rexistro que figura no calendario que o acompa\u00f1a.\n\u00c9 o primeiro atlas co\u00f1ecido que incorpora unha rosa dos ventos, e \u00e9 unha das xoias da colecci\u00f3n da Biblioteca Nacional de Francia (Par\u00eds).\nAutores.\nNon se pode asegurar con certeza que Cresques sexa o autor do \"Atlas Catal\u00e1n\", pero est\u00e1 documentado que no mesmo per\u00edodo elaborou varios mapas do mesmo tipo, e que os reis da Coroa de Arag\u00f3n os ofrec\u00edan como un agasallo. S\u00e1bese que, en novembro de 1381, o infante Xo\u00e1n, duque de Xirona e fillo m\u00e1is vello de Pedro, o Cerimonioso, quer\u00eda facer un regalo para o novo rei de Francia, o novo rei Carlos VI, e decidiu enviarlle un mapa do mundo seu depositado no arquivo de Barcelona. Fixo buscar o autor do mapa, Cresques o Xudeu (\"Cresques lo juheu que el dixo mapa do mundo ten feito\") e o seu fillo Jafud\u00e0, porque lle dese m\u00e1is informaci\u00f3n \u00f3 rei de Francia. Os Cresques recibiron 150 flor\u00edns de ouro de Arag\u00f3n e 60 libras mallorquinas.\nO \"Atlas\".\nTr\u00e1tase dun mapa do mundo como era ent\u00f3n, sempre desde unha perspectiva centrada no Mediterr\u00e1neo, que permite unha visi\u00f3n sin\u00f3ptica a finais do s\u00e9culo XIV. As caracter\u00edsticas aproximados para o atlas son: 6 de follas dobre de pergami\u00f1o vitela, cada un pegado sobre unha t\u00e1boa de madeira pregable (ou d\u00faas t\u00e1boas articuladas), ag\u00e1s para a primeiro metade da primeira folla e a \u00faltima metade da \u00faltima folla, que est\u00e1n pegados nas cubertas, de madeira con coiro, a impresi\u00f3n do atlas. Cada folla ten unhas dimensi\u00f3ns de 65 x 50\u00a0cm, o que d\u00e1 unha envergadura total de 65 x 300\u00a0cm.\nA primeiro folla - cosmograf\u00eda.\nA obra comeza cun resumo dos 30 d\u00edas dun mes lunar e dous diagramas circulares. O primeiro incorpora unha rosa dos ventos para calcular a marea alta durante a l\u00faa chea. O outro, crese que ti\u00f1a un indicador m\u00f3bil, o que permit\u00eda o c\u00e1lculo das festas m\u00f3biles do ano: Entroido, Pascua e Pentecost\u00e9s.\nDespois, hai unha anatom\u00eda de medicina astrolox\u00eda, cunha t\u00e1boa para atopar a L\u00faa no zod\u00edaco. Nesta segunda t\u00e1boa, hai un longo texto sobre a Terra, a s\u00faa orixe, dimensi\u00f3ns e a interpretaci\u00f3n dalg\u00fans fen\u00f3menos naturais.\n\u00c1 Terra, de forma esf\u00e9rica, atrib\u00faeselle unha circunferencia m\u00e1xima 180.000 estadios. Calculando a taxa de 200 m por estadio, obtense un resultado de preto de 36.000\u00a0km, 4.000 por baixo do n\u00famero real (preto de 40.000\u00a0km) que, por\u00e9n, foi de uso para os descubrimentos dos s\u00e9culos seguintes.\nA segunda folla - calendario.\nNesta p\u00e1xina p\u00f3dense atopar os dous principais calendarios, un solar e outro lunar, rodeado polas catro estaci\u00f3ns do ano.\nA car\u00f3n dos calendarios, hai datos astron\u00f3micos sobre a base do modelo xeoc\u00e9ntrico de Claudio Ptolemeo, que non deixan de ser unha escolma da cosm\u00f3graf\u00eda cient\u00edfica da \u00e9poca. A humanidade na Terra est\u00e1 rodeada polos tres outros elementos b\u00e1sicos, o ar, a auga e o lume. En sucesivos aneis azuis p\u00f3dense atopar a L\u00faa, Mercurio, Venus, o Sol, Marte, X\u00fapiter e Saturno, e o firmamento, con 18 estrelas. O c\u00edrculo de abaixo cont\u00e9n alegor\u00edas cl\u00e1sicas destas estrelas: o Sol \u00e9 o rei, Venus \u00e9 unha se\u00f1ora, e Marte, un guerreiro.\nP\u00f3dense atopar os nomes e os s\u00edmbolos das 12 divisi\u00f3ns do zod\u00edaco. A continuaci\u00f3n, as fases da l\u00faa, coa l\u00faa nova no norte, a l\u00faa chea no sur, a l\u00faa est\u00e1 minguante cara \u00f3 leste e a l\u00faa crecente cara \u00f3 oeste. Esta composici\u00f3n \u00e9 un recordatorio da importancia da primeira l\u00faa nova de primavera, e da s\u00faa relaci\u00f3n co primeiro mes sagrado dos xudeus.\nA precisi\u00f3n e o coidado utilizados, co obxectivo de marcar as estaci\u00f3ns do ano, son evidentes neste exemplo: a primavera, no \u00e1ngulo NE, queda confinada entre Aries e C\u00e1ncer, e os correspondentes sinais lunares de Alnatha e Alvatra, e incl\u00fae tres divisi\u00f3ns XXX, que corresponden a Aries, Touro e Xemelgos, nun cuadrante de 90\u00b0.\nA terceira e cuarta follas - Fisterra e o Mediterr\u00e1neo.\nEstas follas incl\u00faen todo o mundo co\u00f1ecido no s\u00e9culo XIV, dende os 10\u00ba \u00f3s 60\u00ba de latitude norte.\nNo \"mar Oceano\" est\u00e1n todas as illas co\u00f1ecidas e os puntos de referencia, por un desexo expl\u00edcito do pr\u00edncipe Xo\u00e1n. As\u00ed, na illa de Tenerife, p\u00f3dese ver unha punto branco, que representa o Teide.\nA representaci\u00f3n da li\u00f1a de costa do Mediterr\u00e1neo \u00e9 moi precisa, un feito que reflicte o moi bo co\u00f1ecemento cient\u00edfico da coroa de Arag\u00f3n naquel per\u00edodo. As colonias mar\u00edtimas e as relaci\u00f3ns de vasalaxe nas tres pen\u00ednsulas, as\u00ed como o dominio das illas, dende as Baleares at\u00e9 Chipre, fan dalg\u00fan xeito menos esaxerada a frase que dixo que \"mesmo os peixes levaban as catro barras\".\nUnha das caracter\u00edsticas da escola cartogr\u00e1fica de Mallorca \u00e9 a presenza de moitas bandeiras e lendas cos datos f\u00edsicos, econ\u00f3micos e demogr\u00e1ficos de grande interese. \u00c1s veces, tam\u00e9n se atopan as tradici\u00f3ns literaria, como \u00e9 o caso das belas Illas Afortunadas (Canarias) e as f\u00e1bulas sobre o seu ouro.\nA rosa dos ventos deste mapa \u00e9 a primeira vez que aparece nunha representaci\u00f3n cartogr\u00e1fica. Cont\u00e9n 32 direcci\u00f3ns e o nome dos oito grandes ventos, un feito que denota o dominio por parte de Cresques de instrumentos n\u00e1uticos. Este modelo de 32 direcci\u00f3ns e 8 ventos mant\u00edvose o prototipo mantense ata os nosos d\u00edas: o norte \u00e9 o norte magn\u00e9tico, cun 10 de desviamento cara \u00f3 leste.\nA continuidade no dese\u00f1o do curso N-S e L-O perm\u00edtenos observar unha rede de cursos mesturados coas coordenadas rectangulares. Por\u00e9n, a distancia entre os paralelos \u00e9 reducida a medida que m\u00e1is nos acheguemos para o norte e o ecuador, o que nos lembra unha proxecci\u00f3n de Lambert. M\u00e1is tarde, a xenialidade da proxecci\u00f3n de Mercator, foi precisamente aumentar as distancias entre os paralelos cara \u00f3s polos.\nO primeiro rumbo de N-S atravesa a illa de El Hierro, avanzando a recuperaci\u00f3n da tradici\u00f3n de Claudio Ptolemeo. Debe lembrarse que, no ano 1634, os matem\u00e1ticos m\u00e1is eminentes de Europa, reun\u00edronse en Par\u00eds, adoptado como un meridiano orixinal precisamente o da illa de El Hierro.\nFinalmente, na rosa dos ventos, o norte e leste est\u00e1n indicados con s\u00edmbolos. Atopamos, p. e., unha representaci\u00f3n da estrela polar no norte, e nunha singularidade - usada en lugar da cl\u00e1sica cruz latina do leste doutros mapas- atopamos unha estilizaci\u00f3n dunha cruz que nos lembra o candelabro sagrado dos xudeus, o menorah. Mirando para este s\u00edmbolo noutros mapas deste per\u00edodo foi posbile identificar outros traballos an\u00f3nimos dos Cresques.\nOs nomes xeogr\u00e1ficos est\u00e1n escritos perpendicularmente en relaci\u00f3n \u00e1 costa. Os nomes do hemisferio sur est\u00e1n escritos nunha direcci\u00f3n e os do norte noutra. As cidades cristi\u00e1s est\u00e1n marcados por unha cruz a diferenza das musulm\u00e1s. A \u00fanica excepci\u00f3n \u00e9 Granada, que cont\u00e9n a cruz, pero presenta unha bandeira con inscrici\u00f3ns en \u00e1rabe, nunha posible alusi\u00f3n \u00e1 vasalaxe da dinast\u00eda Nasrid \u00e1 Coroa de Castela.\nA cor dos accidentes orogr\u00e1ficos \u00e9 o ocre, e no caso de atopar vexetaci\u00f3n, \u00e9 verde. As\u00ed, os fiordes de Noruega e as monta\u00f1as do Atlas son ocre, mentres que os Pireneos son verdes.\nAs concas hidrogr\u00e1ficas e os r\u00edos est\u00e1n representados en cor verde. O r\u00edo Nilo, segundo a tradici\u00f3n, nace nun lago do oeste, feito baseado sen d\u00fabida nunha confusi\u00f3n co r\u00edo N\u00edxer.\nA quinta folla - mapa de Delhi.\nContinuando en direcci\u00f3n \u00f3 oeste, o terceiro mapa comeza co curso baixo do r\u00edo Volga e as s\u00faas caracter\u00edsticas, con boca do mar Caspio. O C\u00e1ucaso, o r\u00edo \u00c9ufrates , e a pen\u00ednsula Ar\u00e1biga completan, de norte a sur, a xeograf\u00eda de identificaci\u00f3n inmediata deste mapa. O r\u00edo Amudari fl\u00fae cara o mar de Aral, subindo nas monta\u00f1as do Pamir. Cara \u00f3 sur, Delhi atrae a atenci\u00f3n, co sult\u00e1n que gobernou a India dende 1206 a 1320. A maior\u00eda dos nomes desta rexi\u00f3n ve\u00f1en da viaxe de Marco Polo.\nNa cordilleira do norte, p\u00f3dese ver a caravana (ruta da Seda) do cami\u00f1o de Catai, e corresponde \u00e1s monta\u00f1as asi\u00e1ticas do Tian Shan. Toda a li\u00f1a costeiras est\u00e1n feitas con li\u00f1a continua e con menos detalle, un feito que denota un co\u00f1ecemento m\u00e1is continental que mart\u00edtimo do sector.\nEntre as cidades m\u00e1is importantes por explicaci\u00f3ns e importancia est\u00e1 A Meca. Outras cidades significativas son Bagdad, Samarcanda e Astrak\u00e1n, que son as respectivas rutas sur, central e do norte cara Pequ\u00edn. No l\u00edmite deste mapa, no l\u00edmite SO da India est\u00e1 representado Colombo, na illa de Ceil\u00e1n. Dende que no 1173 Benxam\u00edn de Tudela viaxara cara estas terras para aprender sobre as comunidades xudaicas, \u00e9 altamente probable que os Cresques tiveran acceso \u00f3s datos desta viaxe, as\u00ed como os escritos do misioneiro Jordanus de 1340.\nAs illas identificable no golfo P\u00e9rsico e o golfo de Ad\u00e9n son as illas de Hormoz e Socotora.\nA sexta folla - mapa de Catai.\nA falta de informaci\u00f3n xeogr\u00e1fica \u00e9 compensada por unha rica ornamentaci\u00f3n que enche ben a sensaci\u00f3n de baleiro, e alimenta \u00f3 mesmo tempo, a curiosidade humana da Idade Media, para a fabuloso e enorme terra de Catai.\nA orograf\u00eda e hidrograf\u00eda non son as t\u00edpicas doutros mapas. Agora contrib\u00faen a estruturar os espazos. As cidades son a informaci\u00f3n cartogr\u00e1fica m\u00e1is relevante, sendo a m\u00e1is salientable Chanbalech, a cidade do gran Khan, o actual Pequ\u00edn. Tam\u00e9n aparecen os portos m\u00e1is importantes da costa.\nO r\u00edo Indo marca o l\u00edmite de Catai, e tal como recolle a tradici\u00f3n, nace nun val de monta\u00f1as de gran magnitude, que poder\u00eda ser o Himalaia.\nNo oc\u00e9ano \u00cdndico hai d\u00faas grandes illas, Iana, unha posible alusi\u00f3n a Xava, e Trapobana (que se refire probablemente a Ceil\u00e1n).\nC\u00f3mpre mencionar a riqueza do resto das illas, as\u00ed como o seu n\u00famero, 7.548. Marco Polo ti\u00f1a observado 7.459. O 14 de novembro de 1492, Col\u00f3n dixo:: \"estas illas son aqueles sen n\u00famero, que no mapa do mundo son os conf\u00edns do leste\" e cando el atopou a illa de Cuba , dixo: \"creo que \u00e9 tan grande, que penso que poder\u00eda ser a terra seca da provincia de Catai\"."}
{"id": "355151", "revid": "5863", "url": "https://gl.wikipedia.org/wiki?curid=355151", "title": "Carta Geom\u00e9trica de Galicia", "text": ""}
{"id": "355152", "revid": "5863", "url": "https://gl.wikipedia.org/wiki?curid=355152", "title": "Carta geom\u00e9trica de Galicia", "text": ""}
{"id": "355154", "revid": "56817", "url": "https://gl.wikipedia.org/wiki?curid=355154", "title": "Tagma", "text": "O termo tagma, do grego antigo \u03c4\u03ac\u03b3\u03bc\u03b1 \"t\u00e1gma\"; plural \u03c4\u03ac\u03b3\u03bc\u03b1\u03c4\u03b1 \"t\u00e1gmata\" (que, \u00e1 s\u00faa vez, deriva do verbo \u03c4\u03ac\u03c3\u03c3\u03b5\u03b9\u03bd, t\u00e1ssein, \"poner en orde\") pode referirse a:"}
{"id": "355156", "revid": "5863", "url": "https://gl.wikipedia.org/wiki?curid=355156", "title": "Punto xeod\u00e9sico", "text": ""}
{"id": "355158", "revid": "89787", "url": "https://gl.wikipedia.org/wiki?curid=355158", "title": "Mar\u00e7al Molin\u00e9", "text": "Mar\u00e7al Molin\u00e9, nado en\u00a0Barcelona\u00a0en\u00a01936 \u00e9 un publicista\u00a0catal\u00e1n. Estudou xornalismo e foi un dos membros fundadores da axencia MMLB, xunto con Eddy Bosten, Joaqu\u00edn Lorente e Miguel Montfort. Traballou nas axencias Clar\u00edn, Carvis, T\u00e1mden DDB e Bassat Ogilvy, e foi xurado en tres edici\u00f3ns do Festival de Cannes. No ano 1974, ga\u00f1ou o Clavel Medalla de Prata \u00f3 mellor director de curtametraxes no Festival de Cine de Sitges pola curtametraxe \"Ta ta boom boom\".\n\u00c9 membro de Fundaci\u00f3n Mundo Ciudad\u00a0e no ano 2009 foi nomeado membro de honra da Academia da Publicidade. Tam\u00e9n recibiu o Premio Nacional de Comunicaci\u00f3n da Generalitat de Catalu\u00f1a e pertence \u00f3 sal\u00f3n da fama do Festival Iberoamericano da Publicidade. Consid\u00e9raselle un dos publicistas espa\u00f1ois m\u00e1is importantes."}
{"id": "355160", "revid": "89787", "url": "https://gl.wikipedia.org/wiki?curid=355160", "title": "Joaqu\u00edn Lorente", "text": "Joaqu\u00edn Lorente, nado en\u00a0Barcelona\u00a0en\u00a01943,\u00a0\u00e9 un ex-publicista e escritor catal\u00e1n que creou cursos de est\u00edmulo da creatividade. Esteban Hern\u00e1ndez consid\u00e9rao \"a personalidade m\u00e1is influente na publicidade espa\u00f1ola das tres \u00faltimas d\u00e9cadas\".\nBiograf\u00eda.\n\u00c1 idade de 27 anos promoveu e fundou xunto a Mar\u00e7al Molin\u00e9, Eddie Bosten e Miguel Montfort o grupo publicitario MMLB, que colocou a Espa\u00f1a en primeira posici\u00f3n internacional na \u00e1rea. Dende 1985, e durante 20 anos, estivo \u00e1 fronte dese grupo, o maior do pa\u00eds.\nCreador da imaxe e desenvolvemento de m\u00faltiples marcas \u2014Osborne, Central Lechera Asturiana, Allianz, Dodot, Kas\u2014 e dalgunhas empresas espa\u00f1olas que hoxe son referencias mundiais como BBVA, Iberdrola, Camper, Fagor, entre outras.\nAsesor persoal dos presidentes Felipe Gonz\u00e1lez e Jordi Pujol, exerceu un importante labor docente a trav\u00e9s de numerosas conferencias e artigos.\nO seu labor creativo recibiu m\u00e1is de cen premios internacionais, entre os que destacan, ademais de Cannes, Fiap e San Sebasti\u00e1n, os de mellor creativo da d\u00e9cada, Colexio de Publicitarios, Club de Creativos Espa\u00f1ois, do Goberno de Catalu\u00f1a e Acad\u00e9mico de Honra da Academia da Publicidade.\nA s\u00faa obra creativa foi motivo da exposici\u00f3n antol\u00f3xica (Barcelona- Palau Robert- 2006), \"Lorente, creador de marcas\".\nO seu primeiro libro, \"Casi todo lo que s\u00e9 de publicidad\", publicouno en 1987 e est\u00e1 baseado na s\u00faa carreira como publicista e a s\u00faa experiencia profesional. \u00c9 a obra m\u00e1is vendida da s\u00faa especialidade en Espa\u00f1a.\nEn 2004 sa\u00edu a s\u00faa primeira novela, \"Ciudadanos de la tierra.com\", na que se adianta a un futuro pr\u00f3ximo onde os cidad\u00e1ns cambian o mundo actual a trav\u00e9s dun movemento virtual por Internet.\nCinco anos despois apareceu \"Piensa, se gratis\", libro no que nos presenta 84 principios para potenciar o talento e que foi un \u00e9xito: estivo durante seis meses nos primeiros postos de vendas na categor\u00eda de non ficci\u00f3n en Espa\u00f1a; foi tam\u00e9n un best-s\u00e9ller en pa\u00edses como Xap\u00f3n e foi traducido a 11 linguas. A s\u00faa continuaci\u00f3n, \"T\u00fa puedes\" (2011), afonda nos principios vistos no anterior libro, ampli\u00e1ndoos at\u00e9 un total de 202; tam\u00e9n foi un \u00e9xito de vendas de non ficci\u00f3n en Espa\u00f1a.\nEst\u00e1 casado coa escritora colombiana \u00c1ngela Becerra."}
{"id": "355162", "revid": "89787", "url": "https://gl.wikipedia.org/wiki?curid=355162", "title": "Ren\u00e9e Dunan", "text": "Ren\u00e9e Dunan, nada en Avi\u00f1\u00f3n en 1892 e finada en 1936, foi unha escritora, cr\u00edtica francesa vinculada ao feminismo e ao anarquismo. Destacou como escritora de literatura er\u00f3tica e de ciencia ficci\u00f3n. Escribiu moitas das s\u00faas obras baixo pseud\u00f3nimo."}
{"id": "355165", "revid": "25871", "url": "https://gl.wikipedia.org/wiki?curid=355165", "title": "Arnould Galopin", "text": "Arnould Galopin, nado en Marbeuf (Normand\u00eda) o 9 de febreiro de 1863 e finado en Par\u00eds o 9 de decembro de 1934, foi un escritor franc\u00e9s, oficial da Lexi\u00f3n de honor e autor de obras de ciencia ficci\u00f3n e polic\u00edacas."}
{"id": "355166", "revid": "85894", "url": "https://gl.wikipedia.org/wiki?curid=355166", "title": "Li\u00f1ares, Bri\u00f3n, Ferrol", "text": "Li\u00f1ares \u00e9 un lugar da parroquia rural de Bri\u00f3n, ao sur do concello de Ferrol, na provincia da Coru\u00f1a."}
{"id": "355169", "revid": "22570", "url": "https://gl.wikipedia.org/wiki?curid=355169", "title": "Tagma (zoolox\u00eda)", "text": "En zoolox\u00eda, tagma (termo derivado do grego antigo \u03c4\u03ac\u03b3\u03bc\u03b1 \"t\u00e1gma\"; plural \u03c4\u03ac\u03b3\u03bc\u03b1\u03c4\u03b1 \"t\u00e1gmata\" que, \u00e1 s\u00faa vez, deriva do verbo \u03c4\u03ac\u03c3\u03c3\u03b5\u03b9\u03bd, \"t\u00e1ssein\", \"poner en orde\"), \u00e9 como se denomina a cada unha das rexi\u00f3ns que se distinguen na parte m\u00e1is anterior do corpo dalg\u00fans artr\u00f3podos, formado por series de met\u00e1meros ou segmentos similares entre si e diferenciados do resto.\nDenom\u00ednase tagmatizaci\u00f3n ao proceso de diferenciaci\u00f3n das rexi\u00f3ns do corpo destes artr\u00f3podos, que conduce \u00e1 formaci\u00f3n do tagma.\nO concepto corresp\u00f3ndese co da metamerizaci\u00f3n heter\u00f3noma, e oponse ao de metamerizaci\u00f3n hom\u00f3noma, no cal todos os met\u00e1meros e todos os ap\u00e9ndices son equivalentes.\nA fusi\u00f3n dos met\u00e1meros dun tagma pode ser total, de modo que se perde a segmentaci\u00f3n externa. Os diferentes tagmas que forman o corpo dos artr\u00f3podos var\u00edan na s\u00faa morfolox\u00eda e no seu n\u00famero, o que \u00e1s veces fai dif\u00edcil a homologaci\u00f3n dos tagmas nos diferentes grupos de artr\u00f3podos. Ademais, para cada grupo adoita usarse unha terminolox\u00eda particular para as rexi\u00f3ns do corpo, e tagmas co mesmo nome en diversos grupos (por exemplo, o cefalot\u00f3rax) non son hom\u00f3logos entre si."}
{"id": "355170", "revid": "85894", "url": "https://gl.wikipedia.org/wiki?curid=355170", "title": "Porta do Conde, Portas, Portas", "text": "Porta do Conde \u00e9 un lugar da parroquia de Portas, no concello pontevedr\u00e9s de Portas, na comarca de Caldas. Segundo o IGE, en 2022 ti\u00f1a 116 habitantes (58 homes e 58 mulleres).\nNeste lugar naceu o xe\u00f3grafo e matem\u00e1tico Domingo Font\u00e1n (1788-1866), autor do primeiro mapa topogr\u00e1fico cient\u00edfico de Galicia, a Carta xeom\u00e9trica de Galicia, na que o lugar aparece sinalado domo \"Porta de Conde (Patria del Autor)\"."}
{"id": "355171", "revid": "5863", "url": "https://gl.wikipedia.org/wiki?curid=355171", "title": "Cortes Espa\u00f1olas", "text": ""}
{"id": "355172", "revid": "22795", "url": "https://gl.wikipedia.org/wiki?curid=355172", "title": "Tagmatizaci\u00f3n", "text": ""}
{"id": "355173", "revid": "22795", "url": "https://gl.wikipedia.org/wiki?curid=355173", "title": "Mandibulata", "text": ""}
{"id": "355176", "revid": "98629", "url": "https://gl.wikipedia.org/wiki?curid=355176", "title": "Caparroso", "text": "Caparroso \u00e9 un municipio espa\u00f1ol da Comunidade Foral de Navarra, situado no meiri\u00f1ado de Olite, na comarca da Ribeira Arga-Arag\u00f3n e a 56 km da capital da comunidade, Pamplona.\nA s\u00faa poboaci\u00f3n en 2014 era de 2 794 habitantes (INE).\nXeograf\u00eda.\nA vila de Caparroso est\u00e1 situada na cabeceira do val do Ebro e regada polo r\u00edo Arag\u00f3n, nunha comarca moi rica e de grande produtividade agr\u00edcola. Desde 1472 \u00e9 un dos chamados \"pobos congozantes das Bardenas Reales\" (actualmente son 19), xunto co mosteiro de La Oliva e os vales de Roncal e Salazar, que te\u00f1en dereito de aproveitamento nas Bardenas Reales.\nEconom\u00eda.\nCaparroso foi sempre un pobo eminentemente agr\u00edcola. Desde hai uns anos a s\u00faa econom\u00eda est\u00e1 evolucionando cara ao sector industrial, coa posta en marcha do nuevo pol\u00edgono industrial, no que se instalaron empresas multinacionais."}
{"id": "355177", "revid": "83328", "url": "https://gl.wikipedia.org/wiki?curid=355177", "title": "Bi\u00f3loga", "text": ""}
{"id": "355183", "revid": "23204", "url": "https://gl.wikipedia.org/wiki?curid=355183", "title": "Isabella Gordon", "text": "Isabella Gordon, nada o 18 de maio de 1901 en Keith (Banffshire, Escocia) e finada o 11 de maio de 1988 en Carlisle (Cumbria, Inglaterra), foi unha bi\u00f3loga mari\u00f1a escocesa especializada en carcinolox\u00eda e unha experta en cangrexos e picnog\u00f3nidos.\nDesenvolveu a s\u00faa carreira no Museo de Historia Natural de Londres, e foi condecorada coa Orde do Imperio Brit\u00e1nico en 1961.\nTraxectoria.\nUnha vida de traballo no Museo de Historia Natural de Londres.\nCando estaba traballando na Universidade Yale, William Thomas Calman, \"Keeper of Zoology\" (encargado da secci\u00f3n de zoolox\u00eda) do Museo de Historia Natural de Londres, ofreceulle un posto no Museo.\nGordon aceptou, e volveu ao Reino Unido e, en novembro de 1928 acadou a posici\u00f3n de axudante de encargado (2\u00aa clase) coa responsabilidade da secci\u00f3n de crust\u00e1ceos. Gordon foi a primeira muller que foi nomeada como membro permanente a tempo completo do persoal do Museo.\nEn 1937 a secci\u00f3n de crust\u00e1ceos do Museo dividiuse en d\u00faas partes: J. P. Harding encargouse da clase dos entomostr\u00e1ceos (os chamados \"crust\u00e1ceos inferiores\"), mentres que Gordon o fixo da dos malacostr\u00e1ceos, como oficial principal cient\u00edfica.\nDurante o tempo que estivo no Museo publicou numerosos artigos e libros, e identificou exemplares de cangrexos que lle enviaron de todo o mundo. (Entre eles \"Sirpus zariquieyi\" e \"Liocarcinus zariquieyi\" que, en 1953 e 1968, respectivamente, lle dedicou ao pediatra e carcin\u00f3logo catal\u00e1n Ricardo Zariquiey \u00c1lvarez).\nFoi \"Fellow\" e membro do Consello da Sociedade linneana de Londres (1950-1953), e membro do seu \"Curatorial Board\" at\u00e9 1981. Tam\u00e9n foi membro da \"Zoological Society of London\". En 1960 foi un dos membros orixinais do Consello Editorial da revista \"Crustaceana\".\nVisita ao Xap\u00f3n e reuni\u00f3n con Hirohito.\nEn abril de 1961, con motivo do sexax\u00e9simo aniversario do emperador Hirohito, Gordon foi invitada a pasar varias semanas no Xap\u00f3n baixo o patrocinio do peri\u00f3dico xapon\u00e9s \"Yomiuri Shimbun\". O 5 de abril foi invitada aos laboratorios da casa Imperial, onde tivo unha audiencia informal co emperador, un entusiasta bi\u00f3logo mari\u00f1o el mesmo. A visita foi moi agrad\u00e1bel para Gordon, que mantivo contacto cos seus colegas xaponeses durante o resto da s\u00faa vida.\n\u00daltimos d\u00edas.\nIsabenlla Gordon retirouse do Museo de Historia Natural en 1966, a\u00ednda que mantivo un despacho na secci\u00f3n de crust\u00e1ceos que compartiu co Dr. Sidnie Manton, e continuou traballando no Museo at\u00e9 1971. En 1983 sufriu un accidente cerebrovascular que a deixou parcialmente paralizada. En 1987 trasladouse de Londres para vivir coa familia do seu sobri\u00f1o o Dr. John Gordon en Carlisle, Cumbria. A s\u00faa sa\u00fade deteriorouse despois dunha operaci\u00f3n de catarata en marzo de 1988, e faleceu o 11 de maio de 1988.\nNo seu obituario, o carcin\u00f3logo holand\u00e9s Lipke Holthuis referiuse a ela como \"a gran vella dama da carcinofauna\"."}
{"id": "355210", "revid": "72012", "url": "https://gl.wikipedia.org/wiki?curid=355210", "title": "Juan Varela-Portas", "text": "Juan Varela-Portas Pardo, nado en Lugo o 17 de novembro de 1930 e finado en Madrid o 27 de febreiro de 2010, foi un empresario galego, moi vinculado \u00e1 vida deportiva social lucense. Foi o fundador, xunto co seu irm\u00e1n Jos\u00e9 Ram\u00f3n, do Club Baloncesto Breog\u00e1n.\nTraxectoria.\nNado en Lugo, a morte do seu pai cando ti\u00f1a 28 anos mudou a s\u00faa vida. A s\u00faa intenci\u00f3n era ser avogado do Estado, por\u00e9n, circunstancias fimiliares lev\u00e1rono ao mundo da empresa na d\u00e9cada de 1960.\nXunto cos seus irm\u00e1ns Jos\u00e9 Ram\u00f3n, V\u00edctor, Javier e Santiago, fundou o Club Baloncesto Breog\u00e1n en 1966. No \u00e1mbito econ\u00f3mico e empresarial, tivo cargos de responsabilidade en Gallega de Piensos, S\u00e1nders Espa\u00f1a, Granja Ramil, Matadero de la Puebla, Sociedad An\u00f3nima de Granitos y M\u00e1rmoles, Garaje Villares e Granja de Vilane. En 1996 creou o Pazo de Vilane, un proxecto familiar localizado en Antas de Ulla, baseado en tres li\u00f1as de actuaci\u00f3n: a recuperaci\u00f3n do patrimonio, o desenvolvemento sost\u00edbel da comarca e a contorna natural. En 1968 foi elixido Presidente da C\u00e1mara de Comercio de Lugo, cargo que desenvolveu durante oito anos. En 2011, a Xunta de Galicia concedeulle a t\u00edtulo p\u00f3stumo a Distinci\u00f3n ao M\u00e9rito deportivo de Galicia.\nVida persoal.\nCasou en Madrid o 9 de novembro de 1963 con Piedad Ordu\u00f1a Toledo (Madrid, 7 de xaneiro de 1935 - 20 de xaneiro de 2007), con quen tivo tres fillos: Juan, Piedad e Nuria."}
{"id": "355212", "revid": "12452", "url": "https://gl.wikipedia.org/wiki?curid=355212", "title": "Juan Varela Portas", "text": ""}
{"id": "355213", "revid": "1576", "url": "https://gl.wikipedia.org/wiki?curid=355213", "title": "ISO 15930", "text": ""}
{"id": "355214", "revid": "1576", "url": "https://gl.wikipedia.org/wiki?curid=355214", "title": "ISO 32000", "text": ""}
{"id": "355215", "revid": "1576", "url": "https://gl.wikipedia.org/wiki?curid=355215", "title": "ISO 24517", "text": ""}
{"id": "355218", "revid": "1131", "url": "https://gl.wikipedia.org/wiki?curid=355218", "title": "Jos\u00e9 Ram\u00f3n Varela-Portas", "text": "Jos\u00e9 Ram\u00f3n Varela-Portas y Pardo, nado en Lugo en 1928 e finado o 31 de agosto de 2020, foi un empresario, enxe\u00f1eiro t\u00e9cnico agr\u00edcola e sindicalista galego, moi vinculado \u00e1 vida deportiva e social lucense. Foi o fundador, xunto co seu irm\u00e1n Juan, do Club Baloncesto Breog\u00e1n e primeiro presidente do club.\nBiograf\u00eda.\nNado en Lugo, Jos\u00e9 Ram\u00f3n formouse como enxe\u00f1eiro t\u00e9cnico agr\u00edcola. Nos anos 1960, xunto cos seus irm\u00e1ns foi un dos empresarios m\u00e1is destacados da cidade de Lugo. En 1966 funda o Club Baloncesto Breog\u00e1n, sendo o seu primeiro presidente, cargo que ocupa de 1966 at\u00e9 1972. No final da s\u00faa vida laboral estivo moi vinculado ao sindicalismo, ocupando cargos importantes na Uni\u00f3n Xeral de Traballadores (UXT). En 2011, a Xunta de Galicia concedeulle a Distinci\u00f3n ao M\u00e9rito deportivo de Galicia. Ao comezo da temporada baloncest\u00edstica 2016\u221217 recibe a homenaxe por parte do Breog\u00e1n polo cincuenta aniversario do club."}
{"id": "355219", "revid": "12452", "url": "https://gl.wikipedia.org/wiki?curid=355219", "title": "Jos\u00e9 Ram\u00f3n Varela Portas", "text": ""}
{"id": "355220", "revid": "6419118", "url": "https://gl.wikipedia.org/wiki?curid=355220", "title": "Cangrexo de r\u00edo", "text": "Denom\u00ednanse cangrexos de r\u00edo aos crust\u00e1ceos dec\u00e1podos pertencentes \u00e1s superfamilias dos astacoideos e dos parastacoideos (d\u00faas das cinco superfamilias da infraorde dos astacideos), caracterizados, entre outras cousas, por viviren en auga doce.\nO estudo dos cangrexos de r\u00edo denom\u00ednase astacolox\u00eda. E a s\u00faa cr\u00eda en catividade con fins comerciais, astacicultura.\nCaracter\u00edsticas.\nAs principais caracter\u00edsticas dos astacoideos son:\nGastronom\u00eda.\nOs cangrexos de r\u00edo c\u00f3mense en todo o mundo. Como outros crust\u00e1ceos comest\u00edbeis, s\u00f3 se aproveita unha pequena parte do seu corpo. Nos pratos m\u00e1is elaborados s\u00f3 se usa a cola. Noutras receitas coc\u00ed\u00f1anse enteiros, cocidos, \u00e1 prancha ou \u00e1 grella. As pinzas dos exemplares de maior tama\u00f1o \u00e1brense normalmente para acceder \u00e1 carne do seu interior. Tam\u00e9n \u00e9 frecuente chuchar as s\u00faas cabezas (o cefalot\u00f3rax), xa que os condimentos e o sabor conc\u00e9ntranse na graxa do seu interior.\nUn mito frecuente \u00e9 que os cangrexos coa cola recta morreron antes de cocelos e non \u00e9 seguro comelos. En realidade, os cangrexos mortos antes da cocci\u00f3n poden ter as colas rectas ou curvas, igual que os que estaban vivos, e poden comerse ben sen problemas. Os cangrexos que morreron antes da cocci\u00f3n poden comerse con seguridade se se mantiveron refrixerados e non levaban mortos demasiado tempo. Un indicador da comestibilidade dun cangrexo mellor que a cola recta \u00e9 a propia carne da cola: se est\u00e1 branda adoita ser un indicio de que debe evitarse.\nEn Espa\u00f1a o cangrexo de r\u00edo cons\u00f3mese amplamente, sobre todo en Castela e Arag\u00f3n. Pero as enfermidades, a sobrepesca, a introduci\u00f3n de especies ex\u00f3ticas e a contaminaci\u00f3n ambiental en certas zonas levaron a un importante declive da poboaci\u00f3n do cangrexo de r\u00edo aut\u00f3ctono. Actualmente, ao ser unha especie protexida, non se pode consumir, polo que foi substitu\u00eddo na pesca e a coci\u00f1a espa\u00f1ola por especies de augas quentes, m\u00e1is resistentes e abundantes, como o cangrexo de r\u00edo vermello, do que Espa\u00f1a \u00e9 o terceiro produtor a nivel mundial.\nOs cangrexos de r\u00edo te\u00f1en un bo sabor e, ao fervelos, pasan dunha cor parda \u00e1 avermellada, resultando moi atractivo na mesa. Adoita coci\u00f1arse, ademais de simplemente cocido, en sopas, guisos, etc\u00e9tera."}
{"id": "355221", "revid": "23204", "url": "https://gl.wikipedia.org/wiki?curid=355221", "title": "Stadium Events", "text": "Stadium Events, co\u00f1ecido no Xap\u00f3n como Running Stadium, \u00e9 un videoxogo de deportes desenvolvido por Human Entertainment e publicado por Bandai para Nintendo Entertainment System. Este xogo e \"Athletic World\" son os dous xogos da serie \"Family Fun Fitness\", dese\u00f1ados para o accesorio de esteira \"Family Fun Fitness\" de NES. \"Stadium Events\" permite \u00f3 xogador competir en catro Olimpiadas diferentes, empregando a esteira para moverse e competir en carreira e salto.\nAs copias orixinais de \"Stadium Events\" de Am\u00e9rica do Norte est\u00e1n consideradas moi raras e valiosas para os coleccionistas de xogos para NES, sendo as que maior prezo acadan no mercado."}
{"id": "355222", "revid": "23204", "url": "https://gl.wikipedia.org/wiki?curid=355222", "title": "Running Stadium", "text": ""}
{"id": "355223", "revid": "22795", "url": "https://gl.wikipedia.org/wiki?curid=355223", "title": "Cangrexos de r\u00edo", "text": ""}
{"id": "355235", "revid": "92340", "url": "https://gl.wikipedia.org/wiki?curid=355235", "title": "Cresques Abraham", "text": "Cresques Abraham, nado en\u00a0Palma, nado en 1325 e finado en 1387, foi un cart\u00f3grafo mallorquino\u00a0de orixe xud\u00eda. Foi reloxeiro e construtor de instrumentos n\u00e1uticos. Protexido polos reis Pedro IV, Xo\u00e1n I\u00a0e Marti\u00f1o I, deixou un gran n\u00famero de cartas xeogr\u00e1ficas feitas por el, agora perdidas. Por\u00e9n sonlle atribu\u00eddas algunhas cartas an\u00f3nimas, como o notable \"Atlas catal\u00e1n\" de 1375, na elaboraci\u00f3n do cal el foi axudado polo seu fillo Jafud\u00e0 Cresques.\nA s\u00faa vida \u00e9 pouco co\u00f1ecida. \u00c9 un dos xefes da li\u00f1a da escola mallorquina de cartograf\u00eda, dos cales o momento \u00e1lxido est\u00e1 situado no s\u00e9culo XIV. Era mestre de cartas do rei de\u00a0Arag\u00f3n. O feito de que sexa o autor do\u00a0\"Atlas\" \"catal\u00e1n\", presente en colecci\u00f3ns do rei de Francia Carlos V en 1380, a\u00ednda \u00e9 incerto. Pero ten satisfeitos ordes similares para os reis de castela e Arag\u00f3n nos anos 1380. O seu fillo Jafud\u00e0 Cresques, chamado \"Jaume\" \"Riba\" (Jacobus Ribes) tras a s\u00faa conversi\u00f3n \u00f3\u00a0catolicismo en 1391, foi un profesor de cartas n\u00e1uticas da coroa de Arag\u00f3n.\n\u00d3 norte da illa de Mallorca, unha monta\u00f1a somerxida leva o nome de monte dos Cresques, en homenaxe a el e \u00f3 seu fillo."}
{"id": "355240", "revid": "89787", "url": "https://gl.wikipedia.org/wiki?curid=355240", "title": "Eadric de Kent", "text": "Eadric, finado en agosto de 686?, foi un rei de Kent (685\u2013686). Era o fillo de Ecgberht I.\nTraxectoria.\nEadric foi para un tempo cogobernante ao lado do seu t\u00edo Hlothhere, e co nome de ambos chegou ata n\u00f3s un c\u00f3digo de leis. Con todo, Eadric finalmente rebelouse e derrotou a Hlothhere coa axuda dos sax\u00f3ns do sur. Hlothhere morreu das feridas recibidas en batalla o 6 de febreiro de 685 e Eadric converteuse en gobernante \u00fanico. Non pasou moito tempo, con todo, antes de que Kent afrontou a invasi\u00f3n de Wessex baixo Caedwalla. Eadric a\u00ednda reinaba en xu\u00f1o de 686. Uns anais francos rexistran a s\u00faa morte o 31 de agosto de 687.\nAtrib\u00faseselles a el ao seu predecesor un c\u00f3digo de lei, a Lei de Hlothhere e Eadric."}
{"id": "355242", "revid": "89787", "url": "https://gl.wikipedia.org/wiki?curid=355242", "title": "Salirofilia", "text": "Salirofilia (do lat\u00edn\u00a0\"Saliro,\" flu\u00eddos salgados, e \"filia,\" atracci\u00f3n por) \u00e9 o fetiche pola saliva e pola suor (flu\u00eddos org\u00e1nicos que conte\u00f1en sal), o que incl\u00fae intensa atracci\u00f3n e/ou desexo sexual por:\nAs\u00ed como noutras parafilias, esa atracci\u00f3n non \u00e9 necesariamente indiscriminada, acostumando estar restrinxida a atracci\u00f3n por suor e saliva en determinados contextos e de determinadas persoas. Xeralmente durante as preliminares ou durante o acto sexual en si con algu\u00e9n se sente atra\u00eddo. Ou sexa, non significa que a persoa ten atracci\u00f3n por calquera suor, por lamber calquera persoa ou en calquera contexto nin por todas as posibilidades.\nEse fetiche pode inclu\u00edr o uso da saliva como lubricante xenital para facilitar a penetraci\u00f3n.\nA atracci\u00f3n pola suor pode ser causada por feromonas."}
{"id": "355243", "revid": "1888", "url": "https://gl.wikipedia.org/wiki?curid=355243", "title": "Victorino Guti\u00e9rrez Aller", "text": ""}
{"id": "355248", "revid": "5863", "url": "https://gl.wikipedia.org/wiki?curid=355248", "title": "Numen", "text": "Numen foi unha revista editada en Vigo en 1944.\nHistoria e caracter\u00edsticas.\nSubtitulada \"Revista quincenal de estudios po\u00e9ticos\", apareceu en marzo de 1944. Dirixida por Xulio Sig\u00fcenza, con Enrique Romero Archidona e Antonio Herrero Montero como redactores. Entre os seus colaboradores estaban C\u00e9sar L\u00f3pez Caubal, Jos\u00e9 Bl\u00e1zquez, Pascual Sig\u00fcenza e Emilio \u00c1lvarez Bl\u00e1zquez."}
{"id": "355249", "revid": "89787", "url": "https://gl.wikipedia.org/wiki?curid=355249", "title": "Miguel Anxo Murado Garc\u00eda", "text": "Miguel Anxo Murado Garc\u00eda, nado en Lugo o 1 de maio 1945, \u00e9 un bi\u00f3logo galego.\nTraxectoria.\nFillo de Jos\u00e9 Antonio Murado L\u00f3pez e \u00c1ngela Garc\u00eda Ouro e neto de Manuel Garc\u00eda Blanco. En 1972, fixo o doutoramente en Ciencias Biol\u00f3xicas pola Universidade Complutense de Madrid cunha tese sobre a degradaci\u00f3n de insecticidas no chan. \nTraballou como profesor do Departamento de Enxe\u00f1er\u00eda Qu\u00edmica da Universidade de Santiago de Compostela, \u00e9 profesor de investigaci\u00f3n do CSIC en Madrid.\nPouco despois de 1978, retorna a Vigo para traballar no Instituto de Investigaci\u00f3ns Mari\u00f1as. Este organismo, creado en 1951, como un laboratorio costeiro depend\u00eda do Instituto de Investigaciones Pesqueras de Barcelona, pero en 1978, se independiza e adopta o mesmo nome e foi o seu director entre 1983 e 1987. En 1986, baixo o seu mandato, mudou \u00f3 nome actual de Instituto de Investigaci\u00f3ns Mari\u00f1as, do cal foi o seu vicedirector de 1990 a 1994.\nE membro do consello editorial da revista \"Investigaciones Marinas\" e os seus artigos adoitan ser citados en \"Science Citation Index\" (SCI).\nVida persoal.\nCasou con Blanca Nieves Lorenzo Royo."}
{"id": "355250", "revid": "1888", "url": "https://gl.wikipedia.org/wiki?curid=355250", "title": "Miguel Anxel Murado Garc\u00eda", "text": ""}
{"id": "355251", "revid": "1888", "url": "https://gl.wikipedia.org/wiki?curid=355251", "title": "M. Anxel Murado Garc\u00eda", "text": ""}
{"id": "355252", "revid": "98629", "url": "https://gl.wikipedia.org/wiki?curid=355252", "title": "Tyler Joseph", "text": "Tyler Joseph, nado en Columbus (Ohio) o 1 de decembro de 1988, \u00e9 un m\u00fasico, cantante, rapeiro e compositor estadounidense, co\u00f1ecido por ser o vocalista principal do d\u00fao musical Twenty One Pilots.\nTraxectoria.\nTyler Joseph naceu o 1 de decembro de 1988 na cidade de Columbus, Ohio. Creceu xunto con dous irm\u00e1ns, Zack (tam\u00e9n cantante) e Jay, e unha irm\u00e1, Madison. A s\u00faa nai, Kelly, era mestra de matem\u00e1ticas no distrito escolar de Olentangy antes de pasar a ser adestradora de baloncesto na escola Olentangy Orange High School en 2013. O seu pai, Chris, tam\u00e9n traballou como adestrador na escola Worthington Christian High School dende 1996 ata 2005, e \u00e9 director de escola. Joseph xogou ao baloncesto desde moi temper\u00e1 idade, e xogou como armador na escola da s\u00faa nai. No ano 2008, o equipo de baloncesto de Joseph quedou en segundo lugar nun torneo estatal.\nDespois de ver a un compositor no club High Street, rexeitou unha bolsa de baloncesto da Universidad de Otterbein, e comezou a tocar m\u00fasica despois de encontrar un vello teclado no seu armario (un agasallo de Nadal da s\u00faa nai).\nCarreira.\nTwenty One Pilots.\nJoseph formou Twenty One Pilots no ano 2009 en Columbus, Ohio, e logo unir\u00edanselle os seus amigos de secundaria Nick Thomas e Chris Salih. O nome da banda xurdiu mentres l\u00eda \"All My Sons\" de Arthur Miller, unha obra sobre un home que debe decidir que \u00e9 o mellor para a s\u00faa familia despois de causar a morte de vinte e un pilotos durante a segunda guerra mundial. Joseph explicou que o dilema moral da historia foi a inspiraci\u00f3n para o nome da banda. O 29 de decembro de 2009, lanzaron o seu \u00e1lbum debut hom\u00f3nimo, e realizaron unha xira por Ohio.\nA mediados de 2011, Thomas e Salih abandonaron a banda debido a problemas de horarios, e a Joseph un\u00eduselle o bater\u00eda Josh (Joshua) Dun, o seu actual mellor amigo. Tyler e Josh foran presentados por Salih, quen traballaba con Dun nunha tenda de Guitar Centre, e posteriormente invitouno a un show da banda. O d\u00fao lanzou o seu segundo \u00e1lbum de estudio da banda, \"Regional at Best\", o 8 de xullo de 2011, e asinou coa discogr\u00e1fica Atlantic Records, selo subsidiario Fueled by Ramen, en abril de 2012. En agosto de 2012, embarc\u00e1ronse nunha pequena xira con Neon Trees e Walk the Moon.\nO terceiro \u00e1lbum do d\u00fao, \"Vessel\", foi lanzado o 8 de xaneiro de 2013, e quedou no posto n\u00famero 58 no Billboard 200. O cuarto \u00e1lbum, \"Blurryface\", foi lanzado o 17 de maio de 2015, dous d\u00edas antes da s\u00faa data de lanzamento prevista.\nOutros proxectos.\nJoseph tam\u00e9n levou a cabo unha carreira en solitario, e pos\u00fae un proxecto musical cun EP titulado \"No Phun Intended\". O EP segue estando dispo\u00f1ible para escoitar na s\u00faa conta de PureVolume, e foi gravado durante o \u00faltimo ano de secundaria de Joseph, entre 2007 e 2008, no seu soto. A canci\u00f3n \u00abSave\u00bb, foi renovada e lanzada como descarga de balde no sitio web oficial de Twenty One Pilots antes de que fora dada de baixa. A canci\u00f3n \u00abWhisper\u00bb, tam\u00e9n foi lanzada a trav\u00e9s de Internet. No 2010, Joseph apareceu na canci\u00f3n \u00abLive\u00bb do rapeiro Joseph \"Jocef\" Langston, xunto a outros dous rapeiros, Juda e Alon. A canci\u00f3n foi co-escrita por Joseph e Langston.\nNo 2011, Joseph foi a estrela principal do documental de tres episodios \"The (moderately inspiring tale of the) Longboard Rodeo Tango\". De acordo co documental, Joseph foi pasante de igrexa no seu momento. No 2012, Joseph apareceu nun v\u00eddeo de sensibilizaci\u00f3n sobre o uso de Internet titulado \"Where are you?\" de Mark C. Eshleman, produtor de moitos dos v\u00eddeos musicais de Twenty One Pilots. A sala empregada no v\u00eddeo \u00e9 a mesma habitaci\u00f3n na que se filmou o videoclip de \"House of Gold\".\nO 24 de decembro de 2013, en v\u00e9speras de Nadal, Joseph cantou \"O come, O come, Emmanuel\" en \"Christmas With the Stars\" en New Albany, Ohio. O v\u00eddeo foi subido a YouTube o 14 de febreiro de 2014. Tam\u00e9n realizou un segmento de maxia co anfitri\u00f3n da igrexa e presentador David McCreary para o espect\u00e1culo. En decembro de 2014, Joseph contribu\u00edu como vocalista de apoio na canci\u00f3n \"Sickly Sweet Holidays\" escrita por Dallon Weekes de Panic! at the Disco.\nVida persoal.\nJoseph \u00e9 cristi\u00e1n, e a s\u00faa fe infl\u00fae na m\u00fasica que escribe. Casou con Jenna Black o 28 de marzo de 2015. Tanto Joseph como Josh Dun te\u00f1en unha tatuaxe coa letra \"X\", que simboliza a dedicaci\u00f3n ao seus fans na s\u00faa cidade natal de Columbus, Ohio. Joseph tam\u00e9n ten outras moitas tatuaxes, e unha en com\u00fan con Josh: el ten o nome do bater\u00eda tatuado na perna, e Dun o de Tyler no xeonllo."}
{"id": "355261", "revid": "55340", "url": "https://gl.wikipedia.org/wiki?curid=355261", "title": "George o solitario", "text": ""}
{"id": "355262", "revid": "12452", "url": "https://gl.wikipedia.org/wiki?curid=355262", "title": "Lonesome George", "text": ""}
{"id": "355263", "revid": "5863", "url": "https://gl.wikipedia.org/wiki?curid=355263", "title": "Real Sociedad de Amigos del Pa\u00eds de Santiago", "text": ""}
{"id": "355266", "revid": "109216", "url": "https://gl.wikipedia.org/wiki?curid=355266", "title": "Last Hero in China", "text": "Last Hero in China (t\u00edtulo orixinal, en ) \u00e9 un filme de artes marciais e comedia producido en Hong Kong, escrito e dirixido por Wong Jing e estreado en 1993. \u00c9 un derivado da serie \"Once Upon a Time in China\" e foi estreado despois dos tres primeiros filmes da franqu\u00eda. Est\u00e1 protagonizado por Jet Li que interpreta o heroe popular chin\u00e9s Wong Fei-hung."}
{"id": "355269", "revid": "98629", "url": "https://gl.wikipedia.org/wiki?curid=355269", "title": "Picnog\u00f3nidos", "text": "A dos picnog\u00f3nidos (Pycnogonida), \u00e9 unha clase de artr\u00f3podos mari\u00f1os do subfilo dos quelicerados. Todas as s\u00faas especies actuais re\u00fanense nunha \u00fanica orde, a dos pant\u00f3podos (Pantopoda), polo que moitas veces ambos os termos se usan como sin\u00f3nimos.\nEstes animais foron considerados durante moito tempo como ar\u00e1cnidos moi diferenciados, ou incluso como un grupo totalmente \u00e1 parte dos quelicerados. Debido \u00e1 s\u00faa forma, co seu corpo moi pequeno e as s\u00faas moi longas oito patas, adoitan denominarse vulgarmente como \"ara\u00f1as de mar\", seguindo o seu nome ingl\u00e9s, \"sea spiders\".\nAnatom\u00eda.\nTama\u00f1o e forma.\nOs picnog\u00f3nidos son animais pouco vis\u00edbeis, xa que se mimetizan co seu contorno, que \u00e9 o fondo mari\u00f1o. As formas que viven no bentos costeiro son de tama\u00f1o xeralmente moi pequeno (desde uns poucos mil\u00edmetros at\u00e9 2,5\u00a0cm), pero as especies abisais adoitan seren grandes, chegando a medir at\u00e9 50\u00a0cm entre os extremos das s\u00faas lomgas patas. As pequenas formas costeiras son moi com\u00fans en todos os mares, pero raramente observadas polo seu mimetismo co ambiente, que facilitan tanto a s\u00faa anatom\u00eda como a s\u00faa coloraci\u00f3n.\nA s\u00faa forma \u00e9 moi similar \u00e1 das ara\u00f1as, cun corpo moi pequeno con d\u00faas rexi\u00f3ns ou tagmas como m\u00ednimo, prosoma e opistosoma. Todos os individuos te\u00f1en unha prob\u00f3scide suctora con apertura ao final, sendo a s\u00faa musculatura apropiada para este labor de succi\u00f3n. Na prob\u00f3scide fabrican sedas para filtrar o alimento. As patas son longas e esveltas, pero \u00e1s v eces tan grosas como o delgado e breve corpo, o que confire ao animal un aspecto moi peculiar.\nCut\u00edcula.\nA cut\u00edcula \u00e9 delgada e sen mineralizar, decorada con relevos e poboada de sedas (pequenos pelos erectos) de funci\u00f3n principalmente sensorial (t\u00e1ctil), segundo \u00e9 regra xeral nos artr\u00f3podos. Aparece perforada por un gran n\u00famero de canais polos que se deitan ao exterior os produtos de diversas gl\u00e1ndulas.\nProsoma.\nO prosoma presenta en primeiro lugar a prob\u00f3scide ou trompa, en cuxo extremo anterior est\u00e1 situada a boca. A prob\u00f3scide empr\u00e9gana para succionar l\u00edquidos das s\u00faas presas. Ao final do c\u00e9falon aparecen, nun pequeno tub\u00e9rculo, os seus catro ollos, diversamente desenvolvidos segundo as especies.\nO prosoma leva ademais tres pares de ap\u00e9ndices: os quel\u00edceros (ou \"quel\u00edforos\", de demostrarse que non son hom\u00f3logos dos dos ar\u00e1cnidos), os palpos e os ov\u00edxeros. Estes \u00faltimos est\u00e1n m\u00e1is desenvolvidos nos machos, que os usan para portar primeiro os ovos e logo as cr\u00edas; nas femias poden faltar por completo. Alg\u00fans artellos (pezas) dos ov\u00edxeros poden levar espi\u00f1as que facilitan a s\u00faa funci\u00f3n manipuladora.\nOpistosoma.\nOs segmentos do tronco levan grandes tub\u00e9rculos laterais que poden confundirse coas coxas (primeiros segmentos) dos ap\u00e9ndices marchadores. A maior\u00eda dos picnog\u00f3nidos presentan catro pares de ap\u00e9ndices marchadores, pero alg\u00fans te\u00f1en cinco ou seis, e esta diferenza carece de valor sistem\u00e1tico (pode darse en especies pr\u00f3ximas). O predominio das \"patas\" xustifica o nome de \"pant\u00f3podos\" (animais que son \"todo patas\").&lt;br&gt; O abdome parece un pequeno promontorio, sen divisi\u00f3ns vis\u00edbeis nin ap\u00e9ndices.\nAnatom\u00eda interna.\nA anatom\u00eda interna est\u00e1 moi condicionada pola arquitectura corporal, con \u00f3rganos que, como o tubo dixestivo ou as g\u00f3nadas, ramif\u00edcanse cara ao interior das patas.\nCada m\u00fasculo est\u00e1 formado por unha soa gran c\u00e9lula muscular recuberta de tecido conxuntivo. Tam\u00e9n presentan unha estrutura peculiar na organizaci\u00f3n das s\u00faas miofibrilas.\nBiolox\u00eda e ecolox\u00eda.\nOs sexos est\u00e1 separados, cunha \u00fanica excepci\u00f3n. Os machos practican un cortexo, tras o cal as femias liberan os \u00f3vulos, que son fecundados nal auga polos espermatozoides do macho. As femias re\u00fanen os ovos cos seus propios ov\u00edxgeros at\u00e9 que termina o proceso, momento en que o macho os toma un a un ou en bloque, para transportalos con el durante unha parte m\u00e1is ou menos extensa do seu desenvolvemento.\nO desenvolvemento das cr\u00edas \u00e9 normalmente indirecto (\u00e9 dicir, con metamorfose), cunha larva chamada protoninfa (\"protonymphon\"), de vida libre e dotada de s\u00f3 tres pares de patas. Algunhas completan o seu desenvolvemento enquist\u00e1ndose dentro dol corpo dun coral. Nalg\u00fans casos os ovos te\u00f1en o vitelo suficiente para que a larva se desnvolva por completo mentres que \u00e9 portada polo seu pai.\nOs picnog\u00f3nidos son depredadores ou sapr\u00f3fagos (comedores de residuos) que usan a s\u00faa prob\u00f3scide para picar a animais aos que chuchan os ssus sucos, moi ao estilo dos ar\u00e1cnidos. Alim\u00e9ntanse sobre todo de animais bent\u00f3nicos (do fondo) e s\u00e9siles (fixos ao substrato), como as anemones de mar.\nM\u00f3vense polo fondo lentamente coa s\u00faas patas. Existen a todas as profundidades, con formas abisais, que viven at\u00e9os 6 000 m baixo o nivel do mar, e outras que habitan os fondos costeiros, inclu\u00edda a zona intermareal.\nTaxonom\u00eda.\nDescrici\u00f3ns.\nO clase dos \"Pycnogonida\" foi descrita en 1810 polo entom\u00f3logo franc\u00e9s Pierre Andr\u00e9 Latreille, na s\u00faa obra \"Consid\u00e9rations sur l'ordre naturel des animaux composant les classes des crustac\u00e9s, des arachnides, et des insectes, avec un tableau m\u00e9thodique de leurs genres, dispos\u00e9s en familles\".\nEn canto \u00e1 s\u00faa \u00fanica orde actual, \"Pantopoda\", foi descrita en 1863 polo zo\u00f3logo e entom\u00f3logo alem\u00e1n Carl Eduard Adolph Gerst\u00e4cker, en \"Handbuch der Zoologie\", escrito con Wilhelm Peters e Julius Victor Carus), e publicado en Leipzig.\nEtimolox\u00edas.\nO termo do lat\u00edn cient\u00edfico \"Pycnogonida\" cu\u00f1ouno Gerst\u00e4cker sobre a base da ra\u00edz do x\u00e9nero \"Pycnogonum\" engad\u00edn dolle a desinencia latina \"-ida\", indicando plural e derivada do grego antigo \u03b5\u1f34\u03b4\u03bf\u03c2 \"e\u00eddos\" 'aspecto', 'aparencia', 'forma'. O nome de x\u00e9nero est\u00e1 formado polos elementos \"pyc-\" e \"-gonum\", tirados do grego antigo \u03c0\u03c5\u03ba\u03bd\u03cc\u03c2 \"pykn\u00f3s\" 'espeso', 'apertado', 'denso', e, segundo a maior\u00eda das fontes consultadas, \u03b3\u03cc\u03bd\u03c5 \"g\u00f3ny\" 'xeonllo', pero outras, que quizais estean m\u00e1is acertadas, din que prov\u00e9n de \u03b3\u03bf\u03bd\u03ae \"gon\u00e9\" 'xeraci\u00f3n', 'xerme', 'orixe', 'prole' (basta contemplar os \"xeonllos\" (?) e as masas de ovos destes animais).\nA etimolox\u00eda de \"Patopoda\" \u00e9 moito m\u00e1is clara: todos os etimoloxistas opinan que o termo est\u00e1 formado polos elementos \"pan-\", do grego \u03c0\u03b1\u03bd- \"pan-\", amplamente usado xa desde a antig\u00fcidade cl\u00e1sica e derivado de \u03c0\u1fb6\u03c2 \u03c0\u1fb6\u03c3\u03b1 \u03c0\u1fb6\u03bd \"p\u00e3s\", \"p\u00e3sa\", \"p\u00e3n\" 'todo' e \"-poda\", do grego \u03c0\u03bf\u03cd\u03c2 \u03c0\u03bf\u03b4\u03cc\u03c2 \"po\u00fas, pod\u00f3s\" 'p\u00e9', 'perna', 'pata'. \u00c9 dicir: 'animais que son todo pata'. \nClasificaci\u00f3n.\nTradicionalmente se clasificaron en oito ou nove familias, cuns 86 x\u00e9neros e unhas 1 000 especies. Na actualidade, de acordo co World Register of Marine Species, a s\u00faa clasificaci\u00f3n, at\u00e9 o niven \"familia\" \u00e9:\nClase \"Pycnogonida\"\nEsta clasificaci\u00f3n taxon\u00f3mica substit\u00fae \u00e1 antiga versi\u00f3n na que os \"Pantopoda\" se subdivid\u00edan nas familias seguintes:\nEvoluci\u00f3n.\nOs f\u00f3siles m\u00e1is antigos co\u00f1ecidos datan do Devoniano, a\u00ednda que dada a s\u00faa posici\u00f3n sistem\u00e1tica, o grupo debe ser moit m\u00e1is antigo.\nA clase dos picnog\u00f3nidos foi diversamente interpretada como grupo irm\u00e1n do conxunto dos artr\u00f3podos verdadeiros, como o membro m\u00e1is basal do subfilo dos quelicerados, e incluso como parte da clase dos ar\u00e1cnidos.\nUn traballo recente (Maxmen &amp; \"al.\", 2005) v\u00e9n a corroborar a primeira desas interpretaci\u00f3ns base\u00e1ndose no desenvolvemento embrionario dos centros nerviosos, unha fonte moi fi\u00e1bel de informaci\u00f3n evolutiva.\nTam\u00e9n os traballos de filoxenia molecular favorecen esta interpretaci\u00f3n. Por\u00e9n, as clasificaci\u00f3ns est\u00e1ndar bas\u00e9anse na segunda destas interpretaci\u00f3ns, trat\u00e1ndoos como unha clase separada dentro do subfilo dos quelicerados."}
{"id": "355271", "revid": "22795", "url": "https://gl.wikipedia.org/wiki?curid=355271", "title": "Anemones de mar", "text": ""}
{"id": "355273", "revid": "98629", "url": "https://gl.wikipedia.org/wiki?curid=355273", "title": "Into the Woods (filme)", "text": "Into the Woods \u00e9 un filme estadounidense de musical dirixido por Rob Marshall que se estreou no 2014. \u00c9 unha adaptaci\u00f3n do musical de Brodway de James Lapine e Stephen Sondheim \"Into the Woods\". Est\u00e1 interpretado por Meryl Streep, Emily Blunt, James Corden, Anna Kendrick, Chris Pine, Tracey Ullman, Christine Baranski, Lilla Crawford, Daniel Huttlestone, MacKenzie Mauzy, Billy Magnussen e Johnny Depp. Est\u00e1 inspirado nos contos de fadas dos irm\u00e1ns Grimm \"Carapuchi\u00f1a Vermella\", \"Cincenta\", \"Xan o das fabas m\u00e1xicas\" e \"Rapunzel\", e \u00e9 unha mestura de todos eles centr\u00e1ndose na historia da parella de panadeiros sen fillos. \u00d3 final, as personaxes son forzadas a rectificar as consecuencias dos seus actos."}
{"id": "355276", "revid": "89787", "url": "https://gl.wikipedia.org/wiki?curid=355276", "title": "Vipera berus", "text": "Vipera berus, a v\u00edbora europea com\u00fan, \u00e9 unha especie de v\u00edbora, serpe velenosa que est\u00e1 moi estendida xeograficamene e pode encontrarse pola maior parte de Europa occidental e desde al\u00ed chega ao leste de Asia. Antes consider\u00e1base que en Galicia viv\u00eda unha subespecie de \"V. berus\", pero posteriormente a esa subespecie se lle deu o status de especie, co nome \"Vipera seoanei\" ou v\u00edbora de Seoane (antes subespecie \"Vipera berus seoanei\"). As v\u00edboras com\u00fans \"V. berus\" son moi co\u00f1ecidas e forman parte do folclore de moitos pa\u00edses. A\u00ednda sendo velenosas non se consideran especialmente perigosas; esta v\u00edbora non \u00e9 agresiva e xeralmente s\u00f3 morde cando a asustan ou molestan. As s\u00faas trabadas poden ser moi dolorosas, pero raramente mortais. O nome espec\u00edfico, \"berus\", \u00e9 unha palabra neolatina que foi usada anteriormente para referirse a unha serpe, posiblemente a \"Natrix natrix\" (cobra de colar).\nA v\u00edbora com\u00fan enc\u00f3ntrase en distintos terreos, e a complexidade de h\u00e1bitats \u00e9 esencial en diferentes aspectos do seu comportamento. Alim\u00e9ntase de pequenos mam\u00edferos, aves, lagartos e anfibios, e nalg\u00fans casos de ara\u00f1as, vermes e insectos. Esta v\u00edbora, como a maior\u00eda das outras v\u00edboras, \u00e9 ovoviv\u00edpara. As femias cr\u00edan unha vez cada dous ou tres anos, e as cr\u00edas xeralmente nacen desde o final do ver\u00e1n ao inicio do outono no hemisferio norte. As camadas var\u00edan de 3 a 20 cr\u00edas e os individuos novos permanecen coas s\u00faas nais uns poucos d\u00edas. Os adultos crecen ata unha lonxitude total de 60 a 90\u00a0cm (inclu\u00edndo a cola) e unha masa de 50 a 180 g. Actualmente reco\u00f1\u00e9cense tres subespecies, inclu\u00edndo a subespecie nomeada, \"Vipera berus berus\" descrita aqu\u00ed. A especie non se considera ameazada, a\u00ednda que est\u00e1 protexida nalg\u00fans pa\u00edses.\nDescrici\u00f3n.\nTen un corpo relativamente groso, os adultos xeralmente crecen ata os 60\u00a0cm de lonxitude total (inclu\u00edndo a cola), cunha media de 55\u00a0cm. O tama\u00f1o m\u00e1ximo var\u00eda por rexi\u00f3n. As m\u00e1is grandes, de ata uns 90\u00a0cm, enc\u00f3ntranse en Escandinavia, pero en d\u00faas ocasi\u00f3ns observ\u00e1ronse esp\u00e9cimes de 104\u00a0cm. En Francia e Gran Breta\u00f1a, o tama\u00f1o m\u00e1ximo \u00e9 de 80 a 87\u00a0cm. A masa vai de 50 g a uns 180 g.\nA cabeza \u00e9 bastante grande e aparente e os seus laterais son case planos e verticais. As beiras do foci\u00f1o est\u00e1n normalmente elevadas nunha crista baixa. Vista desde arriba, a escama rostral non \u00e9 visible ou s\u00f3 lixeiramente. Inmediatamente detr\u00e1s da rostral, hai d\u00faas (raramente unha) escamas pequenas. Dorsalmente, adoita haber cinco grandes placas: unha frontal cuadrangular (algo m\u00e1is longa que larga ou \u00e1s veces m\u00e1is rectangular), d\u00faas parietais (\u00e1s veces cunha pequena escama entre a frontal e as parietais) e d\u00faas supraoculares longas e estreitas. Estas \u00faltimas son grandes e aparentes, cada unha separada da frontal por dun a catro pequenas escamas. Os orificios nasais est\u00e1n situados nunha depresi\u00f3n pouco fonda dentro dunha gran escama nasal. O ollo \u00e9 relativamente grande, de igual tama\u00f1o ou lixeiramente maior que a escama nasal, pero adoita ser menor nas femias. Baixo as supraoculares hai de 6 a 13 (xeralmente de 8 a 10) pequenas escamas circumorbitais. As escamas temporais son lisas (raramente cunha lixeira quilla ou carena). Hai de 10 a 12 sublabiais e de 6 10 (normalmente 8 ou 9) supralabiais. Destas \u00faltimas, as n\u00fameros 3 e 4 son as m\u00e1is grandes, mentres que as 4 e 5 (raramente as 3 e 4) est\u00e1n separadas do ollo por unha soa ringleira de pequenas escamas (\u00e1s veces son d\u00faas ringleiras en esp\u00e9cimes alpinos).\nNa parte media do corpo hai 21 ringleiras de escamas dorsais (raramente 19, 20, 22 ou 23). Estas son escamas fortemente carenadas, ag\u00e1s as que beirean as escamas ventrais. Estas escamas parecen unidas debilmente \u00e1 pel e as ringleiras inferiores fanse cada vez m\u00e1is anchas; as que est\u00e1n m\u00e1is pr\u00f3ximas \u00e1s escamas ventrais son d\u00faas veces m\u00e1is anchas que as que est\u00e1n ao longo da li\u00f1a media. As escamas ventrais son de 132 a 150 nos machos e de 132 a 158 nas femias. A placa anal \u00e9 \u00fanica. As subcaudais est\u00e1n pareadas, e son de 32 a 46 nos machos e de 23 a 38 nas femias.\nO patr\u00f3n de coloraci\u00f3n var\u00eda desde esp\u00e9cimes con cores moi claras con barras cruzadas dorsais escuras incompletas e pequenas ata esp\u00e9cimes completamente marr\u00f3ns con marcas marr\u00f3ns m\u00e1is escuras difuminadas, e pode haber individuos mel\u00e1nicos que son totalmente escuros e carecen dun patr\u00f3n dorsal aparente. Por\u00e9n, a maior\u00eda te\u00f1en alg\u00fan tipo de patr\u00f3n en zigzag dorsal en toda a lonxitude do corpo e cola. A cabeza xeralmente ten unha distintiva figura con forma de V ou X escuros no dorso. Unha banda escura corre desde o ollo ao pescozo e contin\u00faa como unha serie lonxitudinal de puntos ao longo dos flancos. Algo pouco usual nas serpes, pero que se d\u00e1 en \"V. berus\", \u00e9 que os sexos poden diferenciarse pola cor. As femias son xeralmente de tons marr\u00f3ns con marcas marr\u00f3n escuras, e os machos son grises con marcas negras. A cor basal dos machos a mi\u00fado \u00e9 lixeiramente m\u00e1is clara que a das femias, o que resalta o patr\u00f3n en zigzag negro. Os individuos mel\u00e1nicos adoitan ser femias.\nDistribuci\u00f3n xeogr\u00e1fica.\n\"Vipera berus\" ten unha ampla \u00e1rea de distribuci\u00f3n. Pode encontrarse ao longo de Eurasia, desde o noroeste de Europa (Gran Breta\u00f1a, Escandinavia, Alema\u00f1a, Francia) a trav\u00e9s de parte do sur de Europa (norte de Italia, Serbia, Albania, Croacia, Montenegro, Bosnia e Hercegovina, Macedonia do Norte, Bulgaria e norte de Grecia) e do leste de Europa ata o norte do c\u00edrculo polar \u00e1rtico e Rusia seguindo ata o oc\u00e9ano Pac\u00edfico, illa de Sakhalin, Corea do Norte, norte de Mongolia e norte e a China. Tense atopado moi ao norte, onde outras serpes non poden vivir. A localidade tipo (onde se atopou e describiu a especie) estaba orixinalmente sinalada como \"Europa\". Mertens e M\u00fcller (1940) propuxeron restrinxir a localidade tipo a \"Upsala, Schweden\" (Uppsala, Suecia), pero foi finalmente restrinxida a Berth\u00e5ga, Uppsala ao designaren un neotipo Krecs\u00e1k &amp; Wahlgren (2008).\nEn varios pa\u00edses europeos \u00e9 a \u00fanica serpe velenosa nativa.\nStatus de conservaci\u00f3n.\nEsta especie est\u00e1 na lista de especies protexidas (Ap\u00e9ndice III) baixo a Convenci\u00f3n de Berna e est\u00e1 protexida en moitos pa\u00edses.\nA Lista vermella de Especies Ameazadas da International Union for the Conservation of Nature (IUCN) describe o seu status de conservaci\u00f3n como \"menos preocupante\" en vista da s\u00faa ampla distribuci\u00f3n, as amplas poboaci\u00f3ns que se cre ten, ampla variedade de h\u00e1bitats nos que vive e a probablemente lenta velocidade de declive, a\u00ednda que se sabe que as s\u00faas poboaci\u00f3s est\u00e1n minguando. A reduci\u00f3n dos seus h\u00e1bitats, a fragmentai\u00f3n das poboaci\u00f3ns en Europa debido a unha intensa pr\u00e1ctica agr\u00edcola e a recolecci\u00f3n para o comercio de mascotas ou para a extracci\u00f3n de veleno son os principais factores que contrib\u00faen ao seu declive.\nH\u00e1bitat.\nUn requirimento esencial para a presenza desta especie \u00e9 que haxa unha suficiente complexidade do h\u00e1bitat, que facilite os seus diversos comportamentos (tomar o sol, alimentaci\u00f3n e hibernaci\u00f3n) e que ofreza protecci\u00f3n dos predadores e do acoso humano. Enc\u00f3ntrase en diversos h\u00e1bitats, como os seguintes: terras baixas calcarias, ladeiras rochosas, p\u00e1ramos, matos areentos, prader\u00edas, terreos bald\u00edos, beiras dos bosques, claros soleados e desmontes, ladeiras de arbustos e setos, vertedoiros de lixo, dunas costeiras, e canteiras pedregosas. Avent\u00farase \u00e1s veces en zonas h\u00famidas se hai chan seco pr\u00f3ximo, polo que pode atoparse en beiras de regatos, lagos e pozas.\nEn boa parte do sur de Europa, como no sur de Francia e norte de Italia, enc\u00f3ntrase en zonas h\u00famidas a baixa altitude ou en altitudes elevadas. Nos Alpes su\u00edzos, pode ascender ata os 3\u00a0000 m de altura. En Hungr\u00eda e Rusia evita as estepas abertas; un h\u00e1bitat no cal \u00e9 m\u00e1is doado atopar a especie \"V. ursinii\". Por\u00e9n, en Rusia aparece nas zonas esteparias boscosas.\nComportamento.\nEsta especie \u00e9 principalmente di\u00farna, especialmente no norte da s\u00faa \u00e1rea de distribuci\u00f3n. M\u00e1is ao sur dise que \u00e9 activa ao ser\u00e1n e mesmo pode selo pola noite durante os meses de ver\u00e1n. \u00c9 unha especie predominantemente terrestre, a\u00ednda que se sabe que pode subir ribeiras e a arbustos baixos para tomar o sol ou vixiar o paso de posibles presas.\n[[Ficheiro:Vipera berus.jpg|esquerda|miniatura|alt=Macho de \"V. berus\".|Macho de \"V. berus\".]]\nAs v\u00edboras non son normalmente agresivas e adoitan ser bastante t\u00edmidas e morden s\u00f3 cando se ven acurraladas ou alarmadas. Xeralmente as persoas que sofren unha mordedura \u00e9 porque as pisaron ou intentaron collelas. Normalmente desaparecen entre a vexetaci\u00f3n en canto detectan calquera posible perigo, pero regresan unha vez que todo volve a estar en calma, a mi\u00fado ao mesmo lugar. Ocasionalmente, alg\u00fans individuos revelan a s\u00faa presenza cun bufido grave e sostido para disuadir a potenciais agresores. Con frecuencia, eses individuos son femias pre\u00f1adas. Cando a v\u00edbora \u00e9 ameazada, a parte frontal do seu corpo adopta forma de S para prepararse para lanzar un ataque.\nA especie est\u00e1 adaptada ao fr\u00edo e hiberna en inverno. En Gran Breta\u00f1a, machos e femias hibernan durante uns 150 e 180 d\u00edas respectivamente. No norte de Suecia a hibernaci\u00f3n dura 8 ou 9 meses. Nos d\u00edas suaves de inverno, poden emerxer ao exterior para tomar o sol en sitios onde se derreteu a neve e a mi\u00fado atravesan zonas con neve. Un 15% dos adultos e de 30 a 40% dos individuos novos morren durante a hibernaci\u00f3n.\nAlimentaci\u00f3n.\nA s\u00faa dieta consiste principalmente en pequenos animais, como [[rato]]s, outros roedores [[cricetidae|cric\u00e9tidos]], e [[musara\u00f1a]]s, e tam\u00e9n lagartos. \u00c1s veces, captiuran vermes lentos e mesmo [[denosi\u00f1a]]s e [[Talpa|toupas]]. Alim\u00e9ntanse igualmente de [[anfibio]]s, como [[ra]]s, [[trit\u00f3n (anfibio)|trit\u00f3ns]] e [[p\u00edntega]]s. Tam\u00e9n se informou de que poden comer aves, especialmente cr\u00edas recentemente eclosionadas ou mesmo ovos, para o cal soben a arbustos. Xeralmente, a dieta var\u00eda dependendo da localidade. As v\u00edboras novas comen cr\u00edas de mam\u00edferos, pequenos lagartos e ras e vermes e ara\u00f1as. Unha vez que chegan a unha lonxitude duns 30\u00a0cm, as s\u00faas dietas empezan a lembrar as dos adultos.\nReproduci\u00f3n.\nEn Hungr\u00eda, o apareamento ten lugar na \u00faltima semana de abril, mentres que no norte de Europa ocorre despois na segunda semana de maio. Os apareamentos observ\u00e1ronse tam\u00e9n en xu\u00f1o e mesmo en outubro, pero non se sabe se os apareamentos no outono resultan no nacemento de cr\u00edas. As femias a mi\u00fado reprod\u00facense s\u00f3 unha vez cada dous anos, ou incluso unha vez cada tres anos se as estaci\u00f3ns son curtas e o clima \u00e9 duro.\n[[Ficheiro:Viperaberus1.jpg|esquerda|miniatura|alt=Serpe enroscada mostrando as s\u00faas escamas carenadas.|\"V. berus\" motrando as escamas fortemente carenadas na s\u00faa \u00e1rea dorsal.]]\nOs machos encontran as femias seguindo o seu rastro de olor, \u00e1s veces rastre\u00e1ndoas durante centos de metros ao d\u00eda. Se encontra unha femia e esta lisca dal\u00ed, o macho pers\u00e9guea. O cortexo implica un comportamento \"flu\u00eddo\" coloc\u00e1ndose en paralelo lado a lado, a lingua entra e sae e m\u00f3vese rapidamente ao longo do dorso e dan golpes excitados coa cola. As parellas permanecen xuntas durante un ou dous d\u00edas despois do apareamento. Os machos perseguen os seus rivais e establan combate. Con frecuencia, isto tam\u00e9n empeza cun comportamento similar ao do apareamento antes de culminar na dram\u00e1tica \"danza da v\u00edbora\". Nesta danza os machos enfr\u00f3ntanse entre si, elevan a parte anterior do corpo verticalmente, facendo movementos balanceantes e tratan de empurrarse contra ao chan. Isto rep\u00edtese ata que un dos dous queda exhausto e marcha arrastr\u00e1ndose para intentar atopar outra parella. Appleby (1971) indica que nunca viu que un intruso ga\u00f1ase estes combates, polo que parece que o defensor est\u00e1 tan excitado polo cortexo que que non renuncia a perder as s\u00faas posibilidades de apareamento. Non hai rexistros de que as v\u00edboras se mordan durante estes encontros.\nAs femias xeralmente dan a luz en agosto ou setembro, pero \u00e1s veces xa en xullo, ou moito m\u00e1is tarde en outubro. O n\u00famero de cr\u00edas \u00e9 de 3 a 20. As cr\u00edas nacen xeralmente encapsuladas nun saco transparente do cal se liberan por si mesmas. \u00c1s veces, conseguen sa\u00edr desta membrana xa dentro da femia. Os neonatos miden de 14 a 23\u00a0cm de lonxitude total (inclu\u00edndo a cola), cunha lonxitude media total de 17\u00a0cm. Nacen cun aparato do veleno completamente funcional e un dep\u00f3sito de reserva de xema dentro dos seus corpos. [[muda (biolox\u00eda)|Mudan]] a s\u00faa pel por primeira vez nun d\u00eda ou dous. As femias non parecen ter moito interese nos seus descendentes, pero observouse que as cr\u00edas permanecen coas s\u00faas nais durante varios d\u00edas despois de naceren.\nVeleno.\n[[Ficheiro: Vipera berus - Venom delivery apparatus.JPG |miniatura|250px|esquerda|Aparato da inxecci\u00f3n do veleno de \"Vipera berus\".]]\nDebido \u00e1 rapidez con que a poboaci\u00f3n humana se expande pola \u00e1rea de distribuci\u00f3n das s\u00faas especies, as mordeduras de v\u00edbora son relativamente com\u00fans. Os animais dom\u00e9sticos e especialmente o gando son v\u00edtimas frecuentes. En Gran Breta\u00f1a a maior\u00eda dos casos ocorren entre marzo e outubro. En Suecia, hai unhas 1\u00a0300 mordeduras ao ano, das cales se estima que un 12% require hospitalizaci\u00f3n. Disponse polo menos de oito [[antiveleno]]s distintos contra a mordedura desa especie.\nMallow et al. (2003) describen a toxicidade do veleno como relativamente baixa comparada con outras especies de v\u00edboras. Citan a Minton (1974), que informou dos valores de LD50 para ratos que eran de 0,55\u00a0mg/kg [[intravenosa]], 0,80\u00a0mg/kg [[Peritoneo|intraperitoneal]] e 6,45\u00a0mg/kg [[subcut\u00e1nea]]. Como comparaci\u00f3n, nunha proba de dose letal m\u00ednima para [[cobaia]]s era de 40\u201367\u00a0mg, pero s\u00f3 eran necesarios 1,7\u00a0mg cando se usaba veleno da especie \"[[Daboia russelii]]\". Brown (1973) d\u00e1 valores maiores de LD50 subcut\u00e1neo que van de 1,0 a 4,0\u00a0mg/kg. Todos concordan que o veleno que inxectan \u00e9 pouco abundante: Minton (1974) menciona de 10 a 18\u00a0mg por esp\u00e9cime de 48 a 62\u00a0cm de lonxitude, mentres que Brown (1973) indica s\u00f3 6\u00a0mg.\n[[Ficheiro:ViperaBerusFang.JPG|miniatura|alt=Cabeza de v\u00edbora mordendo unha luva de coio.|\"Vipera berus\" cun cairo erecto que deixou unha pequena mancha de veleno nunha luva.]]\nFalando comparativamente, as mordeduras desta especie non son moi perigosas. A\u00ednda as\u00ed, debe procurarse sempre axuda m\u00e9dica tan axi\u00f1a como sexa posible cando se sofre unha mordedura. Moi ocasionalmente as mordeduras poden ser mortais, especialmente en nenos pequenos, mentres que os adultos poden experimentar molestias e incapacidade que se poden prolongar moito despois da mordedura. O tempo que se tarda en recuperarse \u00e9 moi variable, pero pode tardar ata un ano.\nOs s\u00edntomas locais incl\u00faen unha dor intensa inmediata, \u00e1 que segue uns minutos despois (pero \u00e1s veces tarda 30 minutos) a inchaz\u00f3n da zona e unha sensaci\u00f3n de formigo. Non \u00e9 com\u00fan que se formen vinchas que conte\u00f1an sangue. A dor pode continuar durante algunhas horas, xunto con sensibilidade e [[inflamaci\u00f3n]]. Poden aparecer li\u00f1as vermellas linfanx\u00edticas (seguindo os vasos [[sistema linf\u00e1tico|linf\u00e1ticos]] inflamados) e negr\u00f3ns, e o membro completo pode incharse e ennegrecer en 24 horas. O inchamento pode estenderse ao tronco e nos nenos por todo o corpo. Son moi raras a necrose e as s\u00edndromes intracompartimentais (dentro dos tecidos musculares e nerviosos dentro dunha fascia das extremidades).\nOs s\u00edntomas sist\u00e9micos resultantes da [[anafilaxe]] poden ser dr\u00e1sticos. Poden aparecer en 5 minutos despois da mordedura ou poden tardar moitas horas. Entre eses s\u00edntomas est\u00e1n as n\u00e1useas, arcadas e v\u00f3mitos, c\u00f3licos abdominais e diarrea, incontinencia de urina e de feces, suor, febre, [[vasoconstrici\u00f3n]], [[taquicardia]], mareos, perda de consciencia, cegueira, [[Shock (circulatorio)|shock]], [[anxioedema]] de face, beizos, enxivas, lingua, garganta e [[epiglote]], [[urticaria]] e broncoespasmo. Se non se tratan, estes s\u00edntomas poden persistir ou flutuar durante 48 horas. En casos graves, pode haber fallo cardiovascular.\nTaxonom\u00eda.\nHistoricamente estivo dividida en m\u00e1is subespecies, pero actualmente (2016) a especie ten tres subespecies reco\u00f1ecidas:\nC\u00f3mpre sinalar que as subespecies \"V. b. bosniensis\" e \"V. b. sachalinensis\" foron consideradas co status de especies nalgunhas publicaci\u00f3ns recentes.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Vipera]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]"}
{"id": "355278", "revid": "1505", "url": "https://gl.wikipedia.org/wiki?curid=355278", "title": "Copa do Rei de f\u00fatbol 2016/17", "text": "A Copa do Rei de f\u00fatbol 2016\u201317 foi a 114.\u00aa edici\u00f3n do torneo de copa da Real Federaci\u00f3n Espa\u00f1ola de F\u00fatbol. Conta coa participaci\u00f3n dos equipos de Primeira, Segunda, Segunda B e Terceira Divisi\u00f3n, excepto os equipos filiais doutros clubs a\u00ednda que xoguen nestas categor\u00edas. A competici\u00f3n empezou o 31 de agosto de 2016 e finalizou o 27 de maio de 2017. A final xogouse no Estadio Vicente Calder\u00f3n e resultou campi\u00f3n o FC Barcelona, que logrou o seu 29.\u00ba t\u00edtulo."}
{"id": "355285", "revid": "2716", "url": "https://gl.wikipedia.org/wiki?curid=355285", "title": "Centro Galego de M\u00e9xico", "text": ""}
{"id": "355288", "revid": "1576", "url": "https://gl.wikipedia.org/wiki?curid=355288", "title": "Pantopoda", "text": ""}
{"id": "355289", "revid": "1576", "url": "https://gl.wikipedia.org/wiki?curid=355289", "title": "Pant\u00f3podos", "text": ""}
{"id": "355291", "revid": "23204", "url": "https://gl.wikipedia.org/wiki?curid=355291", "title": "Jafud\u00e0 Cresques", "text": "Jafud\u00e0 Cresques, nado en\u00a0Palma\u00a0en c.\u00a01350,\u00a0e finado en\u00a0Barcelona, en\u00a01410 ou 1427, tam\u00e9n co\u00f1ecido como Jehud\u00e0 Cresques, Jaume Ribes e Cresques lo Juheu (\"Cresques o Xudeu\"), foi un cart\u00f3grafo xudeu\u00a0de orixe mallorquina\u00a0e, probablemente, o home que coordinou os descubrimentos mar\u00edtimos da\u00a0escola naval de Portugal a partir de Sagres, a comezos do s\u00e9culo XV.\nEra o fillo doutro cart\u00f3grafo notable, Cresques Abraham, nado en Mallorca. Jafud\u00e0 frecuentou a corte do rei Pedrp III, Xo\u00e1n I\u00a0e Marti\u00f1o o Humano, onde fixo varios traballos de cartograf\u00eda: xunto co seu pai, el foi, probablemente, o autor do \"Atlas catal\u00e1n\" de 1375, considerado unha obra mestra de cartograf\u00eda na Europa medieval. Tam\u00e9n fixo un mapa do mundo para a sinatura comercial toscana Datini, e recibiu distinci\u00f3ns e a protecci\u00f3n dos reis de Arag\u00f3n. \nNado no seo dunha familia xud\u00eda, converteuse \u00f3\u00a0cristianismo\u00a0como resultado dos saqueos do barrio xudeu de Palma en 1391 e, a continuaci\u00f3n, adoptou o nome \"de Jaume Ribes\" (Jacobus Ribus, en lat\u00edn). Como tal, parece que foi quen de ser nomeado coordinador portugu\u00e9s da cartograf\u00eda da escola naval de Sagres na d\u00e9cada de 1420; houbo un tal \"mestre Jacom\u00e9 de Mallorca\" con este cargo. Moitos estudosos cren que era a mesma persoa, pero a cuesti\u00f3n \u00e9 controvertida."}
{"id": "355292", "revid": "23204", "url": "https://gl.wikipedia.org/wiki?curid=355292", "title": "Jehud\u00e0 Cresques", "text": ""}
{"id": "355293", "revid": "23204", "url": "https://gl.wikipedia.org/wiki?curid=355293", "title": "Jaume Ribes", "text": ""}
{"id": "355295", "revid": "5863", "url": "https://gl.wikipedia.org/wiki?curid=355295", "title": "Real Sociedad Econ\u00f3mica de Amigos del Pa\u00eds de la ciudad de Santiago", "text": ""}
{"id": "355297", "revid": "5863", "url": "https://gl.wikipedia.org/wiki?curid=355297", "title": "Real Sociedade de Amigos do Pa\u00eds de Santiago", "text": ""}
{"id": "355300", "revid": "1888", "url": "https://gl.wikipedia.org/wiki?curid=355300", "title": "Miguel-Anxo Murado L\u00f3pez", "text": ""}
{"id": "355301", "revid": "1888", "url": "https://gl.wikipedia.org/wiki?curid=355301", "title": "Miguel Anxo Murado L\u00f3pez", "text": ""}
{"id": "355302", "revid": "624", "url": "https://gl.wikipedia.org/wiki?curid=355302", "title": "Octha de Kent", "text": ""}
{"id": "355303", "revid": "89787", "url": "https://gl.wikipedia.org/wiki?curid=355303", "title": "Swaefhard de Kent", "text": "Sw\u00e6fheard ou Swaefhard foi un rei de Kent, que reinou conxuntamente con Oswine, Wihtred, e posibelmente Sw\u00e6fberht.\nTraxectoria.\nUn documento de Sw\u00e6fheard datado o 1 de marzo de 689, no segundo ano do seu reinado, identifica o seu pai como S\u00e6bbi, rei de Essex:"}
{"id": "355305", "revid": "92340", "url": "https://gl.wikipedia.org/wiki?curid=355305", "title": "Chema Madoz", "text": "Jos\u00e9 Mar\u00eda Rodr\u00edguez Madoz, m\u00e1is co\u00f1ecido como Chema Madoz, nado en Madrid en 1958, \u00e9 un fot\u00f3grafo espa\u00f1ol. Realizou numerosas exposici\u00f3ns individuais, tanto en Espa\u00f1a como no estranxeiro, e destacan os seus traballos surrealistas en branco e negro. A s\u00faa obra recolle imaxes extra\u00eddas de h\u00e1biles xogos de imaxinaci\u00f3n, nos que perspectivas e texturas tecen as s\u00faas imaxes.\u00a0Foi reco\u00f1ecido no ano 2000 co Premio Nacional de Fotograf\u00eda."}
{"id": "355306", "revid": "23204", "url": "https://gl.wikipedia.org/wiki?curid=355306", "title": "Jos\u00e9 Mar\u00eda Rodr\u00edguez Madoz", "text": ""}
{"id": "355307", "revid": "22795", "url": "https://gl.wikipedia.org/wiki?curid=355307", "title": "Quelicerado", "text": ""}
{"id": "355308", "revid": "22795", "url": "https://gl.wikipedia.org/wiki?curid=355308", "title": "Hex\u00e1podo", "text": ""}
{"id": "355309", "revid": "23204", "url": "https://gl.wikipedia.org/wiki?curid=355309", "title": "Abdome (artr\u00f3podos)", "text": "Nos artr\u00f3podos denom\u00ednase abdome ao tagma ou parte posterior do corpo. Est\u00e1 situado a continuaci\u00f3n do t\u00f3rax.\nEn sentido amplo, o termo \"abdome\" apl\u00edcase ao tagma final do corpo de todos os grupos de artr\u00f3podos, pero, debido a que non est\u00e1n claras as homolox\u00edas das diferentes rexi\u00f3ns do corpo nos diferentes grupos, adoita usarse en sentido estrito para denominar exclusivamente o tagma final dos insectos.\nInsectos.\nNa maior\u00eda das ordes de insectos o abdome est\u00e1 composto de once segmentos, a\u00ednda que o segmento once est\u00e1 xeralmente moi reducido e representado soamente polos seus ap\u00e9ndices. E en moitos insectos este n\u00famero \u00e9 a\u00ednda m\u00e1is reducido. Nos himen\u00f3pteros ap\u00f3critos o abdome est\u00e1 moi modificado; o primeiro segmento est\u00e1 fusionado co segmento final do t\u00f3rax e recibe o nome de propodeo.\nO abdome dos insectos cont\u00e9n os aparellos dixetivo, reprodutor e circulatorio; carece de patas ou alas nos adultos. Nos insectos inmaturos dalg\u00fans grupos poden ter certos tipos de ap\u00e9ndices nos segmentos do un ao sete (branquias, patas falsas dose lepid\u00f3pteros).\nHai oito pares de espir\u00e1culos de funci\u00f3n respiratoria. No segmento once pode haber uns ap\u00e9ndices chamados cercos. O ano \u00e1brese no \u00faltimo segmento.\nOs \u00f3rganos xenitais do macho, usados no apareamento enc\u00f3ntranse nos segmentos oito e nove. Poden ser moi complexos e \u00fasanse \u00e1s veces para a identificaci\u00f3n das especies. As femias dalgunhas especies pos\u00faen un \u00f3rgano ovipositor, xeralmente nos segmentos oito e nove. No caso de moitos himen\u00f3pteros o ovipositor est\u00e1 convertido nun aguill\u00f3n usado para inxectar veleno."}
{"id": "355310", "revid": "98629", "url": "https://gl.wikipedia.org/wiki?curid=355310", "title": "Jos\u00e9 Castro Blanco", "text": "Jos\u00e9 Castro Blanco, nado en Pontevedra en 1890 e finado en 1981, foi un natur\u00f3pata galego.\nTraxectoria.\nEmigrou \u00e1 Arxentina con 14 anos e despois instalouse no Uruguai. Estudou na American School of Naturopaty de Nova York, onde obtivo o t\u00edtulo de Doutor en Naturopat\u00eda en 1922, despois estivo na Academia de Medicina Natural de San Paolo. Foi fundador da revista \"Vivir\" e da Escuela Libre Naturista de Montevideo en 1920, que trasladou a Barcelona en 1925 coa denominaci\u00f3n de Escuela Naturotr\u00f3fica. Despois instalouse en Torrent (Valencia). Fundou a Biblioteca de Caliobi\u00f3tica y Macrobi\u00f3tica."}
{"id": "355311", "revid": "6413503", "url": "https://gl.wikipedia.org/wiki?curid=355311", "title": "Pobo nivkh", "text": "Os nivkh (tam\u00e9n chamados nivkhi ou gilyak, \u043d\u0438\u0432\u0445\u0433\u0443 - Nivxgu) son un grupo ind\u00edxena que habita na metade norte da illa de Sakhalin e nas rexi\u00f3ns do estuario do r\u00edo Amur no Krai de Khabarovsk, en Rusia. Os nivkh foron tradicionalmente pescadores, cazadores e criadores de cans . Eran semi-n\u00f3mades, vivindo preto das costas no ver\u00e1n e no interior durante o inverno, a car\u00f3n de r\u00edos e regatos para capturar salm\u00f3ns. A terra que habitan os nivkh caracter\u00edzase polo bosque de taiga con invernos fr\u00edos e nevados e ver\u00e1ns suaves. Crese que os nivkh son os habitantes orixinais da rexi\u00f3n, que evolucionaron dende o neol\u00edtico a partir da poboaci\u00f3n que migrou dende a rexi\u00f3n Transbaikal durante o plistoceno superior.\nOs nivkh sufriron fortemente por mor das influencias dos estranxeiros, primeiro coas migraci\u00f3ns de pobos tung\u00fas. Posteriormente, a dinast\u00eda Qing da China obrigou \u00f3s nivkh a pagarlles un tributo. Entre 1850 e 1860, os cosacos anexionaron e colonizaron as terras nivkh, onde son unha pequena minor\u00eda no presente. Hoxe en d\u00eda, os nivkh viven en casas segundo o estilo ruso, e por mor da sobreexplotaci\u00f3n do mar e a contaminaci\u00f3n dos r\u00edos, adoptaron moitas comidas da gastronom\u00eda de Rusia. Os nivkh practican o xamanismo e \u00e9 especialmente relevante para eles o Festival do Oso durante o inverno. Por\u00e9n, alg\u00fans t\u00e9\u00f1ense convertido \u00e1 Igrexa Ortodoxa Rusa.\nSegundo o censo da Federaci\u00f3n Rusa de 2002, hai 5\u00a0287 nivkh. A maior\u00eda fala ruso, e arredor dun 10 por cento fala a s\u00faa lingua nivkh. A lingua nivkh est\u00e1 considerada unha lingua illada, malia que est\u00e1 clasificada, por conveniencia, entre as linguas paleosiberianas. A lingua nivkh est\u00e1 dividida en catro dialectos."}
{"id": "355312", "revid": "23204", "url": "https://gl.wikipedia.org/wiki?curid=355312", "title": "Nivkhi", "text": ""}
{"id": "355313", "revid": "23204", "url": "https://gl.wikipedia.org/wiki?curid=355313", "title": "Nivkhs", "text": ""}
{"id": "355314", "revid": "23204", "url": "https://gl.wikipedia.org/wiki?curid=355314", "title": "Gilyak", "text": ""}
{"id": "355315", "revid": "12452", "url": "https://gl.wikipedia.org/wiki?curid=355315", "title": "Cheroquis", "text": ""}
{"id": "355316", "revid": "23204", "url": "https://gl.wikipedia.org/wiki?curid=355316", "title": "Lakota", "text": ""}
{"id": "355317", "revid": "23204", "url": "https://gl.wikipedia.org/wiki?curid=355317", "title": "Chei\u00e9n (pobo)", "text": ""}
{"id": "355318", "revid": "1410", "url": "https://gl.wikipedia.org/wiki?curid=355318", "title": "Chelonoidis", "text": "Chelonoidis \u00e9 un x\u00e9nero de tartarugas da familia Testudinidae. Enc\u00f3ntranse en Suram\u00e9rica continental e nas illas Gal\u00e1pagos (a 1\u00a0000\u00a0km da costa suramericana do Pac\u00edfico). Anteriormente foran asignadas ao x\u00e9nero \"Geochelone\", pero unha an\u00e1lise xen\u00e9tica comparativa posterior indicou que en realidade est\u00e1n m\u00e1is estreitamente relacionadas coas tartarugas africanas do x\u00e9nero \"Kinixys\". Os seus antepasados eran africanos e aparentemente chegaron cruzando o Atl\u00e1ntico flotando no Oligoceno. Esta longa traves\u00eda foi posible pola s\u00faa capacidade de flotar coas cabezas ergueitas e de sobrevivir seis meses ou m\u00e1is sen comida nin auga.\nCos cambios taxon\u00f3micos recentes, do antigo x\u00e9nero \"Geochelone\" separ\u00e1ronse unha gran parte das s\u00faas especies, que foron asignadas a x\u00e9neros propios, que son: \"Aldabrachelys\" (das Seychelles e Madagascar), \"Astrochelys\" (Madagascar), \"Chelonoidis\" (Suram\u00e9rica e illas Gal\u00e1pagos), \"Stigmochelys\" (\u00c1frica), e o x\u00e9nero antigo extinto \"Colossochelys\" (sur de Asia).\nOs membros do x\u00e9nero \"Chelonoidis\" que viven nas illas Gal\u00e1pagos (que foron antes tratados como subespecies e agora como especies que forman un complexo de especies relacionadas) est\u00e1n entre os quelonios terrestres existentes de maior tama\u00f1o. Especies xigantes deste x\u00e9nero estaban presentes tam\u00e9n na Suram\u00e9rica continental durante o Plistoceno, pero agora as especies continentais son m\u00e1is pequenas que as das Gal\u00e1pagos.\nEspecies.\nVelaqu\u00ed unha listaxe alfab\u00e9tica das especies separadas por zonas xeogr\u00e1ficas."}
{"id": "355320", "revid": "56817", "url": "https://gl.wikipedia.org/wiki?curid=355320", "title": "Pleura", "text": "O termo pleura (do grego antigo \u03c0\u03bb\u03b5\u03c5\u03c1\u03ac \"pleur\u00e1\", \"costado\", \"flanco\", \"costela\") pode referirse a:"}
{"id": "355321", "revid": "56817", "url": "https://gl.wikipedia.org/wiki?curid=355321", "title": "Pleura (insectos)", "text": "A pleura (do grego antigo \u03c0\u03bb\u03b5\u03c5\u03c1\u03ac \"pleur\u00e1\", \"costado\", \"flanco\", \"costela\") \u00e9 un esclerito lateral do segmento tor\u00e1cico dun insecto, entre o tergo e o esterno.\nOs prefixos pro-, meso- e meta- util\u00edzanse, respectivamente, para antepo\u00f1er \u00e1 palabra \"pleura\" \u00e1s pleuras do primeiro, segundo e terceiro segmentos tor\u00e1cicos."}
{"id": "355322", "revid": "1131", "url": "https://gl.wikipedia.org/wiki?curid=355322", "title": "Es Freus", "text": "Es Freus \u00e9 o estreito que separa as illas de Eivissa e Formentera, no arquip\u00e9lago balear, constitu\u00eddo por varios pasos separados por illotes. A distancia total, entre a punta meridional de Eivissa e a illa de s'Espalmador, \u00e9 de 6,3\u00a0km. \u00c9 o paso obrigado entre o porto de Eivissa e o de La Savina, en Formentera, e de Eivissa cara a po\u00f1ente.\nO nome procede do lat\u00edn \"fretu\", que significa \"estreito\". Antigamente, e de certo uso entre os habitantes de Formentera, cham\u00e1base ses Portes. Toda a zona forma parte da reserva mari\u00f1a do Parque Natural de ses Salines. Tr\u00e1tase dunha zona desprotexida dos ventos, con pouca profundidade e con correntes de irregular direcci\u00f3n e intensidade. Os grandes temporais, especialmente de po\u00f1ente e gregal, converten Es Freus nun paso de navegaci\u00f3n dif\u00edcil e motiva a incomunicaci\u00f3n de Formentera nalgunhas \u00e9pocas do ano. Ao longo da historia produc\u00edronse varios naufraxios.\nOs pasos que forman Es Freu son:"}
{"id": "355323", "revid": "89787", "url": "https://gl.wikipedia.org/wiki?curid=355323", "title": "Santo Stefano Roero", "text": "Santo Stefano Roero \u00e9 unha localidade e concello (\"comune\") italiana da provincia de Cuneo, rexi\u00f3n de Piemonte, con 1.353 habitantes."}
{"id": "355324", "revid": "23204", "url": "https://gl.wikipedia.org/wiki?curid=355324", "title": "El Pilar de la Mola", "text": "El Pilar de la Mola \u00e9 unha localidade de Formentera, nas illas Baleares, situada no centro do altiplano de La Mola, no leste da illa. Est\u00e1 nunha zona illada da illa, nun altiplano elevado e rodeado de cant\u00eds.\nForma unha das tres parroquias de Formentera. A poboaci\u00f3n formouse arredor da igrexa consagrada da Nosa Se\u00f1ora do Pilar en 1784. O n\u00facleo de poboaci\u00f3n ti\u00f1a 58 habitantes en 2007 pero a maior\u00eda da s\u00faa poboaci\u00f3n \u00e9 diseminada. En total ti\u00f1a 991 habitantes, entre El Pilar de la Mola, La Mola e Es Cal\u00f3.\nO seu clima, con precipitaci\u00f3ns m\u00e1is frecuentes que no resto da illa, e a altura que o separa do mar, configuraron unha comunidade rural dedicada \u00e1 agricultura. \u00c9 unha das principais zonas de produci\u00f3n do vi\u00f1o da terra de Formentera.\nEntre os seus lugares de interese destacan a igrexa da Mare de D\u00e9u del Pilar, do s\u00e9culo XVIII, o Mol\u00ed Vell e o Faro de la Mola."}
{"id": "355325", "revid": "47401", "url": "https://gl.wikipedia.org/wiki?curid=355325", "title": "Media (estat\u00edstica)", "text": "En matem\u00e1ticas e estat\u00edstica unha media \u00e9 unha medida de tendencia central. Existen distintos tipos de medias, tales como a media xeom\u00e9trica, a media ponderada e a media harm\u00f3nica a\u00ednda que na linguaxe com\u00fan, o termo ref\u00edrese xeralmente \u00e1 media aritm\u00e9tica.\nExemplos de medias.\nExisten numerosos exemplos de medias formula_1. Unha das poucas propiedades compartidas por todas as medias \u00e9 que calquera media est\u00e1 comprendida entre o valor m\u00e1ximo e o valor m\u00ednimo do conxunto de variables:\nAdemais debe cumprirse que:\nMedia aritm\u00e9tica.\nA media aritm\u00e9tica \u00e9 unha media est\u00e1ndar que a mi\u00fado se denomina simplemente \"media\".\nA media conf\u00fandese \u00e1s veces coa mediana ou a moda. A media aritm\u00e9tica \u00e9 a media dun conxunto de valores, ou a s\u00faa distribuci\u00f3n; con todo, para as distribuci\u00f3ns con nesgo, a media non \u00e9 necesariamente o mesmo valor que a mediana ou que a moda. A media, moda e mediana son par\u00e1metros caracter\u00edsticos dunha distribuci\u00f3n de probabilidade. \u00c9 \u00e1s veces unha forma de medir o nesgo dunha distribuci\u00f3n tal e como se pode facer nas distribuci\u00f3ns exponencial e de Poisson.\nPor exemplo, a media aritm\u00e9tica de 34, 27, 45, 55, 22 e 34 (seis valores) \u00e9 formula_2\nMedia aritm\u00e9tica ponderada.\n\u00c1s veces pode ser \u00fatil outorgar pesos ou valores aos datos dependendo da s\u00faa relevancia para determinado estudo. Neses casos p\u00f3dese utilizar unha media ponderada. Se \nformula_3 \u00e9 un conxunto de datos ou media muestral e formula_4 son n\u00fameros reais positivos, chamados \"pesos\" ou factores de ponderaci\u00f3n, def\u00ednese a media ponderada relativa a eses pesos como:\nA media \u00e9 invariante fronte a transformaci\u00f3ns lineares, cambio de orixe e escala, das variables, \u00e9 dicir se \"X\" \u00e9 unha variable aleatoria e Y \u00e9 outra variable aleatoria que depende linearmente de \"X\", \u00e9 dicir, \"Y = a\u00b7X + b\" (onde \"a\" representa a magnitude do cambio de escala e \"b\" a do cambio de orixe) tense que:\nMedia xeom\u00e9trica.\nA media xeom\u00e9trica \u00e9 unha media moi \u00fatil en conxuntos de n\u00fameros que son interpretados en orde do seu produto, non da s\u00faa suma (tal e como ocorre coa media aritm\u00e9tica). Por exemplo, as velocidades de crecemento.\nPor exemplo, a media xeom\u00e9trica da serie de n\u00fameros 34, 27, 45, 55, 22 e 34 (seis valores) \u00e9 formula_6\nMedia harm\u00f3nica.\nA media harm\u00f3nica \u00e9 unha media moi \u00fatil en conxuntos de n\u00fameros que se definen en relaci\u00f3n con algunha unidade, por exemplo a velocidade (distancia por unidade de tempo).\nPor exemplo, a media harm\u00f3nica dos n\u00fameros: 34,\u00a027,\u00a045,\u00a055,\u00a022,\u00a0e\u00a034 \u00e9 formula_8\nXeneralizaci\u00f3ns da media.\nExisten diversas xeneralizaci\u00f3ns das medias anteriores.\nMedia xeneralizada.\nAs medias xeneralizadas, tam\u00e9n co\u00f1ecidas como medias de H\u00f6lder, son unha abstracci\u00f3n das medias cuadr\u00e1ticas, aritm\u00e9ticas, xeom\u00e9tricas e harm\u00f3nicas. Def\u00ednense e agr\u00fapanse a trav\u00e9s da seguinte expresi\u00f3n:\nEscollendo un valor apropiado do par\u00e1metro \"m\", tense:\nMedia-f xeneralizada.\nEsta media pode xeneralizarse para unha funci\u00f3n mon\u00f3tona como a media-f xeneralizada:\n\\right) &lt;/math&gt;\nonde formula_15 \u00e9 unha funci\u00f3n inxectiva e formula_16 un intervalo. Escollendo formas particulares para formula_17 obt\u00e9\u00f1ense algunhas das medias m\u00e1is co\u00f1ecidas:\nMedia dunha funci\u00f3n.\nPara unha funci\u00f3n continua formula_17 sobre un intervalo [a,b], p\u00f3dese calcular o valor medio da funci\u00f3n formula_17 sobre [a,b] como: \nDe feito a definici\u00f3n anterior c\u00famprese tam\u00e9n para unha funci\u00f3n limitada a\u00ednda que non sexa continua, coa condici\u00f3n de que sexa medible.\nMedia estat\u00edstica.\nA media estat\u00edstica empr\u00e9gase en estat\u00edstica para dous conceptos diferentes a\u00ednda que numericamente similares:\nNa pr\u00e1ctica dada unha mostra estat\u00edstica suficientemente grande o valor da media muestral da mesma \u00e9 numericamente moi pr\u00f3ximo \u00e1 esperanza matem\u00e1tica da variable aleatoria medida nesa mostra. O devandito valor esperado, s\u00f3 \u00e9 calculable se se co\u00f1ece con toda exactitude a distribuci\u00f3n de probabilidade, cousa que raramente sucede na realidade, e por esa raz\u00f3n, a efectos pr\u00e1cticos a chamada media ref\u00edrese normalmente \u00e1 media da mostra.\nMedia da mostra.\nA media da mostra \u00e9 unha variable aleatoria, xa que depende da mostra, a\u00ednda que \u00e9 unha variable aleatoria en xeral cunha varianza menor que as variables orixinarias empregadas no seu c\u00e1lculo. Se a mostra \u00e9 grande e est\u00e1 ben escollida, pode tratarse a media da mostra como un valor num\u00e9rico que aproxima con precisi\u00f3n a media poboacional, que caracteriza unha propiedade obxectiva da poboaci\u00f3n. Def\u00ednese como segue: se se ten unha mostra estat\u00edstica de valores formula_28 de valores para unha variable aleatoria X con distribuci\u00f3n de probabilidade \"F(x, \u03b8)\" [onde \"\u03b8\" \u00e9 un conxunto de par\u00e1metros da distribuci\u00f3n] def\u00ednese a media da mostra \"n\"-\u00e9sima como:\nMedia da poboaci\u00f3n.\nA media da poboaci\u00f3n tecnicamente non \u00e9 unha media sen\u00f3n un par\u00e1metro fixo que coincide coa esperanza matem\u00e1tica dunha variable aleatoria. O nome \"media da poboaci\u00f3n\" empr\u00e9gase para indicar que valor num\u00e9rico dunha media muestral \u00e9 numericamente pr\u00f3ximo ao par\u00e1metro media da poboaci\u00f3n, para unha mostra adecuada e suficientemente grande."}
{"id": "355326", "revid": "59564", "url": "https://gl.wikipedia.org/wiki?curid=355326", "title": "Santiago G\u00f3mez Tato", "text": "Santiago G\u00f3mez Tato, nado en Cerdedo cara a 1885, foi un escritor e xornalista galego.\nTraxectoria.\nFillo do notario Jes\u00fas G\u00f3mez Veiga que estivo destinado no Concello de Cerdedo. Emigrou a Buenos Aires a principios dos anos vinte do s\u00e9culo XX. Colaborou na revista \"Relieves\" de Coronel Dorrego, en \"Nueva Era\", \"Eco del Tandil\" e \"Derecho\" de Tandil, e en \"C\u00e9ltiga\", \"El Heraldo Gallego\", \"Correo de Galicia\" e \"Vida Gallega\". Visitou en varias ocasi\u00f3ns a s\u00faa comarca natal e deixou as s\u00faas impresi\u00f3ns sobre as s\u00faas feiras no peri\u00f3dico \"Umia y L\u00e9rez\". Instalouse en Rosario nos anos vinte. Tam\u00e9n colaborou en \"Mundo Gr\u00e1fico\". En 1931 dirixiu o peri\u00f3dico \"La Voz del Pueblo\" de Mart\u00ednez (Buenos Aires).\nObras.\nEn abril de 1925 anunciaban a sa\u00edda de d\u00faas novelas: \"En la soledad de mi aldea\" e \"Los eternos caciques\".\nVida persoal.\nCasou en Buenos Aires con Herminia S\u00e1nchez M\u00edguez en xullo de 1925."}
{"id": "355327", "revid": "624", "url": "https://gl.wikipedia.org/wiki?curid=355327", "title": "Swaebheard de Essex", "text": ""}
{"id": "355328", "revid": "98629", "url": "https://gl.wikipedia.org/wiki?curid=355328", "title": "Mul de Kent", "text": "Mul (: \"M\u016bl\", literalmente \"mula\"), finado en 687, puido gobernar brevemente como rei de Kent despois da conquista polo seu irm\u00e1n, Caedwalla de Wessex, en 686.\nTraxectoria.\nO pai de Mul era Coenberht, cousa que o fai un membro da Casa de Wessex (un descendante de Cynric). O nome Mul \u00e9 moi infrecuente e considerouse que deriva do latino \"mulus\", que significa \"mula\", unha palabra que se sabe que entrara no l\u00e9xico do anglosax\u00f3n; o m\u00e1is seguro \u00e9 que fose un alcume que se volveu habitual.\nA \"Cr\u00f3nica anglosaxoa\" relata que en 686, \"Caedwalla e Mul, o seu irm\u00e1n, devastaron Kent e Wight\". En 687, con todo, informa que \"Mul foi queimado en Kent, e 12 outros homes con el; e que ese ano Caedwalla devastou de novo Kent\".\nEn 694, segundo a \"Cr\u00f3nica anglosaxoa\", a xente de Kent p\u00faxose de acordo con Ine, sucesor de\u00a0 Caedwalla, e concedeulle unha suma \"porque queimaran a Mul antes\".\nO reinado de Mul aparece mencionado nun documento de Sw\u00e6fheard."}
{"id": "355329", "revid": "22795", "url": "https://gl.wikipedia.org/wiki?curid=355329", "title": "LDH", "text": ""}
{"id": "355331", "revid": "65337", "url": "https://gl.wikipedia.org/wiki?curid=355331", "title": "Cuthred de Kent", "text": "Cuthred (antigo ingl\u00e9s: \"Cu\u00fer\u00e6d\") foi o rei de Kent desde 798 a 807.\nTraxectoria.\nDespois de que a revolta de Kent encabezada por Eadberht III Pr\u00e6n fose derrotada en 798 por Coenwulf, Cuthred foi estabelecido como rei de cliente. Durante o reinado de Cuthred aboliuse formalmente o arcebispado de Lichfield no Concilio de Clovesho o 12 de outubro de 803, e o Arcebispado de Canterbury recuperou as\u00ed o \"status\" do que intentara privalo Offa de Mercia. O reinado de Cuthred tam\u00e9n viu os primeiros raids viquingos de Kent. Despois da s\u00faa morte en 807, C\u0153nwulf parece ter actuado como rei de Kent.\nCuthred morreu en 807, segundo a \"Cr\u00f3nica anglosaxoa.\" Emitiu moedas e documentos. Os dous documentos seus que sobreviviron est\u00e1n \u00e1mbolos dous datados en 805, un precisamente a 26 de xullo de 805, no oitavo ano do seu reinado, polo que o seu ascenso ao trono tivo lugar entre o 27 de xullo de 797 e o 26 de xullo de 798. En dous documentos emitidos por Coenwulf, rei de Mercia, \u00e9 descrito como irm\u00e1n daquel rei.\nCuthred puido ter dous fillos chamados Cyneberht e Coenwald."}
{"id": "355335", "revid": "56817", "url": "https://gl.wikipedia.org/wiki?curid=355335", "title": "Es Pujols", "text": "Es Pujols \u00e9 unha entidade de poboaci\u00f3n da illa de Formentera, da parroquia de Sant Ferran de ses Roques, na v\u00e9nda des Mol\u00ed-s'Estany. At\u00f3pase no noroeste da illa, ao oeste do lago Pudent. \u00c9 o principal n\u00facleo tur\u00edstico de Formentera, xurdido como tal na d\u00e9cada de 1960, onde se concentra a maior oferta tur\u00edstica e de ocio da illa, a\u00ednda que de dimensi\u00f3ns moderadas. A poboaci\u00f3n \u00e9 de car\u00e1cter estacional, con 619 habitantes segundo o censo de 2006.\nA zona, antes da s\u00faa urbanizaci\u00f3n, estaba formada por conxuntos de dunas ben consolidados que formaban pequenos outeiros (\"pujols\" en catal\u00e1n). Forma unha pequena ba\u00eda cunha li\u00f1a de illotes que a resguardan das ondas: escull des Cossaris, illa des Fonoll Mar\u00ed, illa Plana e illa de s'Aigua Dol\u00e7a. Cara levante o terreo vaise elevando progresivamente ata chegar a Punta Prima con 63 metros de altitude e cant\u00eds de 50 metros. O litoral est\u00e1 formado por tramos de praia e tramos de roca baixa onde hai casetas para as barcas dos pescadores."}
{"id": "355336", "revid": "10599", "url": "https://gl.wikipedia.org/wiki?curid=355336", "title": "Porto de Eivissa", "text": ""}
{"id": "355337", "revid": "89787", "url": "https://gl.wikipedia.org/wiki?curid=355337", "title": "Pleura (anatom\u00eda)", "text": "A pleura, en anatom\u00eda, \u00e9 cada unha das d\u00faas membranas serosas (dereita e esquerda), de orixe mesod\u00e9rmica, que recobren ambos os pulm\u00f3ns, o mediastino, o diafragma e a parte interna da caixa tor\u00e1cica.\nO adxectivo relacionado coa \"pleura\" \u00e9 pleural.\nCavidade pleural e l\u00edquido pleural.\nAmbas as pleuras \u00fanense a nivel do hilio formando unha cavidade virtual, a cavidade pleural, que cont\u00e9n normalmente unha pequena cantidade de serosidade, denominada l\u00edquido pleural. O volume normal de l\u00edquido pleural contido nesta cavidade \u00e9 de 0,1 a 0,2 ml/kg de peso corporal. Este l\u00edquido facilita os movementos de escorregamento indispens\u00e1beis para a respiraci\u00f3n.\nO movemento do l\u00edquido entre as follas parietal e visceral est\u00e1 determinado pola ecuaci\u00f3n de Starling do transporte de l\u00edquidos e pola drenaxe linf\u00e1tica, o que permite a entrada e a sa\u00edda de l\u00edquido e prote\u00ednas en forma balanceada para manter un volume e unha concentraci\u00f3n constante de prote\u00ednas."}
{"id": "355340", "revid": "22795", "url": "https://gl.wikipedia.org/wiki?curid=355340", "title": "Esclerito (artr\u00f3podos)", "text": "Nos artr\u00f3podos, un esclerito \u00e9 unha placa endurecida da cut\u00edcula (esclerotizada, formada por quitina e prote\u00ednas) que forma parte do seu exoesqueleto, e que se encontra delimitada por suturas, sucos ou articulaci\u00f3ns.\nSegundo a posici\u00f3n que ocupa no anel ou met\u00e1mero, os escleritos des\u00edgnanse da seguinte forma:\nPor outra parte, nos cnidarios empr\u00e9gase este termo como sin\u00f3nimo de esp\u00edcula, elemento esquel\u00e9tico calcario composto por carbonato de calcio cristalizado en forma de aragonita ou de calcita, que se forma nos tecidos destes animais para darlles certa rixidez."}
{"id": "355342", "revid": "1505", "url": "https://gl.wikipedia.org/wiki?curid=355342", "title": "Cardo leiteiro", "text": "Cardo leiteiro pode referirse a:"}
{"id": "355354", "revid": "23204", "url": "https://gl.wikipedia.org/wiki?curid=355354", "title": "Ainus", "text": ""}
{"id": "355356", "revid": "23204", "url": "https://gl.wikipedia.org/wiki?curid=355356", "title": "Mapuches", "text": ""}
{"id": "355357", "revid": "22570", "url": "https://gl.wikipedia.org/wiki?curid=355357", "title": "Sergio Coter\u00f3n", "text": "Sergio Alfredo Coter\u00f3n Gonzalo, nado en Madrid o 23 de xullo de 1961, \u00e9 un ex xogador profesional de baloncesto espa\u00f1ol. Cunha altura de 1,96 m, xogaba na posici\u00f3n de ala."}
{"id": "355359", "revid": "23204", "url": "https://gl.wikipedia.org/wiki?curid=355359", "title": "Kiowas", "text": ""}
{"id": "355365", "revid": "23204", "url": "https://gl.wikipedia.org/wiki?curid=355365", "title": "Arapahoe", "text": ""}
{"id": "355366", "revid": "23204", "url": "https://gl.wikipedia.org/wiki?curid=355366", "title": "Pawnee", "text": ""}
{"id": "355367", "revid": "23204", "url": "https://gl.wikipedia.org/wiki?curid=355367", "title": "Arikara", "text": ""}
{"id": "355368", "revid": "23204", "url": "https://gl.wikipedia.org/wiki?curid=355368", "title": "Arikaras", "text": ""}
{"id": "355369", "revid": "5908467", "url": "https://gl.wikipedia.org/wiki?curid=355369", "title": "Lu\u00eds Men\u00e9ndez Villalva", "text": "Lu\u00eds Men\u00e9ndez Villalva, nado en Ourense en 1959, \u00e9 un xornalista e escritor galego.\nTraxectoria.\nLicenciado en Xornalismo pola Universidade Complutense de Madrid (1981). Traballou en publicaci\u00f3ns de prensa, radio e televisi\u00f3n, e foi dos pioneiros da TVG, onde creou e dirixiu a serie \"Galegos no mundo\" e numerosos programas como \"Galeguidade\", \"Europa ou Cami\u00f1os de Santiago\". \u00c9 presidente da Asociaci\u00f3n de Periodistas de Santiago de Compostela (APSC), delegado para as Relaci\u00f3ns Internacionais da FAPE (Federaci\u00f3n Espa\u00f1ola de Periodistas), e foi directivo do comit\u00e9 executivo da IFJ (International Federation of Journalists. 2013/16) e da Federaci\u00f3n Europea de Xornalistas (EFJ 2016/19). \u00c9 o vicepresidente do comit\u00e9 de expertos dos sector audiovisual (BREG) da EFJ. Directivo do PEN-Galicia, e da FICS (Fraternidade Internacional do Cami\u00f1o de Santiago)."}
{"id": "355370", "revid": "23204", "url": "https://gl.wikipedia.org/wiki?curid=355370", "title": "Xitanos", "text": ""}
{"id": "355376", "revid": "23204", "url": "https://gl.wikipedia.org/wiki?curid=355376", "title": "I\u00f1aki Ruiz de Pinedo", "text": "I\u00f1aki Ruiz de Pinedo Undiano, nado en\u00a0Vitoria\u00a0en\u00a01954, \u00e9 un soci\u00f3logo e pol\u00edtico de ideolox\u00eda independentista vasca.\nTraxectoria.\nProfesor de sociolox\u00eda na Universidade do Pa\u00eds Vasco, na s\u00faa mocidade militou no Partido Nacionalista Vasco, pero abandonouno durante a Transici\u00f3n para ser un dos fundadores en 1977 do partido HASI, que en 1978 se integrou en Herri Batasuna.\nRuiz de Pinedo foi elixido parlamentario vasco por \u00c1raba na candidatura de Herri Batasuna durante 4 elecci\u00f3ns auton\u00f3micas consecutivas, estando no cargo de parlamentario entre 1980 e 1994, a\u00ednda que s\u00f3 acudiu \u00e1s sesi\u00f3ns parlamentarias a partir de 1987, do mesmo xeito que os seus compa\u00f1eiros de coalici\u00f3n. Entre 1987 e 1994 foi o voceiro da coalici\u00f3n abertzale no Parlamento Vasco.\nEn 1981 foi detido xunto con Jokin Gorostidi, Miguel Castells e outros cargos electos de HB por cantar o Eusko Gudariak durante unha alocuci\u00f3n do rei Xo\u00e1n Carlos I na Casa de Xuntas de Gernika. En 1983, foi detido, xunto con Jon Idigoras, despois dun faladoiro nos almorzos do Ritz, acusados ambos de lexitimar a loita de ETA.\nFoi membro da Mesa Nacional (direcci\u00f3n colexiada) de Herri Batasuna entre 1982 e 1996, cando a abandonou \u00f3 ser discrepante coa li\u00f1a maioritaria de HB. Iso afastouno momentaneamente da pol\u00edtica.\nVolveu \u00e1 primeira li\u00f1a pol\u00edtica coa formaci\u00f3n da coalici\u00f3n abertzale Euskal Herritarrok en 1998, ocupando postos nas candidaturas de EH por \u00c1raba \u00f3 Parlamento Vasco (sen sa\u00edr elixido) e sendo candidato de EH \u00e1 alcald\u00eda de Vitoria. Sa\u00edu elixido concelleiro en Vitoria en 1999. Dimitiu deste posto a finais de 2000, en desacordo coa li\u00f1a de actuaci\u00f3n de EH tras a ruptura da tregua de ETA de 1998.\nDende o ano 2000 mant\u00edvose afastado da primeira li\u00f1a da pol\u00edtica, ata que en 2019 retornou, present\u00e1ndose ao Congreso dos Deputados pola candidatura de EH Bildu, conseguindo acta de deputado por \u00c1raba."}
{"id": "355377", "revid": "23204", "url": "https://gl.wikipedia.org/wiki?curid=355377", "title": "I\u00f1aki Ruiz de Pinedo Undiano", "text": ""}
{"id": "355383", "revid": "5863", "url": "https://gl.wikipedia.org/wiki?curid=355383", "title": "Gonzalo S\u00e1enz de Samaniego", "text": "Gonzalo S\u00e1enz de Samaniego Berganzo, nado en Samaniego (\u00c1raba), o 3 de novembro de 1966,\u00a0\u00e9 un en\u00f3logo e pol\u00edtico do Pa\u00eds Vasco, membro do Partido Nacionalista Vasco. Foi Conselleiro de agricultura, pesca e alimentaci\u00f3n durante varios gabinetes do lehendakari Juan Jos\u00e9 Ibarretxe no Goberno Vasco entre 2002 e 2009.\nEn 2012 entrou a formar parte do \"Euskadi Buru Batzar\", m\u00e1ximo \u00f3rgano pol\u00edtico do PNV."}
{"id": "355384", "revid": "23204", "url": "https://gl.wikipedia.org/wiki?curid=355384", "title": "Gonzalo S\u00e1enz de Samaniego Berganzo", "text": ""}
{"id": "355388", "revid": "92340", "url": "https://gl.wikipedia.org/wiki?curid=355388", "title": "Russell Hoban", "text": "Russell Conwell Hoban, nado en Lansdale (Pensilvania) o 4 de febreiro de 1925 e finado en Londres o 13 de decembro de 2011, foi un escritor estadounidense de fantas\u00eda, ciencia ficci\u00f3n, ademais de poeta.\nEntre outros reco\u00f1ecementos, ga\u00f1ou o Premio John W. Campbell Memorial en 1982."}
{"id": "355390", "revid": "89787", "url": "https://gl.wikipedia.org/wiki?curid=355390", "title": "Elisa Sainz de Murieta", "text": "Elisa Sainz de Murieta Zugadi, nada en\u00a0Bilbao\u00a0en\u00a01977,\u00a0\u00e9 unha pol\u00edtica vasca que foi directora de Biodiversidade e Participaci\u00f3n Ambiental do Departamento de Medio Ambiente e Ordenaci\u00f3n do Territorio do Goberno Vasco dende xullo de 2005 at\u00e9 as elecci\u00f3ns de 2009. \u00c9 doutora en Ciencias Xeol\u00f3xicas pola Universidade do Pa\u00eds Vasco.\u00a0Traballa en temas relacionados co cambio clim\u00e1tico.\nMembro de Eusko Alkartasuna, formou parte da Mesa Nacional da formaci\u00f3n e dende decembro de 2007 at\u00e9 xu\u00f1o de 2009 foi secretaria de organizaci\u00f3n con Unai Ziarreta como presidente. Foi secretaria de organizaci\u00f3n de Gazte Abertzaleak e presidenta da mesa da s\u00faa asemblea nacional, entre outras responsabilidades."}
{"id": "355392", "revid": "23204", "url": "https://gl.wikipedia.org/wiki?curid=355392", "title": "Elisa Sainz de Murieta Zugadi", "text": ""}
{"id": "355396", "revid": "89787", "url": "https://gl.wikipedia.org/wiki?curid=355396", "title": "Mar\u00eda San Gil", "text": "Mar\u00eda San Gil Noain, nada en\u00a0Donostia\u00a0o\u00a015 de xaneiro de 1965,\u00a0\u00e9 unha pol\u00edtica espa\u00f1ola que desenvolveu o seu labor no Pa\u00eds Vasco. Ex tenente de alcalde do concello de Donostia\u00a0(1999-2002) e ex deputada no Parlamento Vasco. Foi residenta do Partido Popular do Pa\u00eds Vasco, e desempe\u00f1ou cargos de relevancia dentro da estrutura interna do Partido Popular. Est\u00e1 casada e ten dous fillos.\nInicios.\nRealizou o bacharelato no \"Colexio Franc\u00e9s\" desta cidade. Cursou estudos superiores en Salamanca, onde se licenciou na especialidade de Filolox\u00eda B\u00edblica Triling\u00fce (linguas hebrea, latina e grega) na facultade do mesmo nome da Universidade Pontificia, onde impart\u00eda clase Carlos Carrete Parrondo.\nActividade pol\u00edtica.\nEntre os anos 1991 e 1992 traballou como secretaria do Grupo Popular no Concello de Donostia. Posteriormente pasou a colaborar co Primeiro Tenente de Alcalde e Concelleiro Delegado de Urbanismo de San Sebasti\u00e1n, Gregorio Ord\u00f3\u00f1ez, en calidade de asesora.\nO 23 de xaneiro de 1995, cando com\u00eda con ela nun restaurante da cidade, Gregorio Ord\u00f3\u00f1ez foi asasinado dun tiro na testa pola organizaci\u00f3n terrorista ETA, sendo condenado o membro de ETA, Francisco Javier Garc\u00eda Gaztelu, alias \"Txapote\", a 30 anos de prisi\u00f3n. Este feito produciu un cambio radical na direcci\u00f3n da s\u00faa carreira pol\u00edtica, pasando \u00e1 primeira fila da actividade pol\u00edtica.\nDurante a lexislatura 1995-1999 pasou a formar parte, como concelleira, do Grupo Popular do Concello donostiarra. \u00d3\u00a0longo da seguinte, at\u00e9 marzo de 2002, desempe\u00f1ou os cargos de concelleira delegada de Desenvolvemento Econ\u00f3mico, Emprego e Comercio e de tenente de alcalde.\nTras o Congreso celebrado o 24 de xu\u00f1o de 2000, foi nomeada Presidenta do Partido Popular de Guip\u00fascoa. No\u00a02003, converteuse en voceira do Grupo Popular no mesmo Consistorio. En xullo de 2004, por ser candidata a lehendakari polo Partido Popular do Pa\u00eds Vasco, renunciou \u00e1 s\u00faa acta de concelleira e simultaneamente abandonou a presidencia provincial desta formaci\u00f3n.\nVicesecretaria do Partido Popular do Pa\u00eds Vasco, en 2004, tras o XI Congreso Rexional, celebrado os d\u00edas 5 e 6 de novembro, foi nomeada Presidenta do mesmo partido. Desde o XIII Congreso, (xaneiro de 1999), forma parte tam\u00e9n do Comit\u00e9 Executivo Nacional.\nNas elecci\u00f3ns auton\u00f3micas do Pa\u00eds Vasco en 2005, foi cabeza de lista pola provincia de Guip\u00fascoa e realizou campa\u00f1a como candidata a lehendakari. Tras estes comicios o PP perdeu a segunda praza tanto en n\u00famero de votos como en escanos e converteuse en terceira forza pol\u00edtica vasca, tras o Partido Nacionalista Vasco e o Partido Socialista de Euskadi-Euskadiko Ezkerra). Tras estes comicios ocupou o cargo que antes ocupara Jaime Mayor Oreja como Presidenta do PP do Pa\u00eds Vasco.\nO 18 de abril de 2007, \u00f3 serlle diagnosticado un cancro de mama, apartouse temporalmente da actividade pol\u00edtica; por\u00e9n, o 2 de agosto do mesmo ano anunciou o seu regreso, asegurando que a s\u00faa enfermidade, trala intervenci\u00f3n cir\u00farxica e o postoperatorio consecuente, ti\u00f1a \"un magn\u00edfico progn\u00f3stico, de recuperaci\u00f3n do 100 %\".\nIdeolox\u00eda.\nDef\u00ednese como \"filla adoptada\" de Jaime Mayor Oreja. Frecuentemente pol\u00e9mica nas s\u00faas declaraci\u00f3ns, defende os seus argumentos con contundencia e cre nunha v\u00eda de goberno alternativa \u00f3\u00a0nacionalismo vasco, \u00f3 cal considera exclu\u00ednte e crispante. Tras a derrota electoral, que supuxo o apartamiento de Mayor Oreja da pol\u00edtica no Pa\u00eds Vasco, segundo os opo\u00f1entes pol\u00edticos de Mar\u00eda San Gil, ela representa a corrente m\u00e1is conservadora dentro do Partido Popular.\nEn novembro de 2006 manifestouse p\u00fablica e frontalmente en contra do di\u00e1logo do goberno de Rodr\u00edguez Zapatero con ETA.\nEn decembro de 2010 manifestou que exist\u00edan lagoas no 11-M."}
{"id": "355398", "revid": "23204", "url": "https://gl.wikipedia.org/wiki?curid=355398", "title": "Mar\u00eda San Gil Noain", "text": ""}
{"id": "355400", "revid": "23204", "url": "https://gl.wikipedia.org/wiki?curid=355400", "title": "Carlos Iturgaiz Angulo", "text": ""}
{"id": "355401", "revid": "23204", "url": "https://gl.wikipedia.org/wiki?curid=355401", "title": "I\u00f1aki Oyarzabal", "text": ""}
{"id": "355403", "revid": "89787", "url": "https://gl.wikipedia.org/wiki?curid=355403", "title": "Eulogio Serd\u00e1n", "text": "Eulogio Serd\u00e1n Aguirregaviria, nado en Vitoria en 1853, e finado ib\u00eddem en 1929, foi un xornalista, escritor, acad\u00e9mico e pol\u00edtico vasco.\nBiograf\u00eda.\nNado en Vitoria, provincia de \u00c1raba, en 1853, foi alcalde da cidade entre os anos 1910 e 1912. Comezou os seus estudos de Filosof\u00eda e Letras en Madrid a\u00ednda que os abandonou para alistarse en 1872 no ex\u00e9rcito carlista, alcanzando o grao de capit\u00e1n. \u00d3\u00a0finalizar a Segunda Guerra Carlista en 1876 exiliouse en Francia, retornando a Vitoria en 1877. Ademais de alcalde, foi catedr\u00e1tico de instituto, cronista de \u00c1raba e Vitoria, correspondente da Real Academia da Lingua e da Real Academia da Historia, as\u00ed como comisionado pola Sociedade de Estudos Vascos para preparar a Exposici\u00f3n sobre Guerras Civ\u00eds prohibida por Miguel Primo de Rivera. Ideoloxicamente realizou un tr\u00e1nsito dende o carlismo cara \u00f3\u00a0liberalismo, \u00f3 cal se adscribiu a comezos do s\u00e9culo XX. Entre os seus libros at\u00f3panse: \"Rincones de la historia de \u00c1lava\" (1914-1924) con 4 volumes e \"Vitoria.\" \"El libro de la ciudad\" (1927) con 2 volumes."}
{"id": "355405", "revid": "23204", "url": "https://gl.wikipedia.org/wiki?curid=355405", "title": "Eulogio Serd\u00e1n Aguirregaviria", "text": ""}
{"id": "355406", "revid": "23204", "url": "https://gl.wikipedia.org/wiki?curid=355406", "title": "Valent\u00edn Solagaistua", "text": "Valent\u00edn Solagaistua Canales, nado en\u00a0Algorta, Getxo,\u00a0en\u00a01937 e finado en Getxo o\u00a010 de maio de 2011, foi un pol\u00edtico do Pa\u00eds Vasco.\nBiograf\u00eda.\nPertenceu a Euskadi Ta Askatasuna durante a ditadura franquista. Estivo encarcerado durante catro anos e logo partiu \u00f3 exilio, a Venezuela, onde entrou en contacto con hist\u00f3ricos dirixentes de Acci\u00f3n Nacionalista Vasca, como Pello Irujo ou Gonzalo N\u00e1rdiz, a trav\u00e9s dos cales entrou no partido, chegando a ser secretario xeral do mesmo.\nTras a morte de Franco volveu a Espa\u00f1a, sendo o secretario xeral da formaci\u00f3n durante case cinco anos na Transici\u00f3n. En representaci\u00f3n do seu partido formou parte dalg\u00fans organismos unitarios da oposici\u00f3n antifranquista no Pa\u00eds Vasco. Participou tam\u00e9n nas conversaci\u00f3ns de Chiberta entre todas as forzas do nacionalismo vasco, nas que ETA pretend\u00eda formar unha \"fronte nacional\" rupturista que boicotease as elecci\u00f3ns, que foi rexeitado por case todas as forzas pol\u00edticas, inclu\u00edda ANV. Como resultado das conversaci\u00f3ns, formou parte da delegaci\u00f3n de alcaldes que se entrevistou con Adolfo Su\u00e1rez reclamando a amnist\u00eda.\nTras os malos resultados de ANV nas elecci\u00f3ns xerais de 1977, nas que Solagaistua foi candidato por Biscaia, ANV entrou en 1978 na Mesa de Alsasua xunto a outras formaci\u00f3ns nacionalistas vascas de esquerda (ESB-PSV, HASI, LAIA), dando lugar \u00e1 coalici\u00f3n Herri Batasuna (HB). Nas elecci\u00f3ns xerais de 1979, Solagaistua foi candidato de Herri Batasuna por Biscaia, sen obter escano.\nNo V Congreso de ANV, celebrado en xullo de 1979, chocaron as d\u00faas correntes internas de ANV, a que era m\u00e1is fiel \u00f3s principios tradicionais e hist\u00f3ricos do partido e a partidaria de HASI e da Alternativa KAS. Soagaistua dimitiu do seu cargo tras sentirse ameazado, segundo explicou anos despois. Josu Aizpurua, af\u00edn \u00e1s teses da KAS, foi ent\u00f3n elixido secretario xeral do partido. Malia dimitir como secretario xeral, Solagaistua seguiu ocupando o seu posto como concelleiro en Getxo e como deputado foral na Deputaci\u00f3n Foral de Biscaia, postos para os que fora elixido nas elecci\u00f3ns municipais e forais de 1979.\nPosteriormente pasou \u00f3\u00a0Partido Comunista de Euskadi formando parte de Ezker Batua, formaci\u00f3n pola que foi candidato en diversos procesos electorais na d\u00e9cada dos noventa. M\u00e1is tarde pasou \u00f3\u00a0Partido Socialista de Euskadi, polo que foi candidato a alcalde en Sopelana nas elecci\u00f3ns municipais de 2007, resultando elixido concelleiro.\nNo 2003, publicou o libro \"Getxo, historia de sus gentes\"."}
{"id": "355407", "revid": "23204", "url": "https://gl.wikipedia.org/wiki?curid=355407", "title": "Valent\u00edn Solagaistua Canales", "text": ""}
{"id": "355408", "revid": "23204", "url": "https://gl.wikipedia.org/wiki?curid=355408", "title": "Josu Aizpurua", "text": "Josu Mirena Aizpurua San Nicol\u00e1s, nado en\u00a0Bilbao, 1946,\u00a0\u00e9 un expol\u00edtico de ideolox\u00eda independentista vasca. Foi secretario xeral de ANV e parlamentario vasco por Herri Batasuna.\nBiograf\u00eda.\nNa s\u00faa mocidade foi un militante antifranquista. Formouse como t\u00e9cnico de organizaci\u00f3n de empresas e traballou como directivo dunha empresa cooperativa.\nAizpurua foi un militante de Acci\u00f3n Nacionalista Vasca (ANV) durante o per\u00edodo da Transici\u00f3n. Formou parte da candidatura de ANV nas elecci\u00f3ns Xerais de 1977.\nEn 1978, ANV integrouse na coalici\u00f3n electoral Herri Batasuna (HB). Ese ano produc\u00edronse diversas tensi\u00f3ns entre Gonzalo N\u00e1rdiz, representante de ANV no Goberno Vasco no exilio, e a direcci\u00f3n do partido, que solicitaba a s\u00faa dimisi\u00f3n e a s\u00faa substituci\u00f3n por Aizpurua.\nTras o apoio electoral que obtivo Herri Batasuna nas elecci\u00f3ns forais e municipais de 1979 desatouse un enfrontamento aberto no seo da coalici\u00f3n entre os diversos grupos que a formaban, dos cales os dous \u00fanicos partidos pol\u00edticos legais eran ANV e Partido Socialista Vasco (ESB-PSV). Dentro da coalici\u00f3n coexist\u00edan con todo outros grupos alegales como Langile Abertzale Iraultzaileen Alderdia (LAIA) ou Herri Alderdi Sozialista Iraultzailea (HASI), e independentes.\nLAIA e ESB trataron de obter a adhesi\u00f3n de ANV \u00f3s seus plans para quedar coas siglas de HB e marxinar \u00f3s membros de HASI, partidarios da Alternativa KAS e maioritarios na coalici\u00f3n.\nNo V Congreso de ANV, celebrado en xullo de 1979, chocaron as d\u00faas correntes internas de ANV, a que era m\u00e1is ben fiel \u00f3s principios tradicionais e hist\u00f3ricos do partido; e a m\u00e1is partidaria de HASI e da Alternativa KAS. Tras a dimisi\u00f3n do at\u00e9 ent\u00f3n secretario xeral de ANV, Valent\u00edn Solagaistua, foi elixido Josu Aizpurua secretario xeral do partido. Baixo a direcci\u00f3n de Aizpurua ANV non se encartou \u00e1s solicitudes de ESB e LAIA de deixar HASI fose da coalici\u00f3n; polo que contribu\u00edu de maneira substancial \u00e1 creaci\u00f3n dunha Herri Batasuna, basicamente controlada por HASI e KAS, que nos anos seguintes ser\u00eda abandonada por ESB e LAIA, e onde a propia ANV ter\u00eda un papel secundario.\nPouco despois da s\u00faa elecci\u00f3n como secretario xeral, Aizpurua ser\u00eda detido e retido durante unhas horas pola Polic\u00eda nunha redada contra HASI. O propio Aizpurua ser\u00eda membro da Mesa Nacional de Herri Batasuna, elixida en 1979.\nEn 1980,\u00a0\u00e9 elixido parlamentario vasco por Biscaia como candidato da coalici\u00f3n Herri Batasuna. ANV era publicamente partidario de participar nas instituci\u00f3ns pol\u00edticas vascas, pero esta opini\u00f3n chocaba coa corrente maioritaria da coalici\u00f3n, o que provocou certas tensi\u00f3ns entre partido e coalici\u00f3n.\nEn outubro, Aizpurua renuncia \u00f3 seu posto como parlamentario, sendo substitu\u00eddo polo sindicalista Jos\u00e9 Luis Cereceda.\nEn 1981, cesa como secretario xeral de ANV e membro da Mesa Nacional. En 1982, desencantado, abandona complementamente a pol\u00edtica. Actualmente \u00e9 cr\u00edtico coa loita armada de ETA.\nDende ent\u00f3n, ded\u00edcase profesionalmente \u00e1 mercadotecnia. Escribe nos seus intres de lecer e publicou un libro: \"Quo vadis Euskalherria?\" (1998), un ensaio sobre o vasquismo."}
{"id": "355409", "revid": "23204", "url": "https://gl.wikipedia.org/wiki?curid=355409", "title": "Josu Mirena Aizpurua San Nicol\u00e1s", "text": ""}
{"id": "355410", "revid": "23204", "url": "https://gl.wikipedia.org/wiki?curid=355410", "title": "Josu Aizpurua San Nicol\u00e1s", "text": ""}
{"id": "355411", "revid": "12452", "url": "https://gl.wikipedia.org/wiki?curid=355411", "title": "Nh", "text": ""}
{"id": "355412", "revid": "132", "url": "https://gl.wikipedia.org/wiki?curid=355412", "title": "Ts", "text": ""}
{"id": "355413", "revid": "132", "url": "https://gl.wikipedia.org/wiki?curid=355413", "title": "Og", "text": ""}
{"id": "355414", "revid": "5863", "url": "https://gl.wikipedia.org/wiki?curid=355414", "title": "Unai Ziarreta", "text": "Unai Ziarreta Bilbao, nado en Mungia\u00a0o\u00a021 de maio de 1970,\u00a0\u00e9 un pol\u00edtico e avogado vasco de ideolox\u00eda nacionalista vasca e socialdem\u00f3crata. Foi presidente de Eusko Alkartasuna (EA) de 2007 a 2009.\nEst\u00e1 casado e \u00e9 pai dunha nena e un neno.\nFormaci\u00f3n.\nUnai Ziarreta comezou a s\u00faa formaci\u00f3n no seminario Resurrecci\u00f3n Mar\u00eda de Azkue de Derio (Biscaia), no que cursou o bacharelato, e posteriormente licenciouse en Dereito na Universidade do Pa\u00eds Vasco. Ziarreta \u00e9 tam\u00e9n diplomado en Pr\u00e1ctica Xur\u00eddica pola Escola de Pr\u00e1ctica Xur\u00eddica \"Pedro Ibarretxe\", en colaboraci\u00f3n coa Universidade de Deusto.\nTraxectoria profesional.\nTras licenciarse en Dereito, Unai Ziarreta exerceu profesionalmente a avogac\u00eda entre 1995 e 2001. A partir de 2002, o seu traballo vinculouse \u00e1 pol\u00edtica, primeiro como asesor xur\u00eddico do gabinete do conselleiro do Departamento de Ordenaci\u00f3n do Territorio e Medio Ambiente do Goberno Vasco, o membro de EA Sabin Intxaurraga. Despois, en maio de 2003, asumiu a Direcci\u00f3n de Estudos e R\u00e9xime Xur\u00eddico do Departamento de Educaci\u00f3n, Universidades e Investigaci\u00f3n do Goberno Vasco, dirixido pola conselleira de EA Anjeles Iztueta.\nTraxectoria pol\u00edtica.\nA carreira pol\u00edtica de Unai Ziarreta estivo sempre ligada a Eusko Alkartasuna. En 1999 foi elixido compromisario para o V Congreso de EA, celebrado en Pamplona. Entre 2002 e 2003 coordinou os grupos parlamentarios de Eusko Alkartasuna nas Cortes Xerais nos parlamentos vasco e navarro.\nO seu primeiro cargo electo obt\u00edvoo en 2003. Nas elecci\u00f3ns municipais celebradas o 25 de maio de devandito ano foi elixido concelleiro en Mungia, a s\u00faa localidade natal, posto no que permaneceu tras os comicios celebrados en 2007.\nO seu ascenso no partido continuou. En novembro de 2003 presidiu a mesa do VI Congreso de EA celebrada en Bilbao. En devandito congreso foi elixido Secretario Xeral de EA. Nas seguintes elecci\u00f3ns auton\u00f3micas, celebradas o 17 de abril de 2005, nas que EA presentouse de novo en coalici\u00f3n co Partido Nacionalista Vasco, Ziarreta foi o primeiro candidato de EA na lista conxunta EA/PNV presentada en Guip\u00fascoa. Foi elixido parlamentario e dende ese momento exerceu de voceiro do grupo parlamentario de Eusko Alkartasuna no Parlamento Vasco, presidindo a Comisi\u00f3n de Asuntos Europeos e Acci\u00f3n Exterior de dita c\u00e1mara durante a VIII lexislatura (2005-2009).\nNo VII Congreso de EA celebrado en Donostia\u00a0en decembro de 2007 foi elixido presidente de Eusko Alkartasuna. Terceiro do partido tras Carlos Garaikoetxea (presidente fundador) e Bego\u00f1a Errazti.\nNas elecci\u00f3ns ao Parlamento Vasco de 2009, foi o candidato a lehendakari e cabeza de lista por Biscaia de Eusko Alkartasuna. Con todo, o seu partido sufriu un desastre, obtendo s\u00f3 un escano (o de Guip\u00fascoa), sen que Ziarreta lograse revalidar a s\u00faa acta de deputado e quedando por tanto f\u00f3ra do Parlamento Vasco. Tras a derrota, Ziarreta puxo o seu cargo a disposici\u00f3n do partido e anunciou a celebraci\u00f3n en xu\u00f1o dun congreso extraordinario para elixir a unha nova direcci\u00f3n.\n\u00c9 membro do Consello Vasco do Movemento Europeo dende 2005.\nIdeolox\u00eda.\nM\u00f3strase marcadamente soberanista e \u00e9 partidario dunha educaci\u00f3n multiling\u00fce na que os alumnos estuden castel\u00e1n, franc\u00e9s e ingl\u00e9s e contrario \u00e1 Lei de Partidos porque sost\u00e9n que reforza a ETA. Sit\u00faase a favor do TAV e pide a mellora da rede ferroviaria e a transferencia do tren de proximidade."}
{"id": "355415", "revid": "23204", "url": "https://gl.wikipedia.org/wiki?curid=355415", "title": "Unai Ziarreta Bilbao", "text": ""}
{"id": "355416", "revid": "149", "url": "https://gl.wikipedia.org/wiki?curid=355416", "title": "Carlos Solchaga", "text": "Carlos Solchaga Catal\u00e1n, nado en\u00a0Tafalla\u00a0o\u00a028 de maio de 1944,\u00a0\u00e9 un economista, pol\u00edtico espa\u00f1ol e ex-dirixente do Partido Socialista de Navarra e do Partido Socialista Obrero Espa\u00f1ol. Foi ministro de Econom\u00eda de Espa\u00f1a.\nTraxectoria.\nCarlos Solchaga naceu na localidade navarra de Tafalla en 1944. Gradouse en Econom\u00eda e Negocios pola Universidade Complutense de Madrid en 1966. Logrou un m\u00e1ster polo Instituto de Tecnolox\u00eda de Massachusetts en 1971.\nSolchaga comezou a s\u00faa carreira profesional no Banco de Espa\u00f1a. Foi o xerente de estudos econ\u00f3micos e conselleiro do Banco de Vizcaya dende 1976 at\u00e9 1979.\nCarreira pol\u00edtica.\nMembro do Partido Socialista de Euskadi-PSOE dende 1974 (naquela \u00e9poca o PSE-PSOE agrupaba \u00f3s socialistas do Pa\u00eds Vasco e Navarra), foi o n\u00famero dous por \u00c1raba nas listas do Partido Socialista Obreiro Espa\u00f1ol (PSOE) en 1979. O retroceso electoral socialista no Pa\u00eds Vasco respecto das anteriores elecci\u00f3ns deixouno f\u00f3ra do Congreso, \u00f3 que non accedeu at\u00e9 abril de 1980, tras a renuncia da cabeza de lista por \u00c1raba. En devandita lexislatura, foi voceiro do Grupo Parlamentario \"Socialistas Vascos\" do Congreso dos Deputados, substitu\u00edndo a Txiki Benegas. At\u00e9 a s\u00faa chegada \u00f3 Congreso, fora conselleiro de Comercio no Consello Xeral Vasco, o \u00f3rgano preauton\u00f3mico do Pa\u00eds Vasco, baixo a presidencia de Carlos Garaikoetxea. Foi reelixido deputado nas elecci\u00f3ns de outubro de 1982, esta vez por Navarra (renovando escano pola mesma comunidade en 1986, 1989 e 1993).\nFormou parte do primeiro gabinete de ministros de Felipe Gonz\u00e1lez. En decembro de 1982, foi nomeado Ministro de Industria e Enerx\u00eda, cargo dende o que impulsou o programa neoliberal de reconversi\u00f3n industrial, cunha considerable conflitividade laboral nos sectores afectados, especialmente o naval. En 1985, pasou a ocupar o Ministerio de Econom\u00eda e Facenda de Espa\u00f1a, no que permaneceu at\u00e9 1993.\nEn agosto de 1991, foi elixido presidente do Comit\u00e9 Interino (\u00f3rgano executivo) do Fondo Monetario Internacional (FMI). A s\u00faa presidencia no FMI rematou en setembro de 1993 e foi sucedido polo Ministro de Econom\u00eda de B\u00e9lxica, Philippe Maystadt. Tras as elecci\u00f3ns Xerais de 1993, foi elixido Portavoz do Grupo Socialista do Congreso dos Deputados. Mantivo fortes tensi\u00f3ns coa facci\u00f3n \"guerrista\" do PSOE. En 1996 deixou a pol\u00edtica activa pero non a vida p\u00fablica.\nA continuaci\u00f3n dedicouse a traballar para o sector privado. Dende 1991, Solchaga ocupa diversos cargos como conselleiro e consultor externo de grandes corporaci\u00f3ns sendo o secretario da Fundaci\u00f3n Euroam\u00e9rica ademais de estar vinculado a diferentes organismos culturais, como o Museo Nacional Centro de Arte Ra\u00ed\u00f1a Sof\u00eda, de cuxo Padroado foi nomeado vicepresidente. Tam\u00e9n \u00e9 membro de numerosas instituci\u00f3ns, inclu\u00edndo PRISA e Renta Corporaci\u00f3n."}
{"id": "355417", "revid": "23204", "url": "https://gl.wikipedia.org/wiki?curid=355417", "title": "Carlos Solchaga Catal\u00e1n", "text": ""}
{"id": "355418", "revid": "92340", "url": "https://gl.wikipedia.org/wiki?curid=355418", "title": "Rom\u00e1n Sudupe Olaizola", "text": "Rom\u00e1n Sudupe Olaizola, Azkoitia, Guip\u00fascoa\u00a0o\u00a021 de xu\u00f1o de 1947,\u00a0\u00e9 un enxe\u00f1eiro e pol\u00edtico de ideolox\u00eda nacionalista vasca. Ocupou cargos pol\u00edticos de significaci\u00f3n dentro da s\u00faa provincia natal de Guip\u00fascoa da que foi Deputado Xeral entre 1993 e 2001. Tam\u00e9n ocupou o cargo de presidente do Partido Nacionalista Vasco entre 1984 e 1985.\nBiograf\u00eda.\nRealizou os seus estudos de formaci\u00f3n profesional na Escola Profesional de Azkoitia e na Escola Polit\u00e9cnica de Mondrag\u00f3n. Posteriormente cursou a carreira de enxe\u00f1eiro t\u00e9cnico industrial en Donostia. A s\u00faa traxectoria profesional estivo sempre ligada \u00e1 empresa Acer\u00eda e Forxas de Azkoitia (AFORA), posteriormente integrada en GSB e no grupo CIE Automotive. Sudupe reintegrouse a esta empresa nos intervalos que tivo da s\u00faa extensa traxectoria pol\u00edtica.\nNo plano persoal est\u00e1 casado e ten 3 fillos, dous mozos e unha moza.\nComezos da s\u00faa carreira pol\u00edtica.\nAfiliouse \u00f3\u00a0Partido Nacionalista Vasco na s\u00faa mocidade. Entre 1977 e 1979, foi membro do Gipuzkoa Buru Batzar (GBB), executiva deste partido en Guip\u00fascoa.\nFoi elixido alcalde da s\u00faa localidade natal, Azkoitia en 1979 nas primeiras elecci\u00f3ns municipais da democracia. Permaneceu neste cargo durante 8 anos. Durante estes anos impulsou intensamente o desenvolvemento da actividade industrial na comarca do Urola e foi un dos promotores das instalaci\u00f3ns de pol\u00edgonos industriais.\nEn 1983, \u00e9 elixido presidente do GBB, convert\u00e9ndose na cabeza do PNV en Guip\u00fascoa e en 1984 finalmente \u00e9 elixido presidente do Euskadi Buru Batzar, executiva nacional do PNV.\nPresidente do PNV (1984-85).\nSudupe foi elixido presidente do PNV en maio de 1984. Naquel momento o partido atop\u00e1base xa claramente dividido en 2 sectores, os que gravitaban \u00f3 redor das figuras do anterior presidente do partido, Xabier Arzalluz e do lehendakari do Goberno Vasco Carlos Garaikoetxea. O sector de Arzalluz consider\u00e1base de car\u00e1cter m\u00e1is conservador, mentres que o de Garaikoetxea, m\u00e1is socialdem\u00f3crata ou liberal. A\u00ednda que a elecci\u00f3n de Sudupe supu\u00f1a a sa\u00edda de Arzalluz da executiva, consider\u00e1base a Sudupe un home af\u00edn \u00e1 li\u00f1a pol\u00edtica de Arzalluz, que \u00eda proseguir unha pol\u00edtica continuista do anterior executivo. Os analistas pol\u00edticos consideraban que Arzalluz manti\u00f1a intacto o seu poder dentro do partido \u00f3 copar a direcci\u00f3n do mesmo con homes da s\u00faa confianza.\n\u00d3s tres d\u00edas de tomar Sudupe as rendas do PNV produciuse a primeira gran crise do seu mandato, os 3 parlamentarios navarros do partido desobedeceron a consigna da anterior executiva nacionalista de favorecer un goberno conservador en Navarra, de UPN e Coalici\u00f3n Popular. Grazas \u00f3s decisivos votos destes 3 parlamentarios sa\u00edu elixido Gabriel Urralburu do PSN-PSOE, novo presidente de Navarra. Por mor deste feito a asemblea do PNV expulsounos do partido por desobedecer unha orde directa da executiva nacional. Con este tres parlamentarios abandonaron o PNV a maior\u00eda de militantes navarros, que apoiaban a decisi\u00f3n dos seus electos e que eran na s\u00faa gran maior\u00eda simpatizantes do \"sector Garaikoetxea.\" Por mor deste feito o PNV practicamente desapareceu de Navarra como organizaci\u00f3n pol\u00edtica.\nAs tensi\u00f3ns non finalizaron tras aquel feito, outro punto de fricci\u00f3n entre os sectores do PNV foi a Lei de Territorios Hist\u00f3ricos (LTH). Fronte \u00e1 decisi\u00f3n da direcci\u00f3n do PNV de promover unha LTH que outorgaba grandes competencias \u00e1s deputaci\u00f3ns forais, o executivo vasco de Garaikoetxea desexaba unha LTH que outorgase maiores competencias ao Goberno Vasco central. Sudupe enfrontouse directamente \u00f3\u00a0lehendakari Carlos Garaikoetxea para facer valer a disciplina do partido no referente \u00e1 LTH. Aquel encontr\u00f3n acabou forzando a dimisi\u00f3n de Garaikoetxea como lehendakari a comezos de marzo de 1985. Este feito pasoulle factura a Sudupe. A principios de 1985 o sector de Garaikoetxea logrou unha abafadora vitoria na renovaci\u00f3n do GBB (Gipuzkoa Buru Batzar) deixando f\u00f3ra do mesmo a Sudupe. Desautorizado por este feito Sudupe viuse forzado a dimitir sendo substitu\u00eddo polo veterano militante nacionalista Jes\u00fas Insausti de forma interina. O mandato de Sudupe \u00e1 fronte do PNV durou uns 9 meses de profunda crise. Finalmente o sector de Arzalluz logrou manterse \u00e1 fronte do PNV pero \u00e1 conta da marcha do sector de Garaikoetxea que abandonou en masa a organizaci\u00f3n para formar un novo partido pol\u00edtico, Eusko Alkartasuna."}
{"id": "355419", "revid": "89787", "url": "https://gl.wikipedia.org/wiki?curid=355419", "title": "Jos\u00e9 Mar\u00eda Benegas", "text": "Jos\u00e9 Mar\u00eda Benegas Haddad, co\u00f1ecido como \u00abTxiki\u00bb Benegas, nado en\u00a0Caracas o\u00a025 de xullo de 1948 e finado en Madrid\u00a0o\u00a025 de agosto de 2015, foi un pol\u00edtico e avogado espa\u00f1ol. Membro do Partido Socialista de Euskadi integrado no Partido Socialista Obrero Espa\u00f1ol. Licenciado en Dereito, foi deputado no Congreso dos Deputados desde 1977, obtendo a \u00faltima vez o escano en 2011 por Biscaia.\nFoi membro da Comisi\u00f3n Executiva Federal do PSOE como secretario de Organizaci\u00f3n e como vogal, sendo chave a s\u00faa participaci\u00f3n no Congreso de Suresnes para a elecci\u00f3n de Felipe Gonz\u00e1lez como l\u00edder da organizaci\u00f3n. Foi importante a s\u00faa achega no debate do proxecto da Constituci\u00f3n de 1978 e do Estatuto de Guernica de 1979.\nTraxectoria.\nNaceu en Venezuela, fillo de pai vasco (o avogado donostiarra Jos\u00e9 Mar\u00eda Benegas Echeverr\u00eda, militante do Partido Nacionalista Vasco e exiliado en Venezuela por mor da Guerra civil) e de nai venezolana de orixe libanesa e xud\u00eda, Doris Haddad. A s\u00faa irm\u00e1 Doris Benegas (1951-2016) foi unha pol\u00edtica nacionalista castel\u00e1 e presidenta do partido Izquierda Castellana. Presentouse \u00e1s elecci\u00f3ns europeas de 2009 como n\u00famero dous da candidatura Iniciativa Internacionalista, que encabezou Alfonso Sastre.\nEstaba casado con Maite Urabayen, coa que tivo dous fillos, Teresa e Pablo Benegas (1976), este \u00faltimo integrante do grupo musical espa\u00f1ol La Oreja de Van Gogh."}
{"id": "355420", "revid": "23204", "url": "https://gl.wikipedia.org/wiki?curid=355420", "title": "Txiki Benegas", "text": ""}
{"id": "355421", "revid": "23204", "url": "https://gl.wikipedia.org/wiki?curid=355421", "title": "Jos\u00e9 Mar\u00eda Benegas Haddad", "text": ""}
{"id": "355422", "revid": "89787", "url": "https://gl.wikipedia.org/wiki?curid=355422", "title": "Carlos Totorika", "text": "Carlos Totorika Izaguirre, tam\u00e9n Carlos Totorika Izagirre, nado en\u00a0Ermua\u00a0en\u00a01956, \u00e9 un pol\u00edtico socialista\u00a0vasco, cuxo \u00e1mbito de actuaci\u00f3n \u00e9 a s\u00faa localidade natal e a comunidade aut\u00f3noma do Pa\u00eds Vasco.\nTraxectoria.\nNaceu en Ermua en 1956. O seu pai era carpinteiro e a s\u00faa nai rexentaba un pequeno comercio. Estudou o Bacharelato en \u00c9ibar, e licenciouse en Ciencias Econ\u00f3micas na Universidade de Bilbao, pasando a traballar na caixa de aforros Bilbao Bizkaia Kutxa de Ermua, onde chegou a ser director de devandita oficina.\nTraxectoria pol\u00edtica.\nFoi militante carlista at\u00e9 1976. Dende 1991 at\u00e9 a actualidade \u00e9 alcalde da s\u00faa cidade natal polo PSE-EE, partido \u00f3 que se afiliou en 1974. Tam\u00e9n foi parlamentario vasco, en substituci\u00f3n de Rosa D\u00edez dende outubro de 1999 at\u00e9 maio de 2001. En 2002, tras a dimisi\u00f3n de Nicol\u00e1s Redondo Terreros, foi candidato \u00e1 Secretaria Xeral do PSE, en competencia con Gemma Zabaleta e Patxi L\u00f3pez, sendo elixido finalmente este \u00faltimo (L\u00f3pez obtivo un 57% fronte \u00f3 37% de Totorika). Naquel momento considerouse que Totorika era o candidato dos sectores pr\u00f3ximos \u00f3 dimitido Redondo Terreros. \u00c9 secretario xeral do PSE de Ermua.\nAdemais, foi un dos fundadores da asociaci\u00f3n c\u00edvica Foro de Ermua, cuxos obxectivos son o apoio \u00e1s v\u00edtimas do terrorismo e o rexeitamento \u00f3\u00a0terrorismo no Pa\u00eds Vasco e a defensa da liberdade constitucional. Est\u00e1 asociaci\u00f3n foi fundada o 13 de febreiro de 1998 tras o asasinato do concelleiro do Partido Popular de Ermua Miguel \u00c1ngel Blanco por parte da banda terrorista ETA, sendo Carlos Totorika alcalde naquel momento da localidade. Debido \u00e1 s\u00faa militancia no PSE-EE est\u00e1 ameazado por ETA e pola s\u00faa contorna, tendo que levar escolta. Tam\u00e9n foi galardoado coa Orde do M\u00e9rito Constitucional.\nEst\u00e1 casado e ten d\u00faas fillas."}
{"id": "355423", "revid": "23204", "url": "https://gl.wikipedia.org/wiki?curid=355423", "title": "Carlos Totorika Izaguirre", "text": ""}
{"id": "355424", "revid": "23204", "url": "https://gl.wikipedia.org/wiki?curid=355424", "title": "Carlos Totorika Izagirre", "text": ""}
{"id": "355426", "revid": "25871", "url": "https://gl.wikipedia.org/wiki?curid=355426", "title": "I\u00f1aki Txueka", "text": "I\u00f1aki Txueka Isasti, nado en\u00a0Getaria,\u00a0Guip\u00fascoa\u00a0o\u00a010 de setembro de 1953, \u00e9 un\u00a0empresario vitivin\u00edcola e pol\u00edtico nacionalista vasco. \u00c9 deputado do Congreso dende o ano 2000.\nTraxectoria.\nI\u00f1aki Txueka naceu na localidade costeira de Getaria en 1953 no seo dunha familia dedicada \u00e1 produci\u00f3n de chacol\u00ed. Deixou de estudar a carreira de qu\u00edmica, para poder dedicarse \u00f3s negocios familiares. Como empresario vitivin\u00edcola codirixe xunto cos seus irm\u00e1ns a adega familiar \"Txomin Etxaniz\", que \u00e9 considerada unha das adegas m\u00e1is importantes de Getaria; pos\u00fae d\u00faas adegas, 24 hect\u00e1reas de vi\u00f1edo propio e produce preto de 300.000 litros de chacol\u00ed ao ano. I\u00f1aki Txueka \u00e9 tam\u00e9n o actual presidente da \"Denominaci\u00f3n de Origen Txakoli de Guetaria\".\nCarreira pol\u00edtica.\nMilitante do Partido Nacionalista Vasco. Comezou a s\u00faa carreira pol\u00edtica como concelleiro no concello de Getaria (1986-1990).\nEn 1991,\u00a0foi nomeado Director de Industrias Agrarias do Goberno Vasco. Deixou o cargo ese mesmo ano, en 1991\u00a0\u00f3 ga\u00f1ar o PNV as elecci\u00f3ns forais en Guip\u00fascoa e entrar dentro do gabinete do novo Deputado Xeral de Guip\u00fascoa, Eli Gald\u00f3s, como Deputado de Agricultura e Voceiro do Goberno Foral.\nEn 1995, no gabinete de Rom\u00e1n Sudupe repite como Deputado Foral de Agricultura e Medio Ambiente. En 1999 abandonou a pol\u00edtica activa para dedicarse \u00f3s negocios familiares.\nNovamente, nas Elecci\u00f3ns Xerais de 2000, ocupou o segundo lugar na lista do seu partido por Guip\u00fascoa e resultou elixido como Deputado do Congreso. Nas Elecci\u00f3ns Xerais de 2004 sa\u00edu reelixido."}
{"id": "355427", "revid": "23204", "url": "https://gl.wikipedia.org/wiki?curid=355427", "title": "I\u00f1aki Txueka Isasti", "text": ""}
{"id": "355428", "revid": "89787", "url": "https://gl.wikipedia.org/wiki?curid=355428", "title": "Alberto Unamunzaga", "text": "Alberto Unamunzaga Osoro, nado en \u00c9ibar, Guip\u00fascoa, o 5 de decembro de 1975, \u00e9 un pol\u00edtico vasco de ideolox\u00eda nacionalista vasca. Membro de Eusko Alkartasuna, foi senador nas Cortes Xerais durante a X lexislatura.\nBiograf\u00eda.\nNatural da localidade de \u00c9ibar onde naceu en 1975, Alberto Unamunzaga est\u00e1 licenciado en Ciencias Pol\u00edticas e Sociolog\u00eda pola Universidade de Deusto. A s\u00faa carreira pol\u00edtica iniciouse en 1998 cando se afiliou a Eusko Alkartasuna (EA).\nOcupou cargos internos no seu partido pol\u00edtico, sendo secretario de pol\u00edtica institucional da Executiva Nacional entre 2003 e 2007 e presidente da Asemblea Nacional entre 2008 e 2011.\nEntre xu\u00f1o de 2009 e maio de 2011 traballou como asesor do grupo municipal de Eusko Alkartasuna no Concello de San Sebasti\u00e1n. Tras as elecci\u00f3ns municipais e forais de maio de 2011 pasou a ocupar un posto de designaci\u00f3n directa (funcionario interino) como secretario da Presidencia das Xuntas Xerais de Guip\u00fascoa. Cando foi elixido senador cesou deste posto por incompatibilidade co seu novo cargo.\nNas elecci\u00f3ns de 2011 foi elixido senador por Guip\u00fascoa, como parte da coalici\u00f3n Amaiur, que agrupaba ao seu partido pol\u00edtico xunto con Aralar, Alternatiba e independentes af\u00edns \u00e1 esquerda abertzale. Dentro do Senado ocupou o cargo de Voceiro do Grupo Mixto, que \u00e9 rotatorio entre as diferentes formaci\u00f3ns que integran devandito grupo."}
{"id": "355429", "revid": "23204", "url": "https://gl.wikipedia.org/wiki?curid=355429", "title": "Alberto Unamunzaga Osoro", "text": ""}
{"id": "355430", "revid": "89787", "url": "https://gl.wikipedia.org/wiki?curid=355430", "title": "Estimulaci\u00f3n das mamilas", "text": "A estimulaci\u00f3n das mamilas \u00e9 unha pr\u00e1ctica sexual humana. Normalmente, consiste en que unha persoa estimula\u00a0oralmente as mamilas doutra persoa. Quen estimula pode lamber, chupar ou morder as mamilas da outra persoa. Tal pr\u00e1ctica pode ser realizada por calquera persoa de calquera sexo ou x\u00e9nero. A estimulaci\u00f3n oral das mamilas pode ser considerada unha forma de preliminares. Algunhas mulleres poden experimentar o orgasmo mamario sen outras formas de estimulaci\u00f3n sexual.\nA estimulaci\u00f3n das mamilas promove a secreci\u00f3n da hormona oxitocina, que \u00e9 co\u00f1ecido por aumentar a conexi\u00f3n dos pares, aumentar a confianza, diminu\u00edr a ansiedade e estimular o comportamento materno."}
{"id": "355431", "revid": "1131", "url": "https://gl.wikipedia.org/wiki?curid=355431", "title": "Ununtrio", "text": ""}
{"id": "355432", "revid": "25871", "url": "https://gl.wikipedia.org/wiki?curid=355432", "title": "Ana Urchuegu\u00eda", "text": "Ana Mar\u00eda Urchuegu\u00eda Asensio, nada en\u00a0Donostia\u00a0o\u00a09 de outubro de 1952,\u00a0\u00e9 unha pol\u00edtica vasca de ideolox\u00eda socialdem\u00f3crata. Foi a primeira Alcaldesa de Lasarte-Oria tras a s\u00faa constituci\u00f3n como concello independente en 1986 Durante tres lexislaturas foi xunteira nas Xuntas Xerais de Guip\u00fascoa. Foi senadora durante a V Lexislatura. Tam\u00e9n foi Delegada do Pa\u00eds Vasco en Chile e o Per\u00fa de 2010 a 2013.\nTraxectoria pol\u00edtica.\nCon 27 anos, ocupou o seu primeiro cargo institucional como concelleira no concello de Hernani nas primeiras elecci\u00f3ns municipais democr\u00e1ticas, naquela \u00e9poca, gran parte do actual concello de Lasarte-Oria pertenc\u00eda \u00f3 termo municipal de Hernani.\nO 31 de xaneiro de 1986, as Xuntas Xerais de Guip\u00fascoa aprobaron constitu\u00edr o municipio de Lasarte-Oria, segregando parte dos termos municipais de Hernani, Andoain e Urnieta. A Deputaci\u00f3n Foral de Guip\u00fascoa nomeou unha comisi\u00f3n encabezada por Ana Urchuegu\u00eda para que gobernase o novo municipio at\u00e9 as seguintes elecci\u00f3ns municipais. Finalmente a pol\u00edtica socialista gobernou durante 24 anos despois de ga\u00f1ar seis elecci\u00f3ns seguidas.\nDurante a s\u00faa traxectoria como alcaldesa sufriu de preto a violencia de ETA, especialmente cando o seu compa\u00f1eiro de partido e primeiro tenente alcalde Froil\u00e1n Elespe foi asasinado pola banda armada o 21 de marzo de 2001.\nNo 2010, renunciou \u00f3 seu cargo de alcaldesa \u00f3 ser nomeada Delegada do Pa\u00eds Vasco en Chile e Per\u00fa, cargo do que cesou en 2013 tras ser desaloxado o seu partido, o PSE, do Goberno Vasco."}
{"id": "355433", "revid": "23204", "url": "https://gl.wikipedia.org/wiki?curid=355433", "title": "Ana Mar\u00eda Urchuegu\u00eda Asensio", "text": ""}
{"id": "355434", "revid": "1888", "url": "https://gl.wikipedia.org/wiki?curid=355434", "title": "Lu\u00eds Men\u00e9ndez", "text": "Co nome de Lu\u00eds Men\u00e9ndez podemos referirnos a:"}
{"id": "355435", "revid": "1888", "url": "https://gl.wikipedia.org/wiki?curid=355435", "title": "Lu\u00eds Men\u00e9ndez Villalba", "text": ""}
{"id": "355436", "revid": "85894", "url": "https://gl.wikipedia.org/wiki?curid=355436", "title": "Rogelio Mart\u00ednez Garz\u00f3n", "text": "Rogelio Mart\u00ednez Garz\u00f3n, nado en Mar\u00edn en 1857 e finado en Tanti (provincia de C\u00f3rdoba) o 20 de abril de 1912, foi un comerciante e pol\u00edtico galego.\nTraxectoria.\nFillo de Jos\u00e9 Mart\u00ednez Touza e Rosa Garz\u00f3n. En 1876, con 21 anos, emigrou a Arxentina xunto co seu irm\u00e1n Heriberto, onde ti\u00f1an alg\u00fans familiares. En 1881 casou con Isabel Berrotar\u00e1n. En C\u00f3rdoba traballou nun comercio, e chegou a converterse en socio do propietario, participando despois noutras sociedades. Na d\u00e9cada de 1890 foi vicec\u00f3nsul honorario de Espa\u00f1a.\nEncabezou o n\u00facleo de comerciantes que o 5 de setembro de 1900 fundaron a Bolsa de Comercio de C\u00f3rdoba. Paralelamente, iniciou a s\u00faa actividade pol\u00edtica no Concello de C\u00f3rdoba; sendo concelleiro durante varios per\u00edodos en representaci\u00f3n do Partido Autonomista Nacional.\nA Bolsa de Comercio apoiaba a unha facci\u00f3n do partido (\u00e1 que pertenc\u00eda Mart\u00ednez) que discrepou co aumento dos impostos municipais. Finalmente constitu\u00eduse a alianza denominada Comit\u00e9 del Comercio. En 1908 o Comit\u00e9 del Comercio denunciou fraude nas elecci\u00f3ns para intendente, nome\u00e1ndose unha Comisi\u00f3n Administradora, que presidiu. Nos novos comicios, realizados o 3 de xaneiro de 1909, venceu a lista do seu partido, que Mart\u00ednez encabezaba.\nPresidiu o Concejo Deliberante de la Ciudad de C\u00f3rdoba en 1911, adher\u00edndose despois \u00e1 facci\u00f3n \"principista\" do radicalismo, que formou a Uni\u00f3n Auton\u00f3mica C\u00edvica Radical. Foi senador provincial polo departamento San Alberto en representaci\u00f3n de dito partido. En consecuencia, foi expulsado da UCR.\nFoi pai de Enrique Mart\u00ednez Berrotar\u00e1n, gobernador da provincia de C\u00f3rdoba e vicepresidente da Arxentina (1928-1930).\nUn barrio da cidade de C\u00f3rdoba leva o seu nome."}
{"id": "355437", "revid": "111586", "url": "https://gl.wikipedia.org/wiki?curid=355437", "title": "Tr\u00edo Mandili", "text": "Tr\u00edo Mandili (en xeorxiano: \u10e2\u10e0\u10d8\u10dd \u10db\u10d0\u10dc\u10d3\u10d8\u10da\u10d8, \u00abtr\u00edo pano\u00bb) \u00e9 un grupo musical xeorxiano que forman tres rapazas: Anna Chincharauli, Tatia Mgeladze e Shorena Tsikarauli. Torn\u00e1ronse populares en Xeorxia debido a un v\u00eddeo de m\u00fasica no cal interpretan unha canci\u00f3n folk xeorxiana. Este v\u00eddeo en YouTube obtivo m\u00e1is de catro mill\u00f3ns de vistas."}
{"id": "355438", "revid": "68761", "url": "https://gl.wikipedia.org/wiki?curid=355438", "title": "Couti\u00f1o", "text": ""}
{"id": "355439", "revid": "22795", "url": "https://gl.wikipedia.org/wiki?curid=355439", "title": "Terxito", "text": ""}
{"id": "355440", "revid": "22795", "url": "https://gl.wikipedia.org/wiki?curid=355440", "title": "Esternito", "text": ""}
{"id": "355441", "revid": "22795", "url": "https://gl.wikipedia.org/wiki?curid=355441", "title": "Pleurito", "text": ""}
{"id": "355442", "revid": "56817", "url": "https://gl.wikipedia.org/wiki?curid=355442", "title": "Noto (insectos)", "text": "Nos insectos, co termo noto, ou notum des\u00edgnase a rexi\u00f3n dorsal ou tergo de cada un dos segmentos do t\u00f3rax destes animais, e tam\u00e9n a cada un dos terxitos (escleritos dorsais) do t\u00f3rax.\nEtimolox\u00eda.\nO termo \u00e9 unha adaptaci\u00f3n do lat\u00edn cient\u00edfico \"notum\", substantivo neutro derivado do verbo \"noto\" \"sinalar\", \"marcar\", \"facer un sinal\", que \u00e9 un frecuentativo de \"nosco, noscis, novi, not\u016dm, nosc\u0115re\", \"co\u00f1ecer\".\nC\u00f3mpre non confundir con noto, \"do sur\", \"vento do sur\", derivado do lat\u00edn \"Notus, -i\", \"vento do sur\", nin co prefixo noto-, tirado do grego antigo \u03bd\u1ff6\u03c4\u03bf\u03c2 \"n\u014dtos\" \"costas\", \"lombo\", empregado na construci\u00f3n dalg\u00fans termos cient\u00edficos, como notocorda."}
{"id": "355443", "revid": "89787", "url": "https://gl.wikipedia.org/wiki?curid=355443", "title": "HMS Queen Elizabeth (R08)", "text": "O HMS Queen Elizabeth (R08), nomeado as\u00ed en honor \u00e1 ra\u00ed\u00f1a Isabel II do Reino Unido, \u00e9 un portaavi\u00f3ns de grandes dimensi\u00f3ns constru\u00eddo para a Royal Navy. Foi botado o 4 de xullo de 2014 e est\u00e1 previsto que se encargar\u00e1 oficialmente en maio de 2017, con capacidade operativa inicial a partir do ano 2020. O seu primeiro oficial ao mando \u00e9 Sir Commodore Jerry Kyd, o ex capit\u00e1n do HMS Ark Royal e o HMS Illustrious.\nO \"Queen Elizabeth\" ten un tama\u00f1o parecido ao estadounidense USS Nimitz (CVN-68) e despraza ao redor de 65\u00a0000 toneladas, o triplo que os clase Invincible. Unha das novidades aeron\u00e1uticas desta clase ser\u00e1 que non portar\u00e1 Harriers, se non os F35B.\nO fogar destes buques a\u00ednda \u00e9 incerto: pode ser HMNB Portsmouth ou HMNB Devon. A serie componse de d\u00faas unides, o HMS Prince of Wales (R09) estase a constru\u00edr."}
{"id": "355444", "revid": "56817", "url": "https://gl.wikipedia.org/wiki?curid=355444", "title": "Campionato do Mundo de Ciclismo en Ruta de 2016", "text": "O LXXXIII Campionato Mundial de Ciclismo en Ruta realizouse en Doha (Catar) entre o 9 e o 16 de outubro de 2016, baixo a organizaci\u00f3n da Uni\u00f3n Ciclista Internacional (UCI) e a Uni\u00f3n Ciclista de Catar.\nO campionato constou de carreiras nas especialidades de ruta e contra o reloxo, nas divisi\u00f3ns elite masculino, elite feminino e masculino sub-23; as probas de contra o reloxo elite disput\u00e1ronse individualmente e por equipos. En total outorg\u00e1ronse oito t\u00edtulos de campi\u00f3n mundial.\nPercorrido.\nAnunciada en febreiro de 2015, a ruta dos homes elite estivo conformada por un circu\u00edto plano de 151\u00a0km a trav\u00e9s do deserto, onde a calor, o vento e os remu\u00ed\u00f1os de po foron a maior dificultade para os ciclistas. Na parte final, os ciclistas deron sete voltas por un circu\u00edto de 15,3\u00a0km polos arredores da cidade de Doha (inclu\u00edndo unha secci\u00f3n de 1,2\u00a0km de empedrado pola moderna zona da Perla de Qatar), para completar un percorrido de 257,5\u00a0km.\nPrograma.\nTodas as probas remataron no arquip\u00e9lago artificial da Perla de Qatar da cidade de Doha."}
{"id": "355445", "revid": "56817", "url": "https://gl.wikipedia.org/wiki?curid=355445", "title": "Tergo", "text": "Co termo tergo (en lat\u00edn cient\u00edfico \"tergum\", plural \"terga\") des\u00edgnase, nos artr\u00f3podos, a parte dorsal do exoesqueleto de cada unha das rexi\u00f3ns do seu corpo que seguen \u00e1 cabeza. Nelas, a cut\u00edcula est\u00e1 endurecida (esclerito).\nO tergo adoita dividirse en varios segmentos, correspondentes a cada un dos seus met\u00e1meros, denominadas terxitos. As\u00ed, por exemplo, nun segmento tor\u00e1cico, o tergo dos insectos pode dividirse nun noto anterior e un escutelo posterior. As expansi\u00f3ns laterais dun terxito co\u00f1\u00e9cense como \"paranota\" ou \"carinae\".\nO seu extremo anterior ch\u00e1mase 'base' e o seu bordo posterior, '\u00e1pice' ou 'marxe'.\nA porci\u00f3n ventral dun segmento denom\u00ednase esterno.\nEtimolox\u00eda.\nO termo zool\u00f3xico deriva do lat\u00edn \"tergum, -i\", \"costas\" (do home); \"costas\", \"dorso\" (dun animal)."}
{"id": "355446", "revid": "23204", "url": "https://gl.wikipedia.org/wiki?curid=355446", "title": "T\u00f3rax (artr\u00f3podos)", "text": "O t\u00f3rax (do grego antigo \"\u03b8\u03ce\u03c1\u03b1\u03be\" \"th\u00f3rax\", \"coiraza\") dos artr\u00f3podos \u00e9 o tagma ou rexi\u00f3n do corpo situado entre o c\u00e9falon (cabeza) e o abdome.\nO termo apl\u00edcase a crust\u00e1ceos e insectos, a pesar de que non son tagmas hom\u00f3logos. Con frecuencia, a cabeza e o t\u00f3rax fusi\u00f3nanse parcial ou totalmente para formaren o cefalot\u00f3rax, como ocorre en moitos crust\u00e1ceos e quelicerados; nestes \u00faltimos, o termo apropiado para designalo \u00e9 prosoma.\nOs miri\u00e1podos te\u00f1en o corpo dividido en cabeza e tronco, de modo que non te\u00f1en t\u00f3rax diferenciado."}
{"id": "355447", "revid": "5863", "url": "https://gl.wikipedia.org/wiki?curid=355447", "title": "Julio Laz\u00fartegui", "text": "Julio de Laz\u00fartegui Gonz\u00e1lez, nado en Bilbao o 31 de xaneiro de 1859 e finado na mesma cidade o 4 de agosto de 1943, foi un industrial espa\u00f1ol do sector mineiro e metal\u00farxico.\nTraxectoria.\nA comezo do s\u00e9culo XX proxectou o desenvolvemento dun sector sider\u00farxico en torno a Ponferrada, entre a Meseta e Galicia, semellante \u00f3 bisca\u00ed\u00f1o. Este proxecto foi publicitado en \"Una nueva Vizcaya a crear en El Bierzo\" (Bilbao, 1918).\nTen unha praza adicada no centro urbano do ensanche de Ponferrada, semellante \u00e1 praza Moy\u00faa de Bilbao, nomeada dende a s\u00faa creaci\u00f3n como praza Julio Laz\u00fartegui.\nFoi tam\u00e9n o creador da Compa\u00f1\u00eda Minera de Villaodrid, que explotou varias minas na contorna da Pontenova (Lugo) e construtora do ferrocarril mineiro Ribadeo-Vilaoudriz para o transporte de mineral ata o Porto Estreito (Ribadeo), que como tren para transporte de viaxeiros estivo en funcionamento ata 1965."}
{"id": "355448", "revid": "23204", "url": "https://gl.wikipedia.org/wiki?curid=355448", "title": "Referendo de independencia de Acerbaix\u00e1n de 1991", "text": "O referendo de independencia de Acerbaix\u00e1n de 1991 celebrouse o 29 de decembro tres d\u00edas despois da disoluci\u00f3n da Uni\u00f3n Sovi\u00e9tica, no que votou o 95,3% do censo electoral (3\u00a0936\u00a0174 electores inscritos), cunha alta participaci\u00f3n para a \u00e9poca. Dos 3\u00a0751\u00a0174 votos emitidos, 3\u00a0735\u00a0398 foron a prol (o 99,8%), 9\u00a0068 (o 0,2%) en contra e 6\u00a0708 en branco. Foi aprovado por 99,89% dos electores. 99.5% dos electores votaron a favor da independencia, cunha participaci\u00f3n de 95.3%."}
{"id": "355450", "revid": "25871", "url": "https://gl.wikipedia.org/wiki?curid=355450", "title": "British Midland International", "text": "British Midland Airways Limited (comercializada ao longo da s\u00faa historia con varios nomes como British Midland, BMI British Midland, BMI ou British Midland International) foi unha aeroli\u00f1a brit\u00e1nica coa s\u00faa sede en Donington Hall, preto do aeroporto de East Midlands. A compa\u00f1\u00eda realizaba voos a destinos en Europa, Oriente Medio, \u00c1frica e Asia central dende a s\u00faa base operacional no Aeroporto de Londres-Heathrow, onde no seu momento de m\u00e1xima actividade ocupaba o 11% dos \"slots\" de aterraxes e engalaxes e operaba ao redor de 2.000 voos por semana. BMI foi membro de Star Alliance dende o 1 de xullo de 2000 ata o 20 de abril de 2012.\nFoi mercada a Lufthansa polo International Airlines Group (IAG) o 20 de abril do ano 2012 e fusionouse con British Airways o 27 de outubro dese ano. As s\u00faas subsidiarias Bmibaby e BMI Regional tam\u00e9n foron mercadas, a\u00ednda que IAG non desexaba conservalas. BMI Regional foi vendida a Sector Aviation Holdings en maio de 2012 e contina operando, mentres que Bmibaby desapareceu en setembro dese ano.\nBritish Midland Airways Limited ti\u00f1a unha licenza operacional da Civil Aviation Authority (CAA) de tipo A, que lle permit\u00eda transportar pasaxeiros, carga e correo en avi\u00f3ns con 20 ou m\u00e1is asentos.\nFrota.\nDespois da venda de BMI a IAG, a frota da aeroli\u00f1a comezou a ser transferida a British Airways. Todos os avi\u00f3ns foron transferidos e repintados coa librea de British Airways a excepci\u00f3n de dous Airbus A330 que volveron ao seus arrendadores. No seu apoxeo antes do inicio das transferencias de licenzas, a frota estaba formada polos seguintes avi\u00f3ns rexistrados na Civil Aviation Authority:"}
{"id": "355451", "revid": "98629", "url": "https://gl.wikipedia.org/wiki?curid=355451", "title": "Legend (filme de 1985)", "text": "Legend \u00e9 un filme estadounidense dirixido por Ridley Scott que se estreou no ano 1985. Est\u00e1 protagonizado por Tom Cruise, Mia Sara, Tim Curry, David Bennent, Alice Playten, Billy Barty, Cork Hubbert e Annabelle Lanyon. \u00c9 un conto de fantas\u00eda negra e ten sido descrito como un retorno \u00e1s f\u00e1bulas orixinais, m\u00e1is escuras, que se transmit\u00edan de xeito oral antes da expansi\u00f3n da lectura."}
{"id": "355452", "revid": "89787", "url": "https://gl.wikipedia.org/wiki?curid=355452", "title": "Heloderma suspectum", "text": "Heloderma suspectum, xeralmente co\u00f1ecido como monstro do Xila ou de Xila (polo r\u00edo Xila ou Gila), \u00e9 unha especie de r\u00e9ptil varanoideo velenoso nativo do suroeste dos Estados Unidos e o noroeste do estado mexicano de Sonora. Tr\u00e1tase dun r\u00e9ptil con aspecto de pesado lagarto de lentos movementos de ata case 60\u00a0cm de longo, que \u00e9 un dos dous \u00fanicos lagartos velenosos nativos de Norteam\u00e9rica (o outro \u00e9 a especie mexicana do mesmo x\u00e9nero \"Heloderma horridum\"). A\u00ednda que \u00e9 velenoso, a s\u00faa natureza lenta e pouco activa fai que supo\u00f1a un escaso perigo para os humanos. Por\u00e9n, adquiriu unha sona de temible e \u00e1s veces m\u00e1tano malia estar protexido pola lei estatal en Arizona.\nEtimolox\u00eda.\nO nome \"Xila\" fai referencia \u00e1 cunca do r\u00edo Xila (\"Gila\") que discorre nos Estados Unidos polos estados de Novo M\u00e9xico e Arizona, onde antes este animal era moi abondoso. \"Heloderma\" significa \"pel chatolada\", do antigo grego \"helos\" (\u1f27\u03bb\u03bf\u03c2), 'cabeza de cravo ou chatola', e \"derma\" (\u03b4\u03ad\u03c1\u03bc\u03b1), 'pel'. \"Suspectum\", 'sospeitoso' en lat\u00edn, p\u00faxollo o seu descubridor o paleont\u00f3logo Edward Drinker Cope, porque sospeitaba que esta animal poder\u00eda ser velenoso debido \u00e1s canles dos seus dentes.\nDescrici\u00f3n e taxonom\u00eda.\nEsta especie \u00e9 o lagarto nativo existente m\u00e1is grande de Norteam\u00e9rica despois dalgunhas iguanas (por exemplo, a iguana verde), e do extremo do foci\u00f1o ao ano mide de 26 a 36\u00a0cm. A cola \u00e9 un 20% do tama\u00f1o total do corpo e os esp\u00e9cimes m\u00e1is grandes poden chegar a uns 51 a 56 de lonxitude total. A masa corporal est\u00e1 normalmente entre 350 e 700 g, e nunha medici\u00f3n de 11 machos pesaban unha media de 468 g. Os esp\u00e9cimes m\u00e1is pesados e grandes dos que se informou chegaban aos 2\u00a0300 g.\n\"H. suspectum\" ten un parente pr\u00f3ximo vivo, que \u00e9 \"H. horridum\", e moitos parentes extintos da familia Helodermatidae, cuxa historia evolutiva rem\u00f3ntase ao Cret\u00e1ceo. O x\u00e9nero \"Heloderma\" existe desde o Mioceno, cando viv\u00eda \"H. texana\", e encontr\u00e1ronse dep\u00f3sitos de fragmentos de osteodermos do monstro do Xila do Plistoceno tard\u00edo (hai 10\u00a0000\u20138\u00a0000 anos) preto de Las Vegas, Nevada. Como os heloderm\u00e1tidos permaneceron case sen cambiar morfoloxicacmente, \u00e1s veces consid\u00e9ranse f\u00f3siles viventes. A\u00ednda que o monstro do Xila parece estar estreitamente emparentado cos lagartos monitor (var\u00e1nidos) de \u00c1frica, Asia e Australia, a s\u00faa distante separaci\u00f3n xeogr\u00e1fica e as s\u00faas caracter\u00edsticas \u00fanicas, que non se encontran nos var\u00e1nidos, indican que \u00e9 mellor clasificalo nunha familia distinta, a dos holoderm\u00e1tidos.\nDistribuci\u00f3n e h\u00e1bitat.\nVive no suroeste dos Estados Unidos e norte de M\u00e9xico, nunha \u00e1rea que abrangue Sonora, Arizona, partes de California, Nevada, Utah e Novo M\u00e9xico (potencialmente tam\u00e9n en Baixa California). Habita en \u00e1reas de mato, desertos de plantas suculentas, e bosques de carballos, onde procura abrigarse en tobeiras, matogueiras e baixo rochas en sitios con f\u00e1cil acceso \u00e1 humidade. De feito, parece gustarlles a auga e merg\u00fallanse nas pozas de auga formadas despois das tormentas de ver\u00e1n. Evitan vivir en \u00e1reas abertas como chairas e terras de labor.\nEcolox\u00eda.\nPasan a maior parte do tempo baixo terra en tobeiras ou refuxios rochosos. Est\u00e1n activos pola ma\u00f1\u00e1 durante a estaci\u00f3n seca (primavera e principio do ver\u00e1n); posteriormente no ver\u00e1n, poden ser activos nas noites c\u00e1lidas ou despois dunha tormenta el\u00e9ctrica. Mante\u00f1en unha temperatura corporal de 30\u00a0\u00b0C. Son lentos correndo, pero te\u00f1en unha resistencia e capcidade aer\u00f3bica m\u00e1xima grandes (VO2 max) para un lagarto. Son depredados por coiotes e aves rapaces.\nDieta.\nAlim\u00e9ntase de pequenos paxaros, mam\u00edferos, ras, lagartos, insectos, e prea. Os seus alimentos m\u00e1is com\u00fans son ovos de paxaros e r\u00e9ptiles, e s\u00f3 ten que comer poucas veces ao ano na natureza (de 5 a 10 veces ao ano), pero as veces que se alimenta pode comer o equivalente a un terzo da s\u00faa masa corporal. Usa o seu extremadamente agudo sentido do olfacto para localizar presas, especialmente ovos. O seu olfacto \u00e9 tan sensible que pode localizar e desenterrar ovos de gali\u00f1a enterrados a 15\u00a0cm de profundidade e pode seguir perfectamente o traxecto que seguiu un ovo rodante.\nPode esmagar as presas ata que morren se son grandes ou tr\u00e1gaas vivas se son pequenas, empezando pola cabeza e axud\u00e1ndose de contracci\u00f3ns musculares e flexi\u00f3ns do pescozo. Despois de que tragou a comida, reinicia inmediatamente o seu comportamento de busca de m\u00e1is comida sacando e metendo rapidamente a lingua, probablemente como resultado dunha historia de encontrar varias presas agrupadas como adoitan estar os ovos ou a rolada de pitos dun ni\u00f1o. Te\u00f1en a capacidade de trepar \u00e1s \u00e1rbores e cactos na procura de ovos.\nVeleno.\nProducen veleno en gl\u00e1ndulas salivares modificadas da s\u00faa mand\u00edbula inferior, o que os diferenza das serpes, cuxo veleno se produce na mand\u00edbula superior. Non obstante, carecen de musculatura para inxectar a presi\u00f3n o veleno, xa que este \u00e9 impulsado desde a gl\u00e1ndula ao dente cando o animal morde, e debido a unha acci\u00f3n capilar leva o veleno desde o dente \u00e1 s\u00faa v\u00edtima. Os dentes est\u00e1n feblemente fixados \u00e1 mand\u00edbula, polo que se lle rompen e desprenden ao longo da vida e son substitu\u00eddos por outros. Observouse que se dan a volta cando est\u00e1n mordendo a s\u00faa v\u00edtima, presumiblemente para axudar a que o fluxo de veleno pase m\u00e1is facilmente \u00e1 ferida. Como as s\u00faas presas consisten principalmente en ovos, pequenos animais e outras presas bastante \"indefensas\", o veleno deste r\u00e9ptil crese que evolucionou para a s\u00faa defensa m\u00e1is que para usalo na caza. Un uso defensivo explicar\u00eda tam\u00e9n a brillante coloraci\u00f3n de advertencia que ten este animal.\nToxicidade.\nA\u00ednda que o seu veleno \u00e9 unha neurotoxina tan t\u00f3xica coma a da serpe coral, \"H. suspectum\" produce s\u00f3 pequenas cantidades. A s\u00faa mordedura non \u00e9 mortal para un adulto humano con boa sa\u00fade. Non hai informes de falecementos confirmados desde 1939 e os informes anteriores non sempre son exactos. Poden morder bastante rapidamente (especialmente movendo a s\u00faa cabeza a un lado) e manter a s\u00faa dolorosa trabada moito tempo tenazmente. Se unha v\u00edtima sofre unha mordedura pode ter que mergullar totalmente ao lagarto atacante en auga para liberarse da trabada. S\u00edntomas da mordedura son dor moi intensa, edema e debilidade asociada cunha r\u00e1pida baixada da presi\u00f3n sangu\u00ednea.\nIll\u00e1ronse do veleno de \"H. suspectum\" m\u00e1is dunha ducia de p\u00e9ptidos e outras substancias, inclu\u00edndo a hialuronidase, serotonina, fosfolipase A2 e varias glicoprote\u00ednas do tipo da calicre\u00edna responsables da dor e o edema causdos pola mordedura. Ill\u00e1ronse catro toxinas potencialmente letais do seu veleno, entre as que est\u00e1 o veleno horridum,que causa hemorraxias en \u00f3rganos internos e exoftalmos (avultamento dos ollos), e helotermina, que causa aton\u00eda, par\u00e1lise parcial das extremidades e hipotermia en ratas. A maior\u00eda son similares en forma ao p\u00e9ptido intestinal vasoactivo (VIP), que relaxa o m\u00fasculo liso e regula a absorci\u00f3n de auga e as secreci\u00f3ns de electr\u00f3litos nos intestinos delgado e groso. Estes p\u00e9ptidos bioactivos son capaces de unirse aos receptores do VIP en moitos tecidos humanos. Un deles, a helodermina, viuse que inhibe o crecemento do cancro de pulm\u00f3n.\nOs constitu\u00edntes do seu veleno que recibiron m\u00e1is atenci\u00f3n dos investigadores son, precisamente, os p\u00e9ptidos bioactivos, como a helodermina, helospectina, exendina-3 e exendina-4. A exendina-4 converteuse na base dun tipo de medicamentos para tratar a diabetes tipo 2, co\u00f1ecidos como agonistas do p\u00e9ptido-1 similares ao glicag\u00f3n. A exenatida foi o primeiro produto desta clase que chegou ao mercado en 2005.\nInvestigaci\u00f3n de f\u00e1rmacos.\nEn 2005, a Food and Drug Administration (FDA) dos Estados Unidos aprobou o f\u00e1rmaco exenatida (\"exenatide\") (comercializada como Byetta) para o tratamento da diabetes de tipo 2. \u00c9 unha versi\u00f3n sint\u00e9tica dunha prote\u00edna, a exendina-4, derivada da saliva do \"H. suspectum\". Nun estudo que durou tres anos de pacientes de diabetes de tipo 2, a exenatida orixinou niveis saudables sostidos de glicosa e unha progresiva perda de peso. A efectividade d\u00e9bese a que a prote\u00edna deste animal \u00e9 id\u00e9ntica en aproximadamente un 50% ao an\u00e1logo do p\u00e9ptido 1 similar ao glicag\u00f3n (GLP-1), unha hormona liberada polo tracto dixestivo humano que axuda a regular a insulina e o glicag\u00f3n. A prote\u00edna do animal mant\u00e9n a s\u00faa efectividade moito m\u00e1is tempo que a hormona humana, o que axuda aos diab\u00e9ticos a manter os seus niveis de azucre sangu\u00edneos baixo control. A exenatida fai m\u00e1is lento o baleiramento do est\u00f3mago e causa unha diminuci\u00f3n do apetito, contribu\u00edndo \u00e1 perda de peso.\nA saliva de \"H. suspectum\" cont\u00e9n moitos compostos qu\u00edmicos que poden ser mortais. Un deles viuse que afecta \u00e1 memoria. Varias compa\u00f1\u00edas estiveron investigando as capacidades deste composto para axudar en casos de perda de memoria debida a varias doenzas como o alzh\u00e9imer, esquizofrenia e trastorno por d\u00e9ficit de atenci\u00f3n con hiperactividade. A xilatida (\"gilatide\"), derivada da exendina-4, tam\u00e9n aumenta moito a memoria segundo un estudo feito en ratos, e probablemente ser\u00e1 estudada nun futuro como posible tratamento do alzh\u00e9imer.\nVida e comportamento.\n\"H. suspectum\" sae da hibernaci\u00f3n en xaneiro ou febreiro e apar\u00e9ase en maio e xu\u00f1o. O macho inicia o cortexo rastreando os cheiros da femia coa s\u00faa lingua. Se a encontra e a femia rexeita os seus avances, ela m\u00f3rdeo e vaise. Cando o apareamento \u00e9 exitoso, a copulaci\u00f3n dura de 15 minutos a d\u00faas horas e media. A femia pon ovos en xullo ou agosto, enterr\u00e1ndoos na area a uns 13\u00a0cm de profundidade. A deitada de ovos consta de 12 ovos; a media son 5. A incubaci\u00f3n dura nove meses, xa que as cr\u00edas saen de abril a xu\u00f1o do seguinte ano. As cr\u00edas sa\u00eddas do ovo te\u00f1en unha lonxitude duns 16\u00a0cm e poden morder e inxectar veleno desde o primeiro momento. Os individuos xuven\u00eds normalmente te\u00f1en bandas m\u00e1is grandes de escamas rosas que os adultos, a\u00ednda que o monstro do Xila bandeado (\"H. s. cinctum\") ten unha tendencia a conservar ese patr\u00f3n de bandas. \"H. suspectum\" madura sexualmente entre os tres e cinco anos de idade. Despois de po\u00f1er os ovos, os adultos pasan gradualmente menos tempo sobre a superficie para evitar a parte m\u00e1is c\u00e1lida do ver\u00e1n (a\u00ednda que poden ser activos ao ser\u00e1n), e finalmente empezan a s\u00faa hibernaci\u00f3n contra novembro.\nS\u00e1bese pouco sobre o comportamento social de \"H. suspectum\", pero observouse que realizan combates entre machos, nos cales o macho dominante sobe enriba do subordinado e sux\u00e9itao coas catro patas. Ambos os animais arquean o corpo, empur\u00e1ndose e retorc\u00e9ndose nun esforzo por colocarse unha posici\u00f3n dominante. Este combate de \"loita libre\" finaliza cando a presi\u00f3n exercida os forza a separarse, a\u00ednda que os combates poden repetirse unha e outra vez. Os combates ocorren normalmente antes da estaci\u00f3n de apareamento. Os que son m\u00e1is fortes e resistentes crese que ga\u00f1an m\u00e1is a mi\u00fado e te\u00f1en un \u00e9xito reprodutor maior. A\u00ednda que estes r\u00e9ptiles te\u00f1en un baixo metabolismo e unha das menores velocidades en carreira r\u00e1pida, te\u00f1en un dos valores maiores de alcance aer\u00f3bico (\"aerobic scope\", o incremento no consumo do ox\u00edxeno desde o repouso ao esforzo metab\u00f3lico m\u00e1ximo) entre os lagartos, o que lles permite realizar unha actividade aer\u00f3bica intensa durante un per\u00edodo de tempo sostido. Os machos te\u00f1en alcances aer\u00f3bicos m\u00e1is altos que as femias, probablemente porque a selecci\u00f3n sexual para un trazo xen\u00e9tico vantaxoso en combate prolongado. \"H. suspectum\" poden vivir 20 anos na natureza e 30 en catividade.\nStatus de conservaci\u00f3n.\nO aumento das zonas urbanizadas e a destruci\u00f3n do h\u00e1bitat afectaron adversamente \u00e1s poboaci\u00f3ns desta especie. En 1952 converteuse no primeiro animal velenoso ao que se lle deu protecci\u00f3n legal nos Estados Unidos. A especie est\u00e1 na lista da IUCN como case ameazada. En 1963, o zoo de San Diego foi o primeiro zoo en conseguir que se reproducisen en catividade os monstros do Xila.\nRelaci\u00f3ns cos humanos.\nA\u00ednda que \"H. suspectum\" \u00e9 velenoso, os seus lentos movementos fan que te\u00f1a un escaso perigo para os humanos. Por\u00e9n, ga\u00f1ou unha reputaci\u00f3n de ser temible e a mi\u00fado as persoas m\u00e1tano por medo. Entre as tribos indias nativas de Am\u00e9rica, este animal ten unha sona mixta. Os apaches cr\u00edan que o seu alento poder\u00eda matar un home, e os tohono O'odham e o pobo pima cr\u00edan que posu\u00eda un poder espiritual que pod\u00eda causar enfermidades. En contraste, o pobo seri e o yaqui cr\u00edan que a pel deste animal ti\u00f1a propiedades curativas.\nO mostro do Xila apareceu en pel\u00edculas como \"The Giant Gila Monster\", \"The Treasure of the Sierra Madre\" e \"Rango\"..\nNo Vello Oeste americano os pioneiros cr\u00edan en varios mitos sobre o monstro de Xila, como que o lagarto ti\u00f1a alento f\u00e9tido ou t\u00f3xico e que a s\u00faa mordedura era mortal.\nNo s\u00e9culo XIX un dos primeiros en estudar cientificamente os efectos reais do veleno, moi esaxerados naquela \u00e9poca, foi o Dr. George Goodfellow de Tombstone, que publicou artigos en \"Scientific American\" e o \"Southern California Practitioner\"., e mesmo fixo que un monstro o mordese para estudar en si mesmo os efectos."}
{"id": "355458", "revid": "89787", "url": "https://gl.wikipedia.org/wiki?curid=355458", "title": "Alitalia CityLiner", "text": "Alitalia CityLiner S.p.A. \u00e9 a subsidiaria rexional de Alitalia. Opera voos de curto alcance punto a punto con factores de carga de pouca pasaxe, usando avi\u00f3ns rexionais e leva pasaxeiros dende aeroportos menores ao principal centro de conexi\u00f3ns de Alitalia no aeroporto de Roma\u2013Fiumicino.\nFrota.\nEn agosto de 2016 a frota de Alitalia CityLiner estaba formada polos seguintes avi\u00f3ns:"}
{"id": "355459", "revid": "98629", "url": "https://gl.wikipedia.org/wiki?curid=355459", "title": "M\u00fasica de c\u00e1mara", "text": "M\u00fasica de c\u00e1mara \u00e9 aquela composta para un reducido grupo de instrumentos no cal cada int\u00e9rprete toca unha parte diferente, en contraposici\u00f3n \u00e1 m\u00fasica orquestal. O nome fai alusi\u00f3n aos lugares nos que ensaiaban pequenos grupos de m\u00fasicos durante a Idade Media e o Renacemento, pequenas habitaci\u00f3ns chamadas c\u00e1maras, polo que a intimidade \u00e9 outra das caracter\u00edsticas deste tipo de m\u00fasica. Non se adoita inclu\u00edr a m\u00fasica vocal, nin obras para un s\u00f3 instrumento.\nOs m\u00fasicos adoitan disporse de xeito que poidan mirarse entre si, para unha mellor coordinaci\u00f3n, dado que tampouco se precisa un director na maior\u00eda dos casos. O n\u00famero de instrumentos pode variar entre dous e non m\u00e1is de vinte.\nO poeta alem\u00e1n Goethe describiu a m\u00fasica de c\u00e1mara (en concreto os cuartetos de corda) como \"catro persoas racionais conversando\", en referencia \u00e1 forma en que un instrumento presenta unha melod\u00eda ou motivo, que \u00e9 respondido con motivos similares polo resto de instrumentos, outra das caracter\u00edsticas das obras camer\u00edsticas.\nA maior\u00eda dos modernos auditorios contan con espazos espec\u00edficos para concertos de m\u00fasica de c\u00e1mara, m\u00e1is reducidos que a sala principal, adicada \u00e1s grandes orquestras e espect\u00e1culos doutra \u00edndole.\nHistoria.\nO auxe da m\u00fasica instrumental xorde no Renacemento, \u00e1 medida que a m\u00fasica culta sae do \u00e1mbito exclusivamente aristocr\u00e1tico e comeza a interesar a unha burgues\u00eda en crecemento. A \u00e9poca barroca caracter\u00edzase pola aparici\u00f3n dun novo instrumento, o viol\u00edn, as\u00ed como a nova forma da sonata; os compositores m\u00e1is destacados son Corelli, Telemann e Bach. O per\u00edodo cl\u00e1sico caracterizouse novamente polo desenvolvemento doutro instrumento que adquire protagonismo, o pianoforte, precursor do actual piano, ademais de polos cuartetos de corda (dous viol\u00edns, viola e violoncello). Destacan as obras camer\u00edsticas de Haydn, Mozart ou Beethoven. A m\u00fasica de c\u00e1mara sofre certo esquecemento durante o romanticismo, para volver rexurdir no s\u00e9culo XX con compositores como Sch\u00f6nberg, Shostakovich ou Stravisnkii.\nAgrupaci\u00f3ns.\nEsta \u00e9 unha lista parcial das agrupacions ou \"ensambles\" m\u00e1is com\u00fans na m\u00fasica de c\u00e1mara."}
{"id": "355460", "revid": "47401", "url": "https://gl.wikipedia.org/wiki?curid=355460", "title": "Ununpentio", "text": ""}
{"id": "355461", "revid": "132", "url": "https://gl.wikipedia.org/wiki?curid=355461", "title": "Ununseptio", "text": ""}
{"id": "355462", "revid": "132", "url": "https://gl.wikipedia.org/wiki?curid=355462", "title": "Ununoctio", "text": ""}
{"id": "355464", "revid": "98629", "url": "https://gl.wikipedia.org/wiki?curid=355464", "title": "Lo que escond\u00edan sus ojos", "text": "Lo que escond\u00edan sus ojos \u00e9 unha miniserie de televisi\u00f3n baseada na novela hom\u00f3nima de Nieves Herrero Cerezo, que recrea unha historia de amor entre o ministro franquista Ram\u00f3n Serrano Su\u00f1er e a Marquesa de Llanzol, que se converteu nun esc\u00e1ndalo nos c\u00edrculos sociais m\u00e1is exclusivos da sociedade do momento e que non chegou a transcender \u00e1 opini\u00f3n p\u00fablica.\nProducida por Mediaset Espa\u00f1a para a cadea espa\u00f1ola Telecinco que foi emitida entre o 22 de novembro e o 20 de decembro de 2016 e est\u00e1 protagonizada por Blanca Su\u00e1rez e Rub\u00e9n Cortada.\nSinopse.\nA marquesa de Llanzol (Blanca Su\u00e1rez), unha muller avanzada ao seu tempo que o ti\u00f1a todo -beleza, riqueza e posici\u00f3n social- e Ram\u00f3n Serrano Su\u00f1er (Rub\u00e9n Cortada), cu\u00f1ado de Francisco Franco, ministro de Asuntos Exteriores e un dos homes fortes do R\u00e9xime franquista, namor\u00e1ronse e viviron un romance clandestino na Espa\u00f1a da posguerra, unha \u00e9poca na que a Guerra civil espa\u00f1ola devastara o pa\u00eds e na que nazis e aliados buscaban o apoio da naci\u00f3n nos albores da segunda guerra mundial.\nCr\u00edtica.\nA serie foi criticada tanto por quen considera que banaliza os crimes cometidos baixo o R\u00e9xime franquista como polo escaso rigor hist\u00f3rico.\nL'Amical Mauthausen considera que a miniserie constit\u00fae \"unha ofensa directa \u00e1s v\u00edtimas do franquismo e do nazismo e aos seus familiares\". Nunha nota de prensa calculan que \"uns 5.500 republicanos espa\u00f1ois, homes, mulleres e nenos, non sa\u00edron xamais dos campos de concentraci\u00f3n. 5.500 mortes que son responsabilidade directa de Serrano Su\u00f1er\"."}
{"id": "355466", "revid": "132", "url": "https://gl.wikipedia.org/wiki?curid=355466", "title": "Oganeson", "text": ""}
{"id": "355468", "revid": "1131", "url": "https://gl.wikipedia.org/wiki?curid=355468", "title": "Maluma", "text": "Juan Lu\u00eds Londo\u00f1o Arias, nado en Medell\u00edn o 28 de xaneiro de 1994, m\u00e1is co\u00f1ecido polo seu nome art\u00edstico Maluma, \u00e9 un cantante e compositor colombiano.\nTraxectoria.\nAcadou a fama no seu pa\u00eds natal no 2011, con \u00abFarandulera\u00bb, e grazas a \u00abObsesi\u00f3n\u00bb e \u00abLa temperatura\u00bb (2013), empezou a ser amplamente reco\u00f1ecido en Am\u00e9rica. O seu \u00e1lbum debut, \"Magia\", de 2012, tivo \u00e9xito comercial en Colombia, e un ano despois, Maluma foi nomeado \u00f3 Grammy Latino como mellor novo artista.\nEn 2015, lanzou o seu segundo traballo, \"Pretty Boy, Dirty Boy\", que entrou no n\u00famero un da listaxe principal de \u00e1lbums latino de \"Billboard\", e consta das canci\u00f3ns \u00abEl tiki\u00bb, \u00abBorr\u00f3 cassette\u00bb e \u00abEl perdedor\u00bb. Maluma \u00e9 considerado polos cr\u00edticos especializados como un dos artistas de \u00abm\u00fasica urbana de maior impacto\u00bb en Latinoam\u00e9rica."}
{"id": "355469", "revid": "23204", "url": "https://gl.wikipedia.org/wiki?curid=355469", "title": "Juan Lu\u00eds Londo\u00f1o Arias", "text": ""}
{"id": "355470", "revid": "23204", "url": "https://gl.wikipedia.org/wiki?curid=355470", "title": "Etn\u00f3nimo", "text": "Un etn\u00f3nimo, (en grego \"ethnos\" \u2018tribo\u2019 + \"onyma\" \u2018nome\u2019) \u00e9 o nome dun grupo \u00e9tnico. F\u00e1lase dun ex\u00f3nimo cando o nome foi atribu\u00eddo por outro grupo, ou dun aut\u00f3nimo se foi autoasignado. Por exemplo, o grupo \u00e9tnico dominante en Alema\u00f1a \u00e9 o dos xermanos, un ex\u00f3nimo levado \u00f3 galego dende o lat\u00edn; os xermanos ref\u00edrense a si mesmos co aut\u00f3nimo \"deutsch\".\nCando un idioma evoluciona, os etn\u00f3nimos que algunha vez foron aceptables poden chegar a ser ofensivos. Exemplos de etn\u00f3nimos difamatorios da historia son cretino (xentilicio de Creta), v\u00e1ndalo, b\u00e1rbaro, san, fenicio, saami, \"gringo\", \"goyim\", chichimeca, popoluca, \"payo\" e filisteo."}
{"id": "355471", "revid": "5863", "url": "https://gl.wikipedia.org/wiki?curid=355471", "title": "Jos\u00e9 Germ\u00e1n Fern\u00e1ndez", "text": "Jos\u00e9 Germ\u00e1n Fern\u00e1ndez, nado en Ribadavia o 5 de febreiro de 1886 e finado en Santiago de Compostela o 3 de decembro de 1936, foi un pol\u00edtico galego.\nTraxectoria.\nSuboficial de Infanter\u00eda retirado do Ex\u00e9rcito pola Lei Aza\u00f1a. Dirixente do Centro Republicano Federal de Izquierda Republicana do que foi nomeado secretario xeral en xaneiro de 1936. Logo do triunfo do Fronte Popular foi xestor do concello de Santiago de Compostela. Elixido primeiro tenente de alcalde, logo da dimisi\u00f3n de \u00c1nxel Casal foi nomeado alcalde da cidade, cargo que ocupou ata o golpe de Estado do 18 de xullo de 1936 e formou parte do Comit\u00e9 Executivo de Defensa da Rep\u00fablica presidido por Fernando Barcia Veiras. Foi detido pola Garda civil aos poucos d\u00edas e encarcerado no Pazo de Raxoi. Xulgado en consello de guerra e acusado de traiz\u00f3n, foi condenado a morte. Foi executado no cemiterio de Boisaca o 3 de decembro de 1936.\nVida persoal.\nCasou con Teresa S\u00e1nchez."}
{"id": "355472", "revid": "89787", "url": "https://gl.wikipedia.org/wiki?curid=355472", "title": "Fruko y sus Tesos", "text": "Fruko y sus Tesos \u00e9 un grupo musical de salsa de Colombia, encabezado e dirixido polo mestre Julio Ernesto Estrada Rinc\u00f3n, co\u00f1ecido como Fruko. Comezando con \"Tesura\" en 1969, o grupo gravou 42 \u00e1lbums at\u00e9 o presente. O grupo acadou sona despois de que Joe Arroyo fose recrutado como cantante principal en 1973."}
{"id": "355473", "revid": "98629", "url": "https://gl.wikipedia.org/wiki?curid=355473", "title": "The Wedding Date", "text": "The Wedding Date \u00e9 un filme estadounidense rom\u00e1ntico dirixido por Clare Kilner que se estreou no 2005. Est\u00e1 protagonizado por Debra Messing, Dermot Mulroney e Amy Adams. Bas\u00e9ase na novela \"Asking for Trouble\" de Elizabeth Young, e conta a historia dunha muller solteira que contrata os servizos dun home para que se faga pasar polo seu mozo na voda da s\u00faa irm\u00e1."}
{"id": "355477", "revid": "85894", "url": "https://gl.wikipedia.org/wiki?curid=355477", "title": "A Torre, Orbazai, Lugo", "text": "A Torre \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 48 habitantes (22 homes e 26 mulleres)."}
{"id": "355478", "revid": "2716", "url": "https://gl.wikipedia.org/wiki?curid=355478", "title": "Rexi\u00f3n Zumpango", "text": ""}
{"id": "355479", "revid": "89787", "url": "https://gl.wikipedia.org/wiki?curid=355479", "title": "Xifosuros", "text": "A dos xifosuros (\"Xiphosura\") \u00e9 unha orde de quelicerados mari\u00f1os da clase dos merostomados.\nAntigamente clasificado como unha clase, este rango as\u00edgnase hoxe ao taxon dos merostomados (\"Merostomata\"), que incl\u00fae a orde f\u00f3sil dos euript\u00e9ridos (\"Eurypterida\"). Estes \u00faltimos parece que est\u00e1n m\u00e1is cerca dos ar\u00e1cnidos que os merostomados actualmente vivos (os xifosuros).\nA s\u00faa especie m\u00e1is co\u00f1ecida \u00e9 \"Limulus polyphemus\" o chamado cangrexo de ferradura, a\u00ednda que son todas moi semellantes entre si.\nOs xifosuros consid\u00e9ranse como \"f\u00f3siles viventes\" porque evolucionaron moi pouco nos seus m\u00e1is de 475 mill\u00f3ns de anos de existencia (apareceron por primeira vez no rexistro f\u00f3sil no ordov\u00edcico inferior).\nTaxonom\u00eda.\nDescrici\u00f3n.\nA orde foi descrita en 1802 polo entom\u00f3logo franc\u00e9s Pierre Andr\u00e9 Latreille, no volume primeiro da s\u00faa monumental obra \"Histoire naturelle g\u00e9n\u00e9rale et particuli\u00e8re des crustac\u00e9s et insectes\", publicada en 14 volumes entre 1802 e 1805. \nEtimolox\u00eda.\nO nome \"Xiphosura\" est\u00e1 formado polos elementos do lat\u00edn cient\u00edfico \"xipho-\" e \"-ura\", tirados do grego antigo \u03be\u03af\u03c6\u03bf\u03c2 \"x\u00edphos\" 'espada' e \u03bf\u1f50\u03c1\u03ac \"our\u00e1\" 'cola', respectivamente; e coa desinencia \"-a\", indicando substantivo neutro plural. Literalmente: 'os de cola en (forma de) espada'.\nClasificaci\u00f3n.\nA orde dos xifosuros, segundo Lamsdell (2013) e Fossilworks, subdiv\u00eddese en d\u00faas subordes, a dos belinurinos (\"Bellinurina\"), extinta, e a dos limulinos (\"Limulina\"), esta \u00faltima a \u00fanica con especies actuais, todas elas reunidas na familia dos lim\u00falidos (\"Limulidae\"), que conta con tres x\u00e9neros e catro especies:"}
{"id": "355480", "revid": "22795", "url": "https://gl.wikipedia.org/wiki?curid=355480", "title": "Xiphosura", "text": ""}
{"id": "355481", "revid": "22795", "url": "https://gl.wikipedia.org/wiki?curid=355481", "title": "Limulidae", "text": ""}
{"id": "355482", "revid": "1131", "url": "https://gl.wikipedia.org/wiki?curid=355482", "title": "Galer\u00eda de imaxes de Pet\u00edn", "text": "Galer\u00eda de imaxes do concello de Pet\u00edn na provincia de Ourense."}
{"id": "355483", "revid": "89787", "url": "https://gl.wikipedia.org/wiki?curid=355483", "title": "Xavier Pardo", "text": "Xavier Pardo Bed\u00eda, nado en Santiago de Compostela o 1 de decembro de 1903, e finado na Coru\u00f1a o 3 de xullo de 1969, foi un \u00f3ptico, xornalista e escritor galego.\nTraxectoria.\nFillo do \u00f3ptico santiagu\u00e9s Jaime Pardo Montes. Colaborou en \"N\u00f3s\" e foi correspondente de \"Galicia\" en Santiago de Compostela. En outubro de 1924 creou en Compostela a editora Libred\u00f3n, que publicaba a revista mensual do mesmo nome na que aparec\u00edan novelas curtas en galego; a primeira foi a titulada \"Mari\u00f1a Andrade\", da autor\u00eda do propio Xavier Pardo. Ingresou o 18 de outubro de 1924 no Seminario de Estudos Galegos, onde leu o 28 de novembro do ano seguinte o traballo \"As leendas da morte na Baixa Breta\u00f1a\", traduci\u00f3n de Anatole Le Braz, que xa publicara por entregas no peri\u00f3dico \"Galicia\".\nEn 1926, Ano Xacobeo, foi canda a Vicente Risco, Ram\u00f3n Otero Pedrayo, Lois Feixoo e Ant\u00f3n S\u00e1nchez desde Ourense a Santiago de Compostela como peregrinos. Froito desta ruta de catro d\u00edas, escribiu o texto \"No cami\u00f1o de San-Yago\", publicado por cap\u00edtulos na revista \"A Nosa Terra\" entre xullo de 1926 e abril de 1927.\nA finais da d\u00e9cada de 1920 instalouse na Coru\u00f1a, onde abriu unha \u00f3ptica. Durante o franquismo foi concelleiro da Coru\u00f1a (1958) e deputado provincial (1964) vicepresidente da Deputaci\u00f3n da Coru\u00f1a, onde promoveu a adquisici\u00f3n do Sanatorio Psiqui\u00e1trico de Conxo pola instituci\u00f3n.\nVida persoal.\nCasou na Coru\u00f1a con Ramona Murias Reigada en 1929.\nReco\u00f1ecementos.\nA Deputaci\u00f3n da Coru\u00f1a concedeulle a Medalla de Prata da provincia a t\u00edtulo p\u00f3stumo."}
{"id": "355484", "revid": "1888", "url": "https://gl.wikipedia.org/wiki?curid=355484", "title": "Xavier Pardo Bed\u00eda", "text": ""}
{"id": "355486", "revid": "1888", "url": "https://gl.wikipedia.org/wiki?curid=355486", "title": "Javier Pardo Bed\u00eda", "text": ""}
{"id": "355487", "revid": "197", "url": "https://gl.wikipedia.org/wiki?curid=355487", "title": "A borracheira na cultura popular galega", "text": "A acci\u00f3n de emborracharse, como os termos \"borracheira\" e \"borracho\", reciben en Galicia numerosas denominaci\u00f3ns, descritivas ou eufem\u00edsticas. Nesta sinonimia tan ampla infl\u00faen diversos factores, como o rexistro do falante (culto, coloquial, vulgar) ou os distintos graos que se poden presentar, desde o resultante do consumo de pequenas cantidades, que conseguen \"achispar\" ou causar \"contenteira\", ata a borracheira absoluta. Incl\u00faense tam\u00e9n alg\u00fans castelanismos que, por raz\u00f3ns eufem\u00edsticas, adoitan utilizarse para referirse a determinados feitos como o que nos ocupa, e como tam\u00e9n acontece con realidades de car\u00e1cter sexual ou escatol\u00f3xico:\nDo mesmo xeito, son numeros\u00edsimas as formas de designar a un borracho (insistimos, nos seus diferentes graos):\nE, por outra banda, as formas de referirse \u00e1 borracheira:\nL\u00e9xico relacionado.\nAs palabras \"borracho\" e \"borracha\", as\u00ed como \"borracheira\" dan p\u00e9 a denominaci\u00f3ns doutras realidades, relacionadas directa ou indirectamente co seu significado recto.\nAs\u00ed, \"borracho\" d\u00e1 nome a:\nPola s\u00faa banda, \"borracha\" d\u00e1 nome a: \nCo nome de \"borrachi\u00f1os\" des\u00edgnanse:\nO nome de \"borracheira\" designa unha planta gram\u00ednea, m\u00e1is co\u00f1ecida como xoio (\"Lolium temulentum\", en castel\u00e1n \"ciza\u00f1a\"), que crece entre os campos de trigo ou cebada e produce unha espiga cuns grans ricos en \"temulina\", substancia que, mesturada coa fari\u00f1a, fai que o pan feito con ese cereal contaminado con estoutra gram\u00ednea produza v\u00e9rtixes e alteraci\u00f3ns que poden lembrar \u00e1s dunha borracheira."}
{"id": "355489", "revid": "1131", "url": "https://gl.wikipedia.org/wiki?curid=355489", "title": "Lev Vygotski", "text": ""}
{"id": "355491", "revid": "95607", "url": "https://gl.wikipedia.org/wiki?curid=355491", "title": "J\u00fazcar, M\u00e1laga", "text": "J\u00fazcar \u00e9 un concello andaluz da provincia de M\u00e1laga. Limita ao norte con Ronda; ao leste, con Cartajima e Pujerra; ao sur con Estepona; e ao oeste con Jubrique, Faraj\u00e1n e Alpandeire.\nDista 25\u00a0km de Ronda e 144\u00a0km de M\u00e1laga. A localidade f\u00edxose mundialmente famosa o 16 de xu\u00f1o de 2011 pola estrea mundial dunha pel\u00edcula dos Pitufos, as casas foron pintadas de azul."}
{"id": "355492", "revid": "85894", "url": "https://gl.wikipedia.org/wiki?curid=355492", "title": "Xuxaos, Orbazai, Lugo", "text": "Xuxaos \u00e9 un lugar da parroquia de Orbazai, no concello de Lugo, na comarca de Lugo. Segundo o IGE en 2021 ti\u00f1a 6 habitantes (2 homes e 4 mulleres)."}
{"id": "355493", "revid": "85894", "url": "https://gl.wikipedia.org/wiki?curid=355493", "title": "Taboelle, Orbazai, Lugo", "text": "Taboelle \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 25 habitantes (12 homes e 13 mulleres)."}
{"id": "355494", "revid": "85894", "url": "https://gl.wikipedia.org/wiki?curid=355494", "title": "Penarrubia, Orbazai, Lugo", "text": "Penarrubia \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 19 habitantes (10 homes e 9 mulleres)."}
{"id": "355495", "revid": "85894", "url": "https://gl.wikipedia.org/wiki?curid=355495", "title": "Orbazai, Orbazai, Lugo", "text": "Orbazai \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2020 ti\u00f1a 45 habitantes (25 homes e 20 mulleres)."}
{"id": "355496", "revid": "85894", "url": "https://gl.wikipedia.org/wiki?curid=355496", "title": "A Mera, Orbazai, Lugo", "text": "A Mera \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 13 habitantes (6 homes e 7 mulleres)."}
{"id": "355497", "revid": "85894", "url": "https://gl.wikipedia.org/wiki?curid=355497", "title": "A Malladoira, Orbazai, Lugo", "text": "A Malladoira \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "355498", "revid": "85894", "url": "https://gl.wikipedia.org/wiki?curid=355498", "title": "As Illas, Orbazai, Lugo", "text": "As Illas \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 32 habitantes (15 homes e 17 mulleres)."}
{"id": "355499", "revid": "85894", "url": "https://gl.wikipedia.org/wiki?curid=355499", "title": "Cal de Pe\u00f3n, Orbazai, Lugo", "text": "Cal de Pe\u00f3n \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 12 habitantes (6 homes e 6 mulleres)."}
{"id": "355500", "revid": "85894", "url": "https://gl.wikipedia.org/wiki?curid=355500", "title": "O Cabalo, Orbazai, Lugo", "text": "O Cabalo \u00e9 un lugar da parroquia de Orbazai, no concello de Lugo, na comarca de Lugo. Segundo o IGE, en 2015 ti\u00f1a 29 habitantes (14 homes e 15 mulleres)."}
{"id": "355502", "revid": "23204", "url": "https://gl.wikipedia.org/wiki?curid=355502", "title": "China Airlines", "text": "China Airlines (CAL) (chin\u00e9s: \u4e2d\u83ef\u822a\u7a7a; pinyin: Zhonghu\u00e1 H\u00e1ngkong) \u00e9 a aeroli\u00f1a nacional e a m\u00e1is grande da rep\u00fablica da China (Taiw\u00e1n). A s\u00faa sede at\u00f3pase no aeroporto Internacional de Taiw\u00e1n Taoyuan e ten 11.154 empregados. China Airlines opera uns 1.400 voos semanais a 115 aeroportos de 114 cidades (inclu\u00eddos c\u00f3digos compartidos) de Asia, Europa, Norteam\u00e9rica e Ocean\u00eda. A divisi\u00f3n de carga opera 91 voos semanais a 33 destinos. A aeroli\u00f1a foi no 2013 a 21\u00aa do mundo en termos de beneficios de pasaxeiros por quil\u00f3metro, e a 10\u00aa por carga. China Airlines ten tres subsidiarias: Mandarin Airlines realiza voos a destinos dom\u00e9sticos de baixa demanda; China Airlines Cargo, membro de Skyteam Cargo, opera unha frota de cargueiros e xestiona a carga da compa\u00f1\u00eda matriz; Tigerair Taiwan \u00e9 unha aeroli\u00f1a de baixo custo creada por China Airlines e o grupo singapuriano Tigerair Holdings.\nFrota.\nEn novembro de 2016 a frota da China Airlines estaba formada polos seguintes avi\u00f3ns:"}
{"id": "355505", "revid": "25871", "url": "https://gl.wikipedia.org/wiki?curid=355505", "title": "Naja", "text": "Naja \u00e9 un x\u00e9nero de serpes velenosas da familia dos el\u00e1pidos, que poden estender as s\u00faas costelas na zona do \"pescozo\". Varias especies deste x\u00e9nero viven en rexi\u00f3ns de \u00c1frica, suroeste de Asia, sur de Asia e sueste de Asia. Reciben o nome de cobras.\nAta hai pouco o x\u00e9nero \"Naja\" ti\u00f1a de 20 a 22 especies, pero sufriu varias revisi\u00f3ns taxon\u00f3micas en anos recentes, polo que as fontes var\u00edan moito en canto \u00e1s especies que comprende. Por\u00e9n, hai un amplo apoio \u00e1 revisi\u00f3n feita en 2009, que considerou sin\u00f3nimos de \"Naja\" os x\u00e9neros \"Boulengerina\" e \"Paranaja\". Segundo esta revisi\u00f3n, o x\u00e9nero \"Naja\" agora incl\u00fae 28 especies. \nEtimolox\u00eda e nome.\nA orixe do nome deste x\u00e9nero poder\u00eda ser a palabra s\u00e1nscrita \"n\u0101ga\", que significa 'serpe' e poder\u00eda estar relacionada coa ra\u00edz xerm\u00e1nica \"snak\", como en ingl\u00e9s \"snake\", ou, m\u00e1is probablemente, coa palabra tam\u00e9n s\u00e1nscrita \"nagna,\" que significa 'sen pelo, espido'.\nOs nomes com\u00fans galegos que se lle te\u00f1en dado a estas especies son naia e cobra. Pero t\u00e9\u00f1ase en conta que cobra aqu\u00ed est\u00e1 usada na 2\u00aa acepci\u00f3n do Dicionario da Real Academia Galega (DRAG), que \u00e9 un significado espec\u00edfico e restrinxido que se refire a certas serpes el\u00e1pidas que poden estender as costelas, tam\u00e9n usada con ese significado en castel\u00e1n (que tomou a palabra do portugu\u00e9s). Non obstante, a palabra cobra en galego ten tam\u00e9n unha acepci\u00f3n m\u00e1is xeral e m\u00e1is usada (1\u00aa acepci\u00f3n do DRAG), que a fai sin\u00f3nima de serpe, especialmente col\u00fabrida. De feito, as especies de col\u00fabridos adoitan ter o nome de \"cobra de...\" en galego, como se pode ver na lista de r\u00e9ptiles de Galicia. C\u00f3mpre indicar que na literatura reciben igualmente o nome de cobra outras especies de el\u00e1pidos que non son do x\u00e9nero \"Naja\", como por exemplo a cobra real (\"Ophiophagus hannah\"), ou a cobra cuspidora \"Hemachatus haemachatus\". Outros el\u00e1pidos, como as mambas, non reciben o nome de cobra.\nDescrici\u00f3n.\nAs especies do x\u00e9nero \"Naja\" var\u00edan en lonxitude e a maior\u00eda te\u00f1en corpos relativamente delgados. A maior\u00eda das especies chegan a lonxitudes de 1,84 m. A lonxitude m\u00e1xima nalgunhas especies grandes \u00e9 duns 3,1 m, e a \"Naja melanoleuca\" \u00e9 a especie m\u00e1is longa. Todas as naias ou cobras te\u00f1en a caracter\u00edstica habilidade de erguer a parte anterior do seu corpo e de aplanar os seus pescozos (dilatando as costelas) para parecer m\u00e1is grandes ante un potencial predador.\nTaxonom\u00eda.\nO x\u00e9nero cont\u00e9n varias complexos de especies con especies estreitamente relacionadas e a mi\u00fado similares, e algunhas delas s\u00f3 foron descritas ou definidas recentemente. Varios estudos taxon\u00f3micos recentes revelaron a existencia de especies non inclu\u00eddas na lista actual do ITIS:\nDous estudos de filoxenia molecular recentes tam\u00e9n apoian a incorporaci\u00f3n en \"Naja\" das especies normalmente asignadas aos x\u00e9neros \"Boulengerina\" e \"Paranaja\", xa que ambas est\u00e1n moi relacionadas con \"Naja melanoleuca\".\nWallach et al. suxeriron o reco\u00f1ecementode catro subx\u00e9neros dentro de \"Naja\", que son: \"Naja\" para as naias ou cobras asi\u00e1ticas, \"Boulengerina\" para as de bosque, de auga ou que se enterran africanas, \"Uraeus\" para o grupo das especies exipcias e do Cabo, e \"Afronaja\" para as especies cuspidoras africanas.\nEspecies.\n\"* Non incl\u00fae a subespecie nomeada.\"\n\u2020 Extinta. \nT Especie tipo.\nVeleno.\nTodas as especies do x\u00e9nero \"Naja\" te\u00f1en unha mordedura potencialmente mortal para un humano. A maior\u00eda das especies te\u00f1en un veleno fortemente neurot\u00f3xico, que ataca o sistema nervioso, causando par\u00e1lise, pero moitas tam\u00e9n te\u00f1en veleno con propiedades citot\u00f3xicas, que causan inchamento e necrose e te\u00f1en un efecto anticoaguante significativo. O veleno dalgunhas ten tam\u00e9n compo\u00f1entes cardiot\u00f3xicos.\nVarias especies de \"Naja\", que se denominan \"cuspidoras\", te\u00f1en un mecanismo de aplicaci\u00f3n do veleno especializado diferente da inxecci\u00f3n hipod\u00e9rmica habitual, no cal os seus cairos te\u00f1en unha abertura estriada na parte frontal que lles permite lanzar o veleno polo aire contra a s\u00faa v\u00edtima. A\u00ednda que se lle adoita chamar a isto \"cuspir\", en realidade par\u00e9cese m\u00e1is a lanzar un chorro. O alcance e a exactitude coa cal poden disparar o seu veleno var\u00eda entre as especies, pero util\u00edzase principalmente como un mecanismo de defensa. Unha vez que o veleno foi asperxido sobre a pel da v\u00edtima, o veleno act\u00faa como un forte irritante. Se chega a introducirse nos ollos, pode causar unha grave sensaci\u00f3n de queimadura e unha cegueira temporal ou \u00e1s veces permanente se non se limpa inmediatamente e de forma completa.\nEn contra dunha crenza estendida, a especie de Filipinas \"N. philippinensis\" non \u00e9 a especie m\u00e1is velenosa de \"Naja\". A especie de Asia Central \"N. oxiana\" produce un veleno m\u00e1is t\u00f3xico. A LD50 subcut\u00e1nea media para o veleno de \"N. oxiana\" en ratos \u00e9 0,18\u00a0mg/kg, e o valor menor do que se informou para \"N. oxiana\" \u00e9 de 0,10\u00a0mg/kg subcut\u00e1nea. mentres que \"N. philippinensis\" ten unha LD50 media murina de 0,2\u00a0mg/kg subcut\u00e1nea. O valor menor do que se informou para \"N. philippinensis\" \u00e9 de 0,14\u00a0mg/kg subcut\u00e1nea. En ratos, o LD50 intravenoso para a \"N. oxiana\" \u00e9 de 0,037\u00a0mg/kg, e para a \"N. philippinensis\" \u00e9 de 0,05\u00a0mg/kg. Por tanto, a \"N. oxiana\" \u00e9 a especie de naia ou cobra m\u00e1is velenosa do mundo (para os ratos de laboratorio). O veleno cru de \"N. oxiana\" produciu a menor dose letal co\u00f1ecida (LCLo), que foi 0,005\u00a0mg/kg, e a menor entre todas as especies do grupo que se te\u00f1a rexistro derivada dun caso individual de envelenamento por inxecci\u00f3n intracerebroventricular. Despois de \"N. oxiana\" e \"N.philippensis\", a \"N. melanoleuca\" ten unha LD50 de 0,225\u00a0mg/kg subcut\u00e1nea, seguida da \"N. samarensis\", que ten un valor de 0,23\u00a0mg/kg subcut\u00e1nea. As especies de auga de \u00c1frica central son tam\u00e9n moi velenosas. A LD50 intraperitoneal murina dos velenos das \"N. annulata\" e \"N. christyi\" \u00e9 de 0,143\u00a0mg/kg e 0,120\u00a0mg/kg, respectivamente.\nSon un grupo de serpes importante medicamente debido ao gran n\u00famero de mordeduras e mortes que causan na s\u00faa \u00e1rea xeogr\u00e1fica, que comprende \u00c1frica (inclu\u00edndo partes do S\u00e1hara, onde se pode encontrar a \"N. haje\"), suroeste de Asia, Asia central, sur de Asia, leste de Asia, e sueste de Asia. Nunha porcentaxe significativa das s\u00faas mordeduras non inxectan veleno.\nAs diferenzas no grao de mortalidade das distintas especies do mesmo x\u00e9nero dependen de moitos factores. Entre estas serpes, os casos de mordeduras con resultado mortal en v\u00edtimas tratadas e non tratadas pode ser bastante grande. Por exemplo, as taxas de mortalidade en casos non tratados de envelenamento por naias ou cobras no seu conxunto vai do 6,5 ao 10% para \"N. kaouthia\" ata o 70% para \"N. oxiana\", Mortality rate for \"Naja atra\" is between 15 and 20%, 5\u201310% for \"N. nigricollis\", 50% para \"N. nivea\", do 65 ao 70% para \"N. melanoleuca\", do 20 ao 25% para \"N. naja\", e do 50 ao 60% para \"N. samarensis\". En casos nos que as v\u00edtimas de mordeduras destas serpes son tratadas medicamente usando o protocolo de tratamento normal para os envelenamentos por el\u00e1pidos, as diferenzas en prognose dependen da especie de que se trate. A gran maior\u00eda dos pacientes envelenados tratados recup\u00e9ranse de forma r\u00e1pida e completa, mentres que outros que recibiron o mesmo tratamento morren. Os factores m\u00e1is importantes nas diferenzas en taxa de mortalidade entre as v\u00edtimas son a gravidade da mordedura e a especie implicada. Como \"N. oxiana\" e a \"N. philippinensis\" son as d\u00faas especies m\u00e1is t\u00f3xicas segundo o LD50 en ratos, ambas as especies causan unha gran neurotoxicidade e unha progresi\u00f3n de s\u00edntomas que po\u00f1en en perigo a vida. Informouse de mortes en s\u00f3 30 minutos despois dunha mordedura por calquera das d\u00faas especies. O veleno que \u00e9 soamente neurot\u00f3xico de \"N. philippinensis\" causa unha gran neurotoxicidade cun m\u00ednimo dano nos tecidos locais e dor e os pacientes responden moi ben \u00e1 terapia antiveleno se \u00e9 administrada rapidamente despois da mordedura. O envelenamento causado por \"N. oxiana\" \u00e9 moito m\u00e1is complicado. Ademais dunha gran neurotoxicidade, o veleno desta especie ten potentes compo\u00f1entes citot\u00f3xicos e cardiot\u00f3xicos. Os efectos locais son marcados e manifestos en todos os casos: dor grave, inchamento intenso, ennegrecemento, formaci\u00f3n de ampolas e necrose nos tecidos. Os danos renais e a cardiotoxicidade son tam\u00e9n manifestaci\u00f3ns cl\u00ednicas do envelenamento causado por \"N. oxiana\", a\u00ednda que son raros e secundarios. A taxa de mortalidade en casos non tratados de mordedura por \"N. oxiana\" aprox\u00edmase ao 80%, o maior entre todas as especies do x\u00e9nero \"Naja\". O antiveleno non \u00e9 tan efectivo co veleno desta especie coma o \u00e9 para o doutras cobras asi\u00e1ticas da mesma rexi\u00f3n, como a \"N. naja\" e, debido \u00e1 alta toxicidade do seu veleno, a mi\u00fado c\u00f3mpren grandes cantidades de antiveleno para o paciente. Para resolver este problema, estase a desenvolver un soro antiveleno monovalente no Instituto de Investigaci\u00f3n de Soros e Vacinas Razi de Ir\u00e1n. A resposta dos pacientes ao tratamento co antiveleno \u00e9 xeralmente escasa, polo que son necesarias a ventilaci\u00f3n mec\u00e1nica e a entubaci\u00f3n endotraqueal. Como resultado, a mortalidade entre os que son tratados por envelenamento por \"N. oxiana\" \u00e9 a\u00ednda relativaemtne alta (ata o 30%) comparada con calquera outra especie deste x\u00e9nero (&lt;1%)."}
{"id": "355507", "revid": "56817", "url": "https://gl.wikipedia.org/wiki?curid=355507", "title": "Cancill\u00f3s", "text": "O top\u00f3nimo galego Cancill\u00f3s pode referirse a:"}
{"id": "355508", "revid": "1131", "url": "https://gl.wikipedia.org/wiki?curid=355508", "title": "Candai", "text": "O top\u00f3nimo galego Candai pode referirse a:"}
{"id": "355509", "revid": "23204", "url": "https://gl.wikipedia.org/wiki?curid=355509", "title": "Xos\u00e9 Lois Vila Fari\u00f1a", "text": "Xos\u00e9 Lois Vila Fari\u00f1a, nado en Serantes (Bai\u00f3n, Vilanova de Arousa) o 21 de abril de 1954, \u00e9 un historiador autodidacta galego, cronista oficial de Vilanova de Arousa.\nObra.\nEntre outros, \u00e9 autor dos seguintes textos:"}
{"id": "355510", "revid": "56817", "url": "https://gl.wikipedia.org/wiki?curid=355510", "title": "Canda\u00eddo", "text": "O top\u00f3nimo galego Canda\u00eddo pode referirse a:"}
{"id": "355511", "revid": "1888", "url": "https://gl.wikipedia.org/wiki?curid=355511", "title": "Jos\u00e9 Juan Fern\u00e1ndez da Ponte", "text": ""}
{"id": "355512", "revid": "1888", "url": "https://gl.wikipedia.org/wiki?curid=355512", "title": "Zen\u00f3n de Ferjas", "text": ""}
{"id": "355513", "revid": "56817", "url": "https://gl.wikipedia.org/wiki?curid=355513", "title": "Cand\u00e1n", "text": "O top\u00f3nimo galego Cand\u00e1n pode referirse a:\nAmais, como apelido pode referirse a:"}
{"id": "355514", "revid": "1131", "url": "https://gl.wikipedia.org/wiki?curid=355514", "title": "Cand\u00e1s", "text": "O top\u00f3nimo Cand\u00e1s pode referirse a:"}
{"id": "355515", "revid": "23204", "url": "https://gl.wikipedia.org/wiki?curid=355515", "title": "Colombia magia salvaje", "text": "Colombia magia salvaje \u00e9 un filme documental colombiano estreado no 2015, dirixido por Mike Slee e producido polo Grupo \u00c9xito, a Fundaci\u00f3n Ecoplanet a a produtora brit\u00e1nica Off The Fence. O filme \u00e9 unha mostra da biodiversidade de Colombia, foi gravado en 85 localizaci\u00f3ns diferentes para lograr o retrato de 20 ecosistemas.\nSinopse.\nO documental percorre parte da biodiversidade de Colombia nunha narraci\u00f3n que contrasta lugares como as profundidades do oc\u00e9ano Pac\u00edfico na Illa de Malpelo, a chegada dos xibardos cada ano \u00f3 Parque Nacional Natural Enseada de Utr\u00eda no Choc\u00f3, as pegadas da Ciudad Perdida na Serra Nevada de Santa Marta, o voo do c\u00f3ndor dos Andes no Parque Nacional Natural El Cocuy, o sistema de p\u00e1ramos da cordilleira dos Andes, a Serra de Chiribiquete e as s\u00faas pinturas rupestres, os \"Llanos orientales\", o Amazonas ou as illas de Providencia, entre outros. Tam\u00e9n amosa algunhas especies da fauna nacional como os cangrexos, o oso de anteollos, o \"Saguinus oedipus\", o \"Crocodylus intermedius\", o \"Osteoglossum bicirrhosum\", o xaguar e o colibr\u00ed."}
{"id": "355516", "revid": "5863", "url": "https://gl.wikipedia.org/wiki?curid=355516", "title": "Vila Fari\u00f1a", "text": ""}
{"id": "355517", "revid": "1131", "url": "https://gl.wikipedia.org/wiki?curid=355517", "title": "A Cancela Abrea", "text": ""}
{"id": "355518", "revid": "1131", "url": "https://gl.wikipedia.org/wiki?curid=355518", "title": "Cancio", "text": ""}
{"id": "355519", "revid": "1131", "url": "https://gl.wikipedia.org/wiki?curid=355519", "title": "Candabade", "text": ""}
{"id": "355520", "revid": "1131", "url": "https://gl.wikipedia.org/wiki?curid=355520", "title": "Os Candaedos", "text": ""}
{"id": "355521", "revid": "1131", "url": "https://gl.wikipedia.org/wiki?curid=355521", "title": "Canda\u00edl", "text": ""}
{"id": "355522", "revid": "1131", "url": "https://gl.wikipedia.org/wiki?curid=355522", "title": "Os Candales", "text": ""}
{"id": "355523", "revid": "1131", "url": "https://gl.wikipedia.org/wiki?curid=355523", "title": "A Cand\u00e1n", "text": ""}
{"id": "355524", "revid": "1131", "url": "https://gl.wikipedia.org/wiki?curid=355524", "title": "O Cand\u00e1n", "text": ""}
{"id": "355525", "revid": "1131", "url": "https://gl.wikipedia.org/wiki?curid=355525", "title": "Canda\u00f1edo", "text": ""}
{"id": "355526", "revid": "1131", "url": "https://gl.wikipedia.org/wiki?curid=355526", "title": "O Candao", "text": ""}
{"id": "355528", "revid": "89787", "url": "https://gl.wikipedia.org/wiki?curid=355528", "title": "Garuda Indonesia", "text": "Garuda Indonesia \u00e9 a aeroli\u00f1a nacional de Indonesia. Chamada as\u00ed por Garuda, paxaro sagrado do hindu\u00edsmo e s\u00edmbolo nacional do pa\u00eds, a compa\u00f1\u00eda ten a s\u00faa sede no aeroporto Internacional Soekarno-Hatta en Tangerang, preto de Iacarta. A aeroli\u00f1a anteriormente era co\u00f1ecida como Garuda Indonesian Airways.\nFundada en 1947 como KLM Interinsulair Bedrijf, a aeroli\u00f1a e nestes momentos unha das principais do mundo e \u00e9 o membro n\u00famero 20 da alianza global de aeroli\u00f1as SkyTeam. Realiza voos regulares a un gran n\u00famero de destinos no Sueste Asi\u00e1tico, Asia Oriental, Australia e Europa dende o seu principal centro de conexi\u00f3ns no aeroporto Internacional Soekarno-Hatta de Iacarta, ademais de realizar servizos a Australia e Asia dende o aeroporto Internacional Ngurah Rai de Bal\u00ed e un gran n\u00famero de voos dom\u00e9sticos dende o aeroporto internacional Sultan Hasanuddin en Makassar e o aeroporto Internacional Kuala Namu en Medan.\nNo seu pico de actividade dende finais dos 80 ata mediado dos 90 Garuda operaba unha extensa rede de voos por todo o mundo, con servizos regulares a Os \u00c1nxeles, Par\u00eds, Roma, Fukuoka, Adelaide e outras cidades en Europa, Australia e Asia.&lt;ref name=\"1995/96\"&gt;&lt;/ref&gt; A finais dos 90 e principios dos 2000, unha serie de dificultades econ\u00f3micas e operacionais golpearon duro \u00e1 aeroli\u00f1a, inclu\u00edndo a morte nun voo dun activista polos dereitos humanos a mans de persoal da compa\u00f1\u00eda, facendo que se reducisen drasticamente os seus servizos. No ano 2009 a aeroli\u00f1a iniciou un plan de modernizaci\u00f3n de cinco anos co\u00f1ecido como \"Quantum Leap\", o cal revisou a marca, a librea, o logo e os uniformes, ademais de mercar avi\u00f3ns m\u00e1is novos ter instalaci\u00f3ns m\u00e1is modernas, renovando o enfoque ara mercados internacionais.\nFrota.\nActual.\nEn decembro de 2020 a frota de Garuda Indonesia estaba formada polos seguintes avi\u00f3ns:"}
{"id": "355529", "revid": "85894", "url": "https://gl.wikipedia.org/wiki?curid=355529", "title": "Olimpio Liste Naveira", "text": "Olimpio Liste Naveira, nado en Santiago de Compostela o 3 de marzo de 1899 e finado en Ventosa (Agolada) o 16 de outubro de 1986, foi un mestre, inspector e pol\u00edtico galego.\nTraxectoria.\nFixo os estudos de mestre na Escola Normal de Santiago de Compostela remat\u00e1ndoos en 1919. En 1934 era presidente da secci\u00f3n de Informaci\u00f3n, Prensa e Propaganda da Casa del Maestro de Pontevedra. Foi inspector de ensino primario da provincia de Pontevedra e logo do golpe de Estado do 18 de xullo de 1936 desempe\u00f1ou o posto de sarxento da Guardia C\u00edvica mandada por V\u00edctor Lis Quib\u00e9n e foi secretario da Comisi\u00f3n Depuradora do Maxisterio dende marzo de 1937. Foi presidente da Asociaci\u00f3n de Maestros Cat\u00f3licos. Formou parte do grupo que visitou Italia en 1938 para estudar o modelo educativo do goberno fascista de Mussolini. Foi inspector xefe de educaci\u00f3n de Pontevedra e director do \"Bolet\u00edn de Educaci\u00f3n\". Foi militante de Falange Espa\u00f1ola Tradicionalista y de las JONS e xefe de centuria nas milicias da organizaci\u00f3n, e concelleiro de Pontevedra. \nVida persoal.\nCasou con Mercedes Regueiro Ramos e foi pai de Olimpio Liste Regueiro. Casou en segundas nupcias con Cesarina Coego Garc\u00eda."}
{"id": "355530", "revid": "1888", "url": "https://gl.wikipedia.org/wiki?curid=355530", "title": "Olimpio Liste Regueiro", "text": ""}
{"id": "355531", "revid": "23204", "url": "https://gl.wikipedia.org/wiki?curid=355531", "title": "Andr\u00e9s L\u00f3pez Forero", "text": "Andr\u00e9s L\u00f3pez Forero, nado en\u00a0Bogot\u00e1\u00a0o\u00a025 de xu\u00f1o de 1971, \u00e9 un comediante, comediante en vivo, presentador e actor de cine colombiano.\nDebido \u00f3 r\u00e9cord de vendas do seu DVD \"La Pelota de Letras\", comedia no formato Stand-up comedy que cont\u00e9n parodias sobre as diferentes xeraci\u00f3ns Colombianas, Universal Music Colombia outorgoulle o DVD de Diamante e o Dobre DVD de Diamante. Varios medios destacan o seu labor como un dos promotores do Stan-up comedy do seu pa\u00eds, sendo o pioneiro nesta disciplina."}
{"id": "355532", "revid": "89787", "url": "https://gl.wikipedia.org/wiki?curid=355532", "title": "Kenya Airways", "text": "Kenya Airways \u00e9 a aeroli\u00f1a nacional de Kenya. A compa\u00f1\u00eda fundouse en 1977 tras a disoluci\u00f3n de East African Airways. A s\u00faa sede at\u00f3pase en Embakasi, Nairobi, e o seu centro de conexi\u00f3ns \u00e9 o aeroporto Internacional Jomo Kenyatta.\nA aeroli\u00f1a pertenceu na s\u00faa totalidade ao goberno de Kenya ata abril de 1995 e foi privatizada en 1996, convert\u00e9ndose na primeira aeroli\u00f1a nacional africana en facelo con \u00e9xito. No presente Kenya Airways \u00e9 unha sociedade p\u00fablico-privada. O seu maior accionista \u00e9 o goberno de Kenya, cun 29,8% das acci\u00f3ns, seguido de KLM, que ten un 26,73% da compa\u00f1\u00eda.\nKenya Airways est\u00e1 considerada un dos operadores subsaharianos l\u00edderes; en xaneiro de 2013 foi a cuarta aeroli\u00f1a africana por capacidade de asentos, tras South African Airways, Ethiopian Airlines e EgyptAir. A aeroli\u00f1a converteuse en membro da alianza SkyTeam en xu\u00f1o de 2010 e \u00e9 tam\u00e9n membro da Asociaci\u00f3n de Aeroli\u00f1as Africanas sende 1977. African Airlines Association since 1977.\nEn novembro de 2021, asinouse nun marco de colaboraci\u00f3n estrat\u00e9xica (SPF), durante unha cerimonia en presenza do presidente surafricano Cyril Ramaphosa e do presidente de Kenya, Uhuru Kenyatta. Kenya Airways e South African Airways agora traballar\u00e1n xuntos para \"aumentar o tr\u00e1fico de pasaxeiros, as oportunidades de carga e o comercio en xeral aproveitando os puntos fortes de Sur\u00e1frica, Kenya e \u00c1frica\", explica un comunicado.\nFrota.\nEn novembro de 2016 a frota de Kenya Airways estaba formada polos seguintes avi\u00f3ns:"}
{"id": "355534", "revid": "89787", "url": "https://gl.wikipedia.org/wiki?curid=355534", "title": "Rub\u00e9n Lois Gonz\u00e1lez", "text": "Rub\u00e9n Camilo Lois Gonz\u00e1lez, nado en Palas de Rei o 13 de outubro de 1961, \u00e9 un xe\u00f3grafo e pol\u00edtico galego.\nTraxectoria.\nFillo de Rub\u00e9n V\u00edctor Lois Calvi\u00f1o, naceu en Palas de Rei, onde residiu at\u00e9 os catorce anos. Licenciado en Xeograf\u00eda e Historia pola Universidade de Santiago de Compostela (1984) e doutorado en Xeograf\u00eda pola mesma Universidade coa tese \"Aproximaci\u00f3n a una Geograf\u00eda de la Juventud. Estudio socioespacial de los Centros de Espa\u00f1a\" (1992). \u00c9 catedr\u00e1tico de An\u00e1lise Xeogr\u00e1fica Rexional da USC onde exerce a docencia dende 1990. Tam\u00e9n impartiu docencia na Universt\u00e9 do Maine, Universit\u00e9 de Caen e Universit\u00e9 de Touluse-Le Mirail en Francia, e na University of Bergen en Noruega. Foi Director Xeral de Turismo (2005-2009). \u00c9 coordinador do Grupo ANTE: An\u00e1lise Territorial (GI-1871) da USC e director da fundaci\u00f3n CEER (Centro de Estudos Euro-Rexionais).]"}
{"id": "355535", "revid": "1888", "url": "https://gl.wikipedia.org/wiki?curid=355535", "title": "Rub\u00e9n Camilo Lois Gonz\u00e1lez", "text": ""}
{"id": "355539", "revid": "98629", "url": "https://gl.wikipedia.org/wiki?curid=355539", "title": "Persecuci\u00f3ns aos cristi\u00e1ns", "text": "A persecuci\u00f3n aos cristi\u00e1ns \u00e9 o conxunto de acci\u00f3ns represivas ou maltrato, persistentes, realizadas por un individuo ou m\u00e1is -comunmente un grupo espec\u00edfico- sobre as persoas con crenzas ou pr\u00e1cticas cristi\u00e1s. Non se trata s\u00f3 da violaci\u00f3n do dereito a escoller a s\u00faa relixi\u00f3n, sen\u00f3n de toda discriminaci\u00f3n ou trato vexatorio.\nTales persecuci\u00f3ns consisten en diversas pr\u00e1cticas, como a diminuci\u00f3n de dereitos p\u00fablicos, o encarceramento, a tortura, a execuci\u00f3n, o pago dun imposto suplementario, a expropiaci\u00f3n ou destruci\u00f3n dos seus bens, propiedades, arte, libros ou s\u00edmbolos ou a incitaci\u00f3n \u00e1 renegaci\u00f3n da s\u00faa fe e a delatar outros cristi\u00e1ns.\nIdade Antiga.\nPersecuci\u00f3ns durante o Imperio Romano.\nS\u00e9culo I.\nAs primeiras persecuci\u00f3ns contra os cristi\u00e1ns ve\u00f1en recollidas no Novo Testamento, efectuadas polos xudeus, que v\u00edan o nacemento do cristianismo como unha seita da s\u00faa relixi\u00f3n. Polo tanto podemos considerar a Cristo como o primeiro axustizado a causa da s\u00faa fe cristi\u00e1. O seguinte -segundo a Biblia- foi Estevo, un seguidor de Xes\u00fas que foi apedrado. Os ap\u00f3stolos foron presos en numerosas ocasi\u00f3ns, chegando alg\u00fans a ser executados.\nO primeiro caso documentado da persecuci\u00f3n aos cristi\u00e1ns polo Imperio Romano atrib\u00faese ao emperador Ner\u00f3n. No ano 64, houbo un grande incendio en Roma, que destru\u00edu boa parte da cidade e devastou economicamente a poboaci\u00f3n romana. Ner\u00f3n culpou os cristi\u00e1ns do terr\u00edbel incendio, aumentando a\u00ednda m\u00e1is a sospeita p\u00fablica xa existente e -p\u00f3dese dicir- exacerbou as hostilidades contra eles por todo o imperio. As formas de execuci\u00f3n utilizadas polos romanos inclu\u00edan a crucifixi\u00f3n e seren devorados por le\u00f3ns e outras feras salvaxes. Milleiros deles foron tam\u00e9n mortos nas r\u00faas; outros eran cosidos en costais, despois embarra\u00f1ados con peixe e queimados vivos nos banquetes nocturnos que Ner\u00f3n realizaba nos seus xard\u00edns. San Pedro e San Paulo morreron nesta persecuci\u00f3n.\nOutro emperador lembrado pola s\u00faa crueldade cos cristi\u00e1ns foi Domiciano, entre os anos 81 e 96. Entre os numerosos cristi\u00e1ns martirizados durante esta persecuci\u00f3n estaban Sime\u00f3n, bispo de Xerusal\u00e9n, que foi crucificado. Flavia, filla dun senador romano, foi as\u00ed mesmo desterrada ao Ponto; e ditouse unha lei dicindo: \u00abQue ning\u00fan cristi\u00e1n, unha vez tra\u00eddo ante un tribunal, quede exento dun castigo sen que renuncie \u00e1 s\u00faa relixi\u00f3n\u00bb. Segundo a tradici\u00f3n, durante esta persecuci\u00f3n San Xo\u00e1n foi botado a un caldeiro con aceite fervendo, pero foi preservado milagrosamente. Logo foi desterrado \u00e1 illa de Patmos, onde recibiu revelaci\u00f3ns divinas acerca do futuro da Igrexa e da gloria do ceo, e escribiu o libro da Apocalipse.\nS\u00e9culo II.\nAs persecuci\u00f3ns continuaron baixo o goberno de Traxano (98-117). O papa San Clemente foi unha das s\u00faas primeiras v\u00edtimas. Ademais Sime\u00f3n (segundo bispo de Xerusal\u00e9n) foi crucificado e san Ignacio (bispo de Antioqu\u00eda) foi botado aos le\u00f3ns no anfiteatro de Roma. Este emperador considera a confesi\u00f3n do cristianismo como un crime digno da morte, pero prohibe a busca dos cristi\u00e1ns e a aceptaci\u00f3n de denuncias an\u00f3nimas. Este foi o primeiro avance para a liberaci\u00f3n do cristianismo durante o imperio romano. Por\u00e9n, a quen se lle probase a adherencia ao cristianismo recibir\u00eda a pena de morte. Calquera que demostrase non ser cristi\u00e1n ao ofrecer culto aos deuses, era liberado.\nEsta represi\u00f3n proseguiu baixo Hadriano, quen profanou os lugares sagrados de Xerusal\u00e9n e erixiu estatuas de deuses pag\u00e1ns no lugar do calvario e sobre o sepulcro de Xesucristo.\nTras un per\u00edodo de benevolencia cara os cristi\u00e1ns durante o mandato de Antonino P\u00edo, a represi\u00f3n foi retomada durante o reinado de Marco Aurelio (161-180). Parte do problema que os cristi\u00e1ns tiveron durante esta \u00e9poca foi maiormente provocado pola plebe, que saqueou as comunidades cristi\u00e1s de Asia Menor fundadas polo ap\u00f3stolo Paulo. A condena de Marco Aurelio ao cristianismo tivo repercusi\u00f3ns tan co\u00f1ecidas como a condena a morte de Xustino. A persecuci\u00f3n de Li\u00f3n, que foi precedida pola violencia colectiva inclu\u00edndo asaltos, roubos e lapidaci\u00f3ns, provocou a aniquilaci\u00f3n da nacente cristiandade desta cidade. Outros cristi\u00e1ns co\u00f1ecidos foron torturados e martirizados neste momento, como Potino ou Blandina.\nS\u00e9culo III.\nA persecuci\u00f3n cristi\u00e1 entrou nunha nova etapa cando as autoridades romanas se deron conta de que cada vez eran m\u00e1is numerosas as comunidades cristi\u00e1s e formaban unha unidade poderosa mediante unha organizaci\u00f3n eclesi\u00e1stica universal. A presentaci\u00f3n da Igrexa como unha organizaci\u00f3n xur\u00eddica supranacional, que apareceu vis\u00edbel dende finais do s\u00e9culo II, constitu\u00edu o fondo sobre o que xurdiu un decreto do emperador Septimio Severo no ano 202, debido ao cal a persecuci\u00f3n da Igrexa se estendeu e aumentou, especialmente en Cartago, Alexandr\u00eda, Roma e Corinto. San Clemente de Alexandr\u00eda dixo desta persecuci\u00f3n: \u00abTodos os d\u00edas se queiman e crucifican m\u00e1rtires ante os nosos ollos\u00bb.\nPosteriormente outra persecuci\u00f3n, suscitada por Maximino Tracio no 235, comezou por sucesivos terremotos, que os pag\u00e1ns atribu\u00edan ao esquecemento dos seus deuses. Dous papas, Pontiano e Antero, e moitos outros, sufriron martirio sen seren xulgados, sendo enterrados indiscriminadamente a mont\u00f3ns, \u00e1s veces cincuenta ou sesenta botados nunha mesma fosa com\u00fan.\nA persecuci\u00f3n de Decio (250-251) quer\u00eda terminar coa Igrexa matando os seus l\u00edderes, polo que se dirixiu especialmente contra os bispos e o clero. O emperador Decio decretouna coa escusa de que o cristianismo e o Imperio Romano nunca poder\u00edan reconciliarse. Nos seus d\u00edas a persecuci\u00f3n aos cristi\u00e1ns abrangueu todo o imperio. Neste per\u00edodo un gran n\u00famero de cristi\u00e1ns renegaron da s\u00faa fe para salvar as s\u00faas vidas pero a\u00ednda as\u00ed milleiros de persoas foron torturadas e executadas.\nS\u00e9culo IV.\nA persecuci\u00f3n de Diocleciano, tam\u00e9n co\u00f1ecida como \u00abGran Persecuci\u00f3n\u00bb, foi a m\u00e1is cruel persecuci\u00f3n dos cristi\u00e1ns no Imperio Romano. Foi planeada pola suprema autoridade imperial, que en pouco m\u00e1is dun ano promulgou catro edictos sucesivos, nos que se marca o ritmo crecente da acci\u00f3n emprendida contra a Igrexa. Un primeiro edicto no 303 ordenaba a destruci\u00f3n dos lugares de culto e dos libros das Sagradas Escrituras, e a privaci\u00f3n dos dereitos civ\u00eds aos cristi\u00e1ns. Dous meses m\u00e1is tarde, un segundo edicto dispuxo o internamento na prisi\u00f3n de todo o clero, co fin de privar os fieis dos seus pastores. Un terceiro esix\u00eda aos cl\u00e9rigos encarcerados que sacrificasen aos deuses: os que accedesen ser\u00edan ceibados e dar\u00edase morte aos que rexeitasen o culto aos deuses pag\u00e1ns. Finalmente, un cuarto edicto publicado xa no 304 estendeu a obriga de sacrificar todos os cristi\u00e1ns. A persecuci\u00f3n foi variando en intensidade ao longo do imperio: as represalias m\u00e1is febles foron na Galia e en Britania, onde s\u00f3 se aplicou o primeiro edicto, mentres que as m\u00e1is violentas tiveron lugar nas provincias orientais.\nA persecuci\u00f3n continuou ata que Constantino I chegou ao poder e, no 313, legalizou a relixi\u00f3n cristi\u00e1 por medio do edicto de Mil\u00e1n. Por\u00e9n, o emperador Xuliano (361-363) levou a cabo a derradeira persecuci\u00f3n romana ao cristianismo. Entre tanto, foi soamente con Teodosio I cando o cristianismo se tornar\u00eda a relixi\u00f3n oficial do Imperio polo edicto de Tesal\u00f3nica no 380.\nPersecuci\u00f3ns f\u00f3ra do Imperio Romano.\nEntre os persas.\nOs cristi\u00e1ns foron perseguidos polo Imperio Sas\u00e1nida a partir do ano 337, por seren considerados traidores, amigos dunha Roma cada vez m\u00e1is cristianizada. No 341, Shapur II ordenou o masacre de todos os cristi\u00e1ns de Persia.\nEntre os godos.\nNos s\u00e9culos III e IV, misioneiros cristi\u00e1ns (especialmente Ulfilas) levaron a moitos godos \u00e1 conversi\u00f3n ao cristianismo ariano. Isto provocou unha reacci\u00f3n a favor da relixi\u00f3n g\u00f3tica. As\u00ed, o rei g\u00f3tico Atanarico iniciou unha pol\u00edtica de persecuci\u00f3n aos cristi\u00e1ns, levando moitos deles \u00e1 morte.\nIdade Media.\nArabia preisl\u00e1mica.\nNo s\u00e9culo VI Dhu Nwas, rei xudeu do Himiar (no actual Iemen), promoveu un masacre contra os cristi\u00e1ns da pen\u00ednsula Ar\u00e1bica iniciado no 518, destru\u00edndo as cidades cristi\u00e1s de Zafar e Najaran, queimando as s\u00faas igrexas e matando quen non renunciase ao cristianismo. O evento diminu\u00edu considerabelmente a poboaci\u00f3n cristi\u00e1 na rexi\u00f3n.\nO nacemento do islam.\nNa \u00e9poca do expansionismo do islam (iniciado no 622) as poboaci\u00f3ns da Mesopotamia, Siria, Fenicia (L\u00edbano actual e costa siria), Exipto, Xordania, norte de \u00c1frica, Asia Menor (actual Turqu\u00eda) e Armenia eran predominantemente cristi\u00e1s.\nAos cristi\u00e1ns foilles asignado o status de dhimmi (xunto con outros monote\u00edstas, como xudeus, samaritanos e mandeos), que era inferior de musulm\u00e1ns. Aos cristi\u00e1ns, as\u00ed, prohib\u00eduselles baixo pena de morte realizar proselitismo (difundir ou promover o cristianismo) en terras conquistadas polos musulm\u00e1ns, prohib\u00eduselles portar armas e a realizaci\u00f3n de determinadas profesi\u00f3ns. Baixo a xaria, os non-musulm\u00e1ns foron obrigados a pagar impostos inxentes que en moitas ocasi\u00f3ns non eran quen de pagar, polo que moitos cristi\u00e1ns se viron obrigados a converterse ao islam ou a entregar os seus fillos aos gobernantes musulm\u00e1ns, para seren vendidos como escravos \u00e1s familias musulm\u00e1s. Ademais, os homes cristi\u00e1ns non foron autorizados a casar con mulleres musulm\u00e1s. Pola contra, os homes musulm\u00e1ns foron autorizados a casar con mulleres cristi\u00e1s, que deb\u00edan converterse ao islam. Os cristi\u00e1ns baixo dominio isl\u00e1mico ti\u00f1an o dereito de converterse ao islam ou calquera outra relixi\u00f3n, mentres que un musulm\u00e1n non pod\u00eda abandonar a s\u00faa fe, podendo chegar a ser penado coa morte. Mediante a promulgaci\u00f3n do Pacto de Umar no 717, prohibiuse aos cristi\u00e1ns amosar publicamente a cruz sobre os edificios das igrexas, chamar os fieis \u00e1 oraci\u00f3n cunha camp\u00e1 e reconstru\u00edr ou reparar igrexas e mosteiros despois de seren destru\u00eddos ou danados.\nDurante a era do califa ab\u00e1sida Al-Mutawakkil aumentou a represi\u00f3n contra os cristi\u00e1ns, ordenando a demolici\u00f3n de todas as igrexas en Iraq e noutros lugares. Produciuse ent\u00f3n o \u00e9xodo de cristi\u00e1ns que se negaron a converterse ao islam desde as cidades cara \u00e1s zonas de monta\u00f1a m\u00e1is afastadas; foi o caso dos maronitas, que se desprazaron dende o f\u00e9rtil val do Orontes cara \u00e1s monta\u00f1as do L\u00edbano. Posteriormente, imped\u00eduselles celebrar as s\u00faas festas e ordenouse a demolici\u00f3n dalgunhas das igrexas do Cairo e da Igrexa do Santo Sepulcro (Xerusal\u00e9n), que cont\u00e9n os dous lugares m\u00e1is sagrados da cristiandade: o lugar onde Xes\u00fas foi crucificado (o Calvario) e a tumba baleira de Xes\u00fas, onde se di que foi enterrado e onde resucitou. Esta demolici\u00f3n supuxo un dos principais motivos para o inicio das Cruzadas, contexto que supuxo o masacre de milleiros de cristi\u00e1ns.\nO emperador Tamerl\u00e1n instigou masacres de cristi\u00e1ns a grande escala a finais do s\u00e9culo XIV nos seus dominios, que comprend\u00eda desde o sueste de Turqu\u00eda ata cerca de Kashgar, na China. A maior\u00eda das v\u00edtimas eran ind\u00edxenas enlaces externos asirios e armenios, os membros da Igrexa Asiria do Oriente, Igrexa Apost\u00f3lica Armenia e Igrexas Ortodoxas, que levou ao exterminio de boa parte da poboaci\u00f3n asiria que era maioritaria ata ent\u00f3n no norte de Mesopotamia e ao abandono da antiga cidade asiria de Ashur (no actual Iraq).\nTras a ca\u00edda de Constantinopla, os soldados otom\u00e1ns usurparon a cidade nos d\u00edas p\u00f3stumos \u00e1 batalla, obtendo as\u00ed trofeos de guerra. A cidade foi saqueada, miles de cristi\u00e1ns foron asasinados, moitas monxas foron violadas e unhas 30000 persoas foron desprazadas para seren escravizadas.\nDende o inicio da Idade Moderna (1492) \u00e1 primeira guerra mundial (1914-1918).\nXap\u00f3n.\nTras o primeiro desembarco de mari\u00f1eiros portugueses no Xap\u00f3n en 1542, comezou unha misi\u00f3n cristi\u00e1, liderada por Francisco Xabier. Nas d\u00e9cadas seguintes convert\u00e9ronse centos de miles de xaponeses, inclu\u00edndo algunhas familias principescas, cheg\u00e1ndose a formar unha instituci\u00f3n central para o cristianismo no Xap\u00f3n. O shog\u016bn (valido) imperial tolerou inicialmente o estabelecemento de misi\u00f3ns cat\u00f3licas, pensando aproveitar o feito da presenza dos cristi\u00e1ns para diminu\u00edr o poder dos monxes budistas e axudar no comercio con Espa\u00f1a e Portugal. Posteriormente, o shog\u016bn receou o colonialismo, vendo que Filipinas fora tomada polos espa\u00f1ois tras a conversi\u00f3n da poboaci\u00f3n. Viuse ent\u00f3n o cristianismo como unha ameaza e comezouse a perseguir os cristi\u00e1ns. A relixi\u00f3n cat\u00f3lica foi prohibida e os que recusasen renegala eran executados. En 1597 comezaron estas persecuci\u00f3ns: 26 cristi\u00e1ns foron crucificados (m\u00e1rtires de Nagasaki). A persecuci\u00f3n continuou considerabelmente entre 1598 e 1639, 341 misioneiros e cristi\u00e1ns xaponeses foron executados pola s\u00faa fe. Moitos dos cristi\u00e1ns do Xap\u00f3n continuaron por dous s\u00e9culos a manter a s\u00faa relixi\u00f3n como cristi\u00e1ns \"kakure\", ou cristi\u00e1ns ocultos, sen padres ou pastores. A maior\u00eda destes m\u00e1rtires foron canonizados durante os s\u00e9culos XIX e XX.\nIndia.\nCoa chegada do colonialismo europeo \u00e1 India nos s\u00e9culos XVI, XVII e XVIII, os cristi\u00e1ns foron sistematicamente perseguidos nos reinos da India baixo goberno musulm\u00e1n. O caso m\u00e1is salient\u00e1bel foi o do sult\u00e1n musulm\u00e1n Fateh Ali Tipu, o gobernante do Reino de Mysore tomou medidas contra a comunidade cat\u00f3lica de Mangalore e do Canara do Sur, distrito na costa suroeste da India. Tras o Tratado de Mangalore, en 1784, Tipu ga\u00f1ou o control do Canara, onde emitiu ordes para capturar os cristi\u00e1ns, confiscar as s\u00faas propiedades, e deportalos para Seringapatam, a capital do seu imperio. 70 000 cristi\u00e1ns desta rexi\u00f3n foron capturados e tan s\u00f3 10 000 conseguiron escapar, uns 20 000 capturados morreron durante a viaxe \u00e1 capital, que durou seis semanas nas que percorreron 340 km e ascenderon aos 1 200 m de altitude. As mulleres novas e nenas foron forzadas a converterse en esposas dos musulm\u00e1ns do reino. Os mozos que ofreceron resistencia foron desfigurados cort\u00e1ndolles os seus narices, beizos superiores e orellas. Se se descubr\u00eda a un fuxitivo era castigado mediante o corte das orellas, nariz, os p\u00e9s e unha man. Tipu ordenou a destruci\u00f3n de 27 igrexas cat\u00f3licas. A persecuci\u00f3n aos cristi\u00e1ns de Tipu tam\u00e9n se estendeu aos soldados brit\u00e1nicos capturados. Por exemplo, houbo unha cantidade significativa de conversi\u00f3ns forzadas de cativos brit\u00e1nicos entre 1780 e 1784. Tras a s\u00faa desastrosa derrota na batalla de Pollilur, 7 000 homes brit\u00e1nicos, xunto cun n\u00famero desco\u00f1ecido de mulleres foron mantidos en catividade por Tipu na fortaleza de Seringapatnam.\nVietnam.\nUnha das maiores persecuci\u00f3ns contra os cristi\u00e1ns da historia moderna tivo lugar no Vietnam ao longo do per\u00edodo que vai dende 1625 ata 1886. Calc\u00falase que neses anos foron asasinados uns 130 000 cristi\u00e1ns.\nFrancia.\nA descristianizaci\u00f3n de Francia durante a Revoluci\u00f3n Francesa \u00e9 o nome que se lle da \u00e1 campa\u00f1a, impulsada polo presidente Robespierre, que comezou co inicio da Revoluci\u00f3n Francesa, en 1789, para eliminar calquera s\u00edmbolo que puidese ser asociado co pasado mon\u00e1rquico.\nEstre estes s\u00edmbolos atop\u00e1base o cristianismo, polo que a Rep\u00fablica Francesa iniciou un programa que inclu\u00eda as seguintes pol\u00edticas:\nEn 1793, boa parte da poboaci\u00f3n do departamento franc\u00e9s de Vend\u00e9e levantouse en armas como \"O Ex\u00e9rcito Cat\u00f3lico\" e loitou pola \"protecci\u00f3n e reapertura das s\u00faas igrexas parroquiais cos seus ex-sacerdotes\". O movemento foi duramente reprimido. Despois da batalla de Savenay ocorreu o afogamento de 3 000 mulleres e nenos cristi\u00e1ns e 5 000 sacerdotes no r\u00edo Loira en Nantes, feito que foi chamado \"ba\u00f1o nacional\". Na rexi\u00f3n as granxas foron destru\u00eddas, as colleitas e os bosques queimados e as aldeas arrasadas. Foron moitas as atrocidades relatadas e houbo unha campa\u00f1a de matanza masiva dos habitantes de Vend\u00e9e, independentemente de ser combatentes, da filiaci\u00f3n pol\u00edtica, da idade ou do sexo. En xullo de 1796, o n\u00famero estimado de mortos era de entre 117 000 e 500 000, dunha poboaci\u00f3n de preto de 800 000.\nMadagascar.\nA ra\u00ed\u00f1a Ranavalona I (1828-1861) emitiu un edicto real que prohibiu a pr\u00e1ctica do cristianismo en Madagascar, expulsando os misioneiros ingleses da illa e buscando conter o crecemento da conversi\u00f3n ao cristianismo dentro do seu reino. Moitos cidad\u00e1ns malgaxes morreron durante este per\u00edodo como consecuencia da s\u00faa negativa a renegar da s\u00faa fe cristi\u00e1. M\u00e1is, con todo, foron castigados doutras formas: moitos foron obrigados a pasar a proba da \"tangena\", mentres que outros foron condenados a traballos forzados, \u00e1 confiscaci\u00f3n das s\u00faas terras e propiedades ou \u00e1 morte. A proba tangena era comunmente administrada para determinar a culpa ou inocencia dunha persoa acusada de calquera crime, inclu\u00edndo a pr\u00e1ctica do cristianismo, e implica o consumo do veleno contido nos froitos da \u00e1rbore tangena. Os sobreviventes foron considerados inocentes, mentres que aqueles que pereceron foron considerados culp\u00e1beis.\nImperio Otom\u00e1n.\nDende o tempo de guerra austro-turca (1683-1699) as relaci\u00f3ns entre musulm\u00e1ns e cristi\u00e1ns nas provincias europeas do Imperio Otom\u00e1n foron gradualmente m\u00e1is violentas, produc\u00edndose a decisi\u00f3n dalg\u00fans l\u00edderes relixiosos musulm\u00e1ns de expulsaren ou exterminaren os cristi\u00e1ns locais. Nas campa\u00f1as posteriores punitivas, as forzas turcas realizaron atrocidades sistem\u00e1ticas contra a poboaci\u00f3n cristi\u00e1 en rexi\u00f3ns serbias, produc\u00edndose grandes migraci\u00f3ns de serbios.\nMoitas persecuci\u00f3ns semellantes e migraci\u00f3ns forzadas da poboaci\u00f3n cristi\u00e1 foron inducidas por forzas turcas durante os s\u00e9culos XVIII e XIX nas provincias europeas e asi\u00e1ticas do Imperio Otom\u00e1n. En 1842, os asirios cristi\u00e1ns que viv\u00edan nas monta\u00f1as de Hakkari no sueste de Anatolia afrontaron un ataque, que resultou na morte de decenas de miles de desarmados cristi\u00e1ns.\nDurante a revolta de Bulgaria (1876) e a guerra ruso-turca (1877-1878), tivo lugar a persecuci\u00f3n da poboaci\u00f3n cristi\u00e1 de Bulgaria. Durante a guerra, cidades enteiras, inclu\u00edndo a m\u00e1is grande de Bulgaria, foron destru\u00eddas e a maior\u00eda dos habitantes masacrados, o resto ser\u00edan expulsados ou escravizados. As atrocidades inclu\u00edan empalar e queimar as persoas vivas. Ataques similares foron realizados por tropas turcas contra os cristi\u00e1ns serbios durante a guerra serbio-turca (1876-1878).\nProduciuse de novo un gran masacre de decenas de miles de asirios e armenios cristi\u00e1ns entre 1894 e 1897 realizado por tropas turcas e kurdas partidarios. Os motivos para estes masacres foron un intento de reafirmar o panislamismo no Imperio Otom\u00e1n e o resentimento coa riqueza das antigas comunidades ind\u00edxenas cristi\u00e1s.\nEn 1915, cerca do fin do Imperio, o ex\u00e9rcito otom\u00e1n -inclu\u00eddos os irregulares kurdos, \u00e1rabes e circasianos- levou a cabo o maior dos exterminios dos chamados cristi\u00e1ns do Oriente. Houbo 3,4 mill\u00f3ns de mortos, divididos entre preto de 1,5 mill\u00f3ns de armenios cristi\u00e1ns, 0,75 mill\u00f3ns de asirios cristi\u00e1ns, 0,90 mill\u00f3ns de cristi\u00e1ns ortodoxos gregos e 0,25 mill\u00f3ns de cristi\u00e1ns maronitas e grupos de xeorxianos cristi\u00e1ns.\nChina.\nEntre 1648 e 1930, 87 chineses e 33 misioneiros occidentais foron martirizados simplemente por seren cat\u00f3licos e, en varios casos, pola s\u00faa recusa a apostatar. Moitos morreron no levantamento dos boxers (1899-1900), no que campesi\u00f1os e ultra-nacionalistas chineses xen\u00f3fobos mataron cristi\u00e1ns chineses e misioneiros e outros estranxeiros occidentais. Na Igrexa Cat\u00f3lica, os 120 m\u00e1rtires chineses foron canonizados no 2000 polo papa Xo\u00e1n Paulo II.\nDa primeira guerra mundial \u00e1 ca\u00edda do Muro de Berl\u00edn (1989).\nPersecuci\u00f3n no Bloque Leste.\nTras a Revoluci\u00f3n de Outubro en 1917, houbo un movemento dentro da Uni\u00f3n Sovi\u00e9tica para unir todos os pobos do mundo baixo o r\u00e9xime comunista (ver Internacional Comunista). Isto inclu\u00edu os pa\u00edses que asinaron o Pacto de Varsovia e a Rep\u00fablica Federal Socialista de Iugoslavia. Nestes pa\u00edses os gobernos socialistas levaron a cabo unha campa\u00f1a de completa abolici\u00f3n das relixi\u00f3ns, o que levou \u00e1 falta de liberdade relixiosa, ao peche ou demolici\u00f3n de igrexas e a condenar a persoas por motivo das s\u00faas crenzas relixiosas.\nUni\u00f3n Sovi\u00e9tica.\nInmediatamente despois da Revoluci\u00f3n de Outubro, comezou unha intensa campa\u00f1a para acabar coa relixi\u00f3n, especialmente co cristianismo, xuda\u00edsmo e islamismo. En 1920, abriuse un campo de concentraci\u00f3n preto do Mar Branco no terreo que fora unha vez un mosteiro ortodoxo ruso. Este campamento, que foi principalmente formado por padres ortodoxos e cat\u00f3licos, serviu como prototipo para outros campos. O campamento comezou a exterminar os que non seguisen as esixencias do estado.\nAlg\u00fans anos m\u00e1is tarde, en 1929, os padres non foron considerados funcionarios, polo que tiveron que pagar m\u00e1is impostos. Os sacerdotes non pod\u00edan servir no ex\u00e9rcito porque non cumpr\u00edan os requisitos. Os padres eran tam\u00e9n elix\u00edbeis para participaren en granxas colectivas, polo que non recibiron pensi\u00f3ns nin sanidade. En 1939, m\u00e1is do 99% das igrexas ortodoxas rusa foran pechadas. 50 000 sacerdotes foron executados e moitos da xerarqu\u00eda eclesi\u00e1stica foron substitu\u00eddos por individuos que ti\u00f1an conexi\u00f3ns coa KGB .\nEn 1995, o comisario de Estado de Rusia confirmou que 200 000 padres rusos ortodoxos, monxes e monxas foron executados.\nEspa\u00f1a.\nEn Espa\u00f1a, dende 1934 a 1939 (per\u00edodo que vai dende a revoluci\u00f3n de outubro ata o fin da guerra civil espa\u00f1ola), contabiliz\u00e1ronse arredor de 10 mil cat\u00f3licos (sacerdotes, relixiosos e laicos) asasinados por motivos relixiosos.\nMundo actual (1989-actualidade).\nSegundo o Papa Em\u00e9rito Bieito XVI , os cristi\u00e1ns son o grupo m\u00e1is perseguido no mundo contempor\u00e1neo. A Santa S\u00e9 informou que m\u00e1is de 100 000 cristi\u00e1ns son violentamente mortos cada ano por mor dalgunha relaci\u00f3n coa s\u00faa fe. Segundo a Alianza Evanx\u00e9lica Mundial, a m\u00e1is de 200 mill\u00f3ns de cristi\u00e1ns lle son negados os dereitos humanos fundamentais unicamente por mor da s\u00faa fe. Dos 100-200 mill\u00f3ns de cristi\u00e1ns baixo ataque, a maior\u00eda son perseguidos en naci\u00f3ns musulm\u00e1s. Os cristi\u00e1ns sofren numericamente m\u00e1is do que calquera outro grupos relixiosos ou grupos sen fe no mundo. Das tres maiores relixi\u00f3ns do mundo os cristi\u00e1ns son os m\u00e1is perseguidos supostamente co 80% de todos os actos de discriminaci\u00f3n relixiosa dirixidos a cristi\u00e1ns, que s\u00f3 compo\u00f1en 33% da poboaci\u00f3n do mundo.\nTodos os anos, a organizaci\u00f3n cristi\u00e1 sen fins lucrativos Portas Abertas publica unha lista dos cincuenta pa\u00edses onde a persecuci\u00f3n dos cristi\u00e1ns por raz\u00f3ns relixiosas \u00e9 peor. A lista de 2016 ten os seguintes pa\u00edses como os seus dez maiores \"criminais\":\nCausas das persecuci\u00f3ns e actitude dos perseguidos.\nHai catro fontes de persecuci\u00f3n no mundo: o extremismo isl\u00e1mico, a opresi\u00f3n comunista, o nacionalismo e a intolerancia relixiosa e secular. O principal cambio observado nos \u00faltimos 30 anos foi a substituci\u00f3n da opresi\u00f3n comunista polo extremismo isl\u00e1mico como o perseguidor principal de cristi\u00e1ns en todo o mundo. Por\u00e9n, outras forzas de opresi\u00f3n contin\u00faan. Corea do Norte, baixo o seu r\u00e9xime estalinista, segue sendo o pa\u00eds m\u00e1is perigoso para os cristi\u00e1ns.\nAs persecuci\u00f3ns causan diversas reacci\u00f3ns por parte dos cristi\u00e1ns baixo a represi\u00f3n, que poden resumirse en tres tipos. En moitos dos casos os cristi\u00e1ns agochan a s\u00faa fe para non prexudicar as s\u00faas vidas, tendo nalgunhas ocasi\u00f3ns que apostatar ante as instituci\u00f3ns ou a sociedade a\u00ednda que sigan practicando as s\u00faas crenzas clandestinamente. Non \u00e9 menos frecuente o feito de que os cristi\u00e1ns opten polo exilio cara pa\u00edses tolerantes coa fe cristi\u00e1; \u00e9 habitual o caso das emigraci\u00f3ns masivas de eritreos, sirios e iraqu\u00eds. Por \u00faltimo, os m\u00e1is valentes \u00e1lzanse contra gobernos ou grupos opresores para loitaren polos dereitos e liberdades dos seus iguais e polo fin das hostilidades, estes adoitan verse baixo represi\u00f3ns m\u00e1is violentas, podendo perder o seu traballo, a liberdade e mesmo a vida, como \u00e9 com\u00fan en pol\u00edticos e l\u00edderes relixiosos.\nEstas ideas veranse exemplificadas nos seguintes apartados, nos que se mostran casos de dezanove pa\u00edses.\nPersecuci\u00f3n aos cristi\u00e1ns no mundo musulm\u00e1n.\nOs cristi\u00e1ns te\u00f1en afrontado niveis de persecuci\u00f3n crecentes no mundo musulm\u00e1n. Te\u00f1en sufrido fortes discriminaci\u00f3ns, persecuci\u00f3ns, represi\u00f3n, violencia e, nalg\u00fans casos, a morte, limpeza \u00e9tnica e asasinatos masivos, nas seguintes naci\u00f3ns con maior\u00edas musulm\u00e1s (globais ou rexionais): Acerbaix\u00e1n, Afganist\u00e1n, Alxeria, Arabia Saudita, Bahrain, Bangladesh, Bosnia e Hercegovina, Brunei, Casaquist\u00e1n, o Chad, as Comores, Djibuti, os Emiratos \u00c1rabes Unidos, Eritrea, Exipto, Filipinas, Gambia, o Iemen, a India, Indonesia, Iraq, Ir\u00e1n, Kirguizist\u00e1n, Kosovo, Kuwait, o L\u00edbano, Libia, Malaisia, as Maldivas, Mal\u00ed, Marrocos, Mauritania, N\u00edxer, Nixeria, Om\u00e1n, Palestina, Paquist\u00e1n, Qatar, Kenya, Rusia (no C\u00e1ucaso Norte), Siria, Somalia, o Sud\u00e1n, Tanzania, Taxiquist\u00e1n, Tunisia, Turkmenist\u00e1n, Turqu\u00eda, Uzbekist\u00e1n, e Xordania.\nAdemais, calquera persoa nacida nunha familia musulm\u00e1 ou que se tornase musulm\u00e1 nun determinado momento da vida, que se converte ao cristianismo \u00e9 considerada ap\u00f3stata. Manifestar o abandono consciente do islam por un musulm\u00e1n por palabras ou por medio de actos, inclu\u00edndo a conversi\u00f3n ao cristianismo, \u00e9 pun\u00edbel como delito baixo a aplicaci\u00f3n da xaria. Hai, con todo, casos nos que un musulm\u00e1n pode adoptar a fe cristi\u00e1 en segredo, sen declarar a s\u00faa apostas\u00eda. Como resultado, son cristi\u00e1ns practicantes, pero legalmente seguen a ser musulm\u00e1ns, para non afrontar a pena de morte prevista pola xaria. Un exemplo disto foi o caso de Meriam Ibrahim, sudanesa, sentenciada a morte por apostas\u00eda en 2014, ao ser clasificada polo goberno do Sud\u00e1n como musulm\u00e1 malia ter sido criada cristi\u00e1.\nSegundo un informe da organizaci\u00f3n cat\u00f3lica internacional Axuda \u00e1 Igrexa Necesitada, a limpeza \u00e9tnica por motivos relixiosos contra os cristi\u00e1ns \u00e9 tan forte que se pode prever a s\u00faa desaparici\u00f3n total dalg\u00fans pa\u00edses de Oriente Medio nunha d\u00e9cada.\nAfganist\u00e1n.\nAfganist\u00e1n non reco\u00f1ece cidad\u00e1ns cristi\u00e1ns, e non permite legalmente aos afg\u00e1ns a conversi\u00f3n ao cristianismo. S\u00f3 hai un templo cristi\u00e1n no pa\u00eds, a capela cat\u00f3lica da embaixada de Italia, non aberta para os nacionais. En 2006, Abdul Rahman, un cidad\u00e1n de 41 anos de idade, foi acusado por rexeitar o islam, un crime pun\u00edbel coa morte pola xaria. Non foi executado polas presi\u00f3ns dos pa\u00edses occidentais, mais tivo que exiliarse. En 2008 os talib\u00e1ns mataron a unha cooperante brit\u00e1nica, Gayle Williams, \"por estar a traballar para unha organizaci\u00f3n que tentaba introducir o cristianismo en Afganist\u00e1n\" malia que ti\u00f1a especial coidado en non tentar converter afg\u00e1ns.\nAlxeria.\nNa noite de 26-27 de marzo de 1996, sete monxes cat\u00f3licos do mosteiro de Tibhirine foron secuestrados durante a guerra civil alxeriana. Foron retidos durante dous meses e foron atopados mortos o d\u00eda 21 de maio de 1996. As circunstancias do seu secuestro e morte seguen sendo unha inc\u00f3gnita; o Grupo Isl\u00e1mico Armado (GIA) supostamente asumiu a responsabilidade, pero o agregado militar franc\u00e9s de ent\u00f3n, o xeneral retirado Fran\u00e7ois Buchwalter, relatou que foron asasinados accidentalmente polo ex\u00e9rcito alxerino nun intento de rescate.\nArabia Saudita.\nArabia Saudita \u00e9 un estado isl\u00e1mico que restrinxe todas as outras relixi\u00f3ns, inclu\u00edndo a posesi\u00f3n de artigos relixiosos, como a Biblia e crucifixos. Neste pa\u00eds a xaria apl\u00edcase estritamente, os cristi\u00e1ns son encarcerados e azoutados en p\u00fablico por practicaren a s\u00faa fe abertamente. Os non-musulm\u00e1ns te\u00f1en impedida a entrada na cidade da Meca. Os musulm\u00e1ns te\u00f1en prohibido converterse a outra relixi\u00f3n, podendo ser executados.\nBangladesh.\nO 3 de xu\u00f1o de 2001 nove persoas foron mortas nunha explosi\u00f3n nunha igrexa cat\u00f3lica no Distrito Gopalganj.\nExipto.\nEn abril de 2006 unha persoa foi asasinada e doce feridas en ataques de coitelo simult\u00e1neos en tres igrexas coptas ortodoxas en Alexandr\u00eda.\nEn xullo de 2012 un centenar de familias da comunidade cristi\u00e1 de Dahshur fuxiron para cidades pr\u00f3ximas debido \u00e1 violencia sectaria. A violencia comezou nunha disputa sobre unha camisa \u00e1 que lle pasaran mal o ferro, que \u00e1 s\u00faa vez se converteu nunha loita na que un cristi\u00e1n queimou un musulm\u00e1n \u00e1 morte, que \u00e1 s\u00faa vez provocou unha axitaci\u00f3n por musulm\u00e1ns irritados e mentres a polic\u00eda non puido actuar. Polo menos 16 casas e propiedades de cristi\u00e1ns foron saqueadas, algunhas foron incendiadas e unha igrexa foi danada durante a violencia.\nDe 2011 a 2013, m\u00e1is de 150 secuestros de cristi\u00e1ns foron notificados en Minya.\nEn 2016, a poeta exipcia F\u00e1tima Naoot foi condenada por \"desacato \u00e1 relixi\u00f3n\" a tres anos de prisi\u00f3n por criticar en Facebook a matanza de animais. Tam\u00e9n este ano, catro mozos cristi\u00e1ns coptos foron condenados por \"desprezo da relixi\u00f3n\" o mes seguinte, con tres deles condenados a cinco anos de prisi\u00f3n.\nIndonesia.\nA\u00ednda que os cristi\u00e1ns son minor\u00eda en Indonesia, o cristianismo \u00e9 unha das seis relixi\u00f3ns oficiais de Indonesia e a liberdade relixiosa \u00e9 permitida. Pero hai algunhas tensi\u00f3ns relixiosas e persecuci\u00f3ns no pa\u00eds, a maior\u00eda das tensi\u00f3ns e persecuci\u00f3ns son civ\u00eds e non gobernamentais.\nEn xaneiro de 1999 decenas de miles de persoas morreron cando musulm\u00e1ns armados aterrorizaron os cristi\u00e1ns que votaran pola independencia en Timor Leste.\nNa Indonesia, ten habido conflitos relixiosos en Nova Guinea Occidental, Maluku e Sulawesi. A presenza de musulm\u00e1ns nesas rexi\u00f3ns tradicionalmente cristi\u00e1s \u00e9 en parte resultado dun programa de redistribuci\u00f3n da poboaci\u00f3n. Estes conflitos moitas veces ocorreron por mor dos obxectivos radicais isl\u00e1micos de organizaci\u00f3ns como a Yemaa Islamiah ou Laskar Xihad para impo\u00f1er a xaria, que atacaron cristi\u00e1ns e destru\u00edron m\u00e1is de 600 igrexas. En 2005, tres novos cristi\u00e1ns foron decapitados como represalia polas mortes musulm\u00e1s anteriores en disturbios entre cristi\u00e1ns e musulm\u00e1ns. Os homes foron detidos polos asasinatos, inclu\u00edndo o l\u00edder provincial do Yemaa Islamiyah Hasanuddin. Ao ir \u00e1 cadea, Hasanuddin dixo: \"Non \u00e9 un problema (se son condenado), porque esta \u00e9 unha parte da nosa loita.\" M\u00e1is tarde, en novembro de 2011, outra loita entre cristi\u00e1ns e musulm\u00e1ns aconteceu en Ambon. Os islamitas radicais prenderon supostamente lume a varias casas de cristi\u00e1ns, forzando os ocupantes a deixaren os edificios.\nEn decembro de 2011, unha segunda igrexa en Bogor, Xava Occidental foi condenada a suspender as s\u00faas actividades polo alcalde local. Outra igrexa cat\u00f3lica fora constru\u00edda al\u00ed en 2005. Anteriormente unha igrexa cristi\u00e1, GKI Taman Yasmin, fora selada. As autoridades locais neg\u00e1ronse a levantar a prohibici\u00f3n sobre as actividades da igrexa, a pesar dunha orde do Tribunal Supremo de Indonesia . As autoridades locais te\u00f1en perseguido a igrexa cristi\u00e1 por tres anos. A\u00ednda que o Estado ordenou a tolerancia relixiosa, as autoridades locais non cumpriron tales ordes.\nNa provincia de Aceh, a \u00fanica provincia na Indonesia coa Lei Xaria aut\u00f3noma isl\u00e1mica, 20 igrexas foron ameazadas con ser demolidas. O 30 de abril de 2012, as 20 igrexas (17 igrexas protestantes, 2 igrexas cat\u00f3licas e un lugar de culto pertencente a seguidores dunha fe non dominante local) foron pechadas e orden\u00f3uselles aos membros das congregaci\u00f3ns derrubar as igrexas por si mesmos. A maior\u00eda das igrexas marcadas para demolici\u00f3n foran constru\u00eddas nas d\u00e9cadas de 1930 e 1940.\nIr\u00e1n.\nDebido \u00e1s presi\u00f3ns pol\u00edticas e socioecon\u00f3micas nos anos que seguiron \u00e1 revoluci\u00f3n iraniana, suced\u00e9ronse per\u00edodos de aberta persecuci\u00f3n e tempos de discriminaci\u00f3n m\u00e1is moderada; moitos cristi\u00e1ns iranianos, tanto como parte dun \u00e9xodo xeral de iranianos e como resposta a presi\u00f3ns espec\u00edficas, emigraron, maiormente aos Estados Unidos, Canad\u00e1 e Europa Occidental. En 1975 os cristi\u00e1ns supo\u00f1\u00edan un 1,5% da poboaci\u00f3n total. Estatisticamente unha porcentaxe moito maior de non musulm\u00e1ns emigraron fora do Ir\u00e1n. Vinte e cinco anos despois, arredor do 0,4% da poboaci\u00f3n iraniana era cristi\u00e1.\nA\u00ednda que o goberno garantise \u00e1s minor\u00edas cristi\u00e1s reco\u00f1ecidas unha serie de dereitos, Amnist\u00eda Internacional reco\u00f1eceu que os cristi\u00e1ns evanx\u00e9licos sofren acoso polas autoridades, ao tratarse en moitos casos de musulm\u00e1ns conversos est\u00e1n expostos a ser detidos, agredidos ou condenados a morte.\nYoucef Nadarkhani \u00e9 un pastor cristi\u00e1n iraniano que foi detido baixo a acusaci\u00f3n de apostas\u00eda en outubro de 2009 e posteriormente condenado a morte. En xu\u00f1o de 2011 o Tribunal Supremo de Ir\u00e1n anulou a s\u00faa sentenza de morte coa condici\u00f3n de que se retractase, o que se negou a facer. Nunha revogaci\u00f3n o 8 de setembro de 2012 foi absolto dos cargos de apostas\u00eda e extorsi\u00f3n, e condenado ao tempo xa cumprido pola acusaci\u00f3n de \"propaganda contra o r\u00e9xime\", e inmediatamente liberado.\nIraq.\nSegundo ACNUR, os cristi\u00e1ns (case exclusivamente asirios e armenios) pasaron a representar menos do 5% da poboaci\u00f3n iraqu\u00ed total e compo\u00f1en o 40% dos refuxiados que viven agora en pa\u00edses veci\u00f1os.\nEn 1987, o \u00faltimo censo iraqu\u00ed contou 1,4 mill\u00f3ns de cristi\u00e1ns. Eran tolerados baixo o r\u00e9xime de Sadam Husein, que ata fixo un deles, Tariq Aziz, o seu vicepresidente. Con todo a persecuci\u00f3n por parte de Sadam Husein continuou contra os cristi\u00e1ns a nivel \u00e9tnico, cultural e racial. A linguaxe asiria foi reprimida e os nomes cristi\u00e1ns prohibidos. Moitos asirios e armenios foron obxecto de limpeza \u00e9tnica nas cidades e aldeas baixo a Campa\u00f1a al Anfal en 1988.\nEn 2004, cinco igrexas foron destru\u00eddas polos bombardeos, e os cristi\u00e1ns foron obxecto de secuestradores e extremistas isl\u00e1micos, levando a decenas de miles de cristi\u00e1ns a fuxir para rexi\u00f3ns asirias no norte ou deixar o pa\u00eds.\nEn 2006, o n\u00famero de cristi\u00e1ns asirios caeu a entre 500 000 e 800 000, dos cales 250 000 viv\u00edan en Bagdad. Produciuse un \u00e9xodo \u00e1 rexi\u00f3n de Asiria no norte de Iraq, e para os pa\u00edses veci\u00f1os: Siria , Xordania , L\u00edbano e Turqu\u00eda, deixando atr\u00e1s parroquias pechadas, seminarios e conventos. ACNUR estimou en 2007 que 2,2 mill\u00f3ns de iraqu\u00eds foron desprazados ao estranxeiro e 2 mill\u00f3ns foron desprazados internamente, con preto de 100 000 iraqu\u00eds que foxen a Siria e Xordania cada mes.\nHoubo un ataque \u00e1 catedral \"Nosa Se\u00f1ora da Salvaci\u00f3n\" de Bagdad durante unha misa nocturna o 31 de outubro de 2010 que deixou polo menos 58 persoas mortas, despois de que m\u00e1is de 100 fosen tomados como ref\u00e9ns.\nOs cristi\u00e1ns asirios, que ata hai pouco estaban sen unha milicia propia para protexer vilas e cidades, son perseguidos tanto por milicias musulm\u00e1s xi\u00edtas e sunnitas, nacionalistas kurdos, e tam\u00e9n por grupos criminais.\nKosovo.\nEn 1995, as relaci\u00f3ns historicamente problem\u00e1ticas entre serbios (cristi\u00e1ns ortodoxos) e albaneses (musulm\u00e1ns sunitas) en Kosovo comezou a escalar ata o conflito aberto que culminou na guerra de Kosovo (1999). Durante esta \u00e9poca, o Ex\u00e9rcito de Liberaci\u00f3n de Kosovo cometeu varios ataques contra os serbios e as s\u00faas instituci\u00f3ns culturais e relixiosas en Kosovo. Como resultado da persecuci\u00f3n por musulm\u00e1ns albaneses, m\u00e1is de 200. 000 serbios cristi\u00e1ns tiveron que fuxir de Kosovo en 1999.\nA violencia contra os restantes serbios cristi\u00e1ns en Kosovo estalou de novo o 17 de marzo de 2004. Os albaneses musulm\u00e1ns realizaron nese ano preto de 50.000 ataques sobre a minor\u00eda cristi\u00e1 e as s\u00faas igrexas e mosteiros. Durante os disturbios, civ\u00eds serbios morreron e miles foron forzados a deixar as s\u00faas casas. 935 casas serbias, 10 edificios p\u00fablicos (escolas, centros de sa\u00fade e correos) e 35 edificios da Igrexa foron profanados ou destru\u00eddos.\nMalaisia.\nNa Malaisia, a\u00ednda que o islam \u00e9 a relixi\u00f3n oficial, o cristianismo \u00e9 tolerado conforme \u00e1 Constituci\u00f3n. Pero nalg\u00fan momento, a difusi\u00f3n do cristianismo \u00e9 un punto sens\u00edbel para a maior\u00eda musulm\u00e1, o goberno de Malaisia ten perseguido grupos cristi\u00e1ns que foron acusados de proselitismo. Os que mostran interese na fe cristi\u00e1 ou noutras pr\u00e1cticas relixiosas son normalmente enviados pola polic\u00eda ou os seus familiares a \"Centros de Rehabilitaci\u00f3n da Fe\" onde se lles aconsella permanecer fieis ao islam e alg\u00fans estados impo\u00f1en sanci\u00f3ns \u00e1 apostas\u00eda do islam. A literatura cristi\u00e1 debe levar por lei unha lenda \"s\u00f3 para os non-musulm\u00e1ns\". Na maior\u00eda dos estados de Malaisia prohiben a propagaci\u00f3n doutras relixi\u00f3ns para os musulm\u00e1ns. Hai, con todo, casos en que un musulm\u00e1n pode adoptar a fe cristi\u00e1 sen declarar a s\u00faa apostas\u00eda abertamente. Efectivamente, son cristi\u00e1ns practicantes, pero legalmente musulm\u00e1ns.\nNixeria.\nNos 11 estados do norte de Nixeria que introduciron o sistema isl\u00e1mico de lei, a xaria, enfrontamentos sectarios entre musulm\u00e1ns e cristi\u00e1ns tiveron como resultado moitas mortes e algunhas igrexas queimadas. M\u00e1is de 30 000 cristi\u00e1ns foron desprazadas dos seus fogares en Kano, a maior cidade do norte de Nixeria. O Boko Haram, grupo isl\u00e1mico da rexi\u00f3n, bombardeou igrexas e matou numerosos cristi\u00e1ns.\nPaquist\u00e1n.\nEn Paquist\u00e1n, o 1,5% da poboaci\u00f3n \u00e9 cristi\u00e1. A lei paquistan\u00ed esixe que as \"blasfemias\" contra o Cor\u00e1n deben ser castigadas. En 2005, 80 cristi\u00e1ns estaban encarcerados debido a esas leis.\nEn outubro de 2001 homes armados en motocicletas abriron fogo contra unha congregaci\u00f3n protestante en Punjab, matando 18 persoas.\nEn marzo de 2002 cinco persoas morreron nun ataque a unha igrexa en Islamabad. En agosto de 2002 homes armados e enmascarados invadiron unha escola misioneira cristi\u00e1 para estranxeiros en Islamabad; houbo seis mortos e tres feridos, ning\u00fan deles eran fillos de misioneiros estranxeiros. O 25 de setembro de 2002, dous terroristas entraron na \"Instituci\u00f3n da Paz e Xustiza\", Karachi, onde separaron os cristi\u00e1ns e sete foron asasinados nun tiro na cabeza; todos eran cristi\u00e1ns paquistan\u00eds. No Nadal de 2002 houbo tres novas v\u00edtimas cando unha granada foi explotada nunha igrexa preto de Lahore.\nEn novembro de 2005, 3 000 militantes isl\u00e1micos atacaron cristi\u00e1ns en Sangla Hill e destru\u00edron igrexas. O ataque foi por alegaci\u00f3ns de violaci\u00f3n das leis de blasfemia por un paquistan\u00ed cristi\u00e1n chamado Yusuf Masih. Os ataques foron amplamente condenados por alg\u00fans partidos pol\u00edticos en Paquist\u00e1n.\nUn ano despois, en agosto de 2007, unha parella de misioneiros cristi\u00e1ns morreron a tiros por militantes isl\u00e1micos en Islamabad.\nEn agosto de 2009 seis cristi\u00e1ns, inclu\u00edndo catro mulleres e un neno, foron queimados vivos por musulm\u00e1ns militantes e unha igrexa foi incendiada en Gojra, cando a violencia estalou tras a suposta profanaci\u00f3n do Cor\u00e1n nunha voda de cristi\u00e1ns.\nO 8 de novembro de 2010, unha muller cristi\u00e1 da provincia de Punxab foi condenada \u00e1 morte por enforcamento por violar a lei de blasfemia do Paquist\u00e1n. Tras ofrecer auga a uns campesi\u00f1os musulm\u00e1ns sedentos, estes afirmaron que ela blasfemara contra Mahoma. Desde o 8 de abril de 2011 est\u00e1 en confinamento solitario e a s\u00faa familia tivo que fuxir. Un im\u00e1n ofreceu 5 400 \u20ac para quen a matase.\nO 2 de marzo de 2011, o \u00fanico ministro cristi\u00e1n no goberno do Paquist\u00e1n foi asasinado a tiros. Antes da s\u00faa morte, declarara publicamente que non ti\u00f1a medo de ameazas dos talib\u00e1ns e estaba disposto a morrer pola s\u00faa fe e crenzas. A s\u00faa morte foi provocada por avogar pola liberdade relixiosa e de expresi\u00f3n.\nO 27 de marzo de 2016, un home-bomba dunha facci\u00f3n do talib\u00e1n paquistan\u00ed matou polo menos 60 persoas e feriu outras 300 nun ataque nun parque de Lahore.\nSomalia.\nEn setembro de 2011, un grupo de militantes xurou erradicar o cristianismo de Somalia decapitando tres cristi\u00e1ns conversos.\nSud\u00e1n.\nDurante a segunda guerra civil sudanesa (1983-2005) milleiros de cristi\u00e1ns foron levados \u00e1 escravitude. As estimaci\u00f3ns dos raptos var\u00edan de 14 000 a 200 000. En 1992 houbo detenci\u00f3ns masivas e torturas de sacerdotes locais. Antes da recente independencia do Sud\u00e1n do Sur, un significativo n\u00famero de aldeas da rexi\u00f3n foron destru\u00eddas por milicias islamistas.\nEstado Isl\u00e1mico.\nO Estado Isl\u00e1mico empezou a s\u00faa ocupaci\u00f3n en Siria a finais de decembro de 2013. Meses antes separ\u00e1ranse Al-Qaeda, e aproveitando a conxuntura da guerra civil siria, estabeleceron o seu califato en pobos fronteirizos entre Siria e Iraq, ampli\u00e1ndose tam\u00e9n por Libia.\nNesta rexi\u00f3n en conflito, onde a organizaci\u00f3n islamista armada a\u00ednda controla partes significativas de territorio, os xihadistas son respons\u00e1beis de actos b\u00e1rbaros, como matanzas, torturas, trata de seres humanos, violaci\u00f3ns e outros delitos sexuais contra as minor\u00edas cristi\u00e1s. A\u00ednda que a informaci\u00f3n que se ten destas atrocidades do Estado Isl\u00e1mico \u00e9 limitada sabemos que se est\u00e1n estendendo pr\u00e1cticas como as degolaci\u00f3ns, crucifixi\u00f3ns e fusilamentos de cristi\u00e1ns. Estimase que o n\u00famero de v\u00edtimas mortais cristi\u00e1s supera os 3 000 e un total de 200 000 cristi\u00e1ns asirios refuxiados.\nEn xullo de 2014 o Estado Isl\u00e1mico emitiu un decreto que esix\u00eda que todos os cristi\u00e1ns asirios da zona baixo o seu control deixasen as terras que ocuparan hai 5 000 anos, estivesen suxeitos a extorsi\u00f3n en forma dun imposto especial de aproximadamente 450 \u20ac por familia, se convertesen ao islam ou fosen asasinados. Moitos deles refuxi\u00e1ronse nas veci\u00f1as rexi\u00f3ns controladas polos kurdos. As casas de cristi\u00e1ns foron pintadas coa letra \u00e1rabe \u0646 , inicial de \"Nassarah\" (palabra \u00e1rabe para cristi\u00e1n) e unha declaraci\u00f3n de que son \"propiedade do Estado Isl\u00e1mico \". O 18 de xullo anunciaron que todos os cristi\u00e1ns ti\u00f1an que sa\u00edr ou ser executados. A maior\u00eda dos que sa\u00edron ti\u00f1an os seus bens roubados polos islamitas. Segundo o Patriarca Louis Sako, non hai cristi\u00e1ns que permanezan na cidade cristi\u00e1 de Mosul, por primeira vez na historia.\nDurante un ataque na cidade cristi\u00e1 asiria de Qaraqosh, un neno de 5 anos de idade, fillo dun dos membros fundadores da Igrexa Anglicana de St George, en Bagdad, foi abatido por terroristas do ISIS, que cortaron o neno pola metade.\nEritrea.\nConsiderado como a \"Corea do Norte africana\", Eritrea sit\u00faase entre os peores pa\u00edses para a liberdade relixiosa, liberdade de prensa, Estado de Dereito e outros dereitos humanos. A \"paranoia ditatorial\" do presidente Afewerki \u00e9 o principal condutor da persecuci\u00f3n a cristi\u00e1ns. Calquera cristi\u00e1n que alce a voz en Eritrea para protestar sobre o trato aos da s\u00faa fe \u00e9 encarcerado ou detido sen importar o seu status. O antigo patriarca da Igrexa Ortodoxa Eritrea, Abune Antonius, at\u00f3pase baixo arresto domiciliario desde 2007 por protestar. Segundo un informe de ACNUR de novembro de 2014, o 22% de todos os refuxiados que chegan a Italia en pateiras son eritreos. Os cristi\u00e1ns eritreos, a\u00ednda sabendo que existe unha probabilidade moi alta de caer en mans de traficantes e grupos radicais desapiadados, seguen desesperados por sa\u00edren de Eritrea.\nChina.\nCo triunfo de Mao Tse Tung, a China pasou a ser un estado oficialmente ateo. Ademais, o \"ate\u00edsmo marxista-leninista \u00e9 amplamente publicitado\". Durante a Revoluci\u00f3n Cultural moitos templos, igrexas, mesquitas, mosteiros e cemiterios foron pechados e \u00e1s veces destinados a outros usos, saqueados e destru\u00eddos.\nO goberno comunista da Rep\u00fablica Popular da China tenta manter un gran control sobre todas as relixi\u00f3ns, polo que as \u00fanicas Igrexas cristi\u00e1s legais (o Movemento Patri\u00f3tico das Tres Autonom\u00edas e a Asociaci\u00f3n Cat\u00f3lica Patri\u00f3tica Chinesa) son aquelas baixo o control do Partido Comunista da China. As Igrexas que non son controlados polo goberno son eliminadas e os seus membros son apresados: por exemplo, Gong Shengliang, pastor l\u00edder da Igrexa do Sur da China, foi condenado a morte en 2001; a s\u00faa sentenza foi conmutada polo c\u00e1rcere, e Aminist\u00eda Internacional informa que ten sido torturado. Un grupo cristi\u00e1n asegura que preto de 300 cristi\u00e1ns estaban en prisi\u00f3n en 2004 por acudiren a igrexas non oficiais.\nEn xaneiro de 2016, un destacado l\u00edder dunha igrexa cristi\u00e1, o reverendo Gu Yuese, que criticara a eliminaci\u00f3n masiva de crucifixos das igrexas polo goberno foi detido por \"malversaci\u00f3n de fondos\". As autoridades chinesas retiraran centos de cruces na provincia de Zhejiang, co\u00f1ecida como o \"cinto b\u00edblico chin\u00e9s\".\nCorea do Norte.\nCorea do Norte \u00e9 un estado ateo, onde se pretende disuadir da relixi\u00f3n. \"The Oxford Handbook of Atheism\" di que \"Corea do Norte mant\u00e9n un ate\u00edsmo forzoso e apoiado polo estado\".\nCorea do Norte encabeza a lista dos 50 pa\u00edses nos que os cristi\u00e1ns son m\u00e1is perseguidos segundo Open Doors. Actualmente, est\u00edmase que m\u00e1is de 50 000 cristi\u00e1ns est\u00e1n encarcerados dentro de campos de concentraci\u00f3n por mor da s\u00faa fe, onde son sistematicamente sometidos a malos tratos como a tortura extrema, a inanici\u00f3n masiva e ata a morte por asfixia en c\u00e1maras de gas. Ademais, os familiares dos crentes son considerados culp\u00e1beis por asociaci\u00f3n e enviados a estes campos de traballo. As actividades relixiosas pun\u00edbeis incl\u00faen a propagaci\u00f3n da relixi\u00f3n, posu\u00edr artigos relixiosos, rezar, cantar himnos e ter contacto con persoas relixiosas.\nIsto implica que un 20% da comunidade cristi\u00e1 norcoreana viva en campos de concentraci\u00f3n. O n\u00famero de cristi\u00e1ns asasinados pola s\u00faa fe parece esta a aumentar hoxe en d\u00eda, porque en 2013 o n\u00famero de mortos foi de 1 200 e a cifra duplicouse en 2014. Corea do Norte sit\u00faase en cabeza da persecuci\u00f3n aos cristi\u00e1ns dende hai 12 anos.\nIndia.\nEn 1999, o Departamento de Estado dos Estados Unidos criticou \u00e1 India polo aumento da violencia social contra os cristi\u00e1ns. O informe incl\u00fae unha lista con m\u00e1is de 90 incidentes de violencia anti-cristi\u00e1, que van desde danos de edificaci\u00f3ns relixiosas a violencia contra os cristi\u00e1ns peregrinos."}
{"id": "355540", "revid": "89787", "url": "https://gl.wikipedia.org/wiki?curid=355540", "title": "El Rubius", "text": "Rub\u00e9n Doblas Gundersen, m\u00e1is co\u00f1ecido como \u00abEl Rubius\u00bb ou \u00abRubius\u00bb, nado en Mijas o 13 de febreiro de 1990, \u00e9 un videoprodutor na plataforma YouTube de orixe espa\u00f1ola. Na actualidade, \u00e9 o \"youtuber\" m\u00e1is seguido do seu pa\u00eds, a 4\u00b0 canle m\u00e1is seguida en lingua espa\u00f1ola e a 18\u00b0 m\u00e1is popular de YouTube a nivel global. A tem\u00e1tica principal dos seus v\u00eddeos son os videoxogos comentados, tratados dun xeito humor\u00edstico.\nTraxectoria.\nNado na localidade malague\u00f1a de Mijas en 1990, de pai espa\u00f1ol e nai norueguesa, pasou a s\u00faa infancia e parte da s\u00faa adolescencia entre Espa\u00f1a e o pa\u00eds n\u00f3rdico. En Noruega estableceu, a trav\u00e9s de Internet, amizade con Miguel \u00c1ngel Rogel (m\u00e1is co\u00f1ecido como Mangel ou mangelrogel), \"youtuber\" espa\u00f1ol que colabora de maneira frecuente nos seus v\u00eddeos, a quen co\u00f1eceu en persoa en 2012 e con quen compartiu piso durante un tempo. Fala noruegu\u00e9s de maneira flu\u00edda.\nCando se estableceu definitivamente en Espa\u00f1a, decidiu estudar Animaci\u00f3n e Modelaxe 3D.\u00a0Rubius subiu o seu primeiro v\u00eddeo a YouTube en 2006 e dende ese ano at\u00e9 2011, cando decidiu dedicarse en exclusiva \u00e1 s\u00faa canle, sub\u00eda contidos ao portal de maneira espor\u00e1dica.\nDurante os anos 2012 e 2013 traballou xunto a outros usuarios da plataforma como \"MangelRogel\", \"Panda\", \"Lokillo\" ou \"Maximus\" en BGames, a secci\u00f3n de videoxogos de Boomerang Live (actualmente chamada BLive), network con canle de YouTube do Grupo Boomerang TV.\nNo ano 2014, fixo un cameo en \"Torrente 5\", unha comedia espa\u00f1ola protagonizada e dirixida por Santiago Segura.\nEn 2015, concedeu a s\u00faa primeira entrevista en televisi\u00f3n, en concreto para o programa espa\u00f1ol \"Al rinc\u00f3n de pensar\" de Antena 3, presentado por Risto Mejide. Nesa entrevista trat\u00e1ronse dramas persoais que lle emocionaron visiblemente, o que tivo unha gran repercusi\u00f3n nas redes sociais por ser a primeira e \u00fanica vez que falou da s\u00faa vida privada en p\u00fablico.\nNo ver\u00e1n de 2016, o \"youtuber\" participou na campa\u00f1a publicitaria que a bebida Fanta realizou en Espa\u00f1a.\nNo ver\u00e1n de 2018 decidiu coller unhas vacaci\u00f3ns polos problemas psicol\u00f3xicos que lle estaba a causar a presi\u00f3n social.\nEn xaneiro de 2021 cambiou o seu lugar de residencia de Espa\u00f1a a Andorra.\nCanle de YouTube.\nO Rubius conta con d\u00faas canles, \"elrubius\" e \"elrubiusOMG\", sendo este \u00faltimo o \u00fanico que utiliza actualmente. O primeiro deles foi creado, segundo a propia canle, o 3 de abril de 2006 e foi substitu\u00eddo polo actual, creado o 19 de decembro de 2011, xa que debido a unha denuncia de contidos por infrinxir normas da comunidade de YouTube, non se lle permit\u00eda ser \"partner\" e obter ingresos por subir contido. A\u00ednda que a maior\u00eda do seu contido est\u00e1 baseado en \"gameplays\", nos que se comenta un videoxogo ao mesmo tempo que se xoga, na s\u00faa canle conta con outro tipo de v\u00eddeos, como videoblogs das viaxes que realiza, directos, respostas a preguntas dos seus seguidores, sketches ou challenges (retos viralizados na rede) entre outros. Todo iso na clave de humor que o caracteriza.\nA finais de 2011 subiu un v\u00eddeo de tipo \"gameplay\" no que comentaba situaci\u00f3ns do videoxogo , o cal rematar\u00eda por volverse viral en Internet e conseguiu atraer subscritores \u00e1 s\u00faa canle de YouTube. M\u00e1is tarde fixo unha parodia do videoxogo Minecraft, cuxo t\u00edtulo era \"Minecraft en 1 minuto\", que volveu a viralizarse e f\u00edxose un oco entre os m\u00e1is destacados do momento en YouTube en espa\u00f1ol. En 2012 comezou a subir v\u00eddeos nos que participaba en chats do portal Chatroulette como un trol de Internet. A s\u00faa canle logrou ser a primeira de Espa\u00f1a en n\u00famero de subscritores en novembro de 2012, cando superou ao videoprodutor Willyrex, e logrou o mill\u00f3n de seguidores en febreiro de 2013.\nEn febreiro de 2015, converteuse na primeira canle espa\u00f1ola en alcanzar os 10 mill\u00f3ns de subscritores.\nEn outubro de 2015 YouTube organizou unha gala para conmemorar o seu d\u00e9cimo aniversario, onde Rubius e tam\u00e9n un \"youtuber\" espa\u00f1ol \"Vegetta777\" recibiu o premio \"Bot\u00f3n de diamante\" concedido a canles con m\u00e1is de dez mill\u00f3ns de subscritores.\nA data de decembro de 2016, \"El Rubius\" conta con m\u00e1is de 21 900 000 subscritores e os seus v\u00eddeos foron reproducidos m\u00e1is de 4\u00a0650 mill\u00f3ns de veces. Na rede social Twitter ten m\u00e1is de 7,88 mill\u00f3ns de seguidores e en Facebook m\u00e1is de 7 mill\u00f3ns.\nPublicaci\u00f3ns.\nEn 2014 publicou \"El\u00a0libro troll\", un libro interactivo con retos que os lectores deben completar. A obra, que nas s\u00faas primeiras seis semanas nas librar\u00edas vendeu 40.300 exemplares e foi o n\u00famero un en vendas en Espa\u00f1a durante oito semanas, converteuse nun grande \u00e9xito de vendas da Feira do Libro de Madrid dese ano.\nEn setembro de 2015 a editorial Planeta publicou o seu primeiro c\u00f3mic, \"El Rubius: Virtual Hero\". Nel, o propio Rubius penetra no mundo da realidade virtual, onde xunto a alg\u00fans compa\u00f1eiros vive aventuras e enfr\u00f3ntase a diversos obst\u00e1culos. En xu\u00f1o de 2016, publicou a segunda parte deste \u00faltimo: \"Virtual Hero 2: A torre imposible\"."}
{"id": "355541", "revid": "1888", "url": "https://gl.wikipedia.org/wiki?curid=355541", "title": "Rub\u00e9n Lois Calvi\u00f1o", "text": "Rub\u00e9n V\u00edctor Lois Calvi\u00f1o, nado en Rodeiro en 1935 e finado en Santiago de Compostela o 6 de maio de 2020, foi un mestre, avogado e pol\u00edtico galego.\nTraxectoria.\nFillo de Julio Lois Meijomil. F\u00edxose mestre en 1955 e exerceu en Palas de Rei at\u00e9 finais dos anos sesenta. Despois f\u00edxose avogado. Foi Secretario Xeral T\u00e9cnico da Conseller\u00eda de Educaci\u00f3n at\u00e9 1983, Secretario Xeral da Conseller\u00eda de Cultura at\u00e9 1996 e Secretario Xeral de Turismo (1996). Foi o primeiro presidente da Sociedade de Xesti\u00f3n do Xacobeo.\nVida persoal.\nCasou con Conchita Gonz\u00e1lez Garc\u00eda e foi pai de Rub\u00e9n e Conchita Lois Gonz\u00e1lez."}
{"id": "355542", "revid": "1888", "url": "https://gl.wikipedia.org/wiki?curid=355542", "title": "Rub\u00e9n V\u00edctor Lois Calvi\u00f1o", "text": ""}
{"id": "355543", "revid": "1576", "url": "https://gl.wikipedia.org/wiki?curid=355543", "title": "A Candeda", "text": ""}
{"id": "355544", "revid": "1131", "url": "https://gl.wikipedia.org/wiki?curid=355544", "title": "O Candedo", "text": ""}
{"id": "355545", "revid": "85894", "url": "https://gl.wikipedia.org/wiki?curid=355545", "title": "Serantes, Bai\u00f3n, Vilanova de Arousa", "text": "Serantes \u00e9 un lugar da parroquia de Bai\u00f3n, no concello pontevedr\u00e9s de Vilanova de Arousa, na comarca do Saln\u00e9s. Segundo o IGE, en 2016 ti\u00f1a 156 habitantes, dos que 86 eran mulleres e 70 homes, o que representa un aumento respecto \u00f3 ano 2010, cando ti\u00f1a 146 veci\u00f1os, pero un descenso respecto a 2005, cando eran 158."}
{"id": "355547", "revid": "1888", "url": "https://gl.wikipedia.org/wiki?curid=355547", "title": "Rub\u00e9n Lois", "text": "Co nome de Rub\u00e9n Lois podemos referirnos a:"}
{"id": "355548", "revid": "23204", "url": "https://gl.wikipedia.org/wiki?curid=355548", "title": "Richard Heymons", "text": "Richard Heymons, nado o 29 de maio de 1867 e finado o 1 de decembro de 1943, foi un zo\u00f3logo alem\u00e1n.\nTraxectoria.\nHeymons estudou na Universidade Humboldt de Berl\u00edn desde 1886 a 1891, e foi director do \"Instituto de Zoolox\u00eda de Berl\u00edn\" desde 1915 a 1935. Estudou especialmente os crust\u00e1ceos maxil\u00f3podos da orde dos pentast\u00f3midos, e a s\u00faa colecci\u00f3n destes animais cons\u00e9rvase no \"Museum f\u00fcr Naturkunde\" de Berl\u00edn. Describiu o taxon dos quelicerados para reunir os ar\u00e1cnidos e os seus pr\u00f3ximos parentes, e cu\u00f1ou o seu nome, \"Chelicerata\"."}
{"id": "355549", "revid": "89787", "url": "https://gl.wikipedia.org/wiki?curid=355549", "title": "Celestino Pardo Casti\u00f1eiras", "text": "Celestino Pardo Casti\u00f1eiras, nado en Friol e finado na Coru\u00f1a o 1 de novembro de 2012 foi un xu\u00edz e escritor galego.\nTraxectoria.\nFillo de Celestino Pardo Pardo e Carmen Casti\u00f1eiras, foi propietario da Torre e Casa do R\u00edo. Foi Xu\u00edz de Palas de Rei (1952-1958) e despois da Coru\u00f1a, onde estaba activo en 1990. Foi membro da Academia Galega de Xurisprudencia e Lexislaci\u00f3n."}
{"id": "355552", "revid": "5863", "url": "https://gl.wikipedia.org/wiki?curid=355552", "title": "Vi\u00f1o Albari\u00f1o", "text": ""}
{"id": "355553", "revid": "98629", "url": "https://gl.wikipedia.org/wiki?curid=355553", "title": "Vapor Pr\u00edncipe de Asturias", "text": "O Pr\u00edncipe de Asturias foi un gran buque correo transatl\u00e1ntico de vapor considerado no seu momento buque insignia da mari\u00f1a mercante espa\u00f1ola, sendo propiedade da compa\u00f1\u00eda de navegaci\u00f3n Naviera Pinillos. Despois de partir no que ser\u00eda a s\u00faa \u00faltima viaxe desde Barcelona a Buenos Aires, afundiuse preto das costas brasileiras o 5 de marzo de 1916, tras chocar contra arrecifes, transportando 600\u00a0persoas a bordo. Perd\u00e9ronse 457\u00a0vidas, salv\u00e1ndose unicamente 143. O desastre do \"Pr\u00edncipe de Asturias\" foi a maior traxedia da mari\u00f1a mercante espa\u00f1ola e das ocorridas no Atl\u00e1ntico sur, ata que foi superada en 1919 polo afundimento en Cuba do vapor \"Valbanera\".\nHistoria.\nA principios do s\u00e9culo XX, en 1912, a compa\u00f1\u00eda Naviera Pinillos, unha das m\u00e1is importantes de Espa\u00f1a naquel momento, botou o maior barco mercante do pa\u00eds: o vapor correo translatl\u00e1ntico \"Infanta Isabel.\" Dous anos despois botouse o seu irm\u00e1n xemelgo, ao que bautizaron \"Pr\u00edncipe de Asturias.\" Ambos os vapores foron constru\u00eddos nos estaleiros de Kingston, Inglaterra, pola Russell Co.\nCoidouse moito a seguridade nos dous barcos: contaban con varios compartimentos estancos -como o \"Titanic-\", e o casco ti\u00f1a unha dobre capa en toda a s\u00faa extensi\u00f3n, contando con varios tanques de lastre de auga que pod\u00edan encherse ou baleirarse, axustando as\u00ed a estabilidade en calquera tipo de situaci\u00f3n.\nA s\u00faa viaxe inaugural realizouse o 16 de agosto de 1914.\nAdemais de ser un barco potente e moderno, o \"Pr\u00edncipe de Asturias\" tam\u00e9n era luxoso. Posu\u00eda unha biblioteca estilo Lu\u00eds XVI con andeis de madeira de caoba e asentos remachados en coiro, e desde a cuberta de primeira clase, sitio que serv\u00eda de espazo de recreo, con bancos e cadeiras, pod\u00edanse apreciar coloridas vidreiras que protex\u00edan do vento. O comedor estaba decorado con paneis de carballo xapon\u00e9s e marcos de nogueira. Tam\u00e9n contaba cunha c\u00fapula rematada por cristais de cores, polo que se pod\u00eda gozar de luz natural durante o d\u00eda.\nContaba cun sal\u00f3n de m\u00fasica ao que se acced\u00eda polo vest\u00edbulo de entrada, onde hab\u00eda unha grande escalinata, con laterais e pasam\u00e1ns traballados en madeira. O chan deste sal\u00f3n estaba decorado con alfombras persas, que se utilizaba como pista de baile. Foi constru\u00eddo un piano especialmente para ser tocado a bordo.\n\u00daltima viaxe.\nRuta e escalas.\nO buque \"Pr\u00edncipe de Asturias\" partiu cara \u00e1 s\u00faa \u00faltima viaxe desde o peirao de Baleares, no porto de Barcelona o xoves 17 de febreiro de 1916, rumbo a Buenos Aires. A s\u00faa primeira escala foi na ma\u00f1\u00e1 do d\u00eda seguinte na cidade de Valencia. O s\u00e1bado 19 fixo escala no Porto de Almer\u00eda e na madrugada do domingo 20 o barco pasaba fronte ao Cabo Trafalgar. Tam\u00e9n se fixo escala o luns pola ma\u00f1\u00e1 en C\u00e1diz e por \u00faltimo o m\u00e9rcores 23 en Puerto de la Luz de Gran Canaria.\nNa s\u00faa \u00faltima viaxe o vapor foi capitaneado por Jos\u00e9 Lotina Abrisqueta, un experto home de mar de 44 anos que levaba 15 na navieira Pinillos.\nPasaxe.\nEn canto \u00e1 pasaxe, non existen, ou non se conservaron, listas oficiais de pasaxeiros e tripulaci\u00f3n. A bordo do buque viaxaban 593 persoas. Grazas \u00e1 informaci\u00f3n da prensa da \u00e9poca co\u00f1ecemos a identidade de 411 deles. A maior\u00eda da pasaxe ti\u00f1a nacionalidade espa\u00f1ola ou arxentina a\u00ednda que tam\u00e9n hab\u00eda pasaxeiros estadounidenses, peruanos e chilenos. Dos sobreviventes, 59 eran pasaxeiros e 87 tripulaci\u00f3n.\nA bordo do \"Pr\u00edncipe de Asturias\" viaxaban varias persoas ilustres, como o escritor Juan M\u00e1s Pi, o empresario Lu\u00eds Descotte Jourdan, o industrial Francisco Chiquirr\u00edn, o diplom\u00e1tico Carl Friederick Deichman e o eminente xurista arxentino Pedro Nolasco Arias. Tam\u00e9n cabe sinalar ao neno Juanito, fillo da por ent\u00f3n soada tiple Mar\u00eda Santa Cruz.\nCarga.\nSegundo algunhas informaci\u00f3ns o \"Pr\u00edncipe de Asturias\" transportaba 40\u00a0000\u00a0libras esterlinas en ouro, 3364\u00a0sacas de correo e un autom\u00f3bil Renault 35\u00a0HP.\nO cargamento m\u00e1is sobresaliente que transportaba o vapor era unha obra art\u00edstica notable: o Monumento \u00e1 Rep\u00fablica tam\u00e9n chamado \"Monumento dos espa\u00f1ois.\" Trat\u00e1base dunha construci\u00f3n espectacular que inclu\u00eda 20 estatuas e unha estatua ecuestre do xeneral arxentino Jos\u00e9 de San Mart\u00edn. Era un agasallo da comunidade espa\u00f1ola residente na Arxentina \u00e1 Rep\u00fablica Arxentina con motivo do Centenario da Independencia da Arxentina de Espa\u00f1a, declarada en 1810. O proxecto concibiuse en 1908, para estar listo en 1910, para a celebraci\u00f3n do Centenario. A obra pasou por varias dificultades que atrasaron a s\u00faa execuci\u00f3n. Foi encargada ao escultor catal\u00e1n Agust\u00edn Querol Subirats, quen faleceu traballando nela o 14 de decembro de 1909. Continuou o traballo Cipriano Folgueras Doizt\u00faa seguindo os bosquexos de Querol, pero este segundo artista faleceu cinco meses despois de facerse cargo do proxecto. Terminou o monumento Jos\u00e9 Montserrat Portella en maio de 1914, tras sufrir un novo atraso por unha folga nas canteiras de Carrara. En 1914 non puideron ser embarcadas cara a Buenos Aires ao ser embargadas pola familia do escultor Querol. Finalmente fix\u00e9rono en febreiro de 1916, a bordo do \"Pr\u00edncipe de Asturias\", afund\u00edndose co barco. O monumento inaugurouse en 1926 con r\u00e9plicas das obras perdidas. As esculturas orixinais foron rescatadas en 1991 e est\u00e1n expostas no R\u00edo de Xaneiro.\nColisi\u00f3n e afundimento.\nNas \u00faltimas horas do s\u00e1bado 4 de marzo, o buque aproxim\u00e1base ao porto de Santos na costa do Brasil, pero a climatolox\u00eda fixo imposible que entrase no, permanecendo exposto \u00e1 tormenta, pr\u00f3ximo \u00e1 costa. Na madrugada do domingo 5 de marzo, o buque atop\u00e1base ao norte da illa de B\u00fazios. Era unha noite pechada de n\u00e9boa, choiva, con mar moi picada e fortes ventos do suroeste. Debido \u00e1s condici\u00f3ns climatol\u00f3xicas adversas e as fortes correntes, o buque ach\u00e1base f\u00f3ra do seu curso a escasas millas da costa. Cando a tripulaci\u00f3n advertiu a proximidade, era tarde para reaccionar. \u00c1s 4:15 da ma\u00f1\u00e1, hora do barco, o vapor chocou contra os arrecifes de Punta Pirabura, abrindo o seu casco \u00e1 altura da sala de m\u00e1quinas. A entrada de auga directamente \u00e1s caldeiras provocou unha forte explosi\u00f3n que condenou ao buque. Ademais, a auga fervendo resultante que alagaba paulatinamente a nave, abrasou e matou a pasaxeiros e tripulantes. O vapor escorou violentamente a estribor e a proa impedindo que se lanzasen os botes salvavidas, a\u00ednda que o bote n\u00ba 1 foi parcialmente arriado. Co fallo das caldeiras interrompeuse a subministraci\u00f3n el\u00e9ctrica, polo que o radiotelegrafista, Francisco Cotanda non puido enviar sinal de socorro. \u00c1s 4:20 da ma\u00f1\u00e1 unha \u00faltima explosi\u00f3n afundiu finalmente o barco. A cat\u00e1strofe ocorreu en tan s\u00f3 10 minutos.\nSalvamento.\nOs sobreviventes que non foron arrastrados polo transatl\u00e1ntico nadaron e trataron de alcanzar a relativamente pr\u00f3xima costa. 452 persoas pereceron contra as rocas ou afogados no mar embravecido. O adegueiro Buenaventura Ros\u00e9s logrou resgardarse nun bote que quedara \u00e1 boia. Recolleu a Antonio Linares, temoneiro, e a outros membros da tripulaci\u00f3n, como o m\u00e9dico de a bordo Francisco Zapata. Con s\u00f3 este bote, grande esforzo e heroicidade, rescataron das augas a un centenar de sobreviventes, lev\u00e1ndoos a unha praia pr\u00f3xima en Pedras Duras. \u00c1s 12:00 do mediod\u00eda, o cargueiro franc\u00e9s \"Vega\" da Soci\u00e9t\u00e9 G\u00e9n\u00e9rale de Transports Maritimes e procedente de Salvador de Ba\u00eda descubriu os restos do naufraxio, recolleu varios superviventes m\u00e1is da auga e deu parte do sinistro.\nO 6 de marzo o transatl\u00e1ntico espa\u00f1ol \"Patricio de Satr\u00fastegui\", procedente do R\u00edo de Xaneiro, recibiu o aviso da perda do \"Pr\u00edncipe de Asturias\" e acudiu \u00e1 zona do afundimento para rescatar m\u00e1is n\u00e1ufragos. S\u00f3 logrou atopar 6 cad\u00e1veres."}
{"id": "355554", "revid": "1505", "url": "https://gl.wikipedia.org/wiki?curid=355554", "title": "Gonzalo M\u00e9ndez Mart\u00ednez", "text": "Gonzalo M\u00e9ndez Mart\u00ednez, nado en Pontevedra o 30 de setembro de 1958, \u00e9 un experto en cartograf\u00eda galego.\nTraxectoria.\n\u00c9 doutor en Xeograf\u00eda pola Universidade de Santiago de Compostela e profesor titular da Facultade de Biolox\u00eda e Ciencias do Mar da Universidade de Vigo.\nObra.\nColaborou en varias publicaci\u00f3ns, como a \"Gran Enciclopedia Galega Silverio Ca\u00f1ada\", as revistas Grial e EDUGA, o Bolet\u00edn Auriense etc.\nComisariou varias exposici\u00f3ns e \u00e9 autor, entre outros, das seguintes obras:"}
{"id": "355556", "revid": "5863", "url": "https://gl.wikipedia.org/wiki?curid=355556", "title": "Cart\u00f3grafo", "text": ""}
{"id": "355559", "revid": "2716", "url": "https://gl.wikipedia.org/wiki?curid=355559", "title": "Rexi\u00f3n Toluca", "text": ""}
{"id": "355560", "revid": "27155", "url": "https://gl.wikipedia.org/wiki?curid=355560", "title": "Merostomados", "text": "A dos merostomados (\"Merostomata\") \u00e9 unha pequena clase de artr\u00f3podos do subfilo dos quelicerados, moi pr\u00f3ximos aos ar\u00e1cnidos.\nO que diferencia \u00e1 clase dos merostomas da clase dos ar\u00e1cnidos \u00e9 a funci\u00f3n do prosoma (parte anterior do corpo) e do opistosoma (parte posterior do corpo). O prosoma dos merostomas est\u00e1 formado por un grande escudo indiviso, e o opistosoma est\u00e1 constitu\u00eddo por varios seegmentos con ap\u00e9ndices birr\u00e1meos.\nTodos os seus membros (na actualidade s\u00f3 se co\u00f1ecen catro especies viventes) est\u00e1n comprendidos na orde dos xifosuros.\nCaracter\u00edsticas.\nAo igual que os ar\u00e1cnidos, te\u00f1en un par de quel\u00edceros xunto \u00e1 boca e o corpo dividido en d\u00faas rexi\u00f3ns, o prosoma (cefalot\u00f3rax) e o opistosoma (abdome). Por\u00e9n, difer\u00e9ncianse dos ar\u00e1cnidos pola falta de pedipalpos, que foron substitu\u00eddos por outro par de patas marchadoras, polo que te\u00f1en 5 pares de patas en lugar de 4.\nO opistosoma div\u00eddese, como nos escorpi\u00f3ns, en d\u00faas secci\u00f3ns, chamadas respectivamente mesosoma (ou preabdome) e metasoma (ou postabdome).\nEn todos os casos tr\u00e1tase de animais acu\u00e1ticos, con branquias, a\u00ednda que algunhas especies dos extintos euript\u00e9ridos eran probabelmente anfibias.\nOs \u00fanicos merostomas actuais, con moi poucas especies, son os xifosuros, co\u00f1ecidos popularmente como \"potas das Molucas\" e \"cangrexos de ferradura\". A escasa representaci\u00f3n actual do grupo non d\u00e1 a medida da s\u00faa importancia no pasado.\nTaxonom\u00eda.\nDescrici\u00f3n.\nA clase dos merostomados foi descrita en 1866 polo xe\u00f3logo ingl\u00e9s Henry Woodward, na s\u00faa obra \"Monograph of the British Fossil Crustacea, Order Merostomata\".\nO termo foi utilizado orixinalmente por James Dwight Dana para referirse s\u00f3 aos \"Xiphosura\", pero foi emendado por Henry Woodward para comprender a ambos os grupos.\nEtimolox\u00eda.\nO nome \"Merostomata\" est\u00e1 formado polos elementos do lat\u00edn cient\u00edfico \"mero-\" e \"-stomata\" derivados do grego antigo \u03bc\u03b7\u03c1\u03cc\u03c2 \"mer\u00f3s\", \"coxa\", e \u03c3\u03c4\u03cc\u03bc\u03b1 \"st\u00f3ma\", \"boca\", facendo referencia a que etes animais te\u00f1en ap\u00e9ndices que son pezas bucais no seu extremo proximal, pero patas natatorias no seu extremo distal.\nClasificaci\u00f3n.\nOs merostomados clasific\u00e1ronse tradicionalmente en dous grupos coa categor\u00eda de subclase: os xifosuros (\"Xiphosura\") e os euript\u00e9ridos (\"Eurypterida\"). Estes \u00faltimos extingu\u00edronse ao final do paleozoico.\nActualmente disc\u00fatese a conveniencia de seguir reunindo estes dous grupos nunha clase, visto que os euript\u00e9ridos parecen estreitamente relacionados coa orixe dos escorpi\u00f3ns, na base do clado dos ar\u00e1cnidos.\nXifosuros.\nOs xifosuros incl\u00faen s\u00f3 catro especies viventes, sendo a m\u00e1is com\u00fan \"Limulus polyphemus\", o cangrexo de ferradura, a\u00ednda que son todas moi semellantes entre si. Consid\u00e9ranse \"f\u00f3siles viventes\" porque evolucionaron moi pouco nos seus m\u00e1is de 450 mill\u00f3ns de anos de existencia (aparecen por primeira vez no rexistro f\u00f3sil o ordov\u00edcico inferior).\nEuript\u00e9ridos.\nOs euript\u00e9ridos ou xigantostr\u00e1ceos extingu\u00edronse ao final do paleozoico. Eran acu\u00e1ticos ou anfibios, e destacan por ter alcanzado os maiores tama\u00f1os entre os artr\u00f3podos (at\u00e9 2,5 m de lonxitude).\nAdoitan co\u00f1ecerse vulgarmente co pouco afortunado nome de \"escorpi\u00f3ns mari\u00f1os\", xa que a parte posterior do corpo recorda \u00e1 dos escorpi\u00f3ns por presentaren un metasoma m\u00e1is estreito que o prosoma, pero carec\u00edan de gl\u00e1ndula velenosa; os euript\u00e9ridos non son escorpi\u00f3ns, nin est\u00e1n emparentados con eles. Co\u00f1\u00e9cense m\u00e1is de 300 especies f\u00f3siles.\nClasificaci\u00f3n actual.\nSegundo o ITIS, a clasificaci\u00f3n actual dos merostomados \u00e9 a seguinte:\nClase Merostomata "}
{"id": "355594", "revid": "1576", "url": "https://gl.wikipedia.org/wiki?curid=355594", "title": "Merostomata", "text": ""}
{"id": "355596", "revid": "61897", "url": "https://gl.wikipedia.org/wiki?curid=355596", "title": "Igrexa Ortodoxa de Xerusal\u00e9n", "text": ""}
{"id": "355600", "revid": "61897", "url": "https://gl.wikipedia.org/wiki?curid=355600", "title": "Patriarcado Latino de Xerusal\u00e9n", "text": ""}
{"id": "355606", "revid": "1131", "url": "https://gl.wikipedia.org/wiki?curid=355606", "title": "Candai de Abaixo", "text": ""}
{"id": "355607", "revid": "1131", "url": "https://gl.wikipedia.org/wiki?curid=355607", "title": "Candai de Arriba", "text": ""}
{"id": "355608", "revid": "1131", "url": "https://gl.wikipedia.org/wiki?curid=355608", "title": "Os Candedos de Abaixo", "text": ""}
{"id": "355609", "revid": "1131", "url": "https://gl.wikipedia.org/wiki?curid=355609", "title": "Os Candedos de Arriba", "text": ""}
{"id": "355610", "revid": "1131", "url": "https://gl.wikipedia.org/wiki?curid=355610", "title": "Cances da Vila", "text": ""}
{"id": "355611", "revid": "1131", "url": "https://gl.wikipedia.org/wiki?curid=355611", "title": "Cances Grande", "text": ""}
{"id": "355612", "revid": "23204", "url": "https://gl.wikipedia.org/wiki?curid=355612", "title": "Henry Woodward", "text": "Henry Bolingbroke Woodward, nado o 24 de novembro de 1832 en Norwich, condado de Norfolk, Inglaterra, e finado o 6 de setembro de 1921, foi un xe\u00f3logo e paleont\u00f3logo ingl\u00e9s, co\u00f1ecido polas s\u00faas investigaci\u00f3ns sobre os f\u00f3siles de crust\u00e1ceos e outros artr\u00f3podos.\nTraxectoria.\nWoodward naceu en Norwich, Inglaterra, o 24 de novembro de 1832 e fixo os seus primeiros estudos nunha escola da s\u00faa cidade natal.\nEra fillo do xe\u00f3logo e anticuario Samuel Woodward (1790-1838), e irm\u00e1n de Bernard Bolingbroke Woodward (1816-1869) e de Samuel Pickworth Woodward (1821-1865), e t\u00edo de Horace Bolingbroke Woodward (1848-1914), todos eles tam\u00e9n xe\u00f3logos.\nEn 1868 foi asistente no departamento de xeolox\u00eda do Museo Brit\u00e1nico e, en 1880, encargado dese departamento. En 1873 foi elixido membro da \"Royal Society\". En 1878 recibiu o t\u00edtulo de \"LL. D.\" (doutor superior) na universidade de St Andrews. Foi presidente da Sociedadde Xeol\u00f3xica de Londres desde 1894 at\u00e9 1896.\nWoodward foi presidente da Asociaci\u00f3n de Xe\u00f3logos nos anos 1873 e 1874, presidente da \"Malacological Society\" de 1893 a 1895, presidente da \"Museums Association\" no ano 1900, e presidente da \"Palaeontographical Society\" desde 1895, cando faleceu o que era o seu presidente daquela, T. H. Huxley, at\u00e9 a s\u00faa propia morte en 1921.\nFoi o editor do \"Geological Magazine\" desde que comezou a publicarse en 1864, e editor \u00fanico desde xullo de 1865 at\u00e9 o fin do ano 1918.\nA colecci\u00f3n de cunchas de Woodward, os seus manuscritos e os seus moldes de vertebrados f\u00f3siles enc\u00f3ntranse nos arquivos do Museo de Zoolox\u00eda da universidade de Cambridge.\nObras.\nAs s\u00faas obras m\u00e1is reco\u00f1ecidas son:\nAdemais destas monograf\u00edas publicou moitas outras. Publicou tam\u00e9n numerosos artigos en diferentes revistas cient\u00edficas.\nAbreviatura.\nA abreviatura Woodward empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "355613", "revid": "22570", "url": "https://gl.wikipedia.org/wiki?curid=355613", "title": "Tino Grand\u00edo", "text": "Constantino Grand\u00edo L\u00f3pez, co\u00f1ecido como Tino Grand\u00edo, nado en Lousada (Gunt\u00edn) o 31 de decembro de 1924 e finado en Lugo o 23 de abril de 1977, foi un pintor galego.\nTraxectoria.\nEstudou o bacharelato en Lugo e despois trasladouse a Santiago de Compostela. Abandonou os estudos para dedicarse \u00e1 pintura. En 1949 marchou a Madrid onde recibiu a axuda do escultor Cristino Mallo e do pintor D\u00edaz Caneja. En 1955 foi seleccionado para a Bienal Hispanoamericana de Arte en Barcelona. Realizou exposici\u00f3ns individuais en Madrid, Barcelona, Lisboa, Par\u00eds, Nova York, M\u00fanic e Alexandr\u00eda e colectivas en Am\u00e9rica do Sur e algunhas cidades europeas.\nTino Grandio foi o autor da portada do LP \"Galicia, mi\u00f1a nai dos dous mares\" (1976), \u00e1lbum de Juan Pardo en galego, no que se musican poemas de Ram\u00f3n Cabanillas, Eduardo Pondal e Antonio D. Olano."}
{"id": "355614", "revid": "1888", "url": "https://gl.wikipedia.org/wiki?curid=355614", "title": "Constantino Grand\u00edo L\u00f3pez", "text": ""}
{"id": "355620", "revid": "51040", "url": "https://gl.wikipedia.org/wiki?curid=355620", "title": "R\u00edo de San Lufo", "text": "O r\u00edo de San Lufo \u00e9 un r\u00edo do concello de Dodro, afluente pola marxe dereita do Ulla. Co\u00f1\u00e9cese tam\u00e9n como r\u00edo de Vigo.\nEtimolox\u00eda.\nO nome Lufo semella voz antiga, debe ser xerm\u00e1nico, relacionado coa part\u00edcula \"ufe/ulfe\", lobo. Non hai no Nomencl\u00e1tor ning\u00fan outro Lufo ag\u00e1s o de Dodro. Tam\u00e9n se co\u00f1ece como r\u00edo de Vigo e ch\u00e1manlle, augas abaixo da aldea de Vigo, r\u00edo do Cabalo porque os chal\u00e1ns abeberaban nel os animais cando \u00edan \u00e1 feira a Padr\u00f3n.\nCurso.\nNace moi preto de Pexegueiro e do castro de Traxeito, discorren as s\u00faas augas por Traxeito, Paizal, Riali\u00f1o, continuando o seu percorrido por Susavila, Dodri\u00f1o e Vigo para desembocar no r\u00edo Ulla tras percorrer pouco m\u00e1is de 5\u00a0km.\nHistoria.\nA primeira referencia escrita que atopamos sobre o r\u00edo de San Lufo \u00e9 do padre Sarmiento na s\u00faa viaxe de 1754. Menci\u00f3nao Madoz no seu \"Diccionario\" como San Luf, describindo o ritual, e aparece tam\u00e9n no catastro de Ensenada como San Lufe. Neste r\u00edo ba\u00f1aban os nenos enfermos, somerx\u00e9ndoos na corrente do r\u00edo para salvalos do mal que padecian, superstici\u00f3n xurdida de antigas crenzas.\nL\u00e9mbrase en Dodro o d\u00eda no que, cansados dos abusos do marqu\u00e9s de Benda\u00f1a, os mozos que o portaban bot\u00e1rono \u00f3 r\u00edo dentro do palanqu\u00edn no que \u00eda \u00e1 igrexa de Santa Mar\u00eda a o\u00edr misa. Guind\u00e1rono \u00f3 pasar pola ponte do San Lufo, para escarmentalo polo infame dereito de pernada, o \"ius primae nocti\", que ap\u00f3s foi abolido pola Constituci\u00f3n de 1812.\nR\u00edo arriba do lugar onde se fac\u00eda o rito, o padre Sarmiento menciona a mediados do s\u00e9culo XVIII a ermida de San Lufo, por\u00e9n xa non se cita nos Libros de f\u00e1brica de Dodro, que empezan no 1790. Actualmente non se conserva a ermida.\nRitos e superstici\u00f3ns.\nO r\u00edo est\u00e1 vinculado a vellas tradici\u00f3ns, consideradas como antigas superstici\u00f3ns. Nas s\u00faas augas somerx\u00edanse tres veces os nenos que padec\u00edan alg\u00fan mal, ba\u00f1\u00e1banos coa camisa posta nun meandro do r\u00edo, \u00e1 beira do prado do cura, arriba da ponte que da acceso \u00e1 aldea de Vigo. Deixaban ir a camisa polo r\u00edo e po\u00f1\u00edanlle outra nova. Si a camisa flotaba o neno vivir\u00eda pero se afund\u00eda consider\u00e1base mal sinal. Acud\u00eda xente de moi lonxe para curar os meni\u00f1os e despois quedaban as beiras do r\u00edo cheas de camisi\u00f1as brancas. A tradici\u00f3n persistiu ata o s\u00e9culo XX e foron moitos os nenos que se mergullaron nas s\u00faas augas en secretas noites de luar."}
{"id": "355626", "revid": "5863", "url": "https://gl.wikipedia.org/wiki?curid=355626", "title": "M\u00e9ndez Mart\u00ednez", "text": "Os apelidos M\u00e9ndez Mart\u00ednez poden referirse a:"}
{"id": "355627", "revid": "27249", "url": "https://gl.wikipedia.org/wiki?curid=355627", "title": "Agricultura org\u00e1nica", "text": ""}
{"id": "355628", "revid": "17467", "url": "https://gl.wikipedia.org/wiki?curid=355628", "title": "Mendo Gonz\u00e1lez", "text": ""}
{"id": "355629", "revid": "17467", "url": "https://gl.wikipedia.org/wiki?curid=355629", "title": "Melendo Gonz\u00e1lez", "text": ""}
{"id": "355630", "revid": "17467", "url": "https://gl.wikipedia.org/wiki?curid=355630", "title": "Menendo Gonzalez", "text": ""}
{"id": "355631", "revid": "1131", "url": "https://gl.wikipedia.org/wiki?curid=355631", "title": "Gonzalo M\u00e9ndez", "text": "O nome Gonzalo M\u00e9ndez, con algunhas variantes, pode referirse a:"}
{"id": "355632", "revid": "89787", "url": "https://gl.wikipedia.org/wiki?curid=355632", "title": "\u00c1ngel Zabala Ozamiz", "text": "\u00c1ngel Zabala Ozamiz \"Konda\u00f1o\", nado en\u00a0Gautegiz Arteaga\u00a0o\u00a027 de maio de 1866\u00a0e finado en\u00a0Madrid, 1940,\u00a0foi un pol\u00edtico de ideolox\u00eda nacionalista vasca e dirixente e Deputado provincial de Biscaia do Partido Nacionalista Vasco (PNV)\nBiograf\u00eda.\n\u00c1ngel Zabala naceu en Gautegiz Arteaga o 27 de maio de 1866. A s\u00faa familia resid\u00eda en Gernika, onde a compa\u00f1\u00eda naal do seu pai ti\u00f1a as s\u00faas oficinas. Estudou no Colexio das Xesu\u00edtas de Ordu\u00f1a, onde seguramente coincidiu cos irm\u00e1ns Sabino e Luis Arana. Despois, cursou a carreira de Dereito, licenci\u00e1ndose en Salamanca. Foi un dos primeiros membros do Partido Nacionalista Vasco, participando na s\u00faa fundaci\u00f3n en 1895. Un ano m\u00e1is tarde resultou elixido ademais para formar parte do seu BBB. A partir de 1897 comezou a colaborar na prensa nacionalista vasca, preferentemente sobre temas relacionados coa historia e o dereito. A finais de 1898, foi encarcerado, pasando un mes na prisi\u00f3n de Larrinaga, por dar unha ikurri\u00f1a a uns albaneis para que coroasen unha construci\u00f3n en Arteaga. En 1902, estando preso Sabino Arana no mesmo c\u00e1rcere, delegou temporalmente as s\u00faas funci\u00f3ns como presidente do BBB en Zabala. Este resulto elixido \u00f3s anos seguinte, xunto a Pedro Chalbaud, deputado provincial de Biscaia polo PNV.\nPresidente do PNV.\nEn setembro, estando xa moi avanzada a s\u00faa enfermidade, Sabino Arana delegou nel definitivamente, polo que \u00e1 s\u00faa morte, o 25 de novembro de 1903, \u00c1ngel Zabala era o seu principal dirixente. Nesta dif\u00edcil situaci\u00f3n, Zabala reorganizou a estrutura interna do PNV para que fose m\u00e1is acorde coa dun partido moderno que a existente at\u00e9 ent\u00f3n. Cumprido este labor dimitiu, retir\u00e1ndose da vida pol\u00edtica activa.\nFin de vida pol\u00edtica e morte.\nDende ent\u00f3n dedicouse \u00f3 estudo da historia de Biscaia, a\u00ednda que continuou sendo un importante referente para todos os nacionalistas vascos at\u00e9 a s\u00faa morte, que tivo lugar en Madrid en 1940."}
{"id": "355633", "revid": "23204", "url": "https://gl.wikipedia.org/wiki?curid=355633", "title": "Konda\u00f1o", "text": ""}
{"id": "355634", "revid": "61897", "url": "https://gl.wikipedia.org/wiki?curid=355634", "title": "Lista de Condes de Galicia", "text": ""}
{"id": "355635", "revid": "1131", "url": "https://gl.wikipedia.org/wiki?curid=355635", "title": "Premio Estornela", "text": "O premio Estornela de teatro \u00e9 un premio de teatro para nenos creado pola Fundaci\u00f3n Xos\u00e9 Neira Vilas para estimular a creaci\u00f3n nese x\u00e9nero. Comezou a entregarse en 2000. Ten car\u00e1cter bianual e alt\u00e9rnase co premio Arume de poes\u00eda."}
{"id": "355636", "revid": "1131", "url": "https://gl.wikipedia.org/wiki?curid=355636", "title": "Altzaga", "text": "Altzaga \u00e9 un pequeno concello rural da provincia de Guip\u00fascoa, en Euskadi. Forma parte da comarca de Goierri.\nO seu termo municipal ten unha extensi\u00f3n de 2,52\u00a0km\u00b2. Limita ao norte con Legorreta, ao leste con Baliarrain e Gaintza, ao sur con Zaldibia e ao oeste con Itsasondo e Arama. Ti\u00f1a en 2015 unha poboaci\u00f3n de 176 habitantes."}
{"id": "355637", "revid": "1131", "url": "https://gl.wikipedia.org/wiki?curid=355637", "title": "Altzo", "text": "Altzo \u00e9 un pequeno concello da provincia de Guip\u00fascoa, en Euskadi. Forma parte da comarca de Tolosaldea.\nO seu termo municipal ten unha extensi\u00f3n de 9,77\u00a0km\u00b2. At\u00f3pase a 32\u00a0km de Donostia. Est\u00e1 formado por dous barrios co\u00f1ecidos como Altzo Azpi e Altzo Mu\u00f1o, que antigamente eran independentes e actualmente constit\u00faen dous n\u00facleos de poboaci\u00f3n ben definidos. Ti\u00f1a en 2015 unha poboaci\u00f3n de 405 habitantes."}
{"id": "355638", "revid": "1131", "url": "https://gl.wikipedia.org/wiki?curid=355638", "title": "Amezketa", "text": "Amezketa \u00e9 un concello do sur da provincia de Guip\u00fascoa, en Euskadi. Forma parte da comarca de Tolosaldea.\nO seu termo municipal ten unha extensi\u00f3n de 20,58\u00a0km\u00b2. Ti\u00f1a en 2015 unha poboaci\u00f3n de 942 habitantes."}
{"id": "355639", "revid": "1131", "url": "https://gl.wikipedia.org/wiki?curid=355639", "title": "Lezo", "text": "Lezo \u00e9 un concello do norte da provincia de Guip\u00fascoa, no Pa\u00eds Vasco. At\u00f3pase na comarca de Donostialdea, a 7\u00a0km da cidade de Donostia.\nO termo municipal ten unha extensi\u00f3n de 8,59\u00a0km\u00b2. Limita ao norte e oeste con Pasaia, ao nord\u00e9s con Hondarribia, ao leste con Ir\u00fan e ao sur con Oiartzun e Errenteria. Ti\u00f1a en 2015 5.990 habitantes."}
{"id": "355640", "revid": "1131", "url": "https://gl.wikipedia.org/wiki?curid=355640", "title": "Astigarraga", "text": "Astigarraga \u00e9 un concello do norte da provincia de Guip\u00fascoa, no Pa\u00eds Vasco. At\u00f3pase na comarca de Donostialdea, a 5\u00a0km de Donostia. Foi un barrio da capital donostiarra ata 1987 cando se constitu\u00edu en concello independente.\nO seu termo municipal ten unha extensi\u00f3n de 11,91\u00a0km\u00b2. Limita ao norte e noroeste con Donostia, ao sur e suroeste con Hernani, ao leste con Errenteria e ao sueste co enclave de Landarbaso, pertencente a Donostia. Ti\u00f1a en 2015 unha poboaci\u00f3n de 5.688 habitantes."}
{"id": "355642", "revid": "1131", "url": "https://gl.wikipedia.org/wiki?curid=355642", "title": "Soraluze", "text": "Soraluze (en castel\u00e1n: \"Placencia de las Armas\", oficialmente Soraluze-Placencia de las Armas) \u00e9 un concello do oeste da provincia de Guip\u00fascoa, no Pa\u00eds Vasco. At\u00f3pase na comarca de Debabarrena, a 54\u00a0km de Donostia.\nO termo municipal ten unha extensi\u00f3n de 14,22\u00a0km\u00b2. Limita ao norte e leste con Elgoibar, ao sur con Bergara e ao oeste con \u00c9ibar. En 2015 ti\u00f1a 3947 habitantes.\nEstivo vinculado dende a s\u00faa fundaci\u00f3n \u00e1 fabricaci\u00f3n de armas de todo tipo."}
{"id": "355643", "revid": "10599", "url": "https://gl.wikipedia.org/wiki?curid=355643", "title": "Placencia de las Armas", "text": ""}
{"id": "355644", "revid": "10599", "url": "https://gl.wikipedia.org/wiki?curid=355644", "title": "Soraluze-Placencia de las Armas", "text": ""}
{"id": "355645", "revid": "89787", "url": "https://gl.wikipedia.org/wiki?curid=355645", "title": "James Rhodes", "text": "James Edward Rhodes, nado en Londres o 6 de marzo de 1975, \u00e9 un concertista de piano ingl\u00e9s. Co\u00f1ecido tam\u00e9n polo seu activismo na denuncia dos abusos sexuais na infancia.\nTraxectoria.\nJames Edward Rhodes naceu no seo dunha familia xud\u00eda de clase media en St. John's Wood, no norte de Londres. Estudou no Arnold House School, un colexio privado para rapaces onde foi v\u00edtima de abusos sexuais por parte do seu profesor de educaci\u00f3n f\u00edsica, quen faleceu antes do xu\u00edzo. Nesta situaci\u00f3n, Rhodes sufriu tanto mental como fisicamente, o que lle producir\u00eda unha desorde alimenticia, danos na s\u00faa columna vertebral e trastorno por estr\u00e9s postraum\u00e1tico (TEPT).\nPosteriormente tomar\u00eda clases de piano, pero non progresou m\u00e1is al\u00f3 do terceiro grao e aprendeu principalmente dun xeito autodidacta. Ingresou nun internado local e m\u00e1is tarde entrar\u00eda no Harrow School, onde estudar\u00eda co profesor de piano Colin Stone dende os 13 anos en diante. Durante esta \u00e9poca participou no programa televisivo BBC Young Musician of the Year da canle nacional, pero non pasar\u00eda da segunda rolda.\nEn 1993, obt\u00e9n unha bolsa para o Guildhall School of Music and Drama. \nDende 2017 reside en Madrid.\nEn 2020 a editorial Rinoceronte publicou en galego a s\u00faa obra autobiogr\u00e1fica intitulada \"Instrumental\" (2014), en traduci\u00f3n de Eva Almaz\u00e1n.\nDiscograf\u00eda.\n\u00c1lbums"}
{"id": "355646", "revid": "1131", "url": "https://gl.wikipedia.org/wiki?curid=355646", "title": "Arama", "text": "Arama \u00e9 un pequeno concello do sur da provincia de Guip\u00fascoa, en Euskadi. At\u00f3pase na comarca de Goierri, a 39\u00a0km de Donostia. O seu termo municipal ten unha extensi\u00f3n de 1,32\u00a0km\u00b2. En 2015 ti\u00f1a 210 habitantes."}
{"id": "355647", "revid": "1131", "url": "https://gl.wikipedia.org/wiki?curid=355647", "title": "Aretxabaleta", "text": "Aretxabaleta \u00e9 un concello do suroeste da provincia de Guip\u00fascoa, en Euskadi. At\u00f3pase na comarca de Debagoiena, a 73\u00a0km de Donostia e 26\u00a0km de Vitoria-Gasteiz.\nO seu termo municipal ten unha extensi\u00f3n de 29,13\u00a0km\u00b2. Ademais da capital municipal, incl\u00fae as elizates de Aozaratza, Arkarazo, Areantza, Galartza, Goroeta, Izurieta e Larrino. Ti\u00f1a en 2015 unha poboaci\u00f3n de 6.974 habitantes."}
{"id": "355648", "revid": "1131", "url": "https://gl.wikipedia.org/wiki?curid=355648", "title": "Asteasu", "text": "Asteasu \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 22\u00a0km de Donostia. Ten unha extensi\u00f3n de 16,76\u00a0km\u00b2. En 2015 ti\u00f1a 1.525 habitantes."}
{"id": "355649", "revid": "1131", "url": "https://gl.wikipedia.org/wiki?curid=355649", "title": "Ataun", "text": "Ataun \u00e9 un concello do sur da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 45\u00a0km de Donostia, no l\u00edmite con Navarra. Ten unha extensi\u00f3n de 58,73\u00a0km\u00b2. En 2015 ti\u00f1a 1674 habitantes."}
{"id": "355650", "revid": "1131", "url": "https://gl.wikipedia.org/wiki?curid=355650", "title": "Azkoitia", "text": "Azkoitia \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Urola Kosta, a 57\u00a0km de Donostia.\nO seu termo municipal ten unha extensi\u00f3n de 54,71\u00a0km\u00b2. Limita ao norte con Deba, ao sur con Antzuola, Urretxu e Zumarraga, ao leste con Azpeitia e ao oeste con Mendaro, Elgoibar, Soraluze e Bergara.\nTi\u00f1a en 2015 11.566 habitantes, a maior\u00eda deles na capital municipal e o resto nas entidades de Arrietamendi, Izarraitz e Ormaolamendi."}
{"id": "355651", "revid": "1131", "url": "https://gl.wikipedia.org/wiki?curid=355651", "title": "Baliarrain", "text": "Baliarrain \u00e9 un pequeno concello rural do sueste da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 50\u00a0km de Donostia.\nO seu termo municipal ten unha extensi\u00f3n de 2,70\u00a0km\u00b2. Limita ao norte con Legorreta, ao oeste con Altzaga, ao sur con Gaintza e ao leste con Orendain. Ti\u00f1a en 2015 147 habitantes."}
{"id": "355652", "revid": "1131", "url": "https://gl.wikipedia.org/wiki?curid=355652", "title": "Beasain", "text": "Beasain \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 42\u00a0km de Donostia e 77\u00a0km de Pamplona.\nO seu termo municipal ten unha extensi\u00f3n de 30,02\u00a0km\u00b2. Ti\u00f1a en 2015 13.980 habitantes. \u00c9 unha vila eminentemente industrial, na que destaca a empresa Construcciones y Auxiliar de Ferrocarriles (CAF)."}
{"id": "355653", "revid": "1131", "url": "https://gl.wikipedia.org/wiki?curid=355653", "title": "Beizama", "text": "Beizama \u00e9 un concello da provincia de Guip\u00fascoa, no Pa\u00eds Vasco. At\u00f3pase no centro xeogr\u00e1fico de Guip\u00fascoa, a 39\u00a0km de Donostia, e forma parte da comarca de Urola Kosta.\nO seu termo municipal ten unha extensi\u00f3n de 16,55\u00a0km\u00b2. Limita ao norte con Errezil, ao leste con Albiztur e Bidania-Goiatz, ao sur con Beasain e ao oeste con Azpeitia. Ti\u00f1a en 2015 unha poboaci\u00f3n de 165 habitantes."}
{"id": "355654", "revid": "1131", "url": "https://gl.wikipedia.org/wiki?curid=355654", "title": "Belauntza", "text": "Belauntza \u00e9 un pequeno concello do leste da provincia de Guip\u00fascoa, en Euskadi. At\u00f3pase na comarca de Tolosaldea, a 28\u00a0km de Donostia.\nO termo municipal ten unha extensi\u00f3n de 3,43\u00a0km\u00b2. En 2015 ti\u00f1a 248 habitantes."}
{"id": "355655", "revid": "1131", "url": "https://gl.wikipedia.org/wiki?curid=355655", "title": "Berastegi", "text": "Berastegi \u00e9 un concello do leste da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 32 km de Donostia, no l\u00edmite con Navarra. \nO termo municipal ten unha extensi\u00f3n de 45,90 km\u00b2. En 2015 ti\u00f1a 1.061 habitantes. "}
{"id": "355656", "revid": "1131", "url": "https://gl.wikipedia.org/wiki?curid=355656", "title": "Bidania-Goiatz", "text": "Bidania-Goiatz (ata 2013 \"Bidegoian\") \u00e9 un concello do centro da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 36\u00a0km de Donostia.\nO concello naceu en 1964 cando se fusionaron os concellos de Bidania e Goiatz, situados a 1\u00a0km de distancia. O termo municipal ten unha extensi\u00f3n de 13,37\u00a0km\u00b2. Limita ao norte con Errezil, ao sur e oeste con Beizama e ao leste con Albiztur. Ten tam\u00e9n un pequeno enclave ao norte de Itsasondo. En 2015 ti\u00f1a 526 habitantes."}
{"id": "355657", "revid": "10599", "url": "https://gl.wikipedia.org/wiki?curid=355657", "title": "Bidegoian", "text": ""}
{"id": "355658", "revid": "1131", "url": "https://gl.wikipedia.org/wiki?curid=355658", "title": "Elduain", "text": "Elduain \u00e9 un concello do leste da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 32 km de Donostia, no l\u00edmite con Navarra. \nO seu termo municipal ten unha extensi\u00f3n de 25,07 km\u00b2. Ti\u00f1a en 2015 unha poboaci\u00f3n de 244 habitantes. "}
{"id": "355659", "revid": "1131", "url": "https://gl.wikipedia.org/wiki?curid=355659", "title": "Elgeta", "text": "Elgeta \u00e9 un concello do oeste da provincia de Guip\u00fascoa, no Pa\u00eds Vasco. At\u00f3pase na comarca de Debagoiena, a 61 km de Donostia, no l\u00edmite con Biscaia. \nO seu termo municipal ten unha extensi\u00f3n de 16,83 km\u00b2. Limita ao norte con \u00c9ibar, ao sur con Arrasate, ao leste con Bergara e ao oeste con Elorrio e Zaldibar, os dous en Biscaia. Ti\u00f1a en 2015 unha poboaci\u00f3n de 1.116 habitantes. "}
{"id": "355660", "revid": "23204", "url": "https://gl.wikipedia.org/wiki?curid=355660", "title": "James Edward Rhodes", "text": ""}
{"id": "355661", "revid": "1131", "url": "https://gl.wikipedia.org/wiki?curid=355661", "title": "Errezil", "text": "Errezil \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Urola Kosta, a 41\u00a0km de Donostia.\nO seu termo municipal ten unha extensi\u00f3n de 32,46\u00a0km\u00b2. Limita ao norte con Zestoa e Aia, ao leste con Asteasu, Larraul, Bidania-Goiatz e Albiztur, ao sur con Beizama e ao oeste con Azpeitia. Pos\u00fae tam\u00e9n un enclave, Argisain, que limita con Legorreta, Bidania-Goiatz, Beizama e Albiztur.\nTi\u00f1a en 2015 593 habitantes, agrupados nos barrios de Errezilgo Gunea, Artzailuz, Erdoizta, Ezama, Ibarbia e Letea, m\u00e1is no enclave de Argisain."}
{"id": "355662", "revid": "1131", "url": "https://gl.wikipedia.org/wiki?curid=355662", "title": "Ezkio-Itsaso", "text": "Ezkio-Itsaso \u00e9 un concello rural da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 50\u00a0km de Donostia.\nFormouse en 1965 da uni\u00f3n dos concellos de Ezkio e Itsaso. O seu termo municipal ten unha extensi\u00f3n de 21,22\u00a0km\u00b2. Ti\u00f1a en 2015 619 habitantes."}
{"id": "355663", "revid": "1131", "url": "https://gl.wikipedia.org/wiki?curid=355663", "title": "Gabiria", "text": "Gabiria \u00e9 un concello do sur da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 52\u00a0km de Donostia.\nO seu termo municipal ten unha extensi\u00f3n de 14,88\u00a0km\u00b2. Ti\u00f1a en 2015 unha poboaci\u00f3n de 491 habitantes."}
{"id": "355664", "revid": "1131", "url": "https://gl.wikipedia.org/wiki?curid=355664", "title": "Gaintza", "text": "Gaintza \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 44\u00a0km de Donostia.\nO termo municipal ten unha extensi\u00f3n de 5,96\u00a0km\u00b2. Ti\u00f1a en 2015 unha poboaci\u00f3n de 122 habitantes."}
{"id": "355665", "revid": "1131", "url": "https://gl.wikipedia.org/wiki?curid=355665", "title": "Gaztelu", "text": "Gaztelu \u00e9 un concello do leste da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 32\u00a0km de Donostia.\nFormou parte do concello de Tolosa ata 1845 cando se independizou. Entre 1966 e 1995 formou xunto ao veci\u00f1o Leaburu o concello de Leaburu-Gaztelu. O termo municipal ten unha extensi\u00f3n de 9,15\u00a0km\u00b2. Ti\u00f1a en 2015 164 habitantes."}
{"id": "355666", "revid": "1131", "url": "https://gl.wikipedia.org/wiki?curid=355666", "title": "Hernialde", "text": "Hernialde \u00e9 un pequeno concello da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 26\u00a0km de Donostia.\nO termo municipal ten unha extensi\u00f3n de 4,17\u00a0km\u00b2. Ti\u00f1a en 2015 331 habitantes."}
{"id": "355667", "revid": "1131", "url": "https://gl.wikipedia.org/wiki?curid=355667", "title": "Irura", "text": "Irura \u00e9 un pequeno concello da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 21\u00a0km de Donostia.\nO termo municipal ten unha extensi\u00f3n de 2,99\u00a0km\u00b2. Ti\u00f1a en 2015 1690 habitantes."}
{"id": "355668", "revid": "6263558", "url": "https://gl.wikipedia.org/wiki?curid=355668", "title": "Steven Tyler", "text": "Steven Victor Tallarico, nado en Yonkers, Nova York, Estados Unidos, o 26 de marzo de 1948, m\u00e1is co\u00f1ecido na industria da m\u00fasica como Steven Tyler \u00e9 un m\u00fasico, compositor, actor e multiinstrumentista l\u00edder e vocalista da banda de rock estadounidense Aerosmith.\n\u00c9 co\u00f1ecido pola s\u00faa habilidade para executar moi diversos instrumentos musicais. En 2008, a revista \"Rolling Stone\" elixiuno como un dos 100 mellores cantantes da historia e tam\u00e9n o situou no posto 57 entre os 100 artistas m\u00e1is grandes de todos os tempos. As\u00ed mesmo, foi escollido pola revista estadounidense \"Hit Parader\" como o terceiro mellor vocalista de heavy metal da historia, s\u00f3 superado por Robert Plant e Rob Halford. Ademais, figura no posto 13 na lista dos 40 mellores vocalistas de rock de todos os tempos, segundo a cadea de radio dixital \"Planet Rock.\" En 2005, a revista estadounidense de m\u00fasica \"Blender\" e a cadea musical \"MTV2\" seleccion\u00e1rono como un dos mellores vocalistas e situ\u00e1rono no posto 16 dunha a listaxe de 22 artistas. O selo discogr\u00e1fico \"Roadrunner Records\" escolleuno como un dos mellores cantantes de m\u00fasica \"metal\" e situouno no posto 8 dunha lista de 50 int\u00e9rpretes. En 2001 foi premiado pola cadea musical \"VH1\" por ser o rockeiro con mellor estilo nos \"VH1\" \"Fashion Awards\".\nSteven Tyler formou parte do xurado do reco\u00f1ecido programa de talentos \"American Idol\" e, desde 2001, est\u00e1 inclu\u00eddo no \"Sal\u00f3n da Fama do Rock\" xunto con Aerosmith.\nTraxectoria.\nSteven Tallarico naceu en Yonkers, Nova York, o 26 de marzo de 1948, fillo dunha secretaria chamada Susan e de V\u00edctor A. Tallarico, un m\u00fasico cl\u00e1sico e pianista. O seu pai era de orixe italiana e alem\u00e1 e a s\u00faa nai era de orixe polaca e inglesa.\nA m\u00fasica sempre xogou un papel importante na vida de Tyler, xa que o seu pai, que dirixiu a orquestra de Vic Tallarico, lle ensinou m\u00fasica na Escola Secundaria Cardenal Spellman no Bronx, durante moitos anos. Steven Tyler tam\u00e9n se afeccionou ao blues e na d\u00e9cada de 1960; foi orixinalmente un bater\u00eda e m\u00e1is tarde converteuse en cantante principal dunha variedade de bandas locais de rock and roll como The Strangeurs (m\u00e1is tarde Chain Reaction), Chain e William Proud. Tyler pasou un tempo nos ver\u00e1ns da s\u00faa mocidade en no lago de Sunapee, en Nova Hampshire, onde tomou contacto cos seus futuros compa\u00f1eiros de banda Joe Perry e Tom Hamilton. Ten residencias en Marshfield e Cape Cod, no estado de Massachusetts; en Sunapee, no de Nova Hampshire; e tam\u00e9n en Nova York e nos \u00c1nxeles.\nRelaci\u00f3ns de parella.\nSteven tivo unha breve relaci\u00f3n coa modelo Bebe Buell, con quen tivo unha filla, a actriz Liv Tyler. En 1978 casou con Cyrinda Foxe, unha exmodelo de Warhol, da que se divorciou en 1987 e que faleceu en 2002 v\u00edtima dun cancro cerebral, que foi nai da s\u00faa segunda filla, a modelo Mia Tyler.\nEn 1988 casou coa dese\u00f1adora de roupa Teresa Barrick, da que se acabou divorciando en 2006. Con ela foi pai dunha filla e dun fillo, Chelsea Tallarico e Taj Tallarico.\nEn 2011 comprometeuse coa modelo de 28 anos Erin Brady, a s\u00faa noiva desde 2006, pero a finais de 2012 termina a s\u00faa relaci\u00f3n debido a que polo momento as prioridades de Steven son as xiras mundiais que ten por proxecto.\nProblemas de sa\u00fade.\nO 22 de marzo de 2006, xusto catro d\u00edas antes do seus 58 aniversario, o xornal The Washington Post informou de que Tyler se somet\u00eda a unha intervenci\u00f3n cir\u00farxica por unha \"causa m\u00e9dica non revelada\", que motivou o adiamento de parte da xira de Aerosmith por Am\u00e9rica do Norte en 2006, \"Rockin' the Joint.\" A cirurx\u00eda, para corrixir un vaso sangu\u00edneo aparecido na gorxa, foi un \u00e9xito. Logo dunhas semanas de descanso, Steven Tyler e o resto de Aerosmith foron ao estudio o 20 de maio para comezar a traballar no seu novo \u00e1lbum. A operaci\u00f3n de gorxa de Steven Tyler apareceu en 2007 nun episodio da serie de National Geographic Channel chamado a \"Incrible M\u00e1quina Humana\".\nAdemais deste episodio, nunha entrevista de setembro de 2006 con Access Hollywood, Steven Tyler revelou que estivera afectado de hepatite B e de hepatite C nos \u00faltimos 11 anos. Diagnostic\u00f3uselle a doenza en 2003 e foi sometido a un tratamento intensivo desde ese ano ata o 2006, inclu\u00edndo 11 meses de tratamento con interfer\u00f3n, que cualificou de \"ag\u00f3nico\".\nPor outra parte, \u00e1 marxe dos problemas de drogadici\u00f3n de Tyler xa sinalados, a axencia de noticias \"Associated Press\" informou o 23 de decembro de 2009 de que o cantante entrou nunha cl\u00ednica de rehabilitaci\u00f3n para tratar a s\u00faa adicci\u00f3n aos analx\u00e9sicos que estivera tomando para facer fronte \u00e1s lesi\u00f3ns das actuaci\u00f3ns. A banda cancelou unha xira de ver\u00e1n en agosto despois de que Tyler caese do escenario durante unha actuaci\u00f3n en Dacota do Sur e rompese o ombreiro esquerdo.\nO doutor Brian McKeon Tyler dixo \u00e1 revista People que as lesi\u00f3ns ortop\u00e9dicas na \u00faltima d\u00e9cada deixaron o roqueiro, xa daquela roldando os 70 anos, cunha dor cr\u00f3nica severa e que require cirurx\u00eda nos xeonllos e nos p\u00e9s.\nDese\u00f1ador industrial.\nO 15 de setembro de 2007, no New Hampshire International Speedway, Steven anunciou o lanzamento das novas motocicletas Dirico. As motos Dirico est\u00e1n dese\u00f1adas por Steven Tyler, baixo a direcci\u00f3n de Mark Dirico, e constru\u00eddas por \"AC Custom Motorcycles \"en Manchester, Nova Hampshire.\nCarreira art\u00edstica.\n1971-1983: orixes e \u00e9xito de Aerosmith, drogas e alcohol.\nEn 1965, Tyler escribiu o seu primeiro grande \u00e9xito \"Dream On\". Arredor de 1971, trasladouse a Boston, Massachusetts, xunto cos demais membros da incipiente banda, onde compartiron un pequeno apartamento. Un excompa\u00f1ero de Tyler, de Nova York, Joey Kramer, foi recrutado para tocar a bater\u00eda e, m\u00e1is tarde, agregaron como guitarrista r\u00edtmico a Brad Whitford, en substituci\u00f3n do amigo da infancia de Tyler, Ray Tabano. Despois de pasar un tempo percorrendo o circu\u00edto de clubs de Boston, baixo a tutela do seu primeiro representante, Frank Connelly, a banda comezou a traballar cos representantes de Nova York Steve Leber e David Krebs. Posteriormente asinou un contrato discogr\u00e1fico en 1971 e lanzou o seu \u00e1lbum debut hom\u00f3nimo en 1973. Nos anos seguintes, o grupo lanzou os discos \"Get Your Wings\" (1974), \"Toys in the Attic\" (1975), \"Rocks\" (1976) e \"Draw the Line\" (1977), que catapultou a Aerosmith \u00e1 fama internacional. Estes \u00e1lbums trouxeron \u00e9xitos lendarios como \"Dream On\", \"Walk This Way\" e \"Sweet Emotion\". Estes primeiros cinco discos de Aerosmith colleitaron discos de platino e est\u00e1n considerados entre os mellores \u00e1lbums de hard rock de todos os tempos. Con todo, como a d\u00e9cada avanzaba, a vida trepidante de xiras, as gravaci\u00f3ns, a convivencia e o uso de drogas comezou a cobrar factura a Tyler e ao resto da banda.\nA Tyler e Perry co\u00f1ec\u00edaselles como os \"xemelgos t\u00f3xicos\", polo seu consumo de estimulantes e de hero\u00edna.\nCando Perry Joe Perry deixou a banda para comezar con The Joe Perry Project, foi substitu\u00eddo por Jimmy Crespo, que escribiu e coproduciu con Steven Tyler o \u00e1lbum \"Rock In A Hard Place\". Crespo foi a clave para manter unido o grupo ata que Brad Whitford abandonou Aerosmith e foi substitu\u00eddo por Rick Dufay.\nNa d\u00e9cada de 1970 e a comezos da de 1980, Tyler foi co\u00f1ecido tam\u00e9n polo seu consumo de drogas duras e alcohol, a\u00ednda que terminou a rehabilitaci\u00f3n de drogas en 1986 e se mantivo arredado do alcohol durante m\u00e1is de 20 anos ata que empezou a abusar dos analx\u00e9sicos en 2009 e, desde ent\u00f3n, volveu rehabilitarse.\nDurante as s\u00faas actuaci\u00f3ns nos concertos nesta primeira etapa, caracterizadas por unha abraiante descarga de enerx\u00eda, sempre estaba vestido con traxes de cores moi rechamantes e tam\u00e9n con bufandas penduradas sobre o seu micr\u00f3fono.\n1983-2000: reuni\u00f3n da banda, rehabilitaci\u00f3n e volta ao \u00e9xito.\nO 19 de febreiro de 1983, Joe Perry e Brad Whitford, que deixaran a banda en 1979, asistiron a unha actuaci\u00f3n de Aerosmith e a\u00ed xurdiu o xermolo da posterior reuni\u00f3n da banda cos seus membros orixinais. Aerosmith embarcouse nunha xira de reuni\u00f3n chamada \"The Back in the Saddle Tour\" e empezaron a gravar novamente\nCon todo, mant\u00ed\u00f1ase o problema da adicci\u00f3n \u00e1s drogas dos membros do grupo, especialmente Tyler, que se derrubou no escenario durante varias actuaci\u00f3ns na d\u00e9cada de 1980 por mor da s\u00faa longa adicci\u00f3n \u00e1 hero\u00edna. O novo representante de Aerosmith, Tim Collins e o resto da banda reunida sab\u00edan que non chegar\u00edan a ningures entanto que o seu l\u00edder, Steven Tyler, seguise tan relacionado co mundo das drogas. En 1986, tiveron unha reuni\u00f3n na que presionaron a Tyler para que entrase nun estrito programa de rehabilitaci\u00f3n de drogas. A partir de a\u00ed, todos os demais membros de Aerosmith acabaron por entrar en rehabilitaci\u00f3n e todos seguiron con \u00e9xito os seus respectivos programas en diversos momentos da segunda metade da d\u00e9cada de 1980.\nEn 1985, Aerosmith lanzou o seu \u00e1lbum de regreso, \"Doe With Mirrors\", cun resultado mediocre para a banda. En 1986, con todo, Tyler e Perry colaboraron con Run-DMC para unha revisi\u00f3n do \u00e9xito de Aerosmith de 1975 \"Walk This Way\", que alcanzou o n\u00famero catro nas listaxes de \u00e9xitos e foi nomeada recentemente pola revista \"Rolling Stone\" como a canci\u00f3n n\u00famero 37 das \"100 canci\u00f3ns que cambiaron o mundo\". \"Walk This Way\" constitu\u00edu a semente para o gran regreso. Aerosmith volveu en 1987 con \"Permanent Vacation\", que chegou ao posto tres da listaxe de sinxelos Nos Estados Unidos e vendeu catro mill\u00f3ns de copias. A banda seguiu en 1989 con \"Pump\" e en 1993 con \"Get a Grip\", que venderon sete mill\u00f3ns de copias cada un e devolveron a banda \u00e1 sona mundial, eclipsando as\u00ed o seu \u00e9xito da d\u00e9cada de 1970. O tres \u00e1lbums acadaron a aclamaci\u00f3n da cr\u00edtica polos seus estilos musicais innovadores, achagaron unha ducia de singles \u00e1s listaxes de m\u00e1s vendidos e ga\u00f1aron moreas de premios. A posterior xira de Aerosmith e a aparici\u00f3n na televisi\u00f3n e no cine converteu a banda nunha das m\u00e1is grandes iconas da cultura do rock, e Steven Tyler, como l\u00edder do grupo, converteuse en s\u00ed mesmo nun s\u00edmbolo da banda.\nO grupo tomou un descanso en 1995 para pasar un tempo coas s\u00faas familias, por mor do seu esgotador estilo de vida da d\u00e9cada anterior, baixo a direcci\u00f3n do representante Tim Collins, que axudou a orquestrar a maior parte de reaparici\u00f3n da banda e a soster o seu \u00e9xito. Chegaron a correr rumores de disoluci\u00f3n da banda e de que Steven Tyler volv\u00eda novamente \u00e1s drogas.\nAdemais disto, os sucesivos cambios de representante e de produtores adiaron o proceso de gravaci\u00f3n de \"Nine lives\", que finalmente foi lanzado en 1997 e, malia non achegarse \u00e1s cifras de vendas de \"Get a Grip\", a\u00ednda foi dobre platino. A banda logrou manter o seu reco\u00f1ecemento e estivo de xira durante m\u00e1is de dous promocionando este \u00e1lbum. En 1998, durante esta xira, Tyler sufriu unha lesi\u00f3n de ligamentos cando o seu micr\u00f3fono de p\u00e9 chocou contra o seu xeonllo. A banda terminou o espect\u00e1culo, pero tivo que cancelar varios concertos, e Tyler tivo que usar un xeso na perna entanto que gravaba o v\u00eddeo de \"I Don't Want to Miss a Thing\", que acadou o primeiro posto nas listas dese ano.\nDo 2000 ata hoxe.\nO comezo do s\u00e9culo XXI levou a banda Aerosmith \u00e1 ic\u00f3nica actuaci\u00f3n no descanso da XXXV edici\u00f3n da \"Super Bowl\", ademais de ser inclu\u00edda no \"Sal\u00f3n da Fama do Rock \"e lanzar un novo \u00e1lbum que chegou a disco de platino.\nDesde 2001, Aerosmith puxo en marcha unha exitosa xira anual e mantivo un papel activo na industria musical, que deu como resultado a gravaci\u00f3n dos \u00e1lbums \"Just Push Play\" (2001) e \"Honkin' on Bobo\" (2004). Ademais disto, Steven Tyler mantivo unha variedade de proxectos paralelos e aparici\u00f3ns especiais.\nDespois dos atentados do 11 de setembro de 2001, a banda tocou no concerto ben\u00e9fico \"United We Stand\", na cidade de Washington. Tyler puxo unha chaqueta de corpo enteiro coa bandeira estadounidense e a banda interpretou canci\u00f3ns como \"Livin 'on the Edge\" e \"I Don't Wanna Miss a Thing\".\nEn 2003, Tyler recibiu un t\u00edtulo honor\u00edfico do \"Berklee College of Music\" e, en 2005, recibiu un doutoramento \"honoris causa\" pola Universidade de Massachusetts, en Boston.\nNa pel\u00edcula de Nadal \"The Polar Express\", de 2004, Steven Tyler, aparece cantando a letra dun n\u00famero de rock titulado \"Rockin' on Top of the World\", entanto que un grupo de elfos de animaci\u00f3n por computador se asemella a Aerosmith interpretando a canci\u00f3n.\nEn 2005 Tyler foi o vocalista principal de Santana no sinxelo \"Just Feel Better \"e tam\u00e9n fixo unha breve aparici\u00f3n na pel\u00edcula \"Be Cool\", protagonizada por John Travolta e Uma Thurman, na que fai un d\u00fao coa cantante Linda Moon (interpretada por Christina Milian)\".\"\nEn 2006, logo da cicatrizaci\u00f3n da cirurx\u00eda na gorxa \u00e1 que Tyler se tivo que someter e tras o esgotador \"Rockin' the Joint Tour\", Steven Tyler actuou con Joe Perry e a orquestra Boston Pops, nun concerto que foi transmitido pola CBS nos Estados Unidos. Nese mesmo ano, Tyler tam\u00e9n gravou un dueto co artista de m\u00fasica country Keith Anderson, titulado \"Three Chord Country and American Rock &amp; Roll\", unha versi\u00f3n remesturada dunha peza do \u00e1lbum de debut de Anderson. E a\u00ednda en 2006, ademais de traballar con Aerosmith en xiras e gravando un novo \u00e1lbum, Tyler fixo varias aparici\u00f3ns p\u00fablicas: apareceu brevemente na comedia \"Two and a Half Men\", facendo de si mesmo como un veci\u00f1o ruidoso e desagradable; cantou \"God Bless America\" durante un partido da liga estadounidense de b\u00e9isbol en Missouri, e actuou como voluntario servindo a tradicional cea de Acci\u00f3n de Grazas aos necesitados nun restaurante en West Palm Beach, en Florida, antes dun concerto de Aerosmith al\u00ed.\nEn 2007, Tyler mant\u00e9n activa unha xira mundial coa banda que os leva a 19 pa\u00edses.\nEn 2008, logo de recuperarse dunha lesi\u00f3n dunha perna e tras o falecemento da s\u00faa nai, actuou con Billy Joel e a s\u00faa banda, interpretando a canci\u00f3n \"Walk This Way, \"e fixo unha aparici\u00f3n sorpresa nos concertos da Trans-Siberian Orchestra no \"Nassau Coliseum \"de Nova York\u00a0\nO 5 de agosto 2009 Tyler caeu do escenario en Dakota do Sur e lesionou a cabeza, o pescozo e un ombreiro. Debido \u00e1 ca\u00edda de Tyler, Aerosmith viuse obrigado a cancelar o resto da s\u00faa xira de 2009, ag\u00e1s dous concertos en Hawai en outubro. Xa en 2007 Aerosmith tivera que cancelar o seu primeiro concerto en Maui, o que deu lugar a unha demanda colectiva de 8.000 persoas pola cancelaci\u00f3n da serie de concertos.\nEntre 2009 e 2010 suced\u00e9ronse os rumores e os desmentidos de abandono de Aerosmith por parte de Tyler, e mesmo novas reca\u00eddas no mundo das drogas, todo isto alternado con aparici\u00f3ns p\u00fablicas en colaboraci\u00f3n con outros artistas, como Timbaland e tam\u00e9n con Aerosmith, como \u00e9 o caso do concerto do 14 de agosto de 2010 en Boston.\nO 25 de outubro de 2011, Tyler sufriu un desmaio e caeu no ba\u00f1o do seu cuarto nun hotel en Luque, Paraguai, polo que sufriu un par de feridas na cara e a rotura de dous dentes e tivo que ser sometido a cirurx\u00eda pl\u00e1stica nunha cella e nos beizos.\nNestes \u00faltimos tempos, Tyler asentouse en Nashville, Tennessee, e colaborou con compositores locais. O 15 de xullo de 2016 sa\u00edu \u00e1 luz o seu premeiro \u00e1lbum en solitario de country, titulado \"We're All Somebody From Somewhere\".\nXa desde decembro de 2015, en varias entrevistas, Tyler e os seus compa\u00f1eiros de Aerosmith Brad Whitford e Joe Perry falaron da posibilidade de realizar unha xira de despedida da banda en 2017 e mesmo de gravar un derradeiro disco de estudio. Finalmente, entre setembro e outubro de 2016, Tyler volveu a Aerosmith para unha xira de dez concertos en Hispanoam\u00e9rica, precedidos por unha actuaci\u00f3n o 16 de setembro no festival \"Kaaboo \"en San Diego (California), e que ter\u00e1 continuaci\u00f3n en 2017 en diversas cidades europeas, como Dubl\u00edn ou Lisboa."}
{"id": "355669", "revid": "89787", "url": "https://gl.wikipedia.org/wiki?curid=355669", "title": "Juli\u00e1n Zugazagoitia", "text": "Juli\u00e1n Zugazagoitia Mendieta, nado en\u00a0Bilbao\u00a0o\u00a05 de febreiro de 1899, e finado en\u00a0Madrid\u00a0o\u00a09 de novembro de 1940,\u00a0foi un pol\u00edtico, xornalista e escritor socialista espa\u00f1ol. Co\u00f1ecido como \"Zuga\" nos ambientes pol\u00edticos, tam\u00e9n empregou os pseud\u00f3nimos de Ferm\u00edn e Juli\u00e1n Mendieta. Desempe\u00f1ou a Secretar\u00eda Xeral de Defensa Nacional \u00f3 finalizar a guerra civil espa\u00f1ola. Tras exiliarse en Francia, foi capturado pola polic\u00eda secreta alem\u00e1 e entregado \u00e1s autoridades espa\u00f1olas. Morreu fusilado polo goberno franquista.\nTraxectoria.\nCarreira pol\u00edtica.\nFillo dun obreiro metal\u00farxico, Ferm\u00edn Zugazagoitia (en varios dos seus artigos usou como pseud\u00f3nimo \"Ferm\u00edn Mendieta\"), afiliouse \u00e1s Xuventudes Socialistas da agrupaci\u00f3n bilba\u00edna \u00f3 pouco de crearse, e da que foi presidente en 1920. Dende este posto, enfrontouse e op\u00faxose \u00f3 proceso de escisi\u00f3n que dar\u00eda lugar \u00e1 creaci\u00f3n do Partido Comunista de Espa\u00f1a. Estivo moi influ\u00eddo por Tom\u00e1s Meabe, o propio Pablo Iglesias e Indalecio Prieto. Militante do Partido Socialista Obrero Espa\u00f1ol, o seu achegamento \u00e1s posici\u00f3ns m\u00e1is moderadas dentro das organizaci\u00f3ns socialistas deb\u00edase a que, m\u00e1is que unha formaci\u00f3n doutrinal, a s\u00faa elecci\u00f3n estivo moi marcada polo humanismo. Durante a ditadura de Primo de Rivera foi condenado a desterro en Santo\u00f1a, onde iniciou a s\u00faa carreira literaria.\nEmulou \u00f3 seu pai e foi elixido concelleiro en Bilbao nas elecci\u00f3ns municipais de Espa\u00f1a de 1931 que propiciaron a fin da monarqu\u00eda de Afonso XIII. Despois, obtivo a acta de deputado \u00f3 Congreso nas Elecci\u00f3ns Xerais de 1931 en Espa\u00f1a pola provincia de Badaxoz. Pertenc\u00eda \u00e1 p\u00f3la centrista, \"prietista\" do PSOE.\nCofundador o 11 de febreiro de 1933 da Asociaci\u00f3n de Amigos da Uni\u00f3n Sovi\u00e9tica, creada nuns tempos nos que a dereita sosti\u00f1a un ton condenatorio en relaci\u00f3n \u00f3s relatos sobre as conquistas e os problemas do socialismo na URSS.\nGuerra civil.\nDurante a guerra civil foi un dos escasos dirixentes socialistas que ficou en Madrid \u00f3 producirse o asalto franquista en novembro de 1936. \u00d3 caer o goberno de Largo Caballero, tralos sucesos de maio, foi nomeado Ministro da Gobernaci\u00f3n con Juan Negr\u00edn con quen compart\u00eda a idea de que non se deb\u00eda render o goberno lex\u00edtimo da rep\u00fablica a os sublevados, a\u00ednda que foi contrario \u00e1 participaci\u00f3n do Partido Comunista no goberno e, nese senso, pr\u00f3ximo \u00e1s teses de Indalecio Prieto. Ocupou o posto at\u00e9 abril de 1938. Dende esa data at\u00e9 a fin da guerra, desempe\u00f1ou a Secretar\u00eda Xeral de Defensa Nacional.\nExilio e fusilamento.\nSa\u00edu \u00f3 final da guerra dende Catalu\u00f1a at\u00e9 Francia e fixou a s\u00faa residencia en Par\u00eds, onde tras ser delatado foi detido o 27 de xullo de 1940 pola Gestapo (durante a ocupaci\u00f3n nazi de Francia) e entregado \u00e1s autoridades franquistas xunto \u00f3 tam\u00e9n xornalista socialista Francisco Cruz Salido, Teodomiro Men\u00e9ndez, socialista asturiano, o director de escena Cipriano Rivas Cherif, cu\u00f1ado de Manuel Aza\u00f1a, e dous \u00edntimos amigos deste: Carlos Montilla e Miguel Salvador Carreras. O autor da s\u00faa detenci\u00f3n e posterior entrega en Espa\u00f1a foi o polic\u00eda Pedro Urraca Rendueles. Nun xu\u00edzo sumar\u00edsimo e despois de tomar declaraci\u00f3n a todos os procesados, o xeneral Arroyo deu por rematada a instruci\u00f3n da causa o 16 de outubro, calificando os feitos relatados como constitutivos de delito de rebeli\u00f3n, previsto no artigo 237 e seguintes do C\u00f3digo de Xustiza Militar. En aplicaci\u00f3n de devandito c\u00f3digo, os seis procesados, ag\u00e1s Teodomiro Men\u00e9ndez, foron condenados a morte, a\u00ednda que posteriormente Rivas Cherif, Montilla e Salvador foron indultados. O 9 de novembro, xunto con Francisco Cruz Salido e outros catorce presos, foi fusilado en Madrid nas tapias do cemiterio da Almudena."}
{"id": "355670", "revid": "1131", "url": "https://gl.wikipedia.org/wiki?curid=355670", "title": "Itsasondo", "text": "Itsasondo \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 38\u00a0km de Donostia.\nO termo municipal ten unha extensi\u00f3n de 8,94\u00a0km\u00b2. Ti\u00f1a en 2015 675 habitantes."}
{"id": "355671", "revid": "23204", "url": "https://gl.wikipedia.org/wiki?curid=355671", "title": "Juli\u00e1n Zugazagoitia Mendieta", "text": ""}
{"id": "355672", "revid": "1131", "url": "https://gl.wikipedia.org/wiki?curid=355672", "title": "Larraul", "text": "Larraul \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 24 km de Donostia. \nO termo municipal ten unha extensi\u00f3n de 5,90 km\u00b2. Ti\u00f1a en 2015 249 habitantes."}
{"id": "355673", "revid": "1131", "url": "https://gl.wikipedia.org/wiki?curid=355673", "title": "Leaburu", "text": "Leaburu \u00e9 un pequeno concello rural do leste da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 28\u00a0km de Donostia.\nO termo municipal ten unha extensi\u00f3n de 3,50\u00a0km\u00b2. Limita ao norte con Tolosa, Ibarra e Belauntza, ao leste con Gaztelu, ao sur con Lizartza e Altzo, e ao oeste con Tolosa. Ti\u00f1a en 2015 368 habitantes."}
{"id": "355674", "revid": "1131", "url": "https://gl.wikipedia.org/wiki?curid=355674", "title": "Legazpi", "text": "Legazpi \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 55\u00a0km de Vitoria, 64\u00a0km de Donostia e 75\u00a0km de Bilbao.\nO termo municipal ten unha extensi\u00f3n de 208,78\u00a0km\u00b2. Limita ao norte con Antzuola, Urretxu e Zumarraga, ao oeste con O\u00f1ati, ao sur con Zegama e a parzoner\u00eda de Altzania, e ao leste con Zerain, Mutiloa e Gabiria. Ti\u00f1a en 2015 8.521 habitantes."}
{"id": "355675", "revid": "1131", "url": "https://gl.wikipedia.org/wiki?curid=355675", "title": "Legorreta", "text": "Legorreta \u00e9 un concello da provincia de Guip\u00fascoa, no Pa\u00eds Vasco. At\u00f3pase na comarca de Goierri, a 35\u00a0km de Donostia.\nO termo municipal ten unha extensi\u00f3n de 8,62\u00a0km\u00b2. Ti\u00f1a en 2015 1.441 habitantes."}
{"id": "355676", "revid": "1131", "url": "https://gl.wikipedia.org/wiki?curid=355676", "title": "Leintz-Gatzaga", "text": "Leintz-Gatzaga \u00e9 un concello do suroeste da provincia de Guip\u00fascoa, no Pa\u00eds Vasco. At\u00f3pase na comarca de Debagoiena, no l\u00edmite con Araba, a 22 km de Vitoria-Gasteiz e 81 km de Donostia.\nO termo municipal ten unha extensi\u00f3n de 14,72 km\u00b2. Ti\u00f1a en 2015 241 habitantes."}
{"id": "355677", "revid": "1131", "url": "https://gl.wikipedia.org/wiki?curid=355677", "title": "Lizartza", "text": "Lizartza \u00e9 un concello do leste da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, no l\u00edmite con Navarra, a 31\u00a0km de Donostia.\nO termo municipal ten unha extensi\u00f3n de 12,33\u00a0km\u00b2. Limita cos concellos guipuscoanos de Leaburu, Gaztelu, Orexa, Tolosa, Altzo e Berastegi, e cos concellos navarros de Araitz e Areso. Ti\u00f1a en 2015 624 habitantes."}
{"id": "355678", "revid": "98629", "url": "https://gl.wikipedia.org/wiki?curid=355678", "title": "Numeraci\u00f3n ar\u00e1biga", "text": "Os n\u00fameros ar\u00e1bigos ou ar\u00e1bico, tam\u00e9n chamados n\u00fameros indoar\u00e1bigos, son os s\u00edmbolos m\u00e1is empregados para representar n\u00fameros. Ch\u00e1maselles \"ar\u00e1bigos\" porque os hispano-\u00e1rabes de Al-Andalus os introduciron en Europa a trav\u00e9s a s\u00faa acci\u00f3n cultural, a\u00ednda que, en realidade, a s\u00faa invenci\u00f3n xurdiu na India. O mundo d\u00e9belle \u00e1 cultura india o invento transcendental do sistema de numeraci\u00f3n posicional, as\u00ed como o 0, chamado \"\u015b\u016bnya \"ou \"bindu \"en lingua s\u00e1nscrita. Por\u00e9n, os maias tam\u00e9n co\u00f1eceron estes conceptos. Os matem\u00e1ticos persas da India adoptaron o sistema, de quen o tomaron os \u00e1rabes. Para o momento en que se comezaron a empregar no norte de \u00c1frica, xa ti\u00f1an a s\u00faa forma actual e de al\u00ed foron adoptados en Europa na Idade Media. O seu uso aumentou en todo o mundo debido \u00e1 colonizaci\u00f3n e ao comercio europeos. Unha importante transmisora desta adopci\u00f3n \u00e1s linguas europeas foi a lingua castel\u00e1, que tam\u00e9n contribu\u00edu coa adopci\u00f3n de voc\u00e1bulos matem\u00e1ticos de influencia \u00e1rabe como \"\u00e1lxebra, algoritmo, cero, cifra, algarismo\"...\nDado que en occidente existen d\u00faas versi\u00f3ns principais co\u00f1ecidas en funci\u00f3n de se cando se usan combinadas co alfabeto latino ou co alifato \u00e1rabe, \u00e9 habitual ver usada a expresi\u00f3n n\u00fameros \u00e1rabes s\u00f3 para o segundo caso (numerais ar\u00e1bigos orientais ou ar\u00e1bigo-\u00edndicos). A versi\u00f3n persa ou urdu s\u00f3 se diferencia da segunda nos n\u00fameros 4, 5 e 6.\nHistoria.\nO sistema de numeraci\u00f3n ar\u00e1bigo consid\u00e9rase un dos avances m\u00e1is significativos das matem\u00e1ticas. A maior\u00eda dos historiadores coinciden en afirmar que tivo a s\u00faa orixe na India (os \u00e1rabes ref\u00edrense a este sistema de numeraci\u00f3n como \"n\u00fameros indios\"), expandiuse polo mundo isl\u00e1mico e de a\u00ed, a trav\u00e9s de Al-Andalus, ao resto de Europa.\nEspec\u00falase que a orixe do sistema posicional con base 10 empregado na India tivese as s\u00faas orixes na China. O sistema chin\u00e9s Hua Ma \u00e9 tam\u00e9n posicional e de base 10 e puido servir de inspiraci\u00f3n para o sistema que xurdiu na India. Esta hip\u00f3tese cobra forza polo feito de que entre os s\u00e9culos V e VIII (per\u00edodo durante o cal se desenvolveu o sistema num\u00e9rico indio) se produciu unha grande afluencia de peregrinos budistas entre a China e a India. O que \u00e9 certo \u00e9 que na \u00e9poca de Bhaskara I (s\u00e9culo VII) na India empreg\u00e1base un sistema de numeraci\u00f3n posicional en base 10 con 9 glifos, e co\u00f1ec\u00edase o concepto do cero, representado por un punto.\nEste sistema de numeraci\u00f3n chegou a Oriente Medio contra o ano 670. Matem\u00e1ticos musulm\u00e1ns do actual Iraq, como Al-Khwarizmi, xa estaban familiarizados coa numeraci\u00f3n babil\u00f3nica, que empregaba o cero entre d\u00edxitos distintos de cero (a\u00ednda que non tras deses d\u00edxitos), as\u00ed que o novo sistema non tivo un bo recibimento. No s\u00e9culo X os matem\u00e1ticos \u00e1rabes inclu\u00edron no seu sistema de numeraci\u00f3n as fracci\u00f3ns. Al-Khwarizmi escribiu o libro co\u00f1ecido como \"Algoritmi de numero Indorum\" (\"Sobre os c\u00e1lculos cos n\u00fameros da India\") contra o ano 825 e Al-Kindi escribiu \"Ketab fi Isti'mal al-'Adad al-Hindi\" (\"O uso dos n\u00fameros da India\") en catro volumes. O seu traballo foi moi importante na difusi\u00f3n do sistema da India no Oriente Medio e no Occidente.\nCuriosamente, no mundo musulm\u00e1n soamente os matem\u00e1ticos empregaban o sistema de numeraci\u00f3n ar\u00e1bigo at\u00e9 tempos relativamente recentes. Os cient\u00edficos usaban o sistema babil\u00f3nico e os comerciantes os sistemas grego e hebreo.\nAdopci\u00f3n en Europa.\nAs primeiras menci\u00f3ns destes numerais na literatura occidental at\u00f3panse no \"Codex Vigilanus\" do ano 976. A partir de 980 Gerberto de Aurillac, m\u00e1is tarde papa co nome de Silvestre II, fixo uso do seu oficio papal para difundir o co\u00f1ecemento do sistema en Europa. Fibonacci, un matem\u00e1tico italiano que estudara en B\u00e9ja\u00efa (na actual Alxeria), contribu\u00edu \u00e1 difusi\u00f3n por Europa do sistema ar\u00e1bigo co seu libro \"Liber Abaci\", publicado en 1202. Entre os primeiros pa\u00edses nos que se recollen \u00e1chase Gran Breta\u00f1a, onde se te\u00f1en escritos como un texto sobre li\u00f1o na igrexa de Braye de 1448 en Berkshire e outro en Escocia de 1470 na tumba de Eral de Huntly. Na Europa central, o rei de Hungr\u00eda Ladislau o P\u00f3stumo comezou a empregar os n\u00fameros arabigos, t\u00e9ndose rexistro dun documento real de 1456.\nCon todo, non foi sen\u00f3n at\u00e9 a invenci\u00f3n da imprenta en 1450, cando este sistema de numeraci\u00f3n comezou a empregarse de forma xeneralizada en Europa; no s\u00e9culo XV xa se utilizaba amplamente.\nAdopci\u00f3n en Rusia.\nOs n\u00fameros ar\u00e1bigos substitu\u00edron \u00e1 numeraci\u00f3n cir\u00edlica en Rusia arredor de 1700, cando foron introducidos polo tsar Pedro I de Rusia.\nAdopci\u00f3n na China.\nOs n\u00fameros ar\u00e1bigos foron introducidos na China durante a dinast\u00eda Yuan (1271\u20131368) polo pobo Hui, que era musulm\u00e1n. A principios do s\u00e9culo XVII os xesu\u00edtas espa\u00f1ois e portugueses introduciron os n\u00fameros ar\u00e1bigos de estilo europeo.\nAdopci\u00f3n no Xap\u00f3n.\nNo Xap\u00f3n, os n\u00fameros ar\u00e1bigos e o alfabeto latino forman parte do sistema de escritura \"r\u014dmaji\". As\u00ed, se un n\u00famero est\u00e1 escrito con glifos ar\u00e1bigos, no Xap\u00f3n dirase que \"est\u00e1 escrito en r\u014dmaji\" en contraposici\u00f3n \u00e1 numeraci\u00f3n xaponesa.\nEvoluci\u00f3n dos s\u00edmbolos.\nO sistema ar\u00e1bigo representouse (e repres\u00e9ntase) utilizando varios conxuntos de glifos diferentes, que puideron evolucionar dos n\u00fameros brahmi ou ben desenvolv\u00e9rense de xeito independente. Estes s\u00edmbolos empregados para representar o sistema diferencious dende a Idade Media en variantes tipogr\u00e1ficas:\nA evoluci\u00f3n dos numerais en Europa am\u00f3sase na t\u00e1boa creada polo franc\u00e9s Jean-\u00c9tienne Montucla na s\u00faa obra \"Histoire de la Mathematique\", publicada en 1757:\nErros com\u00fans.\nA pesar da evidencia, persisten algunhas explicaci\u00f3ns folcl\u00f3ricas da orixe dos numerais ar\u00e1bigos modernos. Estas hip\u00f3teses contin\u00faan propag\u00e1ndose debido aos seus argumentos aparentemente ben constru\u00eddos, pero est\u00e1n baseadas nas especulaci\u00f3ns de individuos que, a pesar de estar intrigados de maneira xenu\u00edna polo tema, carec\u00edan do co\u00f1ecemento dos feitos arqueol\u00f3xicos relevantes ou viv\u00edan nunha \u00e9poca anterior \u00e1 que volveron ser descubertos. Un destes mitos populares prop\u00f3n que as formas orixinais dos s\u00edmbolos indicaban o seu valor a trav\u00e9s da cantidade de \u00e1ngulos que conti\u00f1an.\nComo se pode ver na imaxe o cero non ten \u00e1ngulos e cada un dos s\u00edmbolos restantes te\u00f1en o n\u00famero de \u00e1ngulos correspondentes ao n\u00famero representado."}
{"id": "355679", "revid": "1131", "url": "https://gl.wikipedia.org/wiki?curid=355679", "title": "Orendain", "text": "Orendain \u00e9 un pequeno concello rural da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 36\u00a0km de Donostia.\nO seu termo municipal ten unha extensi\u00f3n de 5,95\u00a0km\u00b2. Limita ao norte con Ikaztegieta e Alegia, ao sur con Amezketa, Gaintza e Abaltzisketa, ao leste con Alegia e Amezketa, e ao oeste con Ikaztegieta, Legorreta e Baliarrain. Ti\u00f1a en 2015 193 habitantes."}
{"id": "355680", "revid": "1131", "url": "https://gl.wikipedia.org/wiki?curid=355680", "title": "Orexa", "text": "Orexa \u00e9 un concello do leste da provincia de Guip\u00fascoa, no Pa\u00eds Vasco. At\u00f3pase na comarca de Tolosaldea, a 36 km de Donostia, no l\u00edmite con Navarra.\nO seu termo municipal ten unha extensi\u00f3n de 5,85 km\u00b2. Limita ao norte con Gaztelu e o exclave de Anakar (Lizartza), ao oeste con Lizartza, ao sur con Araitz (Navarra) a ao leste cos exclaves de Uli (Gaztelu) e Orunbe (Lizartza) e con Berastegi. O pequeno exclave de Zotzune limita co concello navarro de Areso e cos exclaves de Orunbe e Uli. Ti\u00f1a en 2015 unha poboaci\u00f3n de 126 habitantes."}
{"id": "355681", "revid": "1131", "url": "https://gl.wikipedia.org/wiki?curid=355681", "title": "Orio", "text": "Orio \u00e9 un concello costeiro da provincia de Guip\u00fascoa, no Pa\u00eds Vasco. At\u00f3pase na comarca de Urola Kosta, 11\u00a0km ao oeste de Donostia.\nO termo municipal ten unha extensi\u00f3n de 9,81\u00a0km\u00b2. Limita ao norte co mar Cant\u00e1brico, ao leste con Donostia e Usurbil, e ao sur e oeste con Aia. Ti\u00f1a en 2015 5.805 habitantes."}
{"id": "355682", "revid": "1131", "url": "https://gl.wikipedia.org/wiki?curid=355682", "title": "Ormaiztegi", "text": "Ormaiztegi \u00e9 un concello do sur da provincia de Guip\u00fascoa, no Pa\u00eds Vasco. At\u00f3pase na comarca de Goierri, 47\u00a0km ao suroeste de Donostia.\nO seu termo municipal ten unha extensi\u00f3n de 6,77\u00a0km\u00b2. Limita ao norte con Ezkio-Itsaso, ao sur con Mutiloa e Idiazabal, ao leste con Beasain e ao oeste con Gabiria e Mutiloa. En 2015 ti\u00f1a 1304 habitantes."}
{"id": "355687", "revid": "47401", "url": "https://gl.wikipedia.org/wiki?curid=355687", "title": "N\u00fameros ar\u00e1bigos", "text": ""}
{"id": "355688", "revid": "65337", "url": "https://gl.wikipedia.org/wiki?curid=355688", "title": "Steven Victor Tallarico", "text": ""}
{"id": "355689", "revid": "65337", "url": "https://gl.wikipedia.org/wiki?curid=355689", "title": "Steven Tallarico", "text": ""}
{"id": "355691", "revid": "98451", "url": "https://gl.wikipedia.org/wiki?curid=355691", "title": "Vicente Uribe", "text": "Vicente Uribe Galdeano, nado en\u00a0Bilbao\u00a0o\u00a030 de decembro de 1902, e finado en\u00a0Praga\u00a0o\u00a011 de xullo de 1961,\u00a0foi un pol\u00edtico vasco, dirixente do Partido Comunista de Espa\u00f1a (PCE) e Ministro de Agricultura durante a guerra civil espa\u00f1ola. Obreiro metal\u00farxico de profesi\u00f3n, chegou a ser membro do Comit\u00e9 Central do PCE. Tras o final da guerra civil houbo de marchar ao exilio, instal\u00e1ndose primeiro en M\u00e9xico e posteriormente en Francia e Checoslovaquia. En 1956, durante as loitas de poder que seguiron \u00e1 morte de Stalin, Uribe foi apartado do seu posto no partido."}
{"id": "355692", "revid": "23204", "url": "https://gl.wikipedia.org/wiki?curid=355692", "title": "Vicente Uribe Galdeano", "text": ""}
{"id": "355693", "revid": "89787", "url": "https://gl.wikipedia.org/wiki?curid=355693", "title": "Marcos Vizcaya Retana", "text": "Marcos Vizcaya Retana, nado en\u00a0Gorliz\u00a0en\u00a01947,\u00a0\u00e9 un avogado, directivo e pol\u00edtico\u00a0vasco de ideolox\u00eda nacionalista vasca.\nTraxectoria.\nLicenciado en Dereito, foi profesor de dereito civil na Universidade de Deusto. No terreo pol\u00edtico, \u00e9 militante do Partido Nacionalista Vasco (EAJ-PNV), formaci\u00f3n coa que obtivo o escano \u00f3\u00a0Congreso nas primeiras elecci\u00f3ns democr\u00e1ticas de 1977 tras a ditadura, e renovouno na I (1979-1982) e II Lexislatura (1982-1986). Durante o proceso de estabelecemento e consolidaci\u00f3n da autonom\u00eda para o Pa\u00eds Vasco, participou na redacci\u00f3n do Estatuto de Gernika e foi viceconselleiro adxunto \u00f3\u00a0lehendakari do Goberno Vasco, Carlos Garaikoetxea. Foi tam\u00e9n colaborador habitual de \"Deia\" e \"La Gaceta del Norte.\" \nEn 1986, tras perder unhas elecci\u00f3ns internas no PNV, abandonou a actividade pol\u00edtica p\u00fablica e retomou o seu traballo como avogado e directivo."}
{"id": "355694", "revid": "5863", "url": "https://gl.wikipedia.org/wiki?curid=355694", "title": "Marcelo Usabiaga", "text": "Marcelo Usabiaga Jauregi, nado en\u00a0Ordizia\u00a0o\u00a030 de outubro\u00a0de 1916\u00a0e finado en\u00a0Donostia\u00a0o\u00a023 de xullo\u00a0de 2015, foi un\u00a0miliciano\u00a0comunista\u00a0vasco\u00a0durante a\u00a0guerra civil espa\u00f1ola.\u00a0Militante\u00a0antifranquista, militante do\u00a0PCE\u00a0e do sindicato\u00a0CCOO. Pasou 21 anos en prisi\u00f3n durante a ditadura de franco. Melit\u00f3n Manzanas ordenou a s\u00faa captura. En xullo de 1960 casou con\u00a0Bittori B\u00e1rcena, a\u00a0s\u00faa moza, e comezou a traballar en Aceros Orbegozo, de Hernani (Guip\u00fascoa)."}
{"id": "355695", "revid": "23204", "url": "https://gl.wikipedia.org/wiki?curid=355695", "title": "Marcelo Usabiaga Jauregi", "text": ""}
{"id": "355696", "revid": "1410", "url": "https://gl.wikipedia.org/wiki?curid=355696", "title": "Tolosaldea", "text": "Tolosaldea \u00e9 unha comarca do leste de Guip\u00fascoa, en Euskadi. Engloba os concellos situados nos arredores da principal localidade da zona, Tolosa, que tam\u00e9n \u00e9 a capital da comarca.\nLimita polo norte con Donostialdea, polo oeste con Urola Kosta, polo sur con Goierri e polo leste con Navarra, concretamente coa comarca de Leitzaldea.\nTop\u00f3nimo.\nO seu nome en \u00e9uscaro significa literalmente \"a zona de Tolosa\". A comarca xira arredor da localidade de Tolosa, que \u00e9 o seu concello m\u00e1is importante e fai as funci\u00f3ns de capital comarcal. Historicamente sempre foi as\u00ed, e de feito todos os concellos que forman a comarca pertenceron no pasado \u00e1 xurisdici\u00f3n da vila de Tolosa, da que se foron separando paulatinamente.\nA comarca tam\u00e9n era co\u00f1ecida como \"Beterri\", que significa en \u00e9uscaro \"Terra Baixa\", en contraposici\u00f3n coa comarca de Goierri (\"Terra Alta\") situada ao sur. Este nome est\u00e1 actualmente en desuso.\nXeograf\u00eda.\nO eixo principal da comarca \u00e9 o val do r\u00edo Oria, no seu curso medio. Seguindo este eixe de norte a sur est\u00e1n os principais n\u00facleos de poboaci\u00f3n da comarca: Aduna, Villabona, Zizurkil, Irura, Anoeta, Tolosa, Ibarra, Alegia e Ikaztegieta. Tr\u00e1tase dun eixo atravesado por importantes v\u00edas de comunicaci\u00f3n como a autov\u00eda A-1 e li\u00f1a de ferrocarril Madrid-Ir\u00fan. Tr\u00e1tase dunha zona moi urbanizada e bastante conxestionada.\nO resto dos concellos da comarca at\u00f3panse en vales laterais de r\u00edos afluentes do Oria, como son o val de Aiztondo, o do Araxes, o de Berastegi ou o de Amezketa. Estes concellos son, en li\u00f1as xerais, m\u00e1is pequenos e de car\u00e1cter rural.\nEconom\u00eda.\nA principal actividade econ\u00f3mica da comarca \u00e9 a industrial, onde ten unha maior tradici\u00f3n a industria papeleira. Tolosa concentra a maior parte dos equipamentos, servizos e comercios da zona, a\u00ednda que as boas comunicaci\u00f3ns fan que os concellos da zona norte se despracen \u00e1 capital provincial, Donostia.\nA actividade industrial conc\u00e9ntrase no eixe que une Tolosa e Andoain. Os concellos situados nas zonas laterais te\u00f1en unha actividade rural moi acusada."}
{"id": "355697", "revid": "23204", "url": "https://gl.wikipedia.org/wiki?curid=355697", "title": "Aitor Urresti", "text": "Aitor Urresti Gonz\u00e1lez, nado en\u00a0Bilbao\u00a0o\u00a015 de xaneiro de 1975,\u00a0\u00e9 un enxe\u00f1eiro industrial e pol\u00edtico\u00a0vasco de Equo, partido polo que foi candidato \u00e1 lehendakaritza nas Elecci\u00f3ns \u00f3 Parlamento Vasco de 2012. Foi coportavoz de Equo Euskadi e dende novembro de 2014 \u00e9 membro da Comisi\u00f3n Executiva Federal de Equo.\nActividade profesional.\nEnxe\u00f1eiro industrial especializado en enerx\u00edas renovables, traballa como profesor na Universidade do Pa\u00eds Vasco e investiga o almacenamento de calor mediante materiais de cambio de fase para a integraci\u00f3n da enerx\u00eda solar na edificaci\u00f3n e a industria.\nActivismo social.\nParticipou en agrupaci\u00f3ns sociais de distinto \u00e1mbito: democracia participativa, dereitos humanos, pacificaci\u00f3n, d\u00e9beda externa, cooperaci\u00f3n, etc. Recentemente formou parte de \u201cFracking EZ Araba\u201d e representa a Equo na asemblea antifracking de Bilbao chamada \u201cFracking EZ Bizkaia\u201d. Estas plataformas est\u00e1n organizadas co prop\u00f3sito de que non se empregue o sistema de fractura hidr\u00e1ulica para a obtenci\u00f3n de gas no Pa\u00eds Vasco polos danos que provoca \u00f3 subsolo e \u00f3s acu\u00edferos."}
{"id": "355698", "revid": "23204", "url": "https://gl.wikipedia.org/wiki?curid=355698", "title": "Aitor Urresti Gonz\u00e1lez", "text": ""}
{"id": "355700", "revid": "1410", "url": "https://gl.wikipedia.org/wiki?curid=355700", "title": "Goierri", "text": "Goierri \u00e9 unha comarca de Guip\u00fascoa, en Euskadi. Est\u00e1 situada na zona meridional da provincia, no l\u00edmite con \u00c1raba e Navarra. Limita ao oeste con Debagoiena, ao norte con Urola Kosta e ao leste con Tolosaldea."}
{"id": "355701", "revid": "1410", "url": "https://gl.wikipedia.org/wiki?curid=355701", "title": "Urola Kosta", "text": "Urola Kosta \u00e9 unha comarca costeira de Guip\u00fascoa, en Euskadi. Limita ao norte co mar Cant\u00e1brico, ao leste con Donostialdea, ao sur con Urola Erdia e ao oeste con Debabarrena."}
{"id": "355702", "revid": "1410", "url": "https://gl.wikipedia.org/wiki?curid=355702", "title": "Urola Erdia", "text": "Urola Erdia \u00e9 unha subcomarca de Guip\u00fascoa, en Euskadi, cuxo territorio normalmente incl\u00faese na comarca de Urola Kosta. Limita ao norte con Urola Kosta, ao leste con Tolosaldea, ao sur con Urola Garaia e ao oeste con Debabarrena e Debagoiena."}
{"id": "355703", "revid": "1410", "url": "https://gl.wikipedia.org/wiki?curid=355703", "title": "Urola Garaia", "text": "Urola Garaia \u00e9 unha subcomarca do sur de Guip\u00fascoa, en Euskadi, cuxo territorio normalmente incl\u00faese na comarca de Goierri. Limita ao norte con Urola Erdia, ao leste e sur con Goierri e ao oeste con Debagoiena."}
{"id": "355705", "revid": "1410", "url": "https://gl.wikipedia.org/wiki?curid=355705", "title": "Oiartzualdea", "text": "Oiartzualdea, tam\u00e9n co\u00f1ecida como Oarsoaldea, \u00e9 unha subcomarca do nord\u00e9s de Guip\u00fascoa, en Euskadi, cuxo territorio normalmente incl\u00faese na comarca de Donostialdea. Limita ao norte co mar Cant\u00e1brico, ao leste con Bidasoaldea, ao oeste con Donostialdea e ao sur con Navarra (concretamente coa comarca de Leitzaldea)."}
{"id": "355706", "revid": "10599", "url": "https://gl.wikipedia.org/wiki?curid=355706", "title": "Oarsoaldea", "text": ""}
{"id": "355707", "revid": "5863", "url": "https://gl.wikipedia.org/wiki?curid=355707", "title": "Nieves Soutelo", "text": ""}
{"id": "355708", "revid": "22570", "url": "https://gl.wikipedia.org/wiki?curid=355708", "title": "Comarcas de Guip\u00fascoa", "text": "As comarcas de Guip\u00fascoa est\u00e1n determinadas principalmente pola orograf\u00eda do terreo. Seguen en li\u00f1as xerais os vales que forman os principais r\u00edos da provincia, de leste a oeste: Bidasoa, Oiartzun, Urumea, Oria, Urola e Deba.\nComarcas naturais.\nA divisi\u00f3n m\u00e1is habitual divide a provincia de Guip\u00fascoa en sete comarcas:"}
{"id": "355709", "revid": "23204", "url": "https://gl.wikipedia.org/wiki?curid=355709", "title": "Luis Urrengoetxea", "text": "Luis Urrengoetxea Agirre, nado en\u00a0Amorebieta, Biscaia\u00a0en 1879, foi un pol\u00edtico\u00a0vasco\u00a0de esquerdas e nacionalista, un dos fundadores de\u00a0Acci\u00f3n Nacionalista Vasca (ANV).\nBiograf\u00eda.\nTraballou como avogado e foi propietario de leiras na comarca bisca\u00ed\u00f1a do Duranguesado. Durante a primeira d\u00e9cada do s\u00e9culo XX pasou de estar dentro da contorna do PNV, arred\u00e1ndose finalmente no 1905-1906 e acheg\u00e1ndose \u00f3 semanario\u00a0\"Euskalduna\". No ano 1907, dimitiu como rexedor do concello de Bilbao por diverxencias coa direcci\u00f3n do partido. Por\u00e9n, foi alcalde de Amorebieta entre 1914 e 1916 dentro das filas do PNV, e deputado da Deputaci\u00f3n Foral de Biscaia de 1917 a 1919. Asistiu \u00e1 Asemblea de Deputaci\u00f3ns celebrada en Vitoria o 16 de xullo de 1917, \u00e1 Comisi\u00f3n de Foros de Donostia o 13 de agosto do mesmo ano e \u00e1 Conferencia das Deputaci\u00f3ns de Vitoria o 19 de novembro de 1918 que pretend\u00eda promover a redacci\u00f3n dun estatuto de autonom\u00eda para o Pa\u00eds Vasco. En 1917, foi presidente da Xunta de Instruci\u00f3n P\u00fablica da Deputaci\u00f3n de Biscaia, presidida por Ram\u00f3n de la Sota.\nEn 1930 foi un dos asinantes, xunto con Anacleto Ortueta e Tom\u00e1s Bilbao do Manifesto de San Andr\u00e9s que deu p\u00e9 \u00e1 fundaci\u00f3n de Acci\u00f3n Nacionalista Vasca. Foi candidato de ANV por Biscaia nas elecci\u00f3ns xerais espa\u00f1olas de 1931, pero non foi escollido. Morreu en\u00a0Bilbao, por raz\u00f3ns que non son co\u00f1ecidas."}
{"id": "355710", "revid": "23204", "url": "https://gl.wikipedia.org/wiki?curid=355710", "title": "Luis Urrengoetxea Agirre", "text": ""}
{"id": "355711", "revid": "85894", "url": "https://gl.wikipedia.org/wiki?curid=355711", "title": "Antonio Villamar\u00edn", "text": "Antonio Villamar\u00edn Montenegro, nado en Lugo e finado na mesma cidade a finais de decembro de 1904, foi un impresor, xornalista e pol\u00edtico galego.\nTraxectoria.\nFoi caxista en Madrid. En 1867 estableceu, xunto a Balbino Enr\u00edquez, a Imprenta Enr\u00edquez y Villamar\u00edn. Xa coa imprenta que levaba o seu nome editou os peri\u00f3dicos \"El Independiente\" e \"El Eco de Galicia\" do que tam\u00e9n foi director e fundou e dirixiu \"El Diario de Lugo\". Foi concelleiro de Lugo e deputado provincial por Vilalba-Viveiro.\nVida persoal.\nCasou con Nicolasa Castro Rodr\u00edguez."}
{"id": "355712", "revid": "3054", "url": "https://gl.wikipedia.org/wiki?curid=355712", "title": "Limulina", "text": ""}
{"id": "355713", "revid": "5863", "url": "https://gl.wikipedia.org/wiki?curid=355713", "title": "Mar\u00eda N. Soutelo", "text": ""}
{"id": "355714", "revid": "1888", "url": "https://gl.wikipedia.org/wiki?curid=355714", "title": "Antonio Villamar\u00edn Montenegro", "text": ""}
{"id": "355715", "revid": "22795", "url": "https://gl.wikipedia.org/wiki?curid=355715", "title": "Limulinos", "text": ""}
{"id": "355716", "revid": "23204", "url": "https://gl.wikipedia.org/wiki?curid=355716", "title": "Mari Boine", "text": "Mari Boine, anteriormente co\u00f1ecida como Mari Boine Persen, nada como Mari Boine Olsen o 8 de novembro de 1956 en Karasjok, Finnmark, \u00e9 unha cantante norueguesa-saami principalmente co\u00f1ecida por mesturar o jazz e o rock co joik tradicional do seu pobo."}
{"id": "355718", "revid": "5863", "url": "https://gl.wikipedia.org/wiki?curid=355718", "title": "Conseller\u00eda de Presidencia e Administraci\u00f3ns P\u00fablicas", "text": ""}
{"id": "355719", "revid": "25871", "url": "https://gl.wikipedia.org/wiki?curid=355719", "title": "Mari Boine Persen", "text": ""}
{"id": "355720", "revid": "25871", "url": "https://gl.wikipedia.org/wiki?curid=355720", "title": "Mari Boine Olsen", "text": ""}
{"id": "355721", "revid": "23204", "url": "https://gl.wikipedia.org/wiki?curid=355721", "title": "Middle East Airlines", "text": "Middle East Airlines \u2013 Air Liban S.A.L. (\u00e1rabe: \u0637\u064a\u0631\u0627\u0646 \u0627\u0644\u0634\u0631\u0642 \u0627\u0644\u0623\u0648\u0633\u0637 \u0640 \u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0644\u0628\u0646\u0627\u0646\u064a\u0629\u200e\u200e \"\u1e6cayyar\u0101n al-Sharq al-Awsa\u1e6d - al-Khu\u1e6d\u016b\u1e6d al-jawiyyah al-lubn\u0101niyyah\"), comunmente co\u00f1ecida como Middle East Airlines (MEA) (\u00e1rabe: \u0637\u064a\u0631\u0627\u0646 \u0627\u0644\u0634\u0631\u0642 \u0627\u0644\u0623\u0648\u0633\u0637\u200e\u200e \"\u1e6cayyar\u0101n al-Sharq al-Awsa\u1e6d\"), \u00e9 a aeroli\u00f1a nacional do L\u00edbano. Ten a s\u00faa sede en Beirut, preto do aeroporto Internacional Rafic Hariri. Realiza voos internacionais regulares a Asia, Europa, Oriente Medio e \u00c1frica dende o seu centro de conexi\u00f3ns no aeroporto Rafic Hariri.\nMiddle East Airlines \u00e9 membro da alianza de aeroli\u00f1as SkyTeam, a Organizaci\u00f3n \u00c1rabe de Aeroli\u00f1as (AACO), e a Asociaci\u00f3n de Transporte A\u00e9reo Internacional (IATA). A compa\u00f1\u00eda expresou o seu interese por converterse en membro asociado da alianza SkyTeam a principaios de 2006 nunha conferencia de prensa en Nova York. O 28 de febreiro de 2011 MEA asinou oficialmente o acordo de asociaci\u00f3n con SkyTeam nunha cerimonia en Beirut. O 28 de xu\u00f1o de 2012. MEA uniuse oficialmente \u00e1 alianza para converterse no seu 17\u00ba membro, ademais do seu segundo membro do Oriente Medio.\nFrota.\nEn setembro de 2016 a frota de Middle East Airlines estaba formada polos seguintes avi\u00f3ns:"}
{"id": "355722", "revid": "5863", "url": "https://gl.wikipedia.org/wiki?curid=355722", "title": "Conseller\u00eda da Presidencia e Administraci\u00f3n P\u00fablica", "text": ""}
{"id": "355725", "revid": "10599", "url": "https://gl.wikipedia.org/wiki?curid=355725", "title": "Copa Suramericana de F\u00fatbol", "text": ""}
{"id": "355726", "revid": "54856", "url": "https://gl.wikipedia.org/wiki?curid=355726", "title": "Associa\u00e7\u00e3o Chapecoense de Futebol", "text": "A Associa\u00e7\u00e3o Chapecoense de Futebol, co\u00f1ecido simplemente como Chapecoense, \u00e9 un equipo de f\u00fatbol brasileiro da cidade de Chapec\u00f3, no estado de Santa Catarina. Fundouse en 1974 e actualmente xoga na S\u00e9rie A do Campionato Brasileiro, a m\u00e1xima categor\u00eda do pa\u00eds.\nHistoria.\nO Chapecoense foi fundado o 10 de maio de 1973 a partir da fusi\u00f3n de dous clubs afeccionados. En catro anos proclamouse vencedor do Campionato Catarinense de 1977, o que lle permitir\u00eda acceder ao Campionato Brasileiro de F\u00fatbol en 1978 e 1979. Con todo, non foi ata a d\u00e9cada de 1990 cando puido consolidarse como un dos cinco grandes clubs de Santa Catarina, xunto cos seus rivais do Ava\u00ed,\u00a0Crici\u00fama,\u00a0Figueirense\u00a0e\u00a0Joinville. Ao longo da s\u00faa historia ga\u00f1ou cinco torneos estatais (1977, 1996, 2007, 2011 e 2016).\nA nivel brasileiro, o Chapecoense f\u00edxose soado por ascender desde a cuarta divisi\u00f3n ata a S\u00e9rie A en s\u00f3 seis anos, coincidindo coa reestruturaci\u00f3n do sistema de ligas brasileiro. Desde ent\u00f3n nunca descendeu da m\u00e1xima categor\u00eda.\nEn 2015 debutou na Copa Suramericana, e en 2016 deu a sorpresa ao chegar \u00e1 final contra o Atl\u00e9tico Nacional. Con todo, nunca puideron disputala; o avi\u00f3n que transportaba ao cadro de persoal a Medell\u00edn sufriu un accidente a\u00e9reo que custou a vida de 71 persoas, entre elas 22 futbolistas e case todos os membros do organigrama deportivo. Por mor desta traxedia, a Confederaci\u00f3n Suramericana de F\u00fatbol declarouno campi\u00f3n da Copa Suramericana 2016."}
{"id": "355727", "revid": "10599", "url": "https://gl.wikipedia.org/wiki?curid=355727", "title": "Chapecoense", "text": ""}
{"id": "355729", "revid": "23204", "url": "https://gl.wikipedia.org/wiki?curid=355729", "title": "Chapec\u00f3", "text": "Chapec\u00f3 \u00e9 un municipio brasileiro do estado de Santa Catarina. Est\u00e1 situado na rexi\u00f3n Oeste do estado, na fronteira co estado de Rio Grande do Sul separado polo r\u00edo Uruguai. Ten unha poboaci\u00f3n de 209.553 habitantes (2016).\nFundouse en 1917 e o seu nome prov\u00e9n do tup\u00ed \"Xapeco\" que significa \"lugar desde onde se ve o cami\u00f1o da plantaci\u00f3n\". Ao principio o poboado era un distrito agr\u00edcola, pero co pasar dos anos afirmouse como un polo econ\u00f3mico nacional baseado na cr\u00eda de porcos e a avicultura. As principais etnias presentes en Chapec\u00f3 son a alem\u00e1, italiana e polaca.\nO turismo est\u00e1 basicamente dirixido \u00e1s feiras agr\u00edcolas e agroindustriais. A principal real\u00edzase cada dous anos, a EFAPI (Exposici\u00f3n-Feira Agropecuaria e Industrial), no parque de exposici\u00f3ns Tancredo Neves, que conta cunha estrutura de catro pavill\u00f3ns de exposici\u00f3n xeral, comercial e outras \u00e1reas para a exposici\u00f3n gandeira e agr\u00edcola, como un lago, unha instalaci\u00f3n para diversi\u00f3ns e rodeo, ademais dun escenario para a presentaci\u00f3n de espect\u00e1culos, onde poden entrar ata 80 mil persoas.\nA econom\u00eda de Chapec\u00f3 est\u00e1 enfocada na agroindustria e prestaci\u00f3n de servizos, tendo grandes empresas como Aurora e Sadia. Dentro do mundo deportivo, destaca o Chapecoense, o cal milita no Campionato Brasileiro S\u00e9rie A."}
{"id": "355730", "revid": "27155", "url": "https://gl.wikipedia.org/wiki?curid=355730", "title": "El\u00e1pidos", "text": ""}
{"id": "355731", "revid": "56817", "url": "https://gl.wikipedia.org/wiki?curid=355731", "title": "Palma del R\u00edo", "text": "Palma del R\u00edo \u00e9 un concello espa\u00f1ol da provincia de C\u00f3rdoba, en Andaluc\u00eda. At\u00f3pase no Valle Medio del Guadalquivir, a 55 metros de altitude e a 60\u00a0km de C\u00f3rdoba.\nTi\u00f1a en 2015 unha poboaci\u00f3n de 21.522 habitantes. Ademais do n\u00facleo principal do municipio, existen outros dous n\u00facleos urbanos de importancia no termo: El Calonge, que se creou na d\u00e9cada de 1960 polo Instituto Nacional de Colonizaci\u00f3n, e El Moh\u00edno.\nPola s\u00faa localizaci\u00f3n xeogr\u00e1fica, a influencia sevillana \u00e9 tan importante como a cordobesa. Palma del R\u00edo \u00e9 co\u00f1ecida por d\u00faas cousas, polas s\u00faas laranxas, e por ser berce de grandes toureiros, entre eles o Cordob\u00e9s, o Palme\u00f1o, o Barquillero, o Ni\u00f1o de Palma del R\u00edo e as Irm\u00e1s Palme\u00f1o."}
{"id": "355733", "revid": "89787", "url": "https://gl.wikipedia.org/wiki?curid=355733", "title": "Limulus polyphemus", "text": "Limulus polyphemus \u00e9 unha especie de artr\u00f3podo quelicerado da orde dos xifosuros, unha das catro a\u00ednda viventes destes aniamis, e a \u00fanica do x\u00e9nero Limulus.\nVive ao longo da costa leste de Am\u00e9rica do Norte e de Am\u00e9rica Central, principalmente en augas pouco profundas, en fondos brandos areosos ou lamacentos.\nNa bibliograf\u00eda internacional co\u00f1\u00e9cese, entre outros, co nome vulgar de \"cangrexo de ferradura do Atl\u00e1ntico\". Pero, a pesar deste nome, a especie est\u00e1 m\u00e1is pr\u00f3xima aos ar\u00e1cnidos (ara\u00f1as, carrachas e escorpi\u00f3ns) que aos cangrexos, cos que non garda ningunha relaci\u00f3n.\nCaracter\u00edsticas.\nTen un corpo segmentado en tres l\u00f3bos divididos por sucos lonxitudinais e patas ventrais das que xorden ap\u00e9ndices e ollos compostos. Pode alcanzar os 50\u00a0cm de lonxitude.\nNon se co\u00f1ecen moito os seus h\u00e1bitos. Pero s\u00e1bese que pasa gran parte da s\u00faa vida enterrado na area ou na lama, en augas superficiais, onde captura \u00e1s s\u00faas presas, xa que \u00e9 un deprerdador que se alimenta de moluscos, vermes e outros invertebrados (vivos ou mortos: tam\u00e9n \u00e9 necr\u00f3fago).\nH\u00e1bitat e distribuci\u00f3n.\nEste cangrexo de ferradura se enc\u00f3ntrase comunmente no Golfo de M\u00e9xico, ao longo das costas do atl\u00e1nticas de Norteam\u00e9rica. Realiza migraci\u00f3ns, sendo o seu principal desprazamento, cara ao norte, a ba\u00eda de Delaware, a\u00ednda que alg\u00fans individuos de cando en vez ach\u00e9ganse at\u00e9 as costas europeas.\nO n\u00famero de individuos desta especie est\u00e1 diminu\u00edndo de forma lenta pero constante. Un recente estudo realizado polo Servizo de Estudos Xeol\u00f3xicos dos Estados Unidos de Am\u00e9rica sinala como culp\u00e1bel deste declive ao cambio clim\u00e1tico que est\u00e1 ocorrendo no noso planeta desde o final da era glaciar e que se est\u00e1 acelerando coas emisi\u00f3ns de gases de efecto invernadoiro que facemos os humanos. Por\u00e9n, estudos anteriores aseguran que a sobrepesca e as capturas para a industria farmac\u00e9utica tam\u00e9n contrib\u00faen en gran medida \u00e1 mingua das s\u00faas poboaci\u00f3ns.\nTaxonom\u00eda.\nDescrici\u00f3n.\nX\u00e9nero.\nO x\u00e9nero \"Limulus\" foi descrito en 1785 polo naturalista dan\u00e9s Otto Friedrich M\u00fcller, na s\u00faa obra \"Entomostraca seu Insecta Testacea, quae in aquis Daniae et Norvegiae reperit, descripsit et iconibus illustravit\".\nEspecie.\nEn canto \u00e1 especie, fora descrita en 1758 polo naturalista sueco Carl von Linn\u00e9 (Linneo), na 10\u00aa edici\u00f3n do seu \"Systema Naturae\", co nome de \"Monoculus polyphemus\".\nEtimolox\u00edas.\nX\u00e9nero.\nO nome \"Limulus\" \u00e9 un diminutivo do adxectivo latino \"l\u012bmus, -a, -um\", que significa \"oblicuo\", \"torto\", \"atravesado\" (\"limis [oculis] spectare\" = \"mirar de esguello\"). Literalmente: \"un pouco birollo\".\nEspecie.\nO ep\u00edteto espec\u00edfico, \"polyphemus\", fai referencia ao m\u00e1is famoso dos ciclopes da mitolox\u00eda grega, Polifemo (en grego antigo \u03a0\u03bf\u03bb\u03cd\u03c6\u03b7\u03bc\u03bf\u03c2 \"Pol\u00fdph\u0113mos\", \"de moitas palabras\"), que adoita representarse como un xigante barbudo cun s\u00f3 ollo na fronte. Isto debeuese \u00e1 idea err\u00f3nea que se ti\u00f1a no s\u00e9culo XVIII de que o animal ti\u00f1a un s\u00f3 ollo. Por iso tam\u00e9n Linneo, cando describiu a especie, deulle ao x\u00e9nero o nome de \"Monoculus\", \u00e9 dicir, \"dun s\u00f3 ollo\".\nSin\u00f3nimos.\nX\u00e9nero.\nAdemais de polo nome actual, o x\u00e9nero co\u00f1\u00e9cese tam\u00e9n polo sin\u00f3nimo \"Xiphosura\" .\nEspecie.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nO sangue desta especie e os seus usos m\u00e9dicos.\nO sangue ou hemolinfa dos cangrexos de ferradura cont\u00e9n unha prote\u00edna chamada hemocianina, na que dous \u00e1tomos de cobre fan a funci\u00f3n de transporte do ox\u00edxeno a trav\u00e9s do organismo do animal, funci\u00f3n que nos vertebrados realiza a hemoglobina, prote\u00edna que cont\u00e9n un \u00e1tomo de ferro. A hemocianina \u00e9 incolora cando non cont\u00e9n ox\u00edxeno, mentres que se volve de cor azul escura cando si o transporta, ou cando o animal sangra a a hemolinfa queda exposta ao aire.\nAdemais, este sangue cont\u00e9n unhas c\u00e9lulas sangu\u00edneas chamadas amebocitos, semellantes aos leucocitos dos vertebrados, as cales reaccionan ante as endotoxinas bacterianas, coagulando. O extracto do sangue deste animal, o \"Limulus amebocyte lysate\" ou LAL, \u00fasase para verificar a presenza en inxect\u00e1beis parenterais destas endotoxinas, particulamente os lipopolisac\u00e1ridos (LPS) que se encontran na membrana exterior das bacterias gramnegativas, os pir\u00f3xenos m\u00e1is importantes.\nEste m\u00e9todo \u00fasase como alternativa ao \"Rabbit Pyrogen Test\" ou RPT, que consiste en inocular a un coello a substancia de ensaio e verificar posteriormente se o conello desenvolve un proceso febril. Fronte ao m\u00e9todo LAL, o RPT \u00e9 m\u00e1is lento, non ofrece resultados cuantitativos e, ademais, poden existir outros factores que alteren o estado do coello, a\u00ednda que o seu espectro de aplicaci\u00f3n sexa maior.\nOutro novo uso do sangue deste animal \u00e9 un test r\u00e1pido de detecci\u00f3n de pos\u00edbeis infecci\u00f3ns en astronautas para o seu tratamento inmediato. O dispositivo, chamado LOCAD-PTS (\"Lab-On-A-Chip Application Development Portable Test System\"), foi probado na Estaci\u00f3n Espacial Internacional."}
{"id": "355734", "revid": "22795", "url": "https://gl.wikipedia.org/wiki?curid=355734", "title": "Limulus", "text": ""}
{"id": "355739", "revid": "23204", "url": "https://gl.wikipedia.org/wiki?curid=355739", "title": "Saudia", "text": "Saudia (\u00e1rabe: \u0627\u0644\u0633\u0639\u0648\u062f\u064a\u0629\u200e\u200e \"as-Su\u02bf\u016bdiyyah\"), tam\u00e9n co\u00f1ecida como Saudi Arabian Airlines (\u0627\u0644\u062e\u0637\u0648\u0637 \u0627\u0644\u062c\u0648\u064a\u0629 \u0627\u0644\u0639\u0631\u0628\u064a\u0629 \u0627\u0644\u0633\u0639\u0648\u062f\u064a\u0629), \u00e9 a aeroli\u00f1a nacional de Arabia Saudita con sede en Jeddah. A s\u00faa principal base de operaci\u00f3ns at\u00f3pase no aeroporto Internacional Rei Abdulaziz, ademais de ter centros de conexi\u00f3n secundarios no aeroporto Internacional Rei Khalid de Riad e no aeroporto Internacional Rei Fahd de Dammam. \u00c9 a terceira aeroli\u00f1a m\u00e1is grande de Oriente Medio en termos de beneficios, tras Emirates e Qatar Airways. Realiza voos regulares dom\u00e9sticos e internacionais a uns 120 destinos de Oriente Medio, \u00c1frica, Asia, Europa e Norteam\u00e9rica. Saudia \u00e9 membro da Organizaci\u00f3n de Aeroli\u00f1as \u00c1rabes e uniuse \u00e1 alianza SkyTeam o 29 de maio de 2012.\nFrota.\nEn decembro de 2016 a frota de Saudia estaba formada polos seguintes avi\u00f3ns:"}
{"id": "355741", "revid": "98629", "url": "https://gl.wikipedia.org/wiki?curid=355741", "title": "Alig\u00e1tor", "text": "Os alig\u00e1tores son r\u00e9ptiles crocodilianos do x\u00e9nero Alligator. As d\u00faas \u00fanicas especies deste x\u00e9nero que existen actualmente son o alig\u00e1tor do Mississippi (\"A. mississippiensis\") e o alig\u00e1tor da China (\"A. sinensis\"). Ademais, co\u00f1\u00e9cense varias especies extintas f\u00f3siles de alig\u00e1tores. Apareceron no Paleoceno hai uns 37 mill\u00f3ns de anos.\nO nome \"alligator\" \u00e9 probablemente unha deformaci\u00f3n feita polos falantes ingleses da palabra castel\u00e1 lagarto, que era como lle chamaban ao alig\u00e1tor os primeiros exploradores espa\u00f1ois de Florida. Posteriores ortograf\u00edas da palabra inglesa foron \"allagarta\" e \"alagarto\", e finalmente acabou dando \"alligator\", que se converter\u00eda tam\u00e9n no nome cient\u00edfico.\nDescrici\u00f3n.\nUn adulto medio de alig\u00e1tor do Mississippi pesa uns 360\u00a0kg e mide uns 4,0 m de lonxitude, pero \u00e1s veces poden medrar ata chegar aos 4,4 m e aos 450\u00a0kg. Os m\u00e1is grandes que se rexistraron, atopados en Louisiana, med\u00edan 5,84 m. O alig\u00e1tor da China \u00e9 menor e raramente supera os 2,1 m e os machos non pasan dos 45\u00a0kg .\nOs alig\u00e1tores adultos son negros ou de cor marr\u00f3n oliva escura co ventre branco, mentres que os individuos novos te\u00f1en marcas amarelas ou brancas fortemente contrastadas que van difumin\u00e1ndose coa idade.\nNon se mediu a duraci\u00f3n media da vida destes animais. En 1937, un esp\u00e9cime adulto levouse de Alema\u00f1a a un zoo de Serbia e agora ten polo menos 80 anos de idade. A\u00ednda que non existen rexistros v\u00e1lidos sobre a data de nacemento deste animal, \u00e9 considerado o m\u00e1is vello que vive en catividade.\nH\u00e1bitat.\nOs alig\u00e1tores son nativos s\u00f3 dos Estados Unidos e a China.\nA especie de Norteam\u00e9rica vive nos estados de Florida e Louisiana, e na parte sur de Xeorxia, Alabama, e Mississippi, e zonas costeiras de Carolina do Sur, Carolina do Norte e leste de Texas, na esquina m\u00e1is sueste de Oklahoma, e no extremo sur de Arkansas. A maior\u00eda dos alig\u00e1tores do Mississippi habitan en Florida e Louisiana, onde hai un mill\u00f3n de exemplares en cada estado. No sur de Florida \u00e9 o \u00fanico lugar onde os alig\u00e1tores comparten o h\u00e1bitat con crocodilos.\nO \"A. mississippiensis\" vive en ambientes de auga doce ou salobre, como charcas, pantanos, outras zonas h\u00famidas, r\u00edos, lagos e marismas. Os buratos que escavan nas zonas h\u00famidas contrib\u00faen a incrementar a diversidade de plantas e proporcionan un h\u00e1bitat para outros animais durante os per\u00edodos de seca, polo que se consideran unha especie importante para o mantemento da diversidade ecol\u00f3xica nas zonas h\u00famidas. M\u00e1is ao oeste, en Louisiana, o consumo de vexetaci\u00f3n polos roedores \"Myocastor coypus\" e \"Ondatra zibethicus\" est\u00e1 causando graves danos \u00e1s zonas h\u00famidas costeiras. Os grandes alig\u00e1tores comen moitos destes roedores, polo que axudan ao seu control.\nO alig\u00e1tor chin\u00e9s actualmente enc\u00f3ntrase s\u00f3 no val do r\u00edo Yangtz\u00e9 e partes de provincias adxacentes, e est\u00e1 en perigo extremo de desaparecer, xa que se cre que quedan s\u00f3 unhas poucas ducias vivindo libres na natureza. De feito, hai moitos m\u00e1is vivindo en zoos de todo o mundo. No Rockefeller Wildlife Refuge no sur de Louisiana hai varios exemplares desa especie que se mante\u00f1en al\u00ed en catividade nun intento de conservar esa especie.\nComportamento.\nOs grandes alig\u00e1tores macho son animais solitarios e territoriais. Os alig\u00e1tores m\u00e1is pequenos poden encontrarse a mi\u00fado en grandes cantidades uns xuntos aos outros. O exemplar m\u00e1is grande da zona (macho ou femia) defende o territorio; os m\u00e1is pequenos te\u00f1en unha maior tolerancia por outros alig\u00e1tores de similar tama\u00f1o.\nOs alig\u00e1tores m\u00f3vense por terra con dous tipos de macha, unha \u00e9 unha \"reptaci\u00f3n\" na que arrastran a barriga, e outra \u00e9 a \"marcha alta\" na que se erguen sobre as s\u00faas catro patas levantando a barriga do chan. Os alig\u00e1tores tam\u00e9n poden alzar o seu corpo e manterse en equilibrio sobre as patas posteriores e cola e avanzar uns pasos como parte das s\u00faas arremetidas cara a adiante ou cara a arriba. Por\u00e9n, non poden cami\u00f1ar sobre as s\u00faas patas traseiras longas distancias.\nA\u00ednda que o alig\u00e1tor ten un corpo pesado e un metabolismo lento, pode lanzarse \u00e1 carreira r\u00e1pida durante un curto tramo, especialmente en arremetidas moi curtas. A principal presa dos alig\u00e1tores son os animais m\u00e1is pequenos que poden matar e comer dun s\u00f3 bocado. Poden cazar tam\u00e9n presas m\u00e1is grandes ao agarralas cos dentes e arrastralas \u00e1 auga para afogalas. Os alig\u00e1tores consomen alimentos que non poden tragar enteiros deixando que apodrezan e estean m\u00e1is moles, ou mord\u00e9ndoos e xirando todo o seu corpo na auga ou movendo a cabeza enerxicamente a un lado e outro ata que esta se desgarra e despeza. Os xiros denom\u00ednanse \"rolo da morte\". Para iniciar estes xiros \u00e9 esencial que a cola se flexione nun \u00e1ngulo significativo, xa que un alig\u00e1tor coa cola inmobilizada non pode realizalos.\nA maior\u00eda dos m\u00fasculos da mand\u00edbula do alig\u00e1tor evolucionaron para morder e manter atrapada as presas. Os m\u00fasculos que pechan a mand\u00edbula son extraordinariamente poderosos, pero os que abren as manb\u00edbulas son comparativamente febles. Como resultado, un home adulto pode manter pechadas as mand\u00edbulas do animal simplemente apert\u00e1ndoas forte coas mans. Para transportalos abonda con utilizar unhas poucas voltas de fita americana arredor da s\u00faa mand\u00edbula.\nOs alig\u00e1tores son xeralmente t\u00edmidos cos humanos e tenden a marchar andando ou nadando se un se aproxima. Isto fai que algunhas persoas cometan a imprudencia de achegarse demasiado aos alig\u00e1tores ou aos seus ni\u00f1os, provocando o ataque do animal. En Florida, est\u00e1 prohibido alimentar os alig\u00e1tores, para que estes non perdan o medo aos humanos nin asocien os humanos coa comida, o que os far\u00eda m\u00e1is perigosos para a xente e tam\u00e9n acabar\u00eda sendo perigoso para eles.\nOs alig\u00e1tores da China hibernan durante o inverno. Son bastante d\u00f3ciles.\nDieta.\nO tipo de alimentos que comen os alig\u00e1tores de Norteam\u00e9rica depende da s\u00faa idade e tama\u00f1o. Cando son novos, os alig\u00e1tores comen peixes, insectos, caracois, crust\u00e1ceos e vermes. A medida que maduran, comen presas progresivamene m\u00e1is grandes, como peixes grandes como os lepisosteidos, tartarugas e diversos mam\u00edferos, especialmente roedores como os coip\u00fas e ratas do almiscre, xunto con aves, cervos e outros r\u00e9ptiles. Consomen tam\u00e9n prea se est\u00e1n famentos dabondo. Nalg\u00fans casos, os alig\u00e1tores m\u00e1is grandes capturan cans, pumas de Florida e mesmo osos negros, polo que \u00e9 un superdepredador en toda a s\u00faa \u00e1rea de distribuci\u00f3n. O seu papel como depredador no cume da pir\u00e1mide tr\u00f3fica pode determinar a abundancia das especies de presas, inclu\u00edndo tartarugas e roedores (como o \"M. coypus\"). Os seus est\u00f3magos conte\u00f1en a mi\u00fado pedras (gastr\u00f3litos) que o animal tragou para axudar \u00e1 dixesti\u00f3n mec\u00e1nica. A medida que os humanos invaden os seus h\u00e1bitats, prod\u00facense alg\u00fans ataques a humanos, a\u00ednda que son pouco frecuentes. Os alig\u00e1tores, a diferenza dos crocodilos, se encontran un humano non o consideran inmediatamente como unha presa, pero poden atacar para defenderse se son provocados.\nOs alig\u00e1tores da China comen peixes, ras e ratas, e raras veces animais dom\u00e9sticos. Son moi t\u00edmidos e non atacan aos humanos.\nReproduci\u00f3n.\nOs alig\u00e1tores xeralmente maduran ata ter unha lonxitude de 1,8 m. A estaci\u00f3n de apareamento \u00e9 ao final da primavera. En abril e maio, os alig\u00e1tores forman os chamados \"coros de bramidos\", nos cales grandes grupos destes animais braman xuntos durante alg\u00fans minutos unhas poucas veces ao d\u00eda, xeralmente dunha a tres horas despois do mencer. Os bramidos dos alig\u00e1tores norteamericanos machos est\u00e1n acompa\u00f1ados de poderosas emisi\u00f3ns de infras\u00f3ns, que fan vibrar a auga. Outra forma de exhibici\u00f3n do macho \u00e9 un ruidoso golpe coa cabeza. Recentemente, foron observados en primavera reunidos en grandes cantidades para formar grupos de cortexo, o que se denomina \"danza do alig\u00e1tor\".\nEn ver\u00e1n, a femia constr\u00fae un ni\u00f1o de vexetaci\u00f3n no que a descomposici\u00f3n da vexetaci\u00f3n proporciona a calor necesaria para incubar os ovos. O sexo das cr\u00edas est\u00e1 determinado pola temperatura do ni\u00f1o e queda fixado de 7 a 21 d\u00edas despois de iniciada a incubaci\u00f3n. As temperaturas de incubaci\u00f3n de 30\u00a0\u00b0C ou inferiores producen unha camada principalmente de femias; e as de 34\u00a0\u00b0C ou maiores producen esencialmene machos. Os ni\u00f1os constru\u00eddos sobre follas son m\u00e1is quentes que os constru\u00eddos sobre plantas h\u00famidas, polo que os primeiros tenden a producir m\u00e1is machos e os outros femias. A cr\u00eda de alig\u00e1tor ten na cabeza un dente de ovo que lle axuda a romper a casca do ovo desde dentro cando \u00e9 o momento de eclosionar. A proporci\u00f3n de sexos natural \u00e9 de cinco femias por cada macho. As femias que nacen de ovos incubados a 30\u00a0\u00b0C pesan significativamente m\u00e1is que os machos que nacen de ovos incubados a 34\u00a0\u00b0C. A nai defende o ni\u00f1o dos predadores e axuda \u00e1s cr\u00edas a chegar \u00e1 auga. Proporciona protecci\u00f3n aos seus fillos ata que te\u00f1en un ano de idade se permanecen na \u00e1rea. A maior ameaza para as cr\u00edas son os alig\u00e1tores adultos. A predaci\u00f3n das cr\u00edas polos adultos pode orixinar unha taxa de mortalidade de ata o 50% no primeiro ano. No pasado, inmediatamente despois da prohibici\u00f3n da caza do alig\u00e1tor, as poboaci\u00f3ns ceceron rapidamente debido a que hab\u00eda poucos adultos que comesen as cr\u00edas, o que incrementou a supervivencia das cr\u00edas. Actualmente a poboaci\u00f3n recuperouse e danse licenzas de cazador de alig\u00e1tores nalg\u00fans estados.\nOs alig\u00e1tores da China fan coros de bramidos durante a primavera, nos cales participan tanto machos coma femias. Os machos apar\u00e9anse cunha soa femia en cada estaci\u00f3n, e esta pon de 20 a 30 ovos, que son os ovos m\u00e1is pequenos entre os crocodilianos.\nAnatom\u00eda.\nNos alig\u00e1tores, igual que nas aves, o movemento do aire dentro dos pulm\u00f3ns \u00e9 unidireccional. A maior\u00eda dos demais amniotas te\u00f1en un movemento de aire bidireccional ou respiraci\u00f3n mareal. Para un animal con respiraci\u00f3n bidireccional, como os mam\u00edferos, o aire fl\u00fae dentro e f\u00f3ra dos pulm\u00f3ns por medio de bronquios que se ramifican e son cada vez m\u00e1is pequenos, que rematan en pequenas c\u00e1maras cegas chamadas alv\u00e9olos. Como os alv\u00e9olos son sacos cegos para o fluxo de aire, o aire inspirado debe moverse cara a atr\u00e1s polos mesmos condutos polos que entrou. A diferenza disto, o aire nos pulm\u00f3ns dos alig\u00e1tores fai un circu\u00edto, mov\u00e9ndose s\u00f3 nunha direcci\u00f3n a trav\u00e9s dos seus parabronquios. A aire entra primeiro na rama externa, m\u00f3vese polos parabronquios e sae do pulm\u00f3n pola rama interna. A extensa rede de vasos sangu\u00edneos arredor dos parabronquios fai o intercambio de ox\u00edxeno e di\u00f3xido de carbono entre o aire e o sangue.\nTe\u00f1en colas planas musculares que os propulsan ao nadar.\nPoden orixinarse exemplares de alig\u00e1tores brancos de dous tipos: albinos e leuc\u00edsticos. Estes alig\u00e1tores son practicamente imposibles de atopar na natureza. Sobreviven s\u00f3 en catividade e son escasos. Non obstante, no Aquarium of the Americas de Nova Orle\u00e1ns hai alig\u00e1tores leuc\u00edsticos que foron atopados na natureza nun pantano de Louisiana en 1987.\nUsos humanos.\nOs alig\u00e1tores cr\u00edanse comercialmente para aproveitar a s\u00faa carne e pel, que se utiliza para facer bolsos e zapatos. Tam\u00e9n proporcionan beneficios econ\u00f3micos \u00e1 industria do ecoturismo. Os visitantes dos parques poden facer excursi\u00f3ns polos pantanos onde abundan os alig\u00e1tores. O principal beneficio que proporcionan aos humanos \u00e9 o control de roedores como os coip\u00fas e ratas de almiscre.\nA carne de alig\u00e1tor \u00e9 tam\u00e9n comida polos humanos. Un dato curioso \u00e9 que en 2010 o arcebispo cat\u00f3lico de Nova Orle\u00e1ns decretou que para prop\u00f3sitos do xex\u00fan de carne que realizan alg\u00fans cat\u00f3licos, a carne de alig\u00e1tor era considerada carne de peixe."}
{"id": "355744", "revid": "98629", "url": "https://gl.wikipedia.org/wiki?curid=355744", "title": "Ranger 3", "text": "Ranger 3 foi a primeira sonda do Bloque II do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 26 de xaneiro de 1962 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nRanger 3 foi enviada a impactar contra a superficie lunar e comezar a fotografala dez minutos antes do choque. A bordo levaba unha c\u00e1psula que deber\u00eda ter soportado o impacto e depositado un sism\u00f3metro na superficie. A s\u00faa misi\u00f3n tam\u00e9n inclu\u00eda medir a radiaci\u00f3n gamma no espazo interplanetario, estudar a reflectividade do radar na superficie lunar e seguir facendo probas t\u00e9cnicas para desenvolver mellores sondas interplanetarias.\nA nave.\nA sonda foi a primeira cun dese\u00f1o do denominado Bloque II, unha mellora das d\u00faas Ranger previas. Estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 3,1 m de alto coroada por unha esfera de 65\u00a0cm de di\u00e1metro formada no seu exterior por madeira de balsa e contendo no seu interior un sism\u00f3metro que deber\u00eda quedar pousado na superficie lunar tras o impacto da nave. Ranger 3 levaba tam\u00e9n un motor para correcci\u00f3n de rumbo e outro para retrofreado. A enerx\u00eda el\u00e9ctrica era proporcionada por dous paneis solares que lle daban \u00e1 nave unha envergadura de 5,2 m; a enerx\u00eda almacen\u00e1base nunha bater\u00eda de prata-cinc de 11,5\u00a0kg de peso e 1000 vatios-hora. Acaroada \u00e1 base atop\u00e1base unha antena parab\u00f3lica de alta ganancia, mentres que o resto de instrumentos repart\u00edanse entre a base e o cono. A bordo atop\u00e1base tam\u00e9n unha antena omnidireccional de media ganancia. As comunicaci\u00f3ns corr\u00edan a cargo de dous transmisores funcionando a 960 MHz, un cunha potencia de 3 W e outro de 50\u00a0mW. O control de actitude era proporcionado por un controlador de estado s\u00f3lido, por sensores solares e terrestres e por varios por chorros de control. O control t\u00e9rmico era pasivo, mediante recubrimentos dourados, pintura branca e superficies de aluminio pu\u00eddo.\nInstrumentos.\nRanger 3 levaba a bordo varios insrumentos:\nPerfil da misi\u00f3n.\nRanger 3 foi enviada cara a L\u00faa cunha velocidade excesiva debido a un problema de guiado do foguete lanzador. Como resultado, a nave pasou a 36.800\u00a0km da superficie lunar o 28 de xaneiro antes de entrar nunha \u00f3rbita helioc\u00e9ntrica. Do voo puid\u00e9ronse recuperar alg\u00fans datos \u00fatiles de enxe\u00f1er\u00eda."}
{"id": "355745", "revid": "27155", "url": "https://gl.wikipedia.org/wiki?curid=355745", "title": "Alligator", "text": ""}
{"id": "355746", "revid": "1888", "url": "https://gl.wikipedia.org/wiki?curid=355746", "title": "Carlos Labra\u00f1a Barrero", "text": ""}
{"id": "355747", "revid": "5863", "url": "https://gl.wikipedia.org/wiki?curid=355747", "title": "Jos\u00e9 Fern\u00e1ndez Carballo", "text": "Jos\u00e9 Fern\u00e1ndez Carballo, finado en Madrid o 20 de novembro de 1902, foi un impresor e pol\u00edtico galego.\nTraxectoria.\nDono dunha imprenta, foi fundador e propietario de \"El Regional\". Adscrito ao Partido Liberal, na facci\u00f3n liderada por Benigno Quiroga Ballesteros, foi concelleiro de Lugo e deputado provincial.\nVida persoal.\nCasou con Concepci\u00f3n Varela."}
{"id": "355758", "revid": "89787", "url": "https://gl.wikipedia.org/wiki?curid=355758", "title": "Pedro Abad", "text": "Pedro Abad \u00e9 un concello espa\u00f1ol da provincia de C\u00f3rdoba, en Andaluc\u00eda. At\u00f3pase no Alto Guadalquivir, a 162 metros de altitude e a 35\u00a0km de C\u00f3rdoba.\nTi\u00f1a en 2015 unha poboaci\u00f3n de 2.927 habitantes."}
{"id": "355761", "revid": "56817", "url": "https://gl.wikipedia.org/wiki?curid=355761", "title": "Pedroche", "text": "Pedroche \u00e9 un concello espa\u00f1ol da provincia de C\u00f3rdoba, en Andaluc\u00eda. At\u00f3pase no Valle de los Pedroches, a 621 metros de altitude e a 93\u00a0km de C\u00f3rdoba.\nTi\u00f1a en 2015 unha poboaci\u00f3n de 1.624 habitantes."}
{"id": "355763", "revid": "85894", "url": "https://gl.wikipedia.org/wiki?curid=355763", "title": "La Rambla, C\u00f3rdoba", "text": "La Rambla \u00e9 un concello espa\u00f1ol da provincia de C\u00f3rdoba, en Andaluc\u00eda. At\u00f3pase na Campi\u00f1a Sur, a 358 metros de altitude e a 41\u00a0km de C\u00f3rdoba. En 2015 ti\u00f1a 7547 habitantes.\nHistoria.\nSobre o lugar que ocupa La Rambla asentouse un poboado prehist\u00f3rico no lugar chamado La Minilla, onde hai alg\u00fans anos ach\u00e1ronse uns vasos campaniformes con m\u00e1is de 3000 anos. Posteriormente asentar\u00edase unha cidade romana que amurallar\u00eda a poboaci\u00f3n e sobre esta os musulm\u00e1ns fundar\u00edan Al-Ramla (que significa areal). En 1480 a tenencia do seu castelo foi outorgada a Gonzalo Fern\u00e1ndez de C\u00f3rdoba, \"O Gran Capit\u00e1n\".\nPero o 6 de febreiro de 1521 La Rambla viviu o acontecemento hist\u00f3rico m\u00e1is importante durante o reinado de Carlos I, ao reunirse nela as cidades anticomuneiras de Andaluc\u00eda para ratificar ao Rei. La Rambla era vila de reguengo pertencente \u00e1 xurisdici\u00f3n de C\u00f3rdoba. En 1647 Filipe IV perm\u00edtelle nomear alcalde maior, pero cinco anos m\u00e1is tarde a entrega ao Conde-Duque de Olivares, cuxo herdeiro, o marqu\u00e9s de El Carpio, v\u00e9ndea en 1677 aos marqueses de Almod\u00f3var, m\u00e1is tarde se\u00f1ores de La Rambla.\nEn La Rambla o 4 de marzo de 1864 naceu Alejandro Lerroux, que ocupou a presidencia do goberno durante un breve per\u00edodo da Segunda Rep\u00fablica Espa\u00f1ola.\nEconom\u00eda.\nA s\u00faa principal fonte de riqueza segue sendo a agricultura, a\u00ednda que destaca a incipiente e pr\u00f3spera industria oleira, con m\u00e1is de 110 f\u00e1bricas que distrib\u00faen os seus produtos por todo o mercado nacional, e, de maneira progresiva vaise incorporando ao mercado internacional.\nPero, a\u00ednda sendo a industria oleira a m\u00e1is importante, non \u00e9 a \u00fanica, conta o municipio de La Rambla cunha moderna f\u00e1brica de fari\u00f1a, das m\u00e1is grandes de Espa\u00f1a, outras de maquinaria agr\u00edcola, e as cooperativas olivareira. Contaba ata fai moi pouco cunha cooperativa vitivin\u00edcola actualmente en liquidaci\u00f3n.\nEst\u00e1 a verse un pulo elevado de empresas do moble, cunhas 40 industrias. Centros comerciais especializados en artigos de agasallo fan de La Rambla un gran centro comercial da comarca."}
{"id": "355764", "revid": "56817", "url": "https://gl.wikipedia.org/wiki?curid=355764", "title": "Porto de Ribadeo", "text": "En Ribadeo hai tres portos:"}
{"id": "355765", "revid": "56817", "url": "https://gl.wikipedia.org/wiki?curid=355765", "title": "Rute", "text": "Rute \u00e9 un concello espa\u00f1ol da provincia de C\u00f3rdoba, en Andaluc\u00eda. At\u00f3pase na Subb\u00e9tica cordobesa, a 635 metros de altitude e a 94\u00a0km de C\u00f3rdoba.\nTi\u00f1a en 2015 unha poboaci\u00f3n de 10.269 habitantes. Ademais da capital municipal, no concello tam\u00e9n hai varias aldeas: Zambra, Nacimiento de Zambra, Llanos de San Juan, La Hoz, Las Piedras e Palomares."}
{"id": "355767", "revid": "56817", "url": "https://gl.wikipedia.org/wiki?curid=355767", "title": "Santa Eufemia, C\u00f3rdoba", "text": "Santa Eufemia \u00e9 un concello espa\u00f1ol da provincia de C\u00f3rdoba, en Andaluc\u00eda. At\u00f3pase no Valle de los Pedroches, a 561 metros de altitude e a 101\u00a0km de C\u00f3rdoba.\nTi\u00f1a en 2015 unha poboaci\u00f3n de 859 habitantes."}
{"id": "355771", "revid": "56817", "url": "https://gl.wikipedia.org/wiki?curid=355771", "title": "San Sebasti\u00e1n de los Ballesteros", "text": "San Sebasti\u00e1n de los Ballesteros \u00e9 un concello espa\u00f1ol da provincia de C\u00f3rdoba, en Andaluc\u00eda. At\u00f3pase na Campi\u00f1a Sur, a 311 metros de altitude e a 33\u00a0km de C\u00f3rdoba.\nTi\u00f1a en 2015 unha poboaci\u00f3n de 816 habitantes."}
{"id": "355773", "revid": "23204", "url": "https://gl.wikipedia.org/wiki?curid=355773", "title": "Valle de los Pedroches", "text": "O Valle de los Pedroches \u00e9 unha comarca espa\u00f1ola situada no norte da provincia de C\u00f3rdoba, en Andaluc\u00eda.\nLimita ao norte coas provincias de Badaxoz (Estremadura) e Cidade Real (Castela-A Mancha), ao leste coa Campi\u00f1a de Ja\u00e9n, ao sur co Alto Guadalquivir e ao oeste co Valle del Guadiato.\nA localidade de Pedroche, situada no centro da comarca, \u00e9 a m\u00e1is antiga da zona e deu orixe \u00e1 maior\u00eda das localidades da contorna. Por iso a comarca leva o seu nome.\nConcellos.\nEst\u00e1 formada polos concellos de:"}
{"id": "355777", "revid": "10599", "url": "https://gl.wikipedia.org/wiki?curid=355777", "title": "Los Pedroches", "text": ""}
{"id": "355778", "revid": "10599", "url": "https://gl.wikipedia.org/wiki?curid=355778", "title": "Comarca de Los Pedroches", "text": ""}
{"id": "355790", "revid": "22570", "url": "https://gl.wikipedia.org/wiki?curid=355790", "title": "Alto Guadalquivir", "text": "O Alto Guadalquivir \u00e9 unha comarca espa\u00f1ola da provincia de C\u00f3rdoba, en Andaluc\u00eda. Limita ao norte co Valle de los Pedroches, ao oeste co Valle del Guadiato e a comarca de C\u00f3rdoba, ao sur coa Campi\u00f1a de Baena e ao leste coa Campi\u00f1a de Ja\u00e9n e a comarca de Ja\u00e9n.\nPode dividirse xeograficamente en tres zonas: La Sierra, La Vega e La Campi\u00f1a. \u00c9 unha zona eminentemente agr\u00edcola, cun crecente sector industrial.\nConcellos.\nEst\u00e1 formada polos concellos de:"}
{"id": "355791", "revid": "22570", "url": "https://gl.wikipedia.org/wiki?curid=355791", "title": "Campi\u00f1a de Baena", "text": "A Campi\u00f1a de Baena \u00e9 unha comarca espa\u00f1ola da provincia de C\u00f3rdoba, en Andaluc\u00eda, situada entre as serras Subb\u00e9ticas e a campi\u00f1a do Guadalquivir.\nLimita ao norte coas comarcas de C\u00f3rdoba e Alto Guadalquivir, ao oeste coa Campi\u00f1a Sur, ao sur coa Subb\u00e9tica e ao leste coa comarca de Ja\u00e9n e a Sierra Sur de Ja\u00e9n.\n\u00c9 unha zona principalmente agr\u00edcola onde o cultivo da oliveira e a produci\u00f3n de aceite f\u00edxoa merecedora da denominaci\u00f3n de orixe Aceite de Baena.\nConcellos.\nEst\u00e1 formada polos concellos de:"}
{"id": "355793", "revid": "89787", "url": "https://gl.wikipedia.org/wiki?curid=355793", "title": "Finsbury Pavement", "text": "Finsbury Pavement \u00e9 un tramo curto da r\u00faa que conecta Moorgate con City Road no London Borough of Islington, en Londres. Forma unha parte do London Inner Ring Road (como a estrada A501), e antes da introduci\u00f3n do ring of steel ao redor da Cidade de Londres formou unha importante v\u00eda cara ao London Bridge e Londres do sur.\nHistoria.\nO nome era anteriormente \"Moor Fields Pavement\", situ\u00e1ndose no lado de oeste do Moorfields, detr\u00e1s do Bethlem Hospital. O seu nome actual deriva da s\u00faa situaci\u00f3n dentro do hist\u00f3rico manor de Finsbury, o manor que forma un dos prebendados da Catedral de San Paulo de Londres, e convert\u00e9ndose no Metropolitan Borough of Finsbury, en 1900. A zona foi drenada por primeira vez en 1527, e o existente postern feito nunha porta na muralla da cidade en Moorgate. A comezos do s\u00e9culo XIX o remate ao sur da r\u00faa foi rebautizado Moorgate, pola Cidade de Londres, e o cambio de nome marcou a fronteira, mais hoxe, debido a cambios de fronteira, a maior\u00eda da r\u00faa at\u00f3pase dentro do distrito electoral de Coleman Street.\nPolo 1761, a confianza de Islington pola estrada con peaxe constru\u00edu City Road, para observar o Finsbury Pavement desde a Cidade. A r\u00faa formou unha vantaxe para o tr\u00e1fico de autocar desde o norte, e en 1871, a r\u00faa converteuse noutro beneficio para os tranv\u00edas que circulan desde Islington. En 1891, Finsbury Pavement converteuse nun ben para o metropolitano do norte servindo ao Finsbury Park, a trav\u00e9s do t\u00fanel dos Copenhagen Fields , baixo Islington. Esta li\u00f1a foi tomada polo metro de Londres en 1913, como parte da li\u00f1a do norte de Highbury, e o termo estendeuse ata a estaci\u00f3n de Moorgate. Esta v\u00eda nunca foi integrada co sistema subterr\u00e1neo, e agora \u00e9 manexada como a li\u00f1a do norte da cidade, un servizo suburbano.\nEn 1825, George Batty e a s\u00faa muller fundou Batty &amp; Co, un fabricante de condimentos, en Finsbury Pavement. M\u00e1is tarde, a empresa estabeleceu unha gran planta industrial en Peckham, que se converteu na primeira base de produci\u00f3n do Reino Unido de H. J. Heinz Company en 1905.\nAs\u00ed como Moorgate, onde a estaci\u00f3n m\u00e1is pr\u00f3xima de trens est\u00e1 na Liverpool Street, unha distancia curta ao leste que tam\u00e9n ten unha estaci\u00f3n integrada na li\u00f1a de metro de Londres."}
{"id": "355804", "revid": "89787", "url": "https://gl.wikipedia.org/wiki?curid=355804", "title": "Hemodi\u00e1lise", "text": "En medicina, a hemodi\u00e1lise \u00e9 unha das terapias de substituci\u00f3n renal que pretende realizar de xeito artificial o traballo que fisioloxicamente far\u00eda o ril, isto \u00e9, a depuraci\u00f3n de substancias de refugallo polo noso organismo. En li\u00f1as xerais, consiste en extraer do noso sangue produtos dani\u00f1os para o noso corpo, como a creatinina ou a urea. Tam\u00e9n pode empregarse para controlar a presi\u00f3n arterial ou eliminar o exceso de auga do noso organismo cando o ril non \u00e9 quen de facelo.\nA hemodi\u00e1lise \u00e9 unha das tres terapias que se poden empregar para substitu\u00edr a funci\u00f3n renal do ril. As outras d\u00faas t\u00e9cnicas alternativas son a di\u00e1lise peritoneal e o trasplante renal.\nA hemodi\u00e1lise \u00e9 unha t\u00e9cnica levada a termo por m\u00e9dicos nefr\u00f3logos, e habitualmente real\u00edzase nun ambiente hospitalario. En casos seleccionados pode realizarse no domicilio do paciente."}
{"id": "355811", "revid": "98629", "url": "https://gl.wikipedia.org/wiki?curid=355811", "title": "Uncle Tupelo", "text": "Uncle Tupelo foi unha banda de rock alternativo proveniente de Belleville, Illinois, activa desde 1987 a 1994. Jay Farrar, Jeff Tweedy e Mike Heidorn formaron o grupo despois de que o cantante da s\u00faa agrupaci\u00f3n previa, The Primitives, abandonase para comezar os seus estudos universitarios. O tr\u00edo gravou tres \u00e1lbums con Rockville Records antes de asinar un contrato con Sire Records e converterse nun quinteto. Pouco tempo despois do lanzamento do seu cuarto \u00e1lbum de estudio \"Anodyne\", Farrar anunciou a s\u00faa decisi\u00f3n de abandonar a banda debido \u00e1s agres relaci\u00f3ns que manti\u00f1a con quen compu\u00f1a as canci\u00f3ns conxuntamente, Tweedy. Uncle Tupelo disolveuse o 1 de maio de 1994, tras unha xira de despedida. Tras isto, Farrar formou Son Volt xunto a Heidorn, mentres que os membros restantes continuaron xuntos, renome\u00e1ndose Wilco.\nA pesar de que Uncle Tupelo se disolveu antes de lograr \u00e9xito comercial, a banda \u00e9 reco\u00f1ecida polo seu impacto na m\u00fasica \"country\" alternativa. O primeiro \u00e1lbum do grupo, \"Non Depression\", converteuse nun prototipo do x\u00e9nero e foi amplamente influente. O son de Uncle Tupelo difer\u00e9nciase da m\u00fasica country da \u00e9poca debido a que estaba influ\u00edda por estilos tan diversos como o \"hardcore punk\" de Minutemen e o tipo de instrumentaci\u00f3n e harmon\u00edas \"country\" de The Carter Family e Hank Williams. As letras de Farrar e Tweedy ref\u00edrense frecuentemente \u00e1 clase media e a clase obreira de Belleville.\nHistoria.\nThe Plebes e The Primitives.\nJay Farrar, xunto aos seus irm\u00e1ns Wade e Dade, tocaba nunha banda de \"garage\" da d\u00e9cada de 1980 chamada The Plebes. Procedentes de Belleville, Illinois, The Plebes buscaron participar nun concurso do tipo \"battle of bands\" (loita de bandas para determinar a mellor a trav\u00e9s dun xurado e o p\u00fablico), pero necesitaban outro alumno de escola secundaria para que tocase con eles. Convidaron a Jeff Tweedy, un amigo do colexio ao que asist\u00eda Farrar, para que se unise \u00e1 banda e tocase no espect\u00e1culo. A pesar da s\u00faa falta de habilidade para tocar o seu instrumento, Tweedy tivo un importante papel no grupo por programar as s\u00faas primeiras actuaci\u00f3ns. A\u00ednda que The Plebes ti\u00f1an un estilo \"rockabilly\", Tweedy quer\u00eda tocar \"punk\", a m\u00fasica que escoitou tocar ao grupo orixinalmente. Isto representou unha fonte de tensi\u00f3ns entre Tweedy e Dade Farrar, quen deixou o grupo dous meses despois de que ingresase o primeiro.\nAntes de deixar a banda en 1984, Dade Farrar presentou aos seus membros a Mike Heidorn, o irm\u00e1n m\u00e1is novo da s\u00faa noiva, quen pouco despois ingresou na banda como bater\u00eda. The Plebes decidiron cambiar o seu nome a The Primitives en referencia a unha canci\u00f3n de 1965 da banda de \"rock\" psicod\u00e9lico The Groupies. Debido \u00e1 pouca popularidade do \"punk\" na \u00e1rea de San Lu\u00eds, The Primitives comezaron a tocar un \"garage rock\" m\u00e1is r\u00e1pido con influencias de blues nunha sala de concertos de Millstadt, Illinois, onde a nai de Tweedy, Jo Ann, recoll\u00eda o pago dos clientes para ver a presentaci\u00f3n. Ademais, tocaban regularmente no sal\u00f3n de vodas B St. Bar en Belleville xunto a outras bandas como The Newsboys (m\u00e1is adiante, Sammy and the Snowmonkeys), Charlie Langrehr e The Syptoms. Wade Farrar era o cantante principal da banda, pero as s\u00faas obrigaci\u00f3ns na Southern Illinois University e a s\u00faa solicitude de ingreso no ex\u00e9rcito dos Estados Unidos significaban que s\u00f3 pod\u00eda dedicar un pouco de tempo ao grupo. Ademais, Heidorn rompeu a clav\u00edcula durante un concerto en 1986, o que obrigou a banda a facer unha par\u00e9ntese. Jay Farrar e Tweedy continuaron compondo canci\u00f3ns e comezaron a ensaiar na casa de Heidorn cando este se recuperou. Cara a 1987, o grupo retomou a s\u00faa actividade regular. Tony Mayr uniuse temporalmente a The Primitives como baixista para que Tweedy puidese tocar m\u00e1is a guitarra, pero un mes m\u00e1is tarde a banda decidiu expulsalo para seguir sendo un tr\u00edo. Para evitar confusi\u00f3n cunha exitosa banda brit\u00e1nica tam\u00e9n chamada The Primitives, decidiron cambiar o seu nome unha vez m\u00e1is, esta vez a Uncle Tupelo. A\u00ednda que baixo o nome The Primitives fixeran exclusivamente versi\u00f3ns de canci\u00f3ns da d\u00e9cada de 1960, o tr\u00edo decidiu adoptar un novo enfoque e comezou a compor a s\u00faa propia m\u00fasica co seu novo nome.\nCarreira inicial.\nThe Primitives cambiaron o seu nome a Uncle Tupelo, combinando d\u00faas palabras sacadas ao azar do dicionario e inspir\u00e1ndose nun personaxe dunha tira c\u00f3mica creada por Chuck Wagner, un debuxante amigo do grupo; inspirado polo novo nome Wagner creou unha caricatura dun Elvis vello e gordo. O tr\u00edo gravou un \"demo\" de catro temas, o que lles permitiu abrir concertos de artistas como Johnny Thunders e Warren Zevon. Tweedy co\u00f1eceu a Tony Margherita traballando como dependente a tempo parcial nunha tenda de discos en San Lu\u00eds. Tras asistir a unha serie de presentaci\u00f3ns da banda, este ofreceuse a ser o seu representante Uncle Tupelo comezou a efectuar concertos regularmente en Cicero's Basement, un bar pr\u00f3ximo ao campus da Universidade de Washington. Bandas de estilo similar, como Chicken Truck de Brian Henneman, tam\u00e9n adoitaban tocar no bar que cara a fins de 1988 se consideraba o lugar onde se orixinou un novo estilo musical. Temporalmente expand\u00edronse a un cuarteto cando se sumou o guitarrista Alex Mutrux, a\u00ednda que despois volveron \u00e1 s\u00faa formaci\u00f3n orixinal.\nUncle Tupelo gravou as s\u00faas primeiras canci\u00f3ns no estudio do cantante de \"pop rock\" Adam Schmitt en Champaign, Illinois. O \"demo\" Not Forever, Just for Now incl\u00fae os temas \u00abI Got Drunk\u00bb e \u00abScreen Door\u00bb, as\u00ed como versi\u00f3ns primarias de canci\u00f3ns que aparecer\u00edan no seu \u00e1lbum debut. O \"College Music Journal\" publicou unha recensi\u00f3n entusiasta do traballo e comentou que Uncle Tupelo era a mellor banda do ano entre as que a\u00ednda non asinaran un contrato discogr\u00e1fico. Este reco\u00f1ecemento chamou a atenci\u00f3n de selos independentes e a banda decidiu asinar un contrato con Jay Fialkov e Debbie Southwood-Smith de Giant Records (que lles ofreceu tocar na sala CBGB da cidade de Nova York). Para explicar esta decisi\u00f3n, a banda comentou que as s\u00faas \u00abmetas orixinais non se distorsionar\u00edan cun selo independente\u00bb.\nProxectos con Rockville Records.\nPouco tempo despois de que Uncle Tupelo asinase o contrato, Giant Records cambiou o seu nome a Rockville Records. O primeiro \u00e1lbum de estudio do grupo con este selo foi \"Non Depression\" e gravouse en aproximadamente dez d\u00edas en xaneiro de 1990, no estudio Fort Apache South de Boston, Massachusetts. A tem\u00e1tica do \u00e1lbum consiste nun relato da vida dos integrantes do grupo en Belleville; exemplos disto incl\u00faen canci\u00f3ns sobre o desexo de evadir o traballo nas f\u00e1bricas e o medo a cumprir o servizo militar na Guerra do Golfo. Impresionados polo seu traballo no \u00e1lbum de Dinosaur Jr. \"Bug\", a banda quixo que Paul Kolderie e Sexan Slade producisen o disco. Slade deixou que Farrar tocase a mesma Gibson Lles Paul SG Junior de 1961 que J. Mascis utilizara nas gravaci\u00f3ns de Bug. O \u00e1lbum lanzouse o 21 de xu\u00f1o de 1990 e o grupo celebrouno tocando en Cicero d\u00faas noites.\nEntre as xiras, Farrar, Tweedy e Heidorn formaron unha banda dedicada a facer versi\u00f3ns chamada Coffee Creek, xunto a Brian Henneman (que logo ser\u00eda membro de The Bottle Rockets). Henneman impresionou a Uncle Tupelo e foi convidado a ser t\u00e9cnico de guitarra e ocasional multiinstrumentista da banda. Mentres que Farrar e Heidorn evitaban beber moito tras os espect\u00e1culos, Tweedy fac\u00edao toda a noite. A pesar de deixalo cando comezou a sa\u00edr con Sue Miller en 1991, estendeuse unha ampla brecha comunicativa entre Farrar e el.\nCara a marzo de 1991, \"Non Depression\" vendera aproximadamente quince mil copias e figurou nun artigo da revista \"Rolling Stone\" sobre novas estrelas. Con todo, Rockville Records negouse a pagar aos integrantes do grupo dereitos de autor polo \u00e1lbum, unha cuesti\u00f3n que continuar\u00eda ao longo de todo o contrato da banda coa discogr\u00e1fica. A banda gravou un segundo \u00e1lbum en Long View Farm en North Brookfield, Massachusetts, que lles levou uns dezasete d\u00edas. \"Still Feel Gone\", cun son m\u00e1is baseado en capas, tam\u00e9n foi producido por Kolderie e Slade, con contribuci\u00f3ns de Henneman, Rich Gilbert, Chris Bess de Enormous Richard e Gary Louris de The Jayhawks. A banda non quedou satisfeita coa produci\u00f3n e decidiu non traballar m\u00e1is con Kolderie e Slade. Pouco tempo despois, Uncle Tupelo gravou \u00abShaking Hands (Soldier's Joy)\u00bb para o \u00e1lbum de Michelle Shocked \"Arkansas Traveler\" e uniuse a ela nunha xira na que ademais participaron Taj Mahal e The Band. Con todo, s\u00f3 puideron facerse unhas poucas presentaci\u00f3ns debido a problemas de administraci\u00f3n entre Shocked e The Band.\nO \"rock\" alternativo comezou a ser parte do \"mainstream\" cara a 1992 e o feito de lanzar un novo \u00e1lbum dentro do x\u00e9nero poder\u00eda facer que o grupo asinase cunha discogr\u00e1fica de maior prestixio. Con todo, Uncle Tupelo non quer\u00eda seguir os pasos de grupos como Nirvana e decidiron compor canci\u00f3ns folcl\u00f3ricas e de m\u00fasica \"country\" para \u00abdicir \"vai \u00e1 merda\" \u00e1 industria do rock\u00bb. Peter Buck, guitarrista de R.E.M. viu o tr\u00edo tocando no 40 Watt Club en Athens, Xeorxia e buscounos tras a presentaci\u00f3n. Buck estaba impresionado pola versi\u00f3n de \u00abAtomic Power\u00bb que interpretaran e ofreceulles os seus servizos para o pr\u00f3ximo \u00e1lbum. En cinco d\u00edas, Buck produciu o seguinte \u00e1lbum da banda: \"March 16-20\", 1992. Buck permitiulles estar na s\u00faa casa durante as sesi\u00f3ns e non cobrou polo seu traballo. A participaci\u00f3n de Henneman incrementouse neste proxecto e aprendeu a tocar a mandolina e o buzuki. A pesar do seu afastamento do \"rock\" alternativo, varias discogr\u00e1ficas comezaron a mostrar interese en Uncle Tupelo tras o lanzamento do \u00e1lbum. O disco tivo maiores vendas que os seus outros dous discos xuntos, a\u00ednda que \"Rock\"ville se mostrou desgustada por non estar dentro da corrente do rock alternativo.\nContrato con Sire Records.\nEn 1992, Joe McEwen de Sire Records comezou a interesarse pola banda. McEwen, que levara a bandas como Dinosaur Jr. e Shawn Colvin a asinaren con Sire, interesouse neles desde que escoitou o \"demo\" Not Forever, Just for Now. Debido \u00e1 presi\u00f3n de Gary Louris, McEwen ofreceulles un contrato. O representante, Tony Margherita, solicitou a cl\u00e1usula de salvagarda de cincuenta mil d\u00f3lares que pedira no contrato con Rockville, liberando as\u00ed o grupo para poder asinar un contrato de sete anos con Sire. O contrato esix\u00eda dous \u00e1lbums de estudio e especificaba un orzamento de cento cincuenta mil d\u00f3lares para o primeiro deles. Na \u00e9poca na que gravaron March 16-20, 1992, Mike Heidorn conseguiu un emprego nunha compa\u00f1\u00eda de diarios en Belleville e sa\u00eda cunha muller que ti\u00f1a dous fillos dun matrimonio previo. Uncle Tupelo ti\u00f1a pensada unha xira por Europa, pero Heidorn preferiu quedar coa s\u00faa noiva, coa que casar\u00eda en agosto de 1992. A banda fixo audici\u00f3ns para buscar substituto para Heidorn pouco antes da xira promocional e preseleccionou a Bill Belzer e Ken Coomer. A pesar de que Jay Farrar e Jeff Tweedy estiveron de acordo en que Coomer era mellor bater\u00eda, a s\u00faa gran estatura e longas rastas intimid\u00e1ronos. A banda elixiu a Belzer, a\u00ednda que s\u00f3 permaneceu seis meses con eles. Tweedy explicou a partida de Belzer:Tras realizar unha xira por Europa abrindo os concertos de Sugar, o grupo substitu\u00edu a Belzer por Coomer. Tam\u00e9n probaron novos membros: John Stirratt substitu\u00edu a Brian Henneman (quen deixou Uncle Tupelo para integrar The Bottle Rockets) e o irm\u00e1n de Michelle Shocked, Max Johnston, sumouse como violinista e int\u00e9rprete de mandolina para os concertos. Stirratt ocupou o lugar de baixista, o que permitiu a Tweedy tocar m\u00e1is a guitarra. Como quinteto, Uncle Tupelo gravou o seu \u00e1lbum debut con Sire no estudio Cedar Creek en Austin, Texas a principios de 1993. \"Anodyne\" consistiu en gravaci\u00f3ns en directo no estudio e incl\u00fae un d\u00fao entre Farrar e Doug Sahm de Sir Douglas Quintet. O \u00e1lbum vendeu cento cincuenta mil copias e foi a \u00fanica vez que ingresaron na lista \"Top Heatseekers\" da revista \"Billboard.\" O grupo sa\u00edu de xira at\u00e9 o fin daquel ano e terminaron o ciclo cun concerto no que se esgotaron as entradas en Tramps en Nova York. Debido a isto, altos executivos de Sire comezaron a ver o grupo como un \u00e9xito potencial.\nSeparaci\u00f3n.\nAo sumarse \u00e1 formaci\u00f3n Stirratt, Coomer e Johnston, pouco antes da gravaci\u00f3n de \"Anodyne\", a relaci\u00f3n entre Farrar e Tweedy comezou a empeorar e moitas veces acababan discutindo despois dos concertos.\nProxectos posteriores.\nLogo da xira de Uncle Tupelo, Tweedy animou aos integrantes da banda a formaren unha nova agrupaci\u00f3n, mentres que Farrar comezou a buscar m\u00fasicos para o seu propio proxecto. Tweedy conseguiu manter a todos os membros de Uncle Tupelo, xunto aos que formou Wilco. Comezaron a ensaiar uns d\u00edas despois do \u00faltimo concerto de Uncle Tupelo e para agosto de 1994 entraron no estudio de gravaci\u00f3n para gravar o seu \u00e1lbum debut A.M. Farrar pediu a Jim Boquist unirse \u00e1 s\u00faa nova banda, Son Volt; Boquist \u00e9 un multiinstrumentista que tocara previamente con Joe Henry, cando este abriu os concertos de Uncle Tupelo na s\u00faa \u00faltima xira. Boquist tam\u00e9n recrutou ao seu irm\u00e1n Dave, mentres que Farrar convenceu a Mike Heidorn para abandonar Belleville e unirse tam\u00e9n. A nova banda de Farrar comezou a gravar o seu \u00e1lbum debut, \"Trace\", en novembro de 1994.\nWilco asinou un contrato discogr\u00e1fico con Reprise Records, mentres que Son Volt asinou con Warner Bros. Records. Son Volt obtivo certo \u00e9xito co sinxelo de college rock \u00abDrown\u00bb, extra\u00eddo do disco Trace, pero Wilco mantivo unha carreira m\u00e1is exitosa nos vindeiros anos. Respecto a unha posible reuni\u00f3n, Mike Heidorn dixo nunha entrevista a PopMatters que \u00abnunca nada \u00e9 seguro, pero te\u00f1o que dicir que non vai ocorrer\u00bb. Farrar dixo que non quere que a banda se re\u00fana, mentres que Tweedy dixo que cre que unha reuni\u00f3n non ser\u00eda musicalmente produtiva.\nEn 2000 Farrar e Tweedy demandaron a Rockville Records e ao directivo de Dutch East India Trading, Barry Tenenbaum, debido \u00e1s regal\u00edas que supostamente lles deb\u00edan, polo que recibiron unha indemnizaci\u00f3n de Tenenbaum, recibindo dereitos compartidos dos tres primeiros discos de Uncle Tupelo. Logo de asegurarse estes dereitos, lanzaron un disco recompilatorio titulado 89/93: An Anthology. En 2003, Uncle Tupelo reeditou os seus tres primeiros discos, dos que, antes do preito, xa venderan m\u00e1is de duascentas mil copias.\nInfluencias.\nBaixo o nome de The Primitives, Tweedy e Farrar estaban influenciados por bandas de punk como Ramones e Sex Pistols. Con todo, debido \u00e1 pouca acollida do punk na escena musical de Belleville e San Lu\u00eds, comezaron a escoitar m\u00fasica country. Nun principio foron os seus pais os que os introduciron na m\u00fasica country, a\u00ednda que non foi ata este momento que comezaron a escoitalo por pracer. Farrar normalmente compo\u00f1\u00eda canci\u00f3ns sobre a clase media estadounidense, mentres que Tweedy compo\u00f1\u00eda sobre t\u00f3picos como as relaci\u00f3ns sentimentais. Farrar estivo influenciado por autores como Kurt Vonnegut e Jack Kerouac, cuxos libros l\u00eda cando traballaba na librer\u00eda propiedade da s\u00faa nai. Como vocalista principal de Uncle Tupelo, as letras de Farrar ser\u00edan o centro das actuaci\u00f3ns da banda, mentres que o estilo musical era liderado, en xeral, por Tweedy e Heidorn.\nTweedy estaba especialmente influ\u00eddo por Minutemen, polo que compuxo unha canci\u00f3n para \u00abD. Boon\u00bb, logo do seu falecemento debido a un accidente automovil\u00edstico. A banda fixo versi\u00f3ns de canci\u00f3ns de Creedence Clearwater Revival, The Carter Family, Leadbelly, Gram Parsons, The Soft Boys, The Louvin Brothers, Texas Tornados e The Stooges. Lanzaron March 16-20, 1992 xusto no momento en que a m\u00fasica alternativa estaba en auxe, debido en parte \u00e1 decisi\u00f3n de Neil Young de lanzar os \u00e1lbums On the Beach e Tonight's the Night pouco logo do seu exitoso Harvest. O cr\u00edtico musical Michael Corcoran comparou o estilo musical da agrupaci\u00f3n con \u00abBob Mould encabezando Soul Asylum nunha versi\u00f3n acelerada dunha canci\u00f3n de Gram Parsons\u00bb.\nLegado.\nUncle Tupelo \u00e9 reco\u00f1ecido como un dos grupos precursores do x\u00e9nero country alternativo, mestura de rock alternativo e m\u00fasica country tradicional. Malia que o x\u00e9nero habitualmente se asocia con artistas en solitario como Gram Parsons e Lyle Lovett, Uncle Tupelo \u00e9 considerado como a primeira banda de country alternativo.Alg\u00fans medios de comunicaci\u00f3n, como a cadea BBC suxeriron que son os \u00fanicos creadores do x\u00e9nero.Con todo, Tweedy e Heidorn disp\u00fatanse o cr\u00e9dito, mentres que Farrar alega que non hai ningunha diferenza entre country alternativo e outros x\u00e9neros como o roots rock.\nOs tres primeiros \u00e1lbums da banda est\u00e1n influ\u00eddos por artistas de roots rock contempor\u00e1neos como Richmond Fontaine e Whiskeytown. A utilizaci\u00f3n de guitarras distorsionadas por parte de Uncle Tupelo para tocar un estilo de m\u00fasica reco\u00f1ecible pola s\u00faa seriedade converteuse nunha moda do rock moderno nos anos 1990.\nO seu \u00e1lbum No Depression de 1990 prestou o seu nome a unha influente publicaci\u00f3n sobre country alternativo. Debido \u00e1 influencia do disco e a publicaci\u00f3n, \u00abNon Depression\u00bb converteuse nun termo utilizado dentro do estilo do country alternativo, en especial, para denominar bandas con influencias de punk. O movemento do country alternativo xogou un papel importante no \u00e9xito de futuros artistas de country tradicional como Robbie Fulks e Shelby Lynne."}
{"id": "355813", "revid": "23204", "url": "https://gl.wikipedia.org/wiki?curid=355813", "title": "Francisco Marroqu\u00edn", "text": "Francisco de Marroqu\u00edn Hurtado, nado en Cantabria ca. 1499 e finado en Guatemala o 9 de abril de 1563, foi un relixioso espa\u00f1ol, o primeiro bispo de Guatemala.\nTraxectoria.\nNon se sabe con certeza se naceu no Val de Toranzo ou no de Guriezo. Licencouse na universidade, mais tampouco se co\u00f1ece cal, ordenouse sacerdote adscrito \u00e1 diocese de Osuna, onde era bispo Garc\u00eda de Loaysa, quen xunto con Juan de Zum\u00e1rraga foron responsables da s\u00faa entrada no Consello Real das Indias e al\u00ed co\u00f1eceu a Pedro de Alvarado con quen viaxar\u00eda \u00e1 Cidade de M\u00e9xico en 1529.\nUn ano despois de servir a Zum\u00e1rraga na Nova Espa\u00f1a viaxou a Guatemala por primeira volta. Ao chegar a esa xurisdici\u00f3n o adiantado destitu\u00edu ao cura Juan God\u00ednez e nomeou no seu lugar a Marroqu\u00edn. O bispo de M\u00e9xico confirmou o nomeamento pero mantivo tam\u00e9n a God\u00ednez e designouno como provisor e vigairo xeral da zona. Marroqu\u00edn fundou unha escola de primeiras letras para os fillos dos espa\u00f1ois. En 1533 o rei de Espa\u00f1a postulouno para o bispado de Guatemala, cargo que rexeitaran o dominicano Domingo de Betanzos e o franciscano Francisco Jim\u00e9nez. Emit\u00edronse as bulas correspondentes o 18 de decembro de 1534.\nMarroqu\u00edn non ti\u00f1a frades en Guatemala e pediulles apoio aos dominicanos que se atopaban en Nicaragua. Frei Luis de C\u00e1ncer, Pedro de Angulo e Bartolom\u00e9 de las Casas acudiron na s\u00faa axuda. Las Casas e Marroqu\u00edn estableceron grande amizade, o primeiro viu a oportunidade de p\u00f3r en pr\u00e1ctica o seu desexo de evanxelizar a provincia de Tezulutl\u00e1n e a Selva Lacandona polo m\u00e9todo da reduci\u00f3n de indios sen a intervenci\u00f3n das armas dos conquistadores espa\u00f1ois.\nO proxecto de pacificaci\u00f3n que anhelaba Las Casas p\u00faxose en marcha mediante a sinatura das Capitulaci\u00f3ns de Tezulutl\u00e1n. Marroqu\u00edn confiou a Las Casas a diocese e viaxou \u00e1 Cidade de M\u00e9xico para consagrarse como bispo. Frei Juan de Zum\u00e1rraga oficiou a cerimonia o 8 de abril de 1537, a primeira deste tipo en celebrarse en Nova Espa\u00f1a. De inmediato o novo bispo solicitou a asignaci\u00f3n dun maior n\u00famero de relixiosos para a s\u00faa diocese.\nDisputa con Las Casas.\nEn 1545 Marroqu\u00edn entrevistouse con Las Casas en Gracias a Dios, lugar onde radicaba a Audiencia. Las Casas como bispo de Chiapas solicitoulle o cumprimento das Leis Novas as\u00ed como a liberdade dos indios, para o que desexaba eliminar de forma radical o m\u00e9todo da encomenda. Como resultado, a grande amizade de Marroqu\u00edn e Las Casas deteriorouse, pois a pesar dos dous bispos perseguiren o mesmo, a liberdade dos indios, exist\u00eda discrepancia nos m\u00e9todos. \u00c1mbolos dous cruz\u00e1ronse acusaci\u00f3ns, sen chegar a acordo ning\u00fan. O visitador Tello de Sandoval convocou unha xunta de prelados para dirimir os desacordos, e tras longas e duras discusi\u00f3ns logrouse un acordo que se publicou. Non obstante, as acci\u00f3ns para favoreceren os indios non se puxeron en pr\u00e1ctica pola negativa dos encomendeiros.\nActividades na diocese.\nMarroqu\u00edn foi responsable da construci\u00f3n da primeira catedral na s\u00faa diocese. Fundou un hospital e axudou \u00e1s misi\u00f3ns dos dominicanos e franciscanos, tam\u00e9n apoiou os mercedarios, encomend\u00e1ndolles o pobo mam. A pesar de apoiar por igual a dominicanos e franciscanos, en 1555 agromaron as disensi\u00f3ns entre as d\u00faas ordes e tivo que notificar os feitos ao rei de Espa\u00f1a, e decidiu delegar a administraci\u00f3n de varios lugares a cregos diocesanos no canto de relixiosos. En 1561 Marroqu\u00edn realizou unha solicitude para establecer a orde dos xesu\u00edtas na s\u00faa diocese, pero o rei denegouno o 9 de agosto.\nAprendeu a lingua k\u02bciche\u02bc e escribiu nesa lingua \"Doctrina Cristiana en Lengua Guatemalteca\", que se imprimiu na Cidade de M\u00e9xico debido a que a\u00ednda non hab\u00eda imprentas en Guatemala. Marroqu\u00edn escribiu tam\u00e9n algunhas relaci\u00f3ns hist\u00f3ricas, que non se publicaron, citadas por Bernal D\u00edaz del Castillo na s\u00faa \"Historia verdadera de la conquista de Nueva Espa\u00f1a\"."}
{"id": "355818", "revid": "51040", "url": "https://gl.wikipedia.org/wiki?curid=355818", "title": "R\u00edo de Vigo", "text": ""}
{"id": "355819", "revid": "51040", "url": "https://gl.wikipedia.org/wiki?curid=355819", "title": "Pazo de Vigo", "text": ""}
{"id": "355823", "revid": "132", "url": "https://gl.wikipedia.org/wiki?curid=355823", "title": "O Peta\u00ed\u00f1o", "text": ""}
{"id": "355824", "revid": "785", "url": "https://gl.wikipedia.org/wiki?curid=355824", "title": "Fogueiras de san Xo\u00e1n da Coru\u00f1a", "text": "As fogueiras de san Xo\u00e1n son un acontecemento que ten lugar na noite de san Xo\u00e1n na Coru\u00f1a, festividade declarada de interese tur\u00edstico internacional.\nHistoria.\nDurante o s\u00e9culo XIX a festa de san Xo\u00e1n celebr\u00e1base na Coru\u00f1a, ademais de con fogueiras, con verbenas e lanzando globos ao aire, costume que a\u00ednda segu\u00eda na d\u00e9cada de 1930 na Cidade Vella e A Peixar\u00eda, mentres que as fogueiras se seguiron a realizar por toda a cidade, mais sen verbenas. A principal festa celebrouse no Campo da Le\u00f1a entre 1830 e principios do s\u00e9culo XX. A festa acababa o d\u00eda 26 de xu\u00f1o co ripote na subida \u00e1 Torre de H\u00e9rcules.\nCon todo, a festa de san Xo\u00e1n na Coru\u00f1a estaba en declive cando en xu\u00f1o de 1970 se fundou a Comisi\u00f3n Promotora das Fogueiras de San Xo\u00e1n da Coru\u00f1a. Ese ano tivo lugar a primeira gran lumarada na avenida de Calvo Sotelo e a proclamaci\u00f3n da primeira Meiga Maior, Estrella Pardo Casti\u00f1eiras.\nO ano seguinte a celebraci\u00f3n tivo lugar na praza de Portugal e en 1992 trasladouse \u00e1 praia de Riazor. A partir dese momento a festa foi crecendo ata que en abril de 2000 o consello da Xunta de Galicia a declarou Festa de Interese Tur\u00edstico de Galicia. O 30 de xu\u00f1o de 2003 foi declarada Festa de Interese Tur\u00edstico Nacional e en maio de 2015 Festa de Interese Tur\u00edstico Internacional.\nEn 2014 o d\u00eda 24 de xu\u00f1o foi declarado por primeira vez festivo local."}
{"id": "355825", "revid": "98629", "url": "https://gl.wikipedia.org/wiki?curid=355825", "title": "Chariots of Fire", "text": "Chariots of Fire \u00e9 un filme brit\u00e1nico dirixido por Hugh Hudson que se estreou en 1981. Conta a historia real de dous atletas nos Xogos Ol\u00edmpicos de 1924: Eric Liddell, un escoc\u00e9s devoto cristi\u00e1n que corre pola gloria de Deus, e Harold Abrahams, un ingl\u00e9s xudeu que corre para superar os prexu\u00edzos.\nO filme foi concevido e producido por David Puttnam, escrito por Colin Welland e dirixido por Hugh Hudson. Foi nomeado a sete Premios Oscar na s\u00faa 54\u00aa edici\u00f3n, e ga\u00f1ou catro, inclu\u00edndo o galard\u00f3n \u00f3 mellor filme e mellor gui\u00f3n. Tam\u00e9n \u00e9 lembrado pola s\u00faa banda sonora, obra de Vangelis, quen ga\u00f1ou o Oscar \u00e1 mellor banda sonora."}
{"id": "355829", "revid": "75439", "url": "https://gl.wikipedia.org/wiki?curid=355829", "title": "Primera Catalana", "text": "A Primera Catalana (ata 2011 Preferent Territorial ou Regional Preferent) \u00e9 a quinta categor\u00eda da liga de f\u00fatbol en Catalu\u00f1a por debaixo da Terceira Divisi\u00f3n e por encima da Segona Catalana. Est\u00e1 organizado pola Federaci\u00f3 Catalana de Futbol.\nHistoria.\nA Regional Preferent nace con ese nome na tempada 1968-69 para ser a categor\u00eda intermedia entre a Terceira Divisi\u00f3n e a chamada Primera Categoria. A categor\u00eda estaba formada por un \u00fanico grupo de 20 equipos. Non foi ata a tempada 1983-84 cando se forman dous grupos de 18 equipos para dar resposta ao crecente n\u00famero de licenzas de clubs que se produciran nos \u00faltimos anos.\nNa tempada 1991-92 coincidindo coa creaci\u00f3n da Primera Divisi\u00f3 catalana prod\u00facese o primeiro cambio de nome da categor\u00eda, que pasa a chamarse Preferent Territorial. Na tempada 2011-12 desaparece a antiga Primera Divisi\u00f3 catalana e a Preferent pasa a chamarse Primera Catalana pero co mesmo sistema de dous grupos.\nSistema de competici\u00f3n.\nEst\u00e1 formada por dous grupos de 18 equipos cada un, repartidos seguindo un criterio xeogr\u00e1fico. No grupo 1 compiten os equipos das provincias de Barcelona e Girona e no grupo 2, os de Lleida e Tarragona, m\u00e1is alg\u00fan de Barcelona. Isto \u00e9 debido ao maior n\u00famero de licenzas da provincia de Barcelona que obriga a desprazar alg\u00fans equipos das comarcas barcelonesas m\u00e1is occidentais ao grupo 2.\nsoben 3 equipos a Terceira Divisi\u00f3n, os dous campi\u00f3ns e o ga\u00f1ador dunha eliminatoria a dobre partido entre os dous subcampi\u00f3ns. Baixan 9 equipos a Segona Catalana, os catro \u00faltimos de cada grupo e o peor quinto clasificado pola cola.\nDende a tempada 2011-12, os dous campi\u00f3ns xogan unha final a partido \u00fanico e en campo neutral para decidir o ga\u00f1ador do t\u00edtulo de Campi\u00f3n de Catalu\u00f1a de Afeccionados."}
{"id": "355830", "revid": "22570", "url": "https://gl.wikipedia.org/wiki?curid=355830", "title": "Segona Catalana", "text": "A Segona Catalana (ata 2011 Primera Territorial ou Primera Regional) \u00e9 a sexta categor\u00eda da liga de f\u00fatbol en Catalu\u00f1a por debaixo da Primera Catalana e por encima da Tercera Catalana. Est\u00e1 organizado pola Federaci\u00f3 Catalana de Futbol.\nEst\u00e1 formada por seis grupos de 18 equipos cada un, repartidos seguindo un criterio xeogr\u00e1fico. No grupo 1 xogan os equipos da provincia de Girona, nos grupos 2, 3 e 4 os equipos da provincia de Barcelona, no grupo 5 os equipos da provincia de Lleida e no grupo 6 xogan os equipos da provincia de Tarragona."}
{"id": "355831", "revid": "22570", "url": "https://gl.wikipedia.org/wiki?curid=355831", "title": "Tercera Catalana", "text": "A Tercera Catalana (ata 2011 Segona Territorial ou Segona Regional) \u00e9 a s\u00e9tima categor\u00eda da liga de f\u00fatbol en Catalu\u00f1a por debaixo da Segona Catalana e por encima da Quarta Catalana. Est\u00e1 organizado pola Federaci\u00f3 Catalana de Futbol.\nEst\u00e1 formada por dezasete grupos de 18 equipos cada un, repartidos seguindo un criterio xeogr\u00e1fico. No grupo 1 xogan os equipos das Terres de l'Ebre, nos grupos 2 e 3 o resto de equipos da provincia de Tarragona, nos grupos do 4 ao 12 os equipos da provincia de Barcelona, nos grupos 13 e 14 os equipos da provincia de Lleida e nos grupos 15, 16 e 17 xogan os equipos da provincia de Girona."}
{"id": "355832", "revid": "22570", "url": "https://gl.wikipedia.org/wiki?curid=355832", "title": "Quarta Catalana", "text": "A Quarta Catalana (ata 2011 Tercera Territorial ou Tercera Regional) \u00e9 a oitava e \u00faltima categor\u00eda da liga de f\u00fatbol en Catalu\u00f1a por debaixo da Tercera Catalana. Est\u00e1 organizado pola Federaci\u00f3 Catalana de Futbol.\nEst\u00e1 formada por uns 30 grupos de entre 10 e 16 equipos cada un, agrupados segundo proximidade xeogr\u00e1fica. En funci\u00f3n das necesidades da competici\u00f3n en cada momento cr\u00e9anse ou supr\u00edmense grupos."}
{"id": "355834", "revid": "10599", "url": "https://gl.wikipedia.org/wiki?curid=355834", "title": "Primeira Catalana", "text": ""}
{"id": "355835", "revid": "10599", "url": "https://gl.wikipedia.org/wiki?curid=355835", "title": "Cidade Deportiva Joan Gamper", "text": ""}
{"id": "355836", "revid": "865", "url": "https://gl.wikipedia.org/wiki?curid=355836", "title": "LAN Airlines", "text": ""}
{"id": "355838", "revid": "1410", "url": "https://gl.wikipedia.org/wiki?curid=355838", "title": "TAROM", "text": "Compania Na\u021bional\u0103 de Transporturi Aeriene Rom\u00e2ne TAROM S.A., comercializada como TAROM, \u00e9 a aeroli\u00f1a nacional de Roman\u00eda, ademais de ser a m\u00e1is vella a\u00ednda activa do pa\u00eds. Ten a s\u00faa sede en Otopeni, no aeroporto Internacional de Bucarest-Henri Coanda, que tam\u00e9n \u00e9 o seu principal centro de conexi\u00f3ns. \u00c9 a aeroli\u00f1a m\u00e1is grande de Roman\u00eda en termos de tama\u00f1o de frota e voos e destinos internacionais, e a segunda por pasaxeiros transportados, despois de Wizz Air.\nO seu nome \u00e9 o acr\u00f3nimo de \"Transporturile Aeriene Rom\u00e2ne\" (Transporte A\u00e9reo Roman\u00e9s). O 97,22% da compa\u00f1\u00eda pertence ao goberno de Roman\u00eda (Ministerio de Transporte). A aeroli\u00f1a uniuse \u00e1 alianza SkyTeam o 25 de xu\u00f1o de 2010.\nFrota.\nActual.\nEn decembro de 2020 a frota de TAROM estaba formada polos seguintes avi\u00f3ns:\nHist\u00f3rica.\nAo longo da s\u00faa historia TAROM tam\u00e9n operou os seguintes modelos:"}
{"id": "355839", "revid": "5863", "url": "https://gl.wikipedia.org/wiki?curid=355839", "title": "Silverio Cerradelo G\u00f3mez", "text": ""}
{"id": "355847", "revid": "98629", "url": "https://gl.wikipedia.org/wiki?curid=355847", "title": "Coip\u00fa", "text": "O coip\u00fa (Myocastor coypus) \u00e9 unha especie de roedor semiacu\u00e1tico grande e \u00fanico membro da familia Myocastoridae (miocast\u00f3ridos). Orixinalmente era nativo da Suram\u00e9rica tropical e temperada, pero foi introducida en Norteam\u00e9rica, Europa, Asia, e \u00c1frica, principalmente para a obtenci\u00f3n das s\u00faas peles. A\u00ednda que segue sendo valorado pola s\u00faa pelaxe nalgunhas rexi\u00f3ns, o seu comportamento alimenticio destrutivo e o feito de que escava tobeiras fai que esta especie invasora sexa unha aut\u00e9ntica praga en moitas \u00e1reas e que se fagan esforzos por controlar as s\u00faas poboaci\u00f3ns en varios pa\u00edses. Est\u00e1 inclu\u00eddo na lista das \"100 das especies ex\u00f3ticas invasoras m\u00e1is dani\u00f1as do mundo\" da Uni\u00f3n Internacional para a Conservaci\u00f3n da Natureza (IUCN).\nO \"M. coypus\" vive en tobeiras que escava ao longo das zonas h\u00famidas. Alim\u00e9ntase dos talos das plantas das ribeiras dos r\u00edos.\nEtimolox\u00eda e nomes.\nO seu nome cient\u00edfico de x\u00e9nero deriva do grego \"mys\" e \"k\u00e1stor\" (a trav\u00e9s do lat\u00edn castor), que significa 'rato-castor'. O nome espec\u00edfico \"coypus\" procede da voz koypu da lingua do pobo mapuche chileno (mapudungun).\nEn galego \u00fasase para este animal o nome coip\u00fa. \"Coip\u00fa\" e \"coipo\" son os nomes m\u00e1is usados para el na s\u00faa zona de procedencia de Chile. Menos frecuente \u00e9 o nome \"quiy\u00e1\", de orixe tup\u00ed-guaran\u00ed usado en Paraguai e pa\u00edses veci\u00f1os. Na Am\u00e9rica hisp\u00e1nica, especialmente na zona andina, ch\u00e1manlle a este roedor \"nutria\" (que significa 'londra'), malia que o animal non ten nada que ver coas verdadeiras londras, que son must\u00e9lidos e non roedores. Tam\u00e9n se emprega o nome \"rata-nutria\". O nome \"nutria\" pasou ao ingl\u00e9s debido ao comercio de peles, idioma onde tam\u00e9n se chama \"coypu\" ou \"river-rat\" ('rata de r\u00edo'). No Brasil o animal co\u00f1\u00e9cese como \"rat\u00e3o-do-banhado\", \"n\u00fatria\" ou pola voz da lingua tup\u00ed \"caxingui\". En franc\u00e9s ch\u00e1mase \"ragondin\", en holand\u00e9s \"beverrat\" ('rata-castor'), en alem\u00e1n \"Wasserratte\" ('rata de auga'), termo tam\u00e9n usado para outros roedores, en italiano \"nutria\" e \"castorino\" ('pequeno castor'), en sueco \"sumpb\u00e4ver\" ('castor de pantano') etc.\nTaxonom\u00eda.\nO \"M. coypus\" foi descrito por Juan Ignacio Molina en 1782 co nome \"Mus coypus\", clasificado como membro do x\u00e9nero do rato. O x\u00e9nero \"Myocastor\" foille asignado en 1792 por Robert Kerr, mentres que Geoffroy, independentemente de Kerr, nomeou esta especie \"Myopotamus coypus\", e ocasionalmente a\u00ednda hoxe \u00e9 \u00e1s veces chamado por este nome.\nXeralmente reco\u00f1\u00e9cense catro subespecies:\n\"M. c. bonariensis\", a subespecie presente na parte m\u00e1is ao norte (subtropical) da s\u00faa \u00e1rea de distribuci\u00f3n, crese que foi o tipo de \"M. coypus\" que normalmente foi introducido noutros continentes.\nAspecto.\nEste roedor lembra en parte unha rata moi grande ou a un castor cun rabo curto. Os adultos pesan normalmente de 4 a 9\u00a0kg (o m\u00e1is habitual \u00e9 entre 4,5 e 7\u00a0kg) e te\u00f1en unha lonxitude de 40 a 60\u00a0cm, cun rabo de 30 a 45\u00a0cm; non obstante, chegan a pesar ata 17\u00a0kg. Te\u00f1en un pelame externo marr\u00f3n escuro \u00e1spero con pelos m\u00e1is internos suaves grises. Tres caracter\u00edsticas distintivas son unha mancha branca no foci\u00f1o, p\u00e9s posteriores palmados e incisivos grandes de cor amarelo-laranxa brillantes. As mamilas da femia est\u00e1n situadas bastante arriba nos seus flancos, o que permite que as cr\u00edas se alimenten mentres a nai est\u00e1 na auga.\n\u00c1s veces o \"M. coypus\" pode confundirse con \"Ondatra zibethicus\" (rata de almiscre), que \u00e9 outro roedor semiacu\u00e1tico moi estendido que nalgunhas zonas ocupa os mesmos h\u00e1bitats de zonas h\u00famidas. Por\u00e9n, a rata do almiscre \u00e9 de menor tama\u00f1o e m\u00e1is tolerante aos climas fr\u00edos e ten unha cola aplanada lateralmente que usa para nadar, mentres que a do \"M. coypus\" \u00e9 redonda. Pode confundirse tam\u00e9n cun pequeno castor, xa que ambas as especies te\u00f1en anatom\u00edas parecidas, pero as colas dos castores son aplanadas como pas.\nHistoria vital.\nPode vivir ata seis anos en caividade, pero normalmente \u00e9 raro que vivan m\u00e1is de tres anos. Segundo un estudo, o 80% dos individuos morre no seu primeiro ano de vida, e menos do 15% dunha poboaci\u00f3n salvaxe ten m\u00e1is de tres anos de idade. Os machos chegan \u00e1 madurez sexual xa aos catro meses, e as femias aos tres meses de idade; por\u00e9n, ambos poden ter unha prolongada adolescencia, ata a idade de 9 meses. Unha vez que as femias est\u00e1n pre\u00f1adas, a xestaci\u00f3n dura 130 d\u00edas, e paren desde unha soa cr\u00eda a trece. As cr\u00edas nacen con todo o pelo e cos ollos abertos; poden comer vexetaci\u00f3n xunto cos seus pais \u00e1s poucas horas de nacer. As femias poden empre\u00f1ar de novo o d\u00eda seguinte de dar a luz. Potencialmente, unha femia pode enxendrar tres veces ao ano. As cr\u00edas son aleitadas durante de seis a oito semanas e despois abandonan as s\u00faas nais e fan vida independente.\nAdemais de reproduc\u00edrense moi rapidamente, cada exemplar consome grandes cantidades de vexetaci\u00f3n, que supo\u00f1en aproximadamente o 25% do seu peso corporal ao d\u00eda, e alim\u00e9ntase durante todo o ano. Como \u00e9 un dos roedores m\u00e1is grandes que existen pode causar moitos danos na vexetaci\u00f3n. Comen a base dos talos das plantas e a mi\u00fado escavan na capa org\u00e1nica do solo para comer as ra\u00edces e rizomas enterrados. Orixinan nos ecosistemas zonas arrasadas onde desapareceu a maior\u00eda da biomasa da vexetaci\u00f3n a\u00e9rea ou enterrada, orixinando un ambiente salpicado de zonas destru\u00eddas, o cal altera o h\u00e1bitat doutros animais e o dos humanos que dependen das marismas e pantanos.\nO \"M. coypus\" vive normalmente en marismas e pantanos de auga doce, pero tam\u00e9n pode habitar en marismas salobres e m\u00e1is raramente en marismas salgadas.\nAspectos comerciais e medioambientais.\nA extinci\u00f3n local na s\u00faa \u00e1rea de distribuci\u00f3n nativa debido a un exceso de capturas levou a que se criase en granxas peleteiras a finais do s\u00e9culo XIX e inicios do XX. As primeiras granxas exitosas establec\u00e9ronse na Arxentina na d\u00e9cada de 1920 e despois en Europa, Norteam\u00e9rica e Asia. Estas granxas xeralmente non foron investimentos exitosos a longo prazo, e as granxas de coip\u00fas a mi\u00fado deixaron libres ou escap\u00e1ronselles os animais a medida que as s\u00faas operaci\u00f3ns deixaron de dar beneficios. O primeiro intento de crear granxas de coip\u00fas f\u00edxose en Francia a inicios da d\u00e9cada de 1880, pero non foi un \u00e9xito. As granxas suramericanas posteriores foron, ao contrario, moi rendibles e iso fixo que se creasen granxas similares en Norteam\u00e9rica e Europa. Como os animais das granxas a mi\u00fado escapaban ou eran liberados \u00e1 mantenta para que servisen como animais de caza ou para eliminar a vexetaci\u00f3n acu\u00e1tica, acabaron por establecerse poboaci\u00f3ns silvestres.\nIntroduc\u00edronse nos ecosistemas de Louisiana na d\u00e9cada de 1930, ao escaparen de granxas peleteiras que as importaran de Suram\u00e9rica. A primeira importaci\u00f3n f\u00edxose en 1937, cando E. A. McIlhenny trouxo 13 exemplares \u00e1 illa Avery. Na d\u00e9cada de 1940, alg\u00fans dos coip\u00fas escaparon durante un furac\u00e1n e poboaron rapidamente as marismas costeiras, pantanos do interior e outras \u00e1reas h\u00famidas. Desde Louisiana, o coip\u00fa estendeuse polo sur de Estadios Unidos, causando estragos nas marismas.\nA medida que a demanda das peles de coip\u00fa foi declinando, o coip\u00fa pasou a converterse nunha praga en moitas \u00e1reas, destru\u00edndo a vexetaci\u00f3n acu\u00e1tica, marismas e sistemas de rego, e mordendo e estragando produtos como pneum\u00e1ticos e paneis de madeira das casas en Louisiana, causando erosi\u00f3n nas ribeiras dos r\u00edos e desprazando a animais nativos. Os danos en Louisiana eran dabondo graves desde a d\u00e9cada de 1950 como para merecer a promulgaci\u00f3n de leis para o seu control. A inicios da d\u00e9cada de 2000, estableceuse o Coastwide Nutria Control Program, que empezou a pagar recompensas por coip\u00fa cazado en 2002. Na rexi\u00f3n da ba\u00eda de Chesapeake en Maryland, onde foran introducidos na d\u00e9cada de 1940, estim\u00e1base que o coip\u00fa destru\u00edra de 2.800 a 3.200 ha de marismas no Blackwater National Wildlife Refuge. Como resposta a esta situaci\u00f3n, en 2003, p\u00faxose en marcha un programa multimillonario de erradicaci\u00f3n.\nNa pen\u00ednsula Ib\u00e9rica, non se esableceran poboaci\u00f3ns libres na d\u00e9cada de 1960, posteriormete a s\u00faa introduci\u00f3n procedeu de escapes e soltas desde granxas peleteiras de Francia e Catalu\u00f1a desde principios dos anos 1970. Actualmente existen poboaci\u00f3ns localizadas na vertente atl\u00e1ntica (Val de Ar\u00e1n en Catalu\u00f1a; Soba en Cantabria; ribeira do Bidasoa en Guip\u00fascoa; Baztan, Valcarlos e exemplares dispersos na cunca do Ebro, en Navarra). Tam\u00e9n existen alg\u00fans n\u00facleos de moi baixa densidade na vertente mediterr\u00e1nea catal\u00e1 (Sant Feli\u00f9 de Buixalleu e Arb\u00facies, no Montseny na provincia de Xirona).\n Non se establecue en Galicia. A expansi\u00f3n desta especie invasora lim\u00edtase a zonas onde non baixa moito a temperatura en inverno. Debido ao seu potencial colonizador e constitu\u00edr unha ameaza grave para as especies aut\u00f3ctonas, os h\u00e1bitats ou os ecosistemas, foi inclu\u00edda no Cat\u00e1logo Espa\u00f1ol de Especies ex\u00f3ticas Invasoras, aprobado polo Real Decreto 630/2013, de 2 de agosto, estando prohibida en Espa\u00f1a a s\u00faa introduci\u00f3n no medio natural, posesi\u00f3n, transporte, tr\u00e1fico e comercio.\nNo Reino Unido o coip\u00fa introduc\u00edrase en 1929 en East Anglia, para crialo polas s\u00faas peles, pero moitos escaparon e danaron os sistemas de drenaxe e posteriormente un programa concertado polo MAFF o erradicou en 1989. Por\u00e9n en 2012, matouse en County Durham un animal que se sospeita que era un coip\u00fa.\nA carne de coip\u00fa \u00e9 magra e baixa en colesterol, pero os intentos de introdcir a s\u00faa carne nos mercados foron infrutuosos. Unha compa\u00f1\u00eda recibiu subvenci\u00f3ns para establecer unha f\u00e1brica en Louisiana para utilizar a carne de coip\u00fa para fabricar alimento para cans. En 2012, a Louisiana Wildlife Federation reco\u00f1eceu a esa compa\u00f1\u00eda co premio ao \"Negocio conservacionista do ano\" por encontrar un uso para esa prote\u00edna ecosustentable.\nNas antigas rep\u00fablicas sovi\u00e9ticas de Asia Central comercial\u00edzase a carne de coip\u00fa en mercados locais. En 2016, a carne est\u00e1 us\u00e1ndose con \u00e9xito nun restaurante de Mos\u00fa, como parte do movemento ruso loc\u00e1lvoro e como unha moda hipster.\nAdemais dos danos directos ao medio ambiente, o coip\u00fa hospeda o nematodo parasito \"Strongyloides myopotami\", que pode infectar a pel humana, causan do unha dermatite similar \u00e1 da estronxiloid\u00edase.\nDistribuci\u00f3n.\nA distribuci\u00f3n do coip\u00fa tende a contraerse ou expandirse cando se dan sucesivos invernos fr\u00edos ou suaves. Durante os invernos fr\u00edos, o coip\u00fa a mi\u00fado sofre a conxelaci\u00f3n das s\u00faas colas, que lle orixina infecci\u00f3ns e a morte. Como resultado as poboaci\u00f3ns de coip\u00fas contr\u00e1ense e mesmo chegan a extinguirse localmente ou rexionalmente como nos pa\u00edses escandinavos e, nos Estados Unidos, nos estados de Idaho, Montana e Nebrasca durante a d\u00e9cada de 1980. Durante as \u00e9pocas con invernos suaves, tende a expandirse cara ao norte. Por exemplo, en anos recentes, expandiuse polos estados de Washington e Oreg\u00f3n e Delaware."}
{"id": "355848", "revid": "1576", "url": "https://gl.wikipedia.org/wiki?curid=355848", "title": "Myocastor", "text": ""}
{"id": "355849", "revid": "1576", "url": "https://gl.wikipedia.org/wiki?curid=355849", "title": "Myocastoridae", "text": ""}
{"id": "355850", "revid": "1576", "url": "https://gl.wikipedia.org/wiki?curid=355850", "title": "Miocast\u00f3ridos", "text": ""}
{"id": "355851", "revid": "98629", "url": "https://gl.wikipedia.org/wiki?curid=355851", "title": "Ranger 4", "text": "Ranger 4 foi a segunda sonda do Bloque II do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 23 de abril de 1962 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nRanger 4, ao igual que a s\u00faa predecesora Ranger 3, foi enviada a impactar contra a superficie lunar e comezar a fotografala dez minutos antes do choque. A bordo levaba unha c\u00e1psula que deber\u00eda ter soportado o impacto e depositado un sism\u00f3metro na superficie. A s\u00faa misi\u00f3n tam\u00e9n inclu\u00eda medir a radiaci\u00f3n gamma no espazo interplanetario, estudar a reflectividade do radar na superficie lunar e seguir facendo probas t\u00e9cnicas para desenvolver mellores sondas interplanetarias.\nA nave.\nA sonda foi a segunda cun dese\u00f1o do denominado Bloque II, unha mellora das Ranger previas do Bloque I. Estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 3,1 m de alto coroada por unha esfera de 65\u00a0cm de di\u00e1metro formada no seu exterior por madeira de balsa e contendo no seu interior un sism\u00f3metro que deber\u00eda quedar pousado na superficie lunar tras o impacto da nave. Ranger 4 levaba tam\u00e9n un motor para correcci\u00f3n de rumbo e outro para retrofreado. A enerx\u00eda el\u00e9ctrica era proporcionada por dous paneis solares que lle daban \u00e1 nave unha envergadura de 5,2 m; a enerx\u00eda almacen\u00e1base nunha bater\u00eda de prata-cinc de 11,5\u00a0kg de peso e 1000 vatios-hora. Acaroada \u00e1 base atop\u00e1base unha antena parab\u00f3lica de alta ganancia, mentres que o resto de instrumentos repart\u00edanse entre a base e o cono. A bordo atop\u00e1base tam\u00e9n unha antena omnidireccional de media ganancia. As comunicaci\u00f3ns corr\u00edan a cargo de dous transmisores funcionando a 960 MHz, un cunha potencia de 3 W e outro de 50\u00a0mW. O control de actitude era proporcionado por un controlador de estado s\u00f3lido, por sensores solares e terrestres e por varios por chorros de control. O control t\u00e9rmico era pasivo, mediante recubrimentos dourados, pintura branca e superficies de aluminio pu\u00eddo.\nInstrumentos.\nRanger 4 levaba a bordo varios insrumentos:\nPerfil da misi\u00f3n.\nRanger 4 foi inxectada nunha traxectoria de impacto contra a L\u00faa sen problemas, ao contrario que Ranger 3. De t\u00f3dolos xeitos, debido a un erro nun temporizador da nave os paneis solares nunca se despregaron. Os instrumentos de a bordo deixaron de funcionar \u00e1s dez horas de voo por falta de subministraci\u00f3n el\u00e9ctrica. A nave puido ser seguida polo transmisor de 50\u00a0mW da c\u00e1psula de impacto. Ranger 4 impactou contra o lado oculto da L\u00faa a 9600\u00a0km/h o 26 de abril de 1962 \u00e1s 12:49:53 UT despois de 64 horas de voo."}
{"id": "355856", "revid": "98629", "url": "https://gl.wikipedia.org/wiki?curid=355856", "title": "Ranger 5", "text": "Ranger 5 foi a terceira e \u00faltima sonda do Bloque II do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 18 de outubro de 1962 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nRanger 5 foi enviada a impactar contra a superficie lunar e comezar a fotografala dez minutos antes do choque. A bordo levaba unha c\u00e1psula que deber\u00eda ter soportado o impacto e depositado un sism\u00f3metro na superficie. A s\u00faa misi\u00f3n tam\u00e9n inclu\u00eda medir a radiaci\u00f3n gamma no espazo interplanetario, estudar a reflectividade do radar na superficie lunar e seguir facendo probas t\u00e9cnicas para desenvolver mellores sondas interplanetarias.\nA nave.\nA sonda foi a terceira e \u00faltima cun dese\u00f1o do denominado Bloque II, unha mellora das Ranger previas do Bloque I. Estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 3,1 m de alto coroada por unha esfera de 65\u00a0cm de di\u00e1metro formada no seu exterior por madeira de balsa e contendo no seu interior un sism\u00f3metro que deber\u00eda quedar pousado na superficie lunar tras o impacto da nave. Ranger 5 levaba tam\u00e9n un motor para correcci\u00f3n de rumbo e outro para retrofreado. A enerx\u00eda el\u00e9ctrica era proporcionada por dous paneis solares que lle daban \u00e1 nave unha envergadura de 5,2 m; a enerx\u00eda almacen\u00e1base nunha bater\u00eda de prata-cinc de 11,5\u00a0kg de peso e 1000 vatios-hora. Acaroada \u00e1 base atop\u00e1base unha antena parab\u00f3lica de alta ganancia, mentres que o resto de instrumentos repart\u00edanse entre a base e o cono. A bordo atop\u00e1base tam\u00e9n unha antena omnidireccional de media ganancia. As comunicaci\u00f3ns corr\u00edan a cargo de dous transmisores funcionando a 960 MHz, un cunha potencia de 3 W e outro de 50\u00a0mW. O control de actitude era proporcionado por un controlador de estado s\u00f3lido, por sensores solares e terrestres e por varios por chorros de control. O control t\u00e9rmico era pasivo, mediante recubrimentos dourados, pintura branca e superficies de aluminio pu\u00eddo.\nInstrumentos.\nRanger 5 levaba a bordo varios insrumentos:\nPerfil da misi\u00f3n.\nRanger 5 foi inxectada nunha traxectoria de impacto contra a L\u00faa sen problemas, pero debido a un erro que nunca se chegou a identificar, a nave deixou de recibir enerx\u00eda. Tras 8 horas e 44 minutos en voo as bater\u00edas agot\u00e1ronse e perdeuse o contacto coa nave. Ranger 5 pasou a 725\u00a0km da superficie lunar antes de entrar en \u00f3rbita arredor do Sol."}
{"id": "355857", "revid": "56817", "url": "https://gl.wikipedia.org/wiki?curid=355857", "title": "Jetconnect", "text": "Jetconnect \u00e9 unha aeroli\u00f1a subsidiaria de Qantas baseada en Auckland, Nova Celandia. Foi ceada en xullo de 2002 e comezou a operar no mes de outubro do mesmo ano. Opera servizos entre Nova Celandia e Australia baixo a marca Qantas. Emprega a tripulaci\u00f3ns baseadas en Nova Celandia e opera avi\u00f3ns rexistrados nese pa\u00eds. Tam\u00e9n realizou servizos dom\u00e9sticos dentro de Nova Celandia ata que comezaron a ser operados por Jetstar Airways, outra subsidiaria de Qantas, o 10 de xu\u00f1o de 2009.\nFrota.\nJetconnect opera unha frota de Boeing 737-800 rexistrados en Nova Celandia pero coa librea de Qantas. En agosto de 2016 a s\u00faa frota estaba formada polos seguintes avi\u00f3ns:"}
{"id": "355859", "revid": "56817", "url": "https://gl.wikipedia.org/wiki?curid=355859", "title": "United Express", "text": "United Express \u00e9 o nome de marca da divisi\u00f3n rexional de United Airlines, baixo o cal nove aeroli\u00f1as rexionais de propiedade individual operan voos de curta e media distancia.\nO 1 de outubro de 2010 a UAL Corporation e Continental Airlines fusion\u00e1ronse para formar United Continental Holdings, o holding da recentemente fusionada United Airlines. Coa uni\u00f3n de Continental e United, Continental Connection e Continental Express foron adoptando gradualmente o nome da marca United Express, chegando a ser doce o n\u00famero de operadores con m\u00e1is de 550 avi\u00f3ns. O primeiro aparello pintado coa nova librea de United Express foi un Embraer ERJ-145 operado por ExpressJet.\nOperadores e frota.\nEn outubro de 2016 a frota que voaba baixo a marca United Express estaba formada polos seguintes avi\u00f3ns:"}
{"id": "355860", "revid": "89787", "url": "https://gl.wikipedia.org/wiki?curid=355860", "title": "Margarita Uria", "text": "Margarita Uria Etxebarria, nada en\u00a0Bilbao, Pa\u00eds Vasco, o 28 de abril de 1953,\u00a0\u00e9 unha avogada e pol\u00edtica\u00a0de ideolox\u00eda\u00a0nacionalista vasca. Pertence \u00f3 PNV. Foi Deputada do Congreso (1996-2008) e dende o 2008 \u00e9 vogal do Consello Xeral do Poder Xudicial.\nBiograf\u00eda.\nMargarita Uria naceu en Bilbao en 1953. Licenciouse en Dereito pola Universidade de Deusto.\nEntre 1975 e 1980 exerceu a avogac\u00eda como profesi\u00f3n liberal. En 1980, obt\u00e9n un posto como funcionaria de letrada dos Servizos Xur\u00eddicos do Goberno Vasco. En 1985, foi nomeada Directora do Contencioso do Goberno Vasco. Permanecer\u00e1 neste cargo at\u00e9 1996. Paralelamente \u00e1 s\u00faa carreira na administraci\u00f3n vasca foi profesora de Dereito Administrativo na Facultade de Dereito de Deusto e na Escola de Pr\u00e1ctica Xur\u00eddica (Colexio de Avogados).\nDeputada do Congreso.\nFoi elixida deputada nas elecci\u00f3ns xerais de 1996 pola circunscrici\u00f3n de Biscaia. Permaneceu no Congreso dos Deputados durante 12 anos, sendo reelixida noutras d\u00faas ocasi\u00f3ns. Durante estes anos formou parte das comisi\u00f3ns de Xustiza e Interior, Constitucional, R\u00e9xime das Administraci\u00f3ns P\u00fablicas e Sanidade e Consumo.\nNas elecci\u00f3ns xerais de 2008 Uria presentouse como candidata \u00f3\u00a0Senado por Biscaia. Por primeira vez o PNV foi a segunda forza m\u00e1is votada en Biscaia, por detr\u00e1s do PSOE, polo que s\u00f3 obtivo unha das tres actas de senador \u00e1s que optaba. I\u00f1aki Anasagasti deixou a Uria sen escano \u00f3 obter uns poucos miles de votos m\u00e1is.\nTras ese inesperado resultado Uria incorporouse en maio de 2008 \u00f3s servizos xur\u00eddicos da Secretar\u00eda Xeral da Presidencia do Goberno Vasco, a\u00ednda que este s\u00f3 foi un posto temporal.\nO PNV propuxo a Margarita Uria como candidata da s\u00faa confianza \u00f3 posto de vogal do Consello Xeral do Poder Xudicial (CXPX), \u00f3rgano que levaba dous anos sen renovarse por desacordo entre os partidos pol\u00edticos maioritarios. Finalmente o PNV logrou que Uria fose inclu\u00edda na lista de consenso que acordaron os partidos maioritarios para renovar o CXPX e as\u00ed en setembro de 2008 foi nomeada vogal do m\u00e1ximo \u00f3rgano do poder xudicial.\nDirectora da Axencia Vasca de Protecci\u00f3n de Datos.\nNomeada por Decreto 16/2016, de 2 de febreiro, da Presidencia do Goberno Vasco (BOPV n\u00ba 24 de 5 de febreiro de 2016), substitu\u00edndo no cargo a I\u00f1aki Pariente de Prada (2012-2016).\n\u00c9 por tanto, dende febreiro de 2016, a nova Directora da Axencia Vasca de Protecci\u00f3n de Datos.\nA Axencia Vasca de Protecci\u00f3n de Datos \u00e9 o \u00f3rgano de control en materia de protecci\u00f3n de datos de car\u00e1cter persoal en Euskadi."}
{"id": "355861", "revid": "23204", "url": "https://gl.wikipedia.org/wiki?curid=355861", "title": "Margarita Uria Etxebarria", "text": ""}
{"id": "355862", "revid": "5863", "url": "https://gl.wikipedia.org/wiki?curid=355862", "title": "Blanca Urgell", "text": "Blanca Urgell L\u00e1zaro, nada en\u00a0Vitoria\u00a0en\u00a01962, \u00e9 unha fil\u00f3loga vasca, Conselleira de Cultura da IX Lexislatura do Goberno Vasco.\nBiograf\u00eda.\nNaceu en Vitoria en 1962.\nDoutora en Filolox\u00eda Vasca pola Universidade do Pa\u00eds Vasco (UPV/EHU) e profesora titular do Departamento de Ling\u00fc\u00edstica e Estudos Vascos da UPV/EHU, participou en numerosos proxectos de investigaci\u00f3n e \u00e9 autora de m\u00faltiples artigos e traballos. Experta en dicionarios, destaca a s\u00faa participaci\u00f3n na redacci\u00f3n do Dicionario Xeral Vasco de Koldo Mitxelena, as\u00ed como a edici\u00f3n de obras cl\u00e1sicas da literatura vasca de autores como A\u00f1ibarro, Lardizabal ou Axular.\n\u00c9, ademais, redactora e membro do Consello Editorial do Anuario do Seminario de Filolox\u00eda Vasca \"Julio de Urquijo\", e membro do Consello asesor da revista Sancho el Sabio. Igualmente, coordinou xunto a Patxi Altuna, Ibon Sarasola e Joseba A. Lakarra a colecci\u00f3n de textos vascos \"Klasikoak\" editada por Euskal Editoreen Elkartea- Asociaci\u00f3n de Editores Vascos. Dende xullo de 2015, \u00e9 acad\u00e9mica de Euskaltzaindia, a Real Academia da Lingua Vasca."}
{"id": "355863", "revid": "23204", "url": "https://gl.wikipedia.org/wiki?curid=355863", "title": "Blanca Urgell L\u00e1zaro", "text": ""}
{"id": "355864", "revid": "89787", "url": "https://gl.wikipedia.org/wiki?curid=355864", "title": "Bella Hadid", "text": "Isabella Khair Hadid, nada nos \u00c1nxeles (Estados Unidos) o 9 de outubro de 1996, \u00e9 unha modelo de moda estadounidense, m\u00e1is co\u00f1ecida como Bella Hadid. Asinou con IMG Models no 2014. Foi nomeada \"Modelo do Ano\" por GQ no 2016. En xu\u00f1o de 2016, Hadid foi clasificada no un das 50 mellores modelos por Modelos.com.\nTraxectoria.\nHadid naceu e criouse nos \u00c1nxeles, filla de Mohamed Hadid e a modelo Yolanda Hadid. A s\u00faa nai \u00e9 holandesa-americana, e o seu pai \u00e9 de orixe palestina. Hadid ten dous irm\u00e1ns, unha irm\u00e1 m\u00e1is vella chamada Gigi, quen \u00e9 tam\u00e9n unha modelo, e un irm\u00e1n m\u00e1is novo, Anwar. Ten dous medio-irm\u00e1s m\u00e1is, Marielle e Alana.\nHadid e os seus irm\u00e1ns cri\u00e1ronse nun rancho en Santa Barbara e m\u00e1is tarde mudar\u00edanse a Malib\u00fa mentres a\u00ednda estaba na escola elemental.\nSendo adolescente, Hadid foi xinete e tivo opci\u00f3ns para asistir \u00f3s Xogos Ol\u00edmpicos de 2016 en R\u00edo de Xaneiro, mais tivo que deixar a competici\u00f3n en 2013 por mor de sufrir a doenza de Lyme. Non foi anunciado que padec\u00eda Lyme at\u00e9 outubro de 2015. Foi diagnosticada coa enfermidade no 2012.\nEn outono de 2014, Hadid mudouse \u00e1 cidade de Nova York e empezou a estudar fotograf\u00eda na Escola de Dese\u00f1o Parsons, asinando con IMG pouco antes. Dende ent\u00f3n deixou a un lado a escola por mor do seu \u00e9xito na carreira de modelo. Expresou o seu interese de volver a escolar e retomar a fotograf\u00eda de moda como carreira unha vez \u00e9 feita a de modelo. Hadid tam\u00e9n expresou interese na escritura e na interpretaci\u00f3n.\nVida persoal.\nO 22 de xullo de 2014, Hadid foi arrestada por conducir baixo a influencia do alcohol. A licenza do seu carn\u00e9 foi suspendida por un ano e foi condenada a seis meses de liberdade condicional. Hadid tam\u00e9n foi sentenciada a realizar 25 horas de servizo comunitario e asistir a 20 horas de reuni\u00f3ns de Alcoh\u00f3licos An\u00f3nimos.\nHadid comezou unha relaci\u00f3n co cantante canadense The Weeknd a comezos de 2015; a parella foi vista xunta por primeiro vez en abril en Coachella. Hadid protagonizou o seu v\u00eddeo musical \"In the Night\" en decembro de 2015. Fixeron a s\u00faa apararici\u00f3n xuntos na alfombra vermella nos Grammys en febreiro de 2016. En novembro de 2016, a parella rompeu."}
{"id": "355865", "revid": "23204", "url": "https://gl.wikipedia.org/wiki?curid=355865", "title": "Isabella Khair Hadid", "text": ""}
{"id": "355866", "revid": "23204", "url": "https://gl.wikipedia.org/wiki?curid=355866", "title": "Glottolog", "text": "Glottolog \u00e9 un proxecto da base de datos bibliogr\u00e1fica das linguas do mundo, en particular, das menos co\u00f1ecidas. Creado polo Instituto Max Planck de Leipzig, Alema\u00f1a, \u00e9 un intento de acadar unha fonte bibliogr\u00e1fica completa para as linguas do mundo (95% da diversidade ling\u00fc\u00edstica do mundo) e para achegar unha forte base emp\u00edrica para as definici\u00f3ns de linguas e as clasificaci\u00f3ns da linguaxe. Est\u00e1 composto dun cat\u00e1logo de linguas e familias de linguas do mundo chamado \"Languoid\" e a s\u00faa bibliograf\u00eda \" Langdoc \". As\u00edgnase un identificador \u00fanico e estable, o Glottocode, a todas as familias, linguas e dialectos, chamado \"langoids \", que se identifican. Estes son organizadas a trav\u00e9s dunha clasificaci\u00f3n xeneal\u00f3xica (a \u00e1rbore Glottolog), que est\u00e1 baseada nas m\u00e1is recentes investigaci\u00f3ns dispo\u00f1ibles. Ofrece acceso a m\u00e1is de 180 000 referencias de traballos descritivos, tales como gram\u00e1ticas, dicionarios, listaxes de palabras e textos."}
{"id": "355867", "revid": "72012", "url": "https://gl.wikipedia.org/wiki?curid=355867", "title": "Rasmus Bartholin", "text": "Rasmus Bartholin (latinizado como \"Erasmus Bartholinus\"), nado o 13 de agosto de 1625 en Roskilde (Dinamarca) e finado o 4 de novembro de 1698 en Copenhague, foi un m\u00e9dico e cient\u00edfico dinamarqu\u00e9s fillo de Caspar Bartholin o Vello, e de Anna Fincke, filla pola s\u00faa banda do matem\u00e1tico Thomas Fincke. Tivo cinco irm\u00e1ns, entre os que c\u00f3mpre salientar Thomas Bartholin (nove anos maior), que alcanzou tanta sona coma el polos seus achados cient\u00edficos relacionados co sistema linf\u00e1tico.\nVida.\nErasmus recibiu a s\u00faa educaci\u00f3n primaria de titores privados. Posteriormente, entrou na Universidade de Copenhague en 1642, onde se licenciou en 1644 e obtivo un mestrado en artes en 1647. Estudou matem\u00e1ticas na Universidade de Leiden e, despois de viaxar por Europa, acabou en Padua, onde se licenciou en medicina en 1654. En 1656 volveu \u00e1 Universidade de Copenhague como profesor de xeometr\u00eda, pero ao ano seguinte decidiu ensinar medicina, convert\u00e9ndose nun profesor extraordinario. En 1667 foi nomeado matem\u00e1tico real e en 1671 obtivo a c\u00e1tedra de medicina da Universidade de Copenhague, que mantivo ata a s\u00faa morte.\nAchega \u00e1 ciencia.\nMalia exercer principalmente como profesor de medicina, escribiu relativamente pouco sobre este tema. En termos de n\u00famero de publicaci\u00f3ns, as matem\u00e1ticas ocuparon a maior parte da s\u00faa produci\u00f3n cient\u00edfica, pero o seu traballo nesta \u00e1rea non foi de grande importancia. De feito, Rasmus Bartholin \u00e9 m\u00e1is co\u00f1ecido polo seu traballo noutras \u00e1reas, como a f\u00edsica ou a \u00f3ptica, xa que foi o descubridor da refracci\u00f3n dobre da luz, en 1669. Levou a cabo a s\u00faa descuberta nun cristal de espato obtido nunha expedici\u00f3n a Islandia. Puido observar como a luz se refractaba a trav\u00e9s do espato dando lugar a dous raios que el denominou \"solita\" e \"insolita.\" A explicaci\u00f3n que lle deu Bartholin no seu momento baseouse na teor\u00eda da luz de Descartes, a cal propu\u00f1a que o cristal presentaba d\u00faas series de poros que daban lugar \u00e1 refracci\u00f3n dobre. A\u00ednda que publicou unha descrici\u00f3n moi precisa do fen\u00f3meno, non foi quen de comprender a s\u00faa natureza f\u00edsica. Foi m\u00e1is tarde, en 1801, cando Thomas Young propuxo a teor\u00eda ondulatoria da luz e p\u00faidose dar unha explicaci\u00f3n ao fen\u00f3meno da refracci\u00f3n dobre, que realmente se produc\u00eda porque o cristal divide a luz en dous planos de feixes polarizados. \nNo campo da astronom\u00eda observou os cometas de 1664 e 1665, entre outras observaci\u00f3ns astron\u00f3micas, e publicou as descrici\u00f3ns destes acontecementos en \"De Cometis Anni 1664 et 1665 opusculum\" (1665). \nNo campo da medicina \u00e9 de salientar a s\u00faa introduci\u00f3n do uso da quinina como profil\u00e1ctico fronte \u00e1 malaria. Tam\u00e9n foi o primeiro en documentar na literatura m\u00e9dica as caracter\u00edsticas f\u00edsicas da trisom\u00eda 13 ou s\u00edndrome de Patau. Algunhas das s\u00faas contribuci\u00f3ns m\u00e9dicas levounas a cabo xunta o seu irm\u00e1n Thomas Bartholin, que tam\u00e9n foi profesor de anatom\u00eda na Universidade de Copenhague desde 1646 ata 1661."}
{"id": "355868", "revid": "102241", "url": "https://gl.wikipedia.org/wiki?curid=355868", "title": "Lingua nivkh", "text": "A lingua nivkh ou lingua gilyak (autodesignado: \u041d\u0438\u0432\u0445\u0433\u0443 \u0434\u0438\u0444 \"Nivxgu dif\") \u00e9 unha lingua falada en Manchuria Exterior, na conca do r\u00edo Amgun (un tributario do Amur), a beira do propio Amur, e na metade norte de Sakhalin. 'Gilyak' \u00e9 a apelaci\u00f3n manch\u00fa. Os seus falantes son o pobo nivkh.\nA poboaci\u00f3n da etnia nivkh permaneceu razoablemente estable, con 4\u00a0549 nivkhs en 1897, e 4\u00a0673 en 1989. Por\u00e9n, a porcentaxe entre esa poboaci\u00f3n de falantes nativos de nivkh caeu dende o 100% \u00f3 23,3% no mesmo per\u00edodo."}
{"id": "355869", "revid": "23204", "url": "https://gl.wikipedia.org/wiki?curid=355869", "title": "Lingua gilyak", "text": ""}
{"id": "355870", "revid": "1505", "url": "https://gl.wikipedia.org/wiki?curid=355870", "title": "Lingua xhosa", "text": ""}
{"id": "355873", "revid": "27155", "url": "https://gl.wikipedia.org/wiki?curid=355873", "title": "P\u00edlula anticonceptiva", "text": "Os contraceptivos orais, m\u00e1is co\u00f1ecidos como p\u00edlulas anticonceptivas ou, sinxelamente, a p\u00edlula, \u00e9 un m\u00e9todo contraceptivo feminino que consta dunha pastilla que cont\u00e9n hormonas sexuais femininas, unha combinaci\u00f3n de estr\u00f3xenos (estradiol) e proxest\u00e1xeno (proxesterona). Cando se toman por v\u00eda oral diariamente, estas p\u00edlulas inhiben a fertilidade feminina. A s\u00faa eficacia depende dos estudos realizados, e pode oscilar entre o 0,3 e 8 embarazos/muller/ano.\nAs p\u00edlulas foron inicialmente aprobadas para uso anticonceptivo nos Estados Unidos en 1960, e son unha forma moi popular de control da natalidade. Son usadas no presente por m\u00e1is de 100 mill\u00f3ns de mulleres en todo o mundo e case 12 mill\u00f3ns de mulleres s\u00f3 nos Estados Unidos. O seu uso var\u00eda enormemente segundo o pa\u00eds, a idade, a escolaridade e o estado civil. Un terzo das mulleres entre 16-49 anos no Reino Unido utilizan a p\u00edlula que s\u00f3 cont\u00e9n o proxest\u00e1xeno ou a p\u00edlula combinada.\nAs d\u00faas formas de p\u00edlula est\u00e1n na Lista de Medicamentos Esenciais da Organizaci\u00f3n Mundial da Sa\u00fade, os medicamentos m\u00e1is importantes, necesarios nun sistema b\u00e1sico de sa\u00fade. A p\u00edlula foi un catalizador para a revoluci\u00f3n sexual. Os historiadores acreditan a p\u00edlula como o contraceptivo m\u00e1is importante na transferencia de poder sobre os dereitos reproductivos dos homens para as mulleres.\nAs p\u00edlulas anticonceptivas non protexen contra as doenzas de transmisi\u00f3n sexual como o VIH (SIDA), \"Chlamydia\", herpes xenital, gonorrea, hepatite B ou s\u00edfilis). Se se desexa unha protecci\u00f3n contra as infecci\u00f3ns de transmisi\u00f3n sexual \u00e9 preciso empregar o preservativo ou o preservativo feminino."}
{"id": "355874", "revid": "23204", "url": "https://gl.wikipedia.org/wiki?curid=355874", "title": "Contraceptivo oral", "text": ""}
{"id": "355875", "revid": "65337", "url": "https://gl.wikipedia.org/wiki?curid=355875", "title": "Erasmus Bartholinus", "text": ""}
{"id": "355876", "revid": "85894", "url": "https://gl.wikipedia.org/wiki?curid=355876", "title": "Joaqu\u00edn Rodr\u00edguez Barbeito", "text": "Joaqu\u00edn Rodr\u00edguez Barbeito, nado nas Neves cara 1902, foi un sindicalista e pol\u00edtico galego.\nTraxectoria.\nFactor do ferrocarril instalado en Arbo. Na Rep\u00fablica foi presidente da Sociedad de Oficios y Profesiones varias de Arbo y sus contornos. Logo foi secretario da Casa do Pobo de Arbo. Co golpe de Estado do 18 de xullo de 1936 foi detido o 27 de setembro no calabozo de Arbo, pasou ao Lazareto San Sim\u00f3n e foi xulgado en Vigo por rebeli\u00f3n militar, resultando con sobresemento provisional. Enviado a un batall\u00f3n disciplinario, despois pasou pola campo de concentraci\u00f3n de Sans Marco de Le\u00f3n e rematou na cadea da Coru\u00f1a, de onde sa\u00edu en liberdade provisional o 18 de febreiro de 1939.\nVida persoal.\nCasou con Delfina G\u00f3mez Gonz\u00e1lez e foi pai de Manuel Rodr\u00edguez G\u00f3mez."}
{"id": "355877", "revid": "23204", "url": "https://gl.wikipedia.org/wiki?curid=355877", "title": "P\u00edlula anticonceptiva oral combinada", "text": ""}
{"id": "355878", "revid": "23204", "url": "https://gl.wikipedia.org/wiki?curid=355878", "title": "P\u00edlula anticonceptiva oral", "text": ""}
{"id": "355879", "revid": "23204", "url": "https://gl.wikipedia.org/wiki?curid=355879", "title": "P\u00edlulas anticonceptivas", "text": ""}
{"id": "355880", "revid": "23204", "url": "https://gl.wikipedia.org/wiki?curid=355880", "title": "Anticonceptivo oral", "text": ""}
{"id": "355883", "revid": "22795", "url": "https://gl.wikipedia.org/wiki?curid=355883", "title": "Pancrustacea", "text": ""}
{"id": "355884", "revid": "23204", "url": "https://gl.wikipedia.org/wiki?curid=355884", "title": "Pobo navajo", "text": "Os navajo (en navajo: \"Din\u00e9\" ou \"Naabeeh\u00f3\") son un pobo amerindio do suroeste dos Estados Unidos de Am\u00e9rica. Despois do pobo cherokee, son a segunda meirande tribo federalmente reco\u00f1ecida con 300\u00a0460 membros (2015). A Naci\u00f3n Navajo constit\u00fae un territorio con goberno independente que controla as reservas na \u00e1rea de Four Corners, con 71\u00a0000 km\u00b2 de terra nos estados de Arizona, Utah e Novo M\u00e9xico. A lingua navajo \u00e9 a lingua tradicional do pobo, a\u00ednda que moitos falan ingl\u00e9s tam\u00e9n.\nOs estados con meirandes poboaci\u00f3ns navajo son Arizona (140\u00a0263) e Novo M\u00e9xico (108\u00a0306). Arredor de tres cuartos da poboaci\u00f3n navajo reside neses dous estados."}
{"id": "355885", "revid": "23204", "url": "https://gl.wikipedia.org/wiki?curid=355885", "title": "Naabeeh\u00f3", "text": ""}
{"id": "355886", "revid": "23204", "url": "https://gl.wikipedia.org/wiki?curid=355886", "title": "Din\u00e9", "text": ""}
{"id": "355887", "revid": "85894", "url": "https://gl.wikipedia.org/wiki?curid=355887", "title": "Bautista Rodr\u00edguez Vilas", "text": "Bautista Rodr\u00edguez Vilas, nado en Arbo e finado no mesmo concello a principios de xaneiro de 1940, foi un xornalista e pol\u00edtico galego.\nTraxectoria.\nEmigrado en Cuba, retornou a Arbo en 1904 para casar con Felismina P\u00e9rez Mart\u00ednez. Comerciante e banqueiro, foi delegado en Arbo da Sociedade Hijos del distrito de Arbo de Cuba. Na ditadura de Primo de Rivera foi concelleiro de Arbo. Na Rep\u00fablica foi alcalde de Arbo."}
{"id": "355888", "revid": "89787", "url": "https://gl.wikipedia.org/wiki?curid=355888", "title": "Pancrust\u00e1ceos", "text": "O dos pancrust\u00e1ceos (\"Pancrustacea\") \u00e9 un taxon (clado) proposto para comprender todos os crust\u00e1ceos e os hex\u00e1podos.\nEsta agrupaci\u00f3n \u00e9 contraria \u00e1 hip\u00f3tese dos atelocerados, na que os miri\u00e1podos e os hex\u00e1podos son un clado, e os crust\u00e1ceos est\u00e1n m\u00e1is afastados filoxenericamente deles.\nO taxon monofil\u00e9tico dos pancrust\u00e1ceos est\u00e1 apoiado por numerosos estudos moleculares, nos que os crust\u00e1ceos anteceden a un grupo parafil\u00e9tico cos insectos (o que significa que os insectos derivaron de antepasados crust\u00e1ceos).\nA partir de 2010, o taxon \"Pancrustacea\" consid\u00e9rase aceptado pola comunidade cient\u00edfica.\nEtimolox\u00eda.\nO termo \"Pancrustacea\" est\u00e1 formado polo elemento do lat\u00edn cient\u00edfico \"pan-\", calco do grego antigo \u03c0\u03b1\u03bd- \"pan-\", derivado de \u03c0\u1fb6\u03c2 \u03c0\u1fb6\u03c3\u03b1 \u03c0\u1fb6\u03bd \"p\u00e3s, p\u00e3sa, p\u00e3n\", \"todo\", e do nome \"Crustacea\", derivado do lat\u00edn \"crusta\", \"o que envolve ou recobre\", \"codia\", \"cotra\", \"costra, \"carapola\", que designa clasicamente unha clase de artr\u00f3podos, xeralmente acu\u00e1ticos, nos que a casca est\u00e1 constitu\u00edda por quitina impregnada de sales c\u00e1lcicos.\nSin\u00f3nimo.\nO clado tam\u00e9n foi sido chamado \"Tetraconata\" , en referencia ao cadrado de omatidios que presentan moitos dos seus membros. Este nome \u00e9 preferido por alg\u00fans cient\u00edficos para evitarmos a confusi\u00f3n co uso de \"pan-\" para indicar un clado que incl\u00fae a un grupo de cabeza e a todos os representantes dos grupos da s\u00faa estripe ou descendencia.\nFiloxenia.\nSegundo Omar Rota-Stabelli \"et al.\" (2011), a posici\u00f3n dos pancrust\u00e1ceos, dentro do clado dos euartr\u00f3podos (\"Euarthropoda\"), \u00e9 a seguinte:"}
{"id": "355889", "revid": "22795", "url": "https://gl.wikipedia.org/wiki?curid=355889", "title": "Tetraconata", "text": ""}
{"id": "355890", "revid": "22795", "url": "https://gl.wikipedia.org/wiki?curid=355890", "title": "Atelocerata", "text": ""}
{"id": "355891", "revid": "23204", "url": "https://gl.wikipedia.org/wiki?curid=355891", "title": "Evanna Lynch", "text": "Evanna Patricia Lynch, nada en Termonfeckin (Condado de Louth) o 16 de agosto de 1991, \u00e9 unha actriz e modelo irlandesa.\nTraxectoria.\nAcadou a fama coa s\u00faa interpretaci\u00f3n de Luna Lovegood na serie de filme de \"Harry Potter\", aparecendo nos \u00faltimos catro filmes e nos videoxogos. Tam\u00e9n apareceu en varias portadas de revistas e traballou como modelo para Katrin Thomas e Ciaran Sweeney."}
{"id": "355892", "revid": "23204", "url": "https://gl.wikipedia.org/wiki?curid=355892", "title": "Evanna Patricia Lynch", "text": ""}
{"id": "355895", "revid": "88628", "url": "https://gl.wikipedia.org/wiki?curid=355895", "title": "Aitor Esteban", "text": "Aitor Esteban Bravo, nado en Bilbao (Biscaia) o 21 de xu\u00f1o de 1962, \u00e9 un pol\u00edtico e profesor asociado de Universidade vasco que dende 2012 desempe\u00f1a o cargo de voceiro do Partido Nacionalista Vasco no Congreso dos Deputados.\nTraxectoria.\nA s\u00faa nai \u00e9 da localidade soriana de Ca\u00f1amaque. O seu pai, de ideolox\u00eda nacionalista vasca, ensinoulle as bases do \u00e9uscaro, que estudou posteriormente, chegando a dar clases.\u200b Estudou nun colexio cat\u00f3lico e fixo o bacharelato no Instituto Central de Bilbao. A seguir, licenciouse en Dereito, no curso 1984-1985, na Universidade de Deusto, onde fixo logo o doutoramento. coa tese titulada \"La institutionalizaci\u00f3n de un pa\u00eds: nacionalismo e instituciones vascas\", lida o 1 de xaneiro de 1996.\nEsteban foi profesor na Universidade de Deusto, onde impartiu clases de Dereito constitucional espa\u00f1ol comparado. Decl\u00e1rase un apaixonado das tribos ind\u00edxenas norteamericanas, e mesmo foi profesor da materia de Minor\u00edas Ind\u00edxenas, no Departamento de Antropolox\u00eda desta universidade. Tam\u00e9n impartiu a materia de Historia e cultura ind\u00edxena de Norte e Mesoam\u00e9rica na Facultade de Filosof\u00eda e Ciencias da Educaci\u00f3n.\nAfiliouse \u00f3\u00a0Partido Nacionalista Vasco en 1978 e en 1983 foi elixido secretario do Consello Nacional de Euzko Gaztedi Indarra (EGI). Dous anos despois foi nomeado apoderado da Asemblea Nacional e en 1991 accedeu \u00f3 cargo de voceiro e secretario de Presidencia da Deputaci\u00f3n de Biscaia. Entre 1995 e 2003 foi presidente das Xuntas Xerais de Biscaia, sendo sucedido no cargo por Ana Madariaga.\nNas elecci\u00f3ns xerais de 2004, foi elixido deputado no Congreso dos Deputados por Biscaia, repetindo nas elecci\u00f3ns de 2008 e 2011, e nas de 2015, 2016 e nas de abril e novembro de 2019. O 18 de decembro de 2012 substitu\u00edu a Josu Erkoreka como voceiro do PNV no Congreso dos Deputados.\nVida persoal.\nEst\u00e1 casado con Itxaso Atutxa (filla de Javier Atutxa, quen foi presidente do PNV de Biscaia entre 1996 e 2000\u200b), con que ten dous fillos e vive dende hai anos en Zeberio.\u200b"}
{"id": "355896", "revid": "23204", "url": "https://gl.wikipedia.org/wiki?curid=355896", "title": "Aitor Esteban Bravo", "text": ""}
{"id": "355899", "revid": "89787", "url": "https://gl.wikipedia.org/wiki?curid=355899", "title": "Joan Tard\u00e0", "text": "Joan Tard\u00e0 i Coma, nado en\u00a0Cornell\u00e0 de Llobregat\u00a0o\u00a026 de setembro de 1953,\u00a0\u00e9 un pol\u00edtico e profesor de secundaria catal\u00e1n, militante de\u00a0Esquerra Republicana de Catalunya (ERC).\nTraxectoria.\nGraduado en Filosof\u00eda e Letras, \u00e9 profesor de Lingua e Literatura no instituto de educaci\u00f3n secundaria Esteve Terras.\nMilitante do PSUC dende 1974 a 1976. Dende a s\u00faa fundaci\u00f3n, participou na Asemblea dos Comisarios e Concelleiros da Esquerda Nacionalista, integrouse na organizaci\u00f3n pol\u00edtica Nacionalistes\u00a0d'Esquerra (NE) e no Comit\u00e9 de Solidariedade cos Patriotas Catal\u00e1ns, creado en Cornell\u00e0\u00a0a principios dos anos oitenta. \u00d3 disolverse NE, afiliouse a Esquerra e foi presidente en Cornell\u00e0\u00a0durante o per\u00edodo 1996-1999.\nFormou parte do primeiro concello democr\u00e1tico de Cornell\u00e0 de Llobregat, en\u00a01979, elixido como independente na candidatura do PSUC. En 1999, foi elixido concelleiro do municipio, onde liderou a candidatura de\u00a0Esquerra, e no 2003 foi re-elixido no cargo, \u00f3 cal renunciou en setembro de 2004. Deputado pola\u00a0provincia de Barcelona nas\u00a0elecci\u00f3ns xerais de 2004, 2008 e 2011. \u00c9 o voceiro do grupo ERC-RI-CATS\u00cd no Congreso dos Deputados.\nDestacou no seu traballo parlamentario polas s\u00faas intervenci\u00f3ns en catal\u00e1n, o cal o enfrontou moitas veces co presidente da C\u00e1mara, Manuel Mar\u00edn, e polas propostas sobre a Lei de memoria hist\u00f3rica. En decembro de 2008, protagonizou unha controversia durante o D\u00eda da Constituci\u00f3n\u00a0\u00f3 berrar nun acto de JERC \"morte \u00f3 Borb\u00f3n\", alegando que era un clamor popular de 1714 durante a guerra de sucesi\u00f3n espa\u00f1ola.\nEn novembro de 2013, un debate nas redes sociais sobre un erro no momento de votar unha emenda levou \u00f3 deputado a denunciar nunha carta insultos e ameazas. A pol\u00e9mica xurdiu cando V\u00edtor Su\u00e1rez, activista do\u00a0asturiano, recriminou o seu voto en contra da modificaci\u00f3n do orzamento de Foro Asturias, que propuxo un orzamento de estado de 143.000 \u20ac para a\u00a0Academia da Lingua Asturiana,\u00a0Tard\u00e0 xustificou a s\u00faa decisi\u00f3n dicindo que fora un \"erro procesual\".\nNas\u00a0elecci\u00f3ns xerais en 2015, Joan Tard\u00e0 foi n\u00famero dous na lista de Barcelona, por\u00a0Esquerra Republicana de Catalunya. "}
{"id": "355900", "revid": "23204", "url": "https://gl.wikipedia.org/wiki?curid=355900", "title": "Joan Tard\u00e0 i Coma", "text": ""}
{"id": "355903", "revid": "23204", "url": "https://gl.wikipedia.org/wiki?curid=355903", "title": "Pobo cheroqui", "text": ""}
{"id": "355904", "revid": "89787", "url": "https://gl.wikipedia.org/wiki?curid=355904", "title": "Tecido vascular", "text": "O tecido vascular ou tecido condutor \u00e9 un tipo de tecido vexetal complexo, formado por varias clases de c\u00e9lulas e compo\u00f1entes, a trav\u00e9s docal se transportan l\u00edquidos (zumes bruto e elaborado) polo interior da planta, que se encontra nas plantas vasculares (pterid\u00f3fitas e espermat\u00f3fitas). Os compo\u00f1entes primarios do tecido vascular son o xilema e o floema. O xilema \u00e9 un sistema que transporta a trav\u00e9s da planta auga e sales minerales disoltos (zume bruto). O floema transporta nutrientes xa elaborados polas c\u00e9lulas ou orixinados na fotos\u00edntese (zume elaborado). Tam\u00e9n est\u00e1n asociados ao tecido vasular certos meristemas: o c\u00e1mbium vascular. Todos os tecidos vasculares dunha planta constit\u00faen o sistema de tecidos vasculares ou sistema vascular.\nAs c\u00e9lulas do tecido vascular son usualmente longas e delgadas. Dado que o xilema e o floema act\u00faan como o sistema de transporte de auga, minerais e nutrientes na planta, non \u00e9 de estra\u00f1ar que a s\u00faa forma sexa similar a tubos. As diferentes c\u00e9lulas do floema est\u00e1n conectadas entre si polos extremos, como se fosen secci\u00f3ns dun tubo. A medida que a planta medra difer\u00e9nciase novo tecido vascular nos extremos de crecemento da planta. O tecido novo al\u00ed\u00f1ase co tecido vascular existente, mantendo a conexi\u00f3n a trav\u00e9s da planta.\nO tecido vascular disponse en longos feixes vasculares, que constan de xilema e floema e de c\u00e9lulas de soporte e protecci\u00f3n. No talo e as ra\u00edces, o xilema est\u00e1 cara \u00e1 parte m\u00e1is interior do talo e o floema m\u00e1is cara a exterior. Nos talos de dicotiled\u00f3neas Asteriidae, pode haber floema tam\u00e9n cara ao interior. Nalgunhas plantas, entre os tecidos vasculares hai tubos latic\u00edferos.\nEntre o xilema e o floema hai un meristema denominado c\u00e1mbium vascular. As c\u00e9lulas deste tecido div\u00eddense diferenci\u00e1ndose en xilema e floema adicionais. Este crecemento incrementa o di\u00e1metro da planta. Mentres o c\u00e1mbium vascular produza novas c\u00e9lulas, a planta continuar\u00e1 crecendo cada vez m\u00e1is robusta. Nas \u00e1rbores e outras plantas le\u00f1osas, o c\u00e1mbium vascular permite a expansi\u00f3n do tecido vascular que produce madeira.\nNas follas os feixes vasculares est\u00e1n situados no mes\u00f3filo esponxoso. O xilema est\u00e1 orientado mirando \u00e1 cara adaxial da folla (xeralmente na parte de arriba ou face da folla). Esta \u00e9 a raz\u00f3n pola que os \u00e1fidos que parasitan as plantas se encontran na cara inferior das follas (env\u00e9s), onde se encontra o floema que transporta os azucres producidospola planta, e ademais est\u00e1 m\u00e1is preto da superficie.\nPlantas vasculares.\nA presenza de tecidos vasculares serve para clasificar as plantas en dous grandes grupos: plantas vasculares ou traque\u00f3fitas, que son as pterid\u00f3fitas e espermat\u00f3fitas, e plantas non vasculares, que son as bri\u00f3fitas. Os tecidos vasculares cons\u00e9rvanse moitas veces nos f\u00f3siles e o que mellor se conserva \u00e9 o xilema, por ter predes m\u00e1is grosas, polo que \u00e9 o xilema o que m\u00e1is se usa para dentificar plantas vasculares f\u00f3siles.\nAs bri\u00f3fitas (musgos, hep\u00e1ticas e antocerotas) son plantas moi pequenas que poden absorber auga por todo o seu corpo e non necesitan nin te\u00f1en tecidos vasculares e carecen practicamente de diferenciaci\u00f3n celular. Non obstante, hai algunhas especies de hep\u00e1ticas e musgos nas que poden aparecer cord\u00f3ns de c\u00e9lulas centrais parenquim\u00e1ticas cunha incipiente especializaci\u00f3n que facilitan o transporte de auga, a\u00ednda que non constit\u00faen un verdadeiro tecido vascular.\nCanto maior \u00e9 o corpo dunha planta, m\u00e1is c\u00e9lulas e m\u00e1is partes a\u00e9reas te\u00f1a, m\u00e1is necesarios son os tecidos vasculares que transporten con rapidez a auga e os nutrientes entre as distintas partes da planta, polo que no decurso da evoluci\u00f3n das plantas apareceron tecidos especializados na conduci\u00f3n chamados tecidos vasculares ou condutores. Estes enc\u00f3ntranse xa nas pterid\u00f3fitas e anxiospermas. Na evoluci\u00f3n das pterid\u00f3fitas e ximnospermas obs\u00e9rvase un aumento da secci\u00f3n dos elementos condutores e a aparici\u00f3n de punteaduras nos tabiques transversais que conectan as c\u00e9lulas condutoras (traqueidas), e nas m\u00e1is evolucionadas (\"Pteridium\", \"Ephedra\") desaparecen os tabiques transversais e aparecen as traqueas. Estas c\u00e9lulas eran de paredes grosas, polo que serv\u00edan \u00e1 vez para a conduci\u00f3n e o sost\u00e9n. Posteriormente, nas anxiospermas apareceron tecidos especializados s\u00f3 no sost\u00e9n como o escler\u00e9nquima e as traqueas condutoras chegaron ao seu m\u00e1ximo desenvolvemento.\nXilema.\nO xilema transporta o zume bruto: auga e sales minerais. Difer\u00e9nciase inicialmente a partir do proc\u00e1mbium e despois do c\u00e1mbium vascular. Consta de varios tipos de c\u00e9lulas, unhas vivas e outras mortas, como c\u00e9lulas parenquim\u00e1ticas, c\u00e9lulas de sost\u00e9n e elementos condutores. As c\u00e9lulas condutoras son alongadas, lignificadas e ocas. Poden ser traqueidas que se conectan unhas con outras por medio de puntuaci\u00f3ns, ou traqueas, formadas or elementos dos vasos unidos en columna que te\u00f1en a s\u00faa parede com\u00fan totalmente perforada. A\u00ednda que as traqueas ou vasos est\u00e1n formadas por elementos dos vasos perforados, cada certa distancia hai elementos non perforados que presentan punteaduras parecidas \u00e1s das traqueidas. As paredes secundarias das traqueas te\u00f1en engrosamentos caracter\u00edsticos.\nFloema.\nO floema transporta o zume elaborado: azucres fotosint\u00e9ticos alimenticios e outras mol\u00e9culas org\u00e1nicas disoltas. Difer\u00e9nciase do proc\u00e1mbium e do c\u00e1mbium vascular. Est\u00e1 constitu\u00eddo por elementos cribosos condutores, par\u00e9nquima e c\u00e9lulas de sost\u00e9n. As c\u00e9lulas do floema poden ser c\u00e9lulas cribosas, menos especializadas, ou elementos dos tubos cribosos, m\u00e1is especializados. Estas c\u00e9lulas te\u00f1en protoplasto e est\u00e1n conectadas por medio de placas cribosas. As c\u00e9lulas cribosas te\u00f1en placas cribosas pouco especializadas, son longas e delgadas con extremos afiados e superp\u00f3\u00f1ense polos seus extremos. Os elementos dos tubos cribosos te\u00f1en algunhas partes das \u00e1reas cribosas m\u00e1is especializadas que outras, e as placas poden estar en posici\u00f3n moi inclinada ou practicamente transversal, e disp\u00f3\u00f1ense unhas sobre outras formando os tubos cribosos."}
{"id": "355905", "revid": "27155", "url": "https://gl.wikipedia.org/wiki?curid=355905", "title": "Sistema vascular", "text": ""}
{"id": "355906", "revid": "27155", "url": "https://gl.wikipedia.org/wiki?curid=355906", "title": "Sistema de tecidos vasculares", "text": ""}
{"id": "355907", "revid": "27155", "url": "https://gl.wikipedia.org/wiki?curid=355907", "title": "Tecido condutor", "text": ""}
{"id": "355908", "revid": "89787", "url": "https://gl.wikipedia.org/wiki?curid=355908", "title": "Xeometr\u00eda euclidiana", "text": "A xeometr\u00eda euclidiana \u00e9 o estudo das propiedades xeom\u00e9tricas dos espazos euclidianos. \u00c9 aquela que estuda as propiedades xeom\u00e9tricas do plano af\u00edn euclidiano real e do espazo af\u00edn euclidiano tridimensional real mediante o m\u00e9todo sint\u00e9tico, introducindo o cinco postulados de Euclides.\nTam\u00e9n \u00e9 com\u00fan (abusando da linguaxe) dicir que unha xeometr\u00eda \u00e9 euclidiana se non \u00e9 \"non euclidiana\", \u00e9 dicir, se nesa xeometr\u00eda se verifica o quinto postulado de Euclides. Esta denominaci\u00f3n est\u00e1 cada vez m\u00e1is en desuso, debido \u00e1 perda de interese que vai tendo o tema da posibilidade de trazar paralelas a unha recta dende un punto exterior \u00e1 mesma.\nEn ocasi\u00f3ns os matem\u00e1ticos empregan a expresi\u00f3n \"xeometr\u00eda euclidiana\" para englobar xeometr\u00edas de dimensi\u00f3ns superiores con propiedades similares. Con todo, con frecuencia son sin\u00f3nimos de xeometr\u00eda plana ou de xeometr\u00eda cl\u00e1sica.\nXeometr\u00eda do plano euclidiano.\nA xeometr\u00eda plana ou xeometr\u00eda do plano euclidiano \u00e9 unha parte da xeometr\u00eda que trata daqueles elementos cuxos puntos est\u00e1n contidos nun plano euclidiano. A xeometr\u00eda plana est\u00e1 considerada parte da xeometr\u00eda euclidiana, pois esta estuda os elementos xeom\u00e9tricos a partir de d\u00faas dimensi\u00f3ns.\nDende un punto de vista m\u00e1is xeral, o plano euclidiano caracter\u00edzase por ser unha variedade riemanniana de dimensi\u00f3n d\u00faas de curvatura nula e simplemente conexa.\nAxiomas.\nA presentaci\u00f3n tradicional da xeometr\u00eda euclidiana faise nun formato axiom\u00e1tico, no que todos os teoremas (\u00abdeclaraci\u00f3ns verdadeiras\u00bb) derivan dun pequeno n\u00famero de axiomas. Un sistema axiom\u00e1tico \u00e9 aquel que, a partir dun certo n\u00famero de proposici\u00f3ns que se presupo\u00f1en \u00abevidentes\u00bb (co\u00f1ecidas como axiomas) e mediante deduci\u00f3ns l\u00f3xicas, xera novas proposici\u00f3ns cuxo valor de verdade \u00e9 tam\u00e9n l\u00f3xico.\nPostulados.\nEuclides expuxo cinco postulados no seu sistema:\nEste \u00faltimo postulado, que se co\u00f1ece como o postulado das paralelas, foi reformulado como:\nEste postulado parece menos obvio que os outros catro, e moitos xe\u00f3metras, inclu\u00eddo o propio Euclides, tentaron deducilo dos anteriores. Cando tentaron reducilo ao absurdo neg\u00e1ndoo, xurdiron d\u00faas novas xeometr\u00edas: a el\u00edptica, tam\u00e9n chamada xeometr\u00eda de Riemann ou riemanniana (dada unha recta e un punto exterior a ela, non existe ningunha recta que pase polo punto e sexa paralela \u00e1 recta dada) e a hiperb\u00f3lica ou de Lobachevski (existen varias rectas paralelas que pasen por un punto exterior a unha dada).\nLimitaci\u00f3ns.\nEuclides asumiu que todos os seus postulados ou axiomas eran autoevidentes e por tanto feitos que non requir\u00edan demostraci\u00f3n. Con todo, resultou que o quinto postulado \u2014a\u00ednda que \u00e9 compatible cos outro catro\u2014 en certo xeito \u00e9 independente. \u00c9 dicir, tanto o quinto postulado como a negaci\u00f3n do quinto postulado, son compatibles cos outros catro postulados. As xeometr\u00edas onde o quinto postulado non \u00e9 v\u00e1lido ch\u00e1manse xeometr\u00edas non euclidianas.\nUnha limitaci\u00f3n do traballo de Euclides foi non reco\u00f1ecer a posibilidade de sistemas xeom\u00e9tricos perfectamente consistentes onde o quinto axioma non era v\u00e1lido, \u00e9 dicir, para Euclides e os xe\u00f3metras posteriores at\u00e9 o s\u00e9culo\u00a0XVIII pasou inadvertida a posibilidade de xeometr\u00edas non\u00a0euclidianas, at\u00e9 o traballo de Nikolai Lobachevski, Gauss e Riemann.\nA\u00ednda que durante o s\u00e9culo XIX se consideraron as xeometr\u00edas non euclidianas un artefacto matematicamente interesante e mesmo con certo interese pr\u00e1ctico pero limitado, como \u00e9 o caso da trigonometr\u00eda esf\u00e9rica usada en astronom\u00eda, en certo xeito admitiuse que a xeometr\u00eda do espazo f\u00edsico era euclidiana e, polo tanto, as xeometr\u00edas non\u00a0euclidianas eran tan s\u00f3 un artificio abstracto \u00fatil para certos problemas, pero de ning\u00fan xeito descrici\u00f3ns realistas do mundo. Con todo, o traballo de Albert Einstein fixo ver que entre as necesidades da f\u00edsica moderna est\u00e1n as xeometr\u00edas non\u00a0euclidianas para describir, por exemplo, o espazo-tempo curvo.\nAlg\u00fan dos erros de Euclides foi omitir polo menos dous postulados m\u00e1is:"}
{"id": "355910", "revid": "23204", "url": "https://gl.wikipedia.org/wiki?curid=355910", "title": "Lingua cheroqui", "text": ""}
{"id": "355911", "revid": "23204", "url": "https://gl.wikipedia.org/wiki?curid=355911", "title": "Silabario cheroqui", "text": ""}
{"id": "355916", "revid": "89787", "url": "https://gl.wikipedia.org/wiki?curid=355916", "title": "Atelocerados", "text": "O dos atelocerados (\"Atelocerata\") \u00e9 un clado de artr\u00f3podos proposto por alg\u00fans autores para inclu\u00edr os hex\u00e1podos (insectos e alg\u00fans pequenos taxons relacionados) e os miri\u00e1podos (milp\u00e9s, cemp\u00e9s, e taxons similares), pero que excl\u00fae aos crust\u00e1ceos e os quelicerados (como os ar\u00e1cnidos e os xifosuros).\nDescrici\u00f3n sumaria.\nTr\u00e1tase dunha ampl\u00edsima agrupaci\u00f3n de artr\u00f3podos que comprende a todos os que respiran por traqueas, para distinguilos dos crust\u00e1ceos, que respiran mediante branquias.\nTerminolox\u00eda.\nO nome \"Tracheata\" \u00e9 un termo antigo, orixinalmente proposto por Ernst Haeckel en 1866 para agrupar os ar\u00e1cnidos, os miri\u00e1podos e os insectos.\nO termo foi redefinido en 1893 por Reginald Innes Pocock para exclu\u00edr os ar\u00e1cnidos.\nO nome \"Atelocerata\" foi proposto en primeiro lugar por Richard Heymons en 1901,\nAmbos os nomes, \"Atelocerata\" e \"Tracheata\", consid\u00e9ranse hoxe como equivalentes ou sin\u00f3nimos.\nStatus discutido.\nO status dos atelocerados como clado v\u00e1lido disc\u00fatese hoxe debido a varios estudos de filoxenia molecular. Alg\u00fans autores viron recentemente aos crust\u00e1ceos como m\u00e1is estreitamente relacionadas cos hex\u00e1podos que cos miri\u00e1podos. De ser isto certo, ent\u00f3n os caracteres compartidos polos hex\u00e1podos e os miri\u00e1podos, pero non polos crust\u00e1ceos, deben de ser o resultado dunha evoluci\u00f3n converxente dalg\u00fans destes prupos, ou a unha perda secundaria nos crust\u00e1ceos.\nFiloxenia.\nBaixo o punto de vista filoxenetico os atelocerados ser\u00edan unha das d\u00faas p\u00f3las nas que se divide o clado do mandibulados (\"Mandibulata\"), que comprende os crust\u00e1ceos e que se distingue do que integra aos quelicerados e aos trilobites. Pero c\u00f3mpre sinalar que sobre a \u00e1rbore filoxen\u00e9tica dos mandibulados op\u00f3\u00f1ense d\u00faas interpretaci\u00f3ns controvertidas.\nA primeira, baseada en an\u00e1lises de filoxenia molecular, agrupa as superclases dos hex\u00e1podos e dos crust\u00e1ceos no clado dos pancrust\u00e1ceos, distingu\u00edndoo do clado que comprende aos miri\u00e1podos.\nA segunda, baseada nas relaci\u00f3ns morfol\u00f3xicas, os grupos das superclases dos hex\u00e1podos e os miri\u00e1podos sit\u00faanse no subfilo dos atelocerados \"Atelocerata\" ou traqueados, distingu\u00edndoos dos crust\u00e1ceos:"}
{"id": "355917", "revid": "22795", "url": "https://gl.wikipedia.org/wiki?curid=355917", "title": "Traqueados", "text": ""}
{"id": "355918", "revid": "22795", "url": "https://gl.wikipedia.org/wiki?curid=355918", "title": "Tracheata", "text": ""}
{"id": "355919", "revid": "197", "url": "https://gl.wikipedia.org/wiki?curid=355919", "title": "Choctaw", "text": "Choctaw pode referirse a\u02d0"}
{"id": "355924", "revid": "27155", "url": "https://gl.wikipedia.org/wiki?curid=355924", "title": "Articulata", "text": "O termo cient\u00edfico latino Articulata ('articulada', 'con articulaci\u00f3ns') pode referirse a:"}
{"id": "355926", "revid": "56817", "url": "https://gl.wikipedia.org/wiki?curid=355926", "title": "Articulados (prot\u00f3stomos)", "text": "O dos articulados (\"Articulata\") \u00e9 un grupo taxon\u00f3mico cl\u00e1sico de rango superior que agrupa os filos dos an\u00e9lidos e os artr\u00f3podos.\nFoi proposto por Georges Cuvier en 1812, e aceptado sen problemas durante case 200 anos.\nAs an\u00e1lises clad\u00edsticos modernos chegaron, por\u00e9n, a conclusi\u00f3ns contraditorias.\nAlg\u00fans autores, como Nielsen \"et. al.\", corroboraron a existencia do clado dos \"Articulata\". De maneira esquem\u00e1tica:\nPero cada vez m\u00e1is estudos, tanto morfol\u00f3xicos (Eernise \"et al.\"), como moleculares (Giribet &amp; Ribera), e de datos combinados (Zrzav\u00fd \"et al.\"). est\u00e1n chegando \u00e1 conclusi\u00f3n de que an\u00e9lidos e artr\u00f3podos non est\u00e1n directamente relacionados.\nA presenza de metamerizaci\u00f3n en an\u00e9lidos e artr\u00f3podos deber\u00eda considerarse, pois, como unha converxencia evolutiva. Pola contra, estes estudos propo\u00f1en o clado dos ecdisozoos (\"Ecdysozoa\"), no que os artr\u00f3podos mostran estreitas relaci\u00f3ns filoxen\u00e9ticas con grupos de pseudocelomados, como nematodos, nematomorfos, priap\u00falidos e quinorrincos, pola presenza compartida dunha cut\u00edcula quitinosa e un proceso de muda (\u00e9cdise) da mesma.\nOs an\u00e9lidos estar\u00edan emparentados con grupos que, como eles, tam\u00e9n pos\u00faen larvas troc\u00f3foras (clado \"Trochozoa\"), como os moluscos, sipunc\u00falidos, equi\u00faridos e entoproctos. De forma esquem\u00e1tica, a hip\u00f3tese alternativa aos \"Articulata\" ser\u00eda:"}
{"id": "355927", "revid": "1576", "url": "https://gl.wikipedia.org/wiki?curid=355927", "title": "Li\u00e8ge", "text": ""}
{"id": "355929", "revid": "1576", "url": "https://gl.wikipedia.org/wiki?curid=355929", "title": "Batalla de Li\u00e8ge", "text": ""}
{"id": "355931", "revid": "1576", "url": "https://gl.wikipedia.org/wiki?curid=355931", "title": "Provincia de Li\u00e8ge", "text": ""}
{"id": "355933", "revid": "89787", "url": "https://gl.wikipedia.org/wiki?curid=355933", "title": "El Al", "text": "El Al Israel Airlines Ltd. (TASE: ELAL), comercializada como El Al (, \"Ata os ceos\" ou \"Cara os ceos\", ), \u00e9 a aeroli\u00f1a nacional de Israel. Dende o seu voo inaugural desde Xenebra ata Tel Aviv en setembro de 1948, a aeroli\u00f1a creceu ata voar a m\u00e1is de 50 destinos, operando voos dom\u00e9sticos, internacionais e de carga dentro de Israel e cara Europa, Oriente Medio, Am\u00e9rica, \u00c1frica e o Extremo Oriente dende a s\u00faa base principal no Aeroporto de Tel Aviv-Ben Gurion. \nFrota.\nEl Al ten unha frota formada na s\u00faa totalidade por avi\u00f3ns Boeing. En outubro de 2018 estaba composta polos seguintes aparellos:"}
{"id": "355947", "revid": "1131", "url": "https://gl.wikipedia.org/wiki?curid=355947", "title": "Wende Correctional Facility", "text": "Wende Correctional Facility \u00e9 unha prisi\u00f3n de m\u00e1xima seguridade\u00a0situada en Alden no Condado de Erie, Nova York. A prisi\u00f3n leva o nome desta rexi\u00f3n de Alden. A prisi\u00f3n era antes\u00a0un c\u00e1rcere do condado operado polo Condado de Erie, Nova York\u00a0e foi vendida ao estado para promover a necesidade dunha prisi\u00f3n de m\u00e1xima seguridade no territorio. O correccional do condado de Erie foi constru\u00eddo \u00e1 beira de Wende."}
{"id": "355949", "revid": "1131", "url": "https://gl.wikipedia.org/wiki?curid=355949", "title": "Candeira", "text": "O top\u00f3nimo galego Candeira pode referirse a:"}
{"id": "355950", "revid": "1131", "url": "https://gl.wikipedia.org/wiki?curid=355950", "title": "O Candendo", "text": "O top\u00f3nimo galego O Candendo pode referirse a:"}
{"id": "355951", "revid": "1131", "url": "https://gl.wikipedia.org/wiki?curid=355951", "title": "A Candeeira", "text": ""}
{"id": "355952", "revid": "1131", "url": "https://gl.wikipedia.org/wiki?curid=355952", "title": "A Candeira", "text": ""}
{"id": "355953", "revid": "1131", "url": "https://gl.wikipedia.org/wiki?curid=355953", "title": "O Candeiro", "text": ""}
{"id": "355955", "revid": "1131", "url": "https://gl.wikipedia.org/wiki?curid=355955", "title": "Candieira", "text": "O top\u00f3nimo galego Candieira pode referirse a:"}
{"id": "355956", "revid": "1131", "url": "https://gl.wikipedia.org/wiki?curid=355956", "title": "A Candieira", "text": ""}
{"id": "355957", "revid": "56817", "url": "https://gl.wikipedia.org/wiki?curid=355957", "title": "Kepler-169f", "text": "Kepler-169f \u00e9 un planeta extrasolar que forma parte dun sistema planetario formado polo menos por cinco planetas. Orbita a estrela denominada Kepler-169. Foi descuberto no ano 2014 pola sonda Kepler por medio de tr\u00e1nsito astron\u00f3mico."}
{"id": "355958", "revid": "1131", "url": "https://gl.wikipedia.org/wiki?curid=355958", "title": "O Cando", "text": ""}
{"id": "355959", "revid": "1131", "url": "https://gl.wikipedia.org/wiki?curid=355959", "title": "A Candosa", "text": ""}
{"id": "355960", "revid": "98629", "url": "https://gl.wikipedia.org/wiki?curid=355960", "title": "V\u00edctor Ros", "text": "V\u00edctor Ros \u00e9 unha serie de televisi\u00f3n espa\u00f1ola producida por New Atlantis para Televisi\u00f3n Espa\u00f1ola e baseada nas adaptaci\u00f3ns dalg\u00fans dos casos do detective hom\u00f3nimo creado por Jer\u00f3nimo Tristante. Un terzo da produci\u00f3n est\u00e1 producida por Telef\u00f3nica e o resto por TVE. Cont\u00e9n unha media de 250 planos dixitais por cap\u00edtulo, sendo a serie con m\u00e1is efectos visuais de Espa\u00f1a ata o momento.\nA serie comezou a s\u00faa emisi\u00f3n en La 1 o 12 de xaneiro de 2015. Despois dunha primeira tempada de 6 cap\u00edtulos, a serie foi cancelada pero finalmente a s\u00faa segunda tempada foi aprobada polo Consello de Administraci\u00f3n de TVE. A segunda tempada, de 8 episodios, acabar\u00e1 o 22 de decembro de 2016.\nSinopse.\nMadrid, 1895. V\u00edctor Ros (Carles Francino) foi, de neno, un raparigo astuto que roubaba di\u00f1eiro xunto \u00e1 s\u00faa cuadrilla a xente que lle sobraba para axudar \u00e1 s\u00faa nai. Un polic\u00eda veterano, Don Armando Mart\u00ednez (Tito Valverde), sacouno do mundo da delincuencia en 1882 cando contaba con 14 anos e converteuno no mellor polic\u00eda de todo Madrid. \u00c9 intelixente, intuitivo e honrado. Tras pasar anos como infiltrado cos anarquistas en Oviedo, regresa a Madrid para traballar na Brigada Metropolitana. O inspector Ros e os seus compa\u00f1eiros ter\u00e1n que enfrontarse a toda serie de dificultades. Para empezar, os atrasos t\u00e9cnicos e culturais da \u00e9poca ser\u00e1n un prexu\u00edzo constante."}
{"id": "355961", "revid": "98629", "url": "https://gl.wikipedia.org/wiki?curid=355961", "title": "Jenna McDougall", "text": "Jenna Rachael McDougall, nada en Sidney o 1 de xu\u00f1o de 1992 \u00e9 unha cantante e compositora australiana, m\u00e1is co\u00f1ecida como Jenna McDougall. \u00c9 a vocalista da banda pop punk Tonight Alive, formada en 2008. At\u00e9 a data lanzaron dous \u00e1lbums de estudio; \"What Are You So Scared Of?\" (2011) e \"The Other Side\" (2013), as\u00ed como tres EP.\nTraxectoria.\nTen d\u00faas irm\u00e1s m\u00e1is novas. Durante a s\u00faa adolescencia, realizou pequenos shows para a s\u00faa familia. Tam\u00e9n tocou varios instrumentos mentres estaba na escola secundaria e cantou no coro da mesma, o que aumentou o seu interese na m\u00fasica. Antes de entrar en Tonight Alive, actuou en shows ac\u00fasticos na s\u00faa cidade natal. Sofre de eccema e estivo pelexando coa enfermidade toda a s\u00faa vida, chegando a un punto cr\u00edtico en 2012, cando a banda se viu forzada a cancelar varios shows e un tour na primavera dese ano. Esta experiencia \u00e9 narrada na canci\u00f3n \"The Ocean\", primeiro single e primeiro track de \"The Other Side\".\nTonight Alive.\nCando Jenna entrou na banda, esta s\u00f3 estaba integrada por Jake Hardy (guitarra r\u00edtmica), Whakaio Taahi (guitarra l\u00edder) e Cameron Adler (baixo), polo que necesitaban un vocalista e un bater\u00eda que se comprometese coa mesma. Mentres ela tocaba os seus shows ac\u00fasticos, pediulle a Adler que a axudase cos seus demos. Como agradecemento, McDougall gravou a s\u00faa voz nunha pista de Tonight Alive, despois de saber que a banda non ti\u00f1a vocalista. Pouco despois converteuse na vocalista permanente, tendo a primeira pr\u00e1ctica en maio de 2008. \u00c9 o membro m\u00e1is novo da banda e a\u00ednda estaba na escola secundaria cando gravaron o seu primeiro EP.\nEn 2011 lanzaron o seu primeiro \u00e1lbum de estudio, \"What Are You So Scared Of?\". Este recibiu boas cr\u00edticas de parte dos expertos, que tam\u00e9n destacaron o talento vocal de McDougall, debido \u00e1 s\u00faa versatilidade. O \u00e1lbum foi relanzado en Estados Unidos a trav\u00e9s de Fearless Records en febreiro de 2012.\nA principios de 2013, lanzaron un novo single chamado Breakdown, o cal contaba coa colaboraci\u00f3n de Benji Madden, guitarrista de Good Charlotte. O seu segundo \u00e1lbum de estudio \"The Other Side\" foi moi ben recibido pola cr\u00edtica, sendo seleccionado como un dos \u00e1lbums do ano pola revista de rock inglesa Kerrang!.\nInfluencias musicais.\nMcDougall dixo que algunhas das s\u00faas influencias e as da banda son bandas que tocaron no Warped Tour, como Blink-182, Yellowcard, Fall Out Boy e Pierce the Veil. En canto \u00e1s s\u00faas influencias persoais, goza da m\u00fasica de Led Zeppelin, Missy Higgins, Avril Lavigne, Hole, Letters to Cleo, Bob Marley, Alanis Morissette, Bon Iver, Jimi Hendrix, Rage Against the Machine, Rufio, The Script, Jimmy Eat World, Thrice e The Starting Line.\nDiscograf\u00eda.\nCon Tonight Alive"}
{"id": "355962", "revid": "1131", "url": "https://gl.wikipedia.org/wiki?curid=355962", "title": "O Canedo", "text": ""}
{"id": "355963", "revid": "47401", "url": "https://gl.wikipedia.org/wiki?curid=355963", "title": "Xeometr\u00eda non euclidiana", "text": "Denom\u00ednase xeometr\u00eda non euclidiana, a calquera forma de xeometr\u00eda cuxos postulados e propiedades difiren nalg\u00fan punto dos establecidos por Euclides nos seus tratado \"Elementos\". Non existe un s\u00f3 tipo de xeometr\u00eda non euclidiana, sen\u00f3n moitos, a\u00ednda que se se restrinxe a discusi\u00f3n a espazos homox\u00e9neos, nos que a curvatura do espazo \u00e9 a mesma en cada punto, nos que os puntos do espazo son indistinguibles poden distinguirse tres tipos de xeometr\u00edas: \nTodos estes son casos particulares de xeometr\u00edas riemannianas, nos que a curvatura \u00e9 constante; se se admite a posibilidade de que a curvatura intr\u00ednseca da xeometr\u00eda var\u00ede dun punto a outro tense un caso de xeometr\u00eda riemanniana xeral, como sucede na teor\u00eda da relatividade xeral, onde a gravidade causa unha curvatura non homox\u00e9nea no espazo-tempo, sendo maior a curvatura preto das concentraci\u00f3ns de masa, o cal se percibe como un campo gravitatorio atractivo.\nHistoria.\nA xeometr\u00eda euclideana fora desenvolvida polos gregos e exposta por Euclides na obra \"Elementos\". Xa dende a antig\u00fcidade considerouse que o quinto postulado do libro de Euclides non era tan evidente como os outros catro pois, ao afirmar que certas rectas (as paralelas) non se cortar\u00e1n ao prolongalas indefinidamente, fala dunha construci\u00f3n mental un tanto abstracta. Por iso durante moitos s\u00e9culos tentouse sen \u00e9xito demostralo a partir dos outros catro. A principios do s\u00e9culo XIX, tentouse demostralo por reduci\u00f3n ao absurdo, supondo que \u00e9 falso e tratando de obter unha contradici\u00f3n. Con todo, lonxe de chegar a un absurdo atopouse que exist\u00edan xeometr\u00edas coherentes diferentes da euclidiana.\nOs desenvolvementos de xeometr\u00edas non euclidianas xest\u00e1ronse nos seus comezos co obxectivo de constru\u00edr modelos expl\u00edcitos nos que non se cumprise o quinto postulado de Euclides. O primeiro exemplo de xeometr\u00eda non euclidiana foi a hiperb\u00f3lica, teorizada inicialmente por Immanuel Kant. Na s\u00faa primeira obra publicada, \"Gedanken von der wahren Sch\u00e4tzung der lebendigen Kr\u00e4fte und Beurteilung der Beweise derer sich Herr von Leibniz und anderer Mechaniker in dieser Streitsache bedient haben\" (\"Pensamentos sobre a verdadeira estimaci\u00f3n das forzas vivas\", 1746), Immanuel Kant considerou espazos de m\u00e1is de tres dimensi\u00f3ns e afirmou:\nEsas posibles xeometr\u00edas que Kant entreviu son as que hoxe se chaman xeometr\u00edas euclidianas de dimensi\u00f3n maior que 3.\nA xeometr\u00eda hiperb\u00f3lica foi formalizada posterior e independentemente por varios autores a principios do s\u00e9culo XIX tales como Carl Friedrich Gauss, Nikol\u00e1i Lobachevski, J\u00e1nos Bolyai e Ferdinand Schweickard.\nXeometr\u00edas de curvatura constante.\nXeometr\u00eda hiperb\u00f3lica.\nA principios do s\u00e9culo XIX, e de xeito independente, Gauss (1777-1855), Lobachevski (1792-1856), J\u00e1nos Bolyai e Ferdinand Schweickard lograron constru\u00edr a xeometr\u00eda hiperb\u00f3lica, a partir do intento de negar o quinto postulado de Euclides e tratar de obter unha contradici\u00f3n. En lugar de obter unha contradici\u00f3n o que obtiveron foi unha curiosa xeometr\u00eda na que os tres \u00e1ngulos dun tri\u00e1ngulo sumaban menos de 180\u00ba sexaxesimais (na xeometr\u00eda euclidiana os \u00e1ngulos de calquera tri\u00e1ngulo suman sempre exactamente 180\u00ba).\nA naturalidade desta xeometr\u00eda quedou confirmada a finais do s\u00e9culo, cando Beltrami demostrou que a xeometr\u00eda hiperb\u00f3lica coincide coa xeometr\u00eda intr\u00ednseca de certa superficie e Klein deu a interpretaci\u00f3n proxectiva da xeometr\u00eda hiperb\u00f3lica. Ambos os resultados proban que \u00e9 tan consistente como a xeometr\u00eda euclidiana (\u00e9 dicir, se a xeometr\u00eda hiperb\u00f3lica leva a algunha contradici\u00f3n, ent\u00f3n a xeometr\u00eda euclidiana tam\u00e9n).\nAlg\u00fans afirman que Gauss foi o primeiro en considerar a posibilidade de que a xeometr\u00eda do Universo non fose a euclidiana. Sabendo que na xeometr\u00eda hiperb\u00f3lica a suma dos \u00e1ngulos de calquera tri\u00e1ngulo \u00e9 menor que dous rectos, dise que subiu \u00e1 cima de tres monta\u00f1as cun teodolito, a\u00ednda que a precisi\u00f3n dos seus instrumentos non foi suficiente para decidir a cuesti\u00f3n con ese experimento. Con todo, outros afirman que cando escribiu que trataba de corrixir os efectos de posibles curvaturas se refer\u00eda a corrixir o efecto da curvatura terrestre nos estudos cartogr\u00e1ficos que estaba a realizar.\nXeometr\u00eda el\u00edptica.\nA xeometr\u00eda el\u00edptica \u00e9 o segundo tipo de xeometr\u00eda non euclidiana homox\u00e9nea, \u00e9 dicir, onde calquera punto do espazo resulta indistinguible de calquera outro. Unha variedade de Riemann de curvatura positiva constante \u00e9 un exemplo de xeometr\u00eda el\u00edptica. Un modelo cl\u00e1sico de xeometr\u00eda el\u00edptica \"n\"-dimensional \u00e9 a \"n\"-esfera.\nNa xeometr\u00eda el\u00edptica as li\u00f1as xeod\u00e9sicas te\u00f1en un papel similar \u00e1s li\u00f1as rectas da xeometr\u00eda eucl\u00eddea, con algunhas importanes diferenzas. A\u00ednda que a m\u00ednima distancia posible entre dous puntos v\u00e9n dada por unha li\u00f1a xeod\u00e9sica, que ademais son li\u00f1as de curvatura m\u00ednima, o quinto postulado de Eucl\u00eddes non \u00e9 v\u00e1lido para a xeometr\u00eda el\u00edptica, xa que dada unha \"recta\" desta xeometr\u00eda (\u00e9 dicir, unha li\u00f1a xeod\u00e9sica) e un punto non contido na mesma non se pode trazar ningunha xeod\u00e9sica que non corte a primeira.\nXeometr\u00eda euclidiana.\nA xeometr\u00eda euclidiana \u00e9 claramente un caso l\u00edmite intermedio entre a xeometr\u00eda el\u00edptica e a xeometr\u00eda hiperb\u00f3lica. De feito a xeometr\u00eda eucl\u00eddea \u00e9 unha xeometr\u00eda de curvatura nula. Pode demostrarse que calquera espazo xeom\u00e9trico ou variedade de Riemann cuxa curvatura \u00e9 nula \u00e9 localmente isom\u00e9trico ao espazo euclidiano e polo tanto \u00e9 un espazo euclidiano ou id\u00e9ntico a unha porci\u00f3n do mesmo.\nAspectos matem\u00e1ticos.\nOs espazos de curvatura constante o tensor de curvatura de Riemann v\u00e9n dado en compo\u00f1entes pola seguinte expresi\u00f3n:\nonde formula_1 \u00e9 o tensor m\u00e9trico expresado en coordenadas curvil\u00edneas calquera. O tensor de Ricci formula_2 e a curvatura escalar formula_3 son proporcionais respectivamente ao tensor m\u00e9trico e \u00e1 curvatura:\nonde formula_4 \u00e9 a dimensi\u00f3n do espazo.\nOutro aspecto interesante \u00e9 que tanto na xeometr\u00eda hiperb\u00f3lica, como na xeometr\u00eda el\u00edptica homox\u00e9neas o grupo de isometr\u00eda do espazo completo \u00e9 un grupo de Lie de dimensi\u00f3n formula_5, que coincide coa dimensi\u00f3n do grupo de isometr\u00eda dun espazo euclidiano de dimensi\u00f3n formula_4 (a\u00ednda que os tres grupos son diferentes).\nXeometr\u00edas de curvatura non constante.\nXeometr\u00eda riemanniana xeral.\nA proposta de Gauss, a disertaci\u00f3n de Riemann versou sobre a hip\u00f3tese da Xeometr\u00eda. Na s\u00faa tese, Riemann considera as posibles xeometr\u00edas que infinitesimalmente (\u00e9 dicir, en rexi\u00f3ns moi pequenas) sexan euclidianas, cuxo estudo se co\u00f1ece hoxe en d\u00eda como xeometr\u00edas riemannianas. Estas xeometr\u00edas resultan en xeral non homox\u00e9neas: algunhas das propiedades do espazo poden diferir dun punto a outro, en particular o valor da curvatura.\nPara o estudo destas xeometr\u00edas Riemann introduciu o formalismo do tensor de curvatura e demostrou que a xeometr\u00eda euclidiana, a xeometr\u00eda hiperb\u00f3lica e a xeometr\u00eda el\u00edptica son casos particulares de xeometr\u00edas riemanninanas, caracterizadas por valores constantes do tensor de curvatura. Nunha xeometr\u00eda riemanninana xeral, o tensor de curvatura ter\u00e1 valores variables ao longo de diferentes puntos de devandita xeometr\u00eda.\nIso fai que a xeometr\u00eda non sexa homox\u00e9nea, e permite distinguir uns puntos doutros. Isto \u00e9 relevante na teor\u00eda da relatividade xeral, xa que en principio \u00e9 posible facer experimentos de medici\u00f3n de distancias e \u00e1ngulos que permitan distinguir uns puntos do espazo doutros, tal como especifican numerosos experimentos mentais imaxinados por Einstein e outros nos que un experimentador encerrado nunha caixa pode realizar experimentos para decidir a natureza do espazo-tempo que lle rodea.\nFinalmente un aspecto interesante da xeometr\u00eda riemanniana \u00e9 que se a curvatura non \u00e9 constante ent\u00f3n o grupo de isometr\u00eda do espazo ten dimensi\u00f3n estritamente menor que formula_5, sendo formula_4 a dimensi\u00f3n do espazo. En concreto segundo a relatividade xeral un espazo-tempo cunha distribuci\u00f3n moi irregular da materia poder\u00eda ter un grupo de isometr\u00eda trivial de dimensi\u00f3n 0.\nXeometr\u00eda do espazo-tempo e teor\u00eda da relatividade.\nBase\u00e1ndose nas ideas e resultados de Riemann, contra 1920 Einstein abordou na s\u00faa Teor\u00eda da Relatividade xeral a cuesti\u00f3n da estrutura xeom\u00e9trica do Universo. Nela mostra como a xeometr\u00eda do espazo-tempo ten curvatura, que \u00e9 precisamente o que se observa como campo gravitatorio, e como, baixo a acci\u00f3n da gravidade, os corpos seguen as li\u00f1as m\u00e1is rectas posibles dentro de dita xeometr\u00eda, li\u00f1as que se denominan xeod\u00e9sicas.\nAdemais, a ecuaci\u00f3n de Einstein afirma que para cada observador, a curvatura media do espazo coincide, salvo un factor constante, coa densidade observada, dando cumprimento as\u00ed \u00e1 fant\u00e1stica visi\u00f3n de Gauss: a xeometr\u00eda desentra\u00f1ada polos gregos \u00e9 a estrutura infinitesimal do espazo; ao xeneralizar dita estrutura xeom\u00e9trica, ten curvatura."}
{"id": "355964", "revid": "1131", "url": "https://gl.wikipedia.org/wiki?curid=355964", "title": "As Canelas", "text": ""}
{"id": "355965", "revid": "1131", "url": "https://gl.wikipedia.org/wiki?curid=355965", "title": "Caneli\u00f1as", "text": "O top\u00f3nimo galego Caneli\u00f1as pode referirse a:"}
{"id": "355966", "revid": "1131", "url": "https://gl.wikipedia.org/wiki?curid=355966", "title": "O Cand\u00edn", "text": ""}
{"id": "355967", "revid": "1131", "url": "https://gl.wikipedia.org/wiki?curid=355967", "title": "Cand\u00eds", "text": ""}
{"id": "355968", "revid": "1131", "url": "https://gl.wikipedia.org/wiki?curid=355968", "title": "Cando de Abaixo", "text": ""}
{"id": "355969", "revid": "1131", "url": "https://gl.wikipedia.org/wiki?curid=355969", "title": "Cando de Arriba", "text": ""}
{"id": "355970", "revid": "1131", "url": "https://gl.wikipedia.org/wiki?curid=355970", "title": "O Candorco", "text": ""}
{"id": "355971", "revid": "56817", "url": "https://gl.wikipedia.org/wiki?curid=355971", "title": "Sant Cugat Sesgarrigues", "text": "Sant Cugat Sesgarrigues \u00e9 un concello da provincia de Barcelona, en Catalu\u00f1a. At\u00f3pase no centro da depresi\u00f3n do Pened\u00e8s e pertence \u00e1 comarca do Alt Pened\u00e8s.\nTi\u00f1a en 2015 unha poboaci\u00f3n de 978 habitantes, agrupados nas entidades de poboaci\u00f3n de Sant Cugat Sesgarrigues e Les Cases Roges."}
{"id": "355972", "revid": "88215", "url": "https://gl.wikipedia.org/wiki?curid=355972", "title": "Fede Vico", "text": "Federico Vico Villegas, m\u00e1is co\u00f1ecido como Fede Vico, nado o 4 de xullo de 1994 en C\u00f3rdoba (Andaluc\u00eda), \u00e9 un futbolista profesional espa\u00f1ol da canteira do C\u00f3rdoba, que actualmente xoga como extremo ou media punta no Granada CF da Liga Santander.\nTraxectoria.\nFormado nas categor\u00edas inferiores do C\u00f3rdoba Club de F\u00fatbol, principal equipo da s\u00faa cidade natal, Fede Vico debutou con 16 anos co primeiro equipo na Segunda Divisi\u00f3n. Da man de Lucas Alcaraz, xoga o 23 de xaneiro de 2011 no Estadio Nuevo Arc\u00e1ngel ante o Girona, sa\u00edndo en substituci\u00f3n de Juanmi Callej\u00f3n, acabando o partido con empate 1-1. No momento do seu debut, foi o segundo xogador m\u00e1is novo en debutar co primeiro equipo cordob\u00e9s. Semanas despois debuta co C\u00f3rdoba B. Na seguinte temporada conv\u00e9rtese nun habitual das convocatorias de Paco J\u00e9mez, a\u00ednda que a\u00ednda con contrato co filial branquiverde. De feito, chega a facerse cun posto no once titular, sendo unha peza clave para disputar os Playoffs de ascenso \u00e1 Primeira Divisi\u00f3n. Por\u00e9n, o equipo \u00e9 eliminado nas eliminatorias polo Real Valladolid.\nNa temporada seguinte Fede Vico consegue o seu primeiro gol co primeiro equipo. Ser\u00eda o 3 de marzo de 2012 na vitoria por 2-1 ante o Xerez CD, sendo o xogador m\u00e1is novo da historia do club en anotar un tanto. A finais dese mesmo ano Vico \u00e9 a estrela do C\u00f3rdoba, sendo recompensado cun contrato que o converte no xogador mellor pagado do club. Tras callar unha gran tempada, o Royal Sporting Club Anderlecht faise cos seus servizos ao final de tempada. Co equipo belga consegue o seu primeiro t\u00edtulo oficial ao ga\u00f1ar a Supercopa ante o KRC Genk. Con todo, Vico non disputou o partido por estar convocado coa Selecci\u00f3n de f\u00fatbol sub-19 de Espa\u00f1a. O 31 de xaneiro de 2014, Fede chega ao K.V. Oostende da Pro-League (Primeira Divisi\u00f3n) en calidade de cedido. Posteriormente \u00e9 cedido ao C\u00f3rdoba, ese ano en Primeira Divisi\u00f3n, onde disputa 20 partidos. Tras unha nova cesi\u00f3n, esta no mercado de inverno ao Albacete Balompi\u00e9, rescinde o seu contrato co club belga e asina o 8 de decembro de 2016 polo Club Deportivo Lugo por d\u00faas temporadas."}
{"id": "355984", "revid": "1131", "url": "https://gl.wikipedia.org/wiki?curid=355984", "title": "Lambeau Field", "text": "Lambeau Field \u00e9 un estadio de f\u00fatbol americano situado na cidade de Green Bay, Wisconsin (Estados Unidos). Inaugurado en 1957 co nome de City Stadium, \u00e9 a sede dos Green Bay Packers da National Football League.\nHistoria.\nDespois das s\u00faas primeiras temporadas nos estadios Bellevue Park e Hagemeister Park, os Green Bay Packers utilizaron o City Stadium desde 1925 at\u00e9 1956. \u00c9 pois, nese estadio, onde os de Green Bay ga\u00f1aron os seus primeiros seis t\u00edtulos de campi\u00f3n da NFL. Nos anos 1950, un recinto con 25.000 asentos de madeira estaba consideraba anticuado, polo que a NFL ameazou con trasladar a franqu\u00eda a Milwaukee a non ser que conseguisen un mellor estadio. A cidade respondeu constru\u00edndo un novo City Stadium con capacidade para 32.150 espectadores, sendo o primeiro estadio da historia constru\u00eddo exclusivamente para un equipo da NFL. O estadio foi inaugurado para a temporada 1957. Pouco tempo despois mudou o seu nome a Lambeau Field na honra de Curly Lambeau, o cal acababa de falecer.\nAmpliado at\u00e9 en sete ocaci\u00f3n antes do fin da d\u00e9cada de 1990, a capacidade do Lambeau Field acadara os 60.890 espectadores. En 2003 o estadio sufriu unha nova gran renovaci\u00f3n co obxectivo de ampliar a capacidade, modernizar as instalaci\u00f3ns e engadir un atrio. Por\u00e9n, a\u00ednda coa nova capacidade de 72.928 espectadores, a demanda de entradas supera amplamente a oferta, xa que a franqu\u00eda leva vendendo todas as entradas dispo\u00f1\u00edbeis de forma consecutiva desde 1960. De feito, hai unha lista de agarda de 86.000 persoas para poder facer cun abono de temporada dos Packers.\nAl\u00e9n de Green Bay, os Packers te\u00f1en xogado partidos como local en Milwaukee desde 1933, inclu\u00edndo dous ou tres partidos por temporada no County Stadium desde 1953 at\u00e9 1994. De feito, o County Stadium fora constru\u00eddo para promover a mudanza permanente dos Packers a Milwaukee. A franqu\u00eda sempre traballou para facer medrar a s\u00faa base de seguidores en Milwaukee e arredores."}
{"id": "355989", "revid": "839", "url": "https://gl.wikipedia.org/wiki?curid=355989", "title": "Eero Aarnio", "text": "Eero Aarnio, nado en Helsinqui o 21 de xullo de 1932, \u00e9 un dese\u00f1ador finland\u00e9s, co\u00f1ecido polas s\u00faas pezas de mobiliario fabricadas na d\u00e9cada de 1960, en particular polas cadeiras de brazos de pl\u00e1stico e fibra de vidro."}
{"id": "356009", "revid": "85894", "url": "https://gl.wikipedia.org/wiki?curid=356009", "title": "Mar\u00eda Jos\u00e9 Mart\u00ednez Pati\u00f1o", "text": "Mar\u00eda Jos\u00e9 Mart\u00ednez Pati\u00f1o, nada en Vigo o 10 de xullo de 1961, \u00e9 unha deportista e ex-atleta galega, profesora da Ciencias da Educaci\u00f3n e do Deporte da Universidade de Vigo, e membro da Comisi\u00f3n de Bio\u00e9tica do Comit\u00e9 Ol\u00edmpico Internacional (COI).\nEspecialista en carreras de valos, a s\u00faa expulsi\u00f3n do Equipo Ol\u00edmpico espa\u00f1ol en 1986 por \"non pasar\" as probas de verificaci\u00f3n do sexo supuxo un importante punto de inflexi\u00f3n na historia deste tipo de probas nas competiciones deportivas. Mart\u00ednez Pati\u00f1o foi suspendida despois dunha competici\u00f3n que puido servirlle para clasificarse para os Xogos Ol\u00edmpicos de Se\u00fal 1988. Foi humillada publicamente cuando participaba na modalidade de valos no campionato de Espa\u00f1a de atletismo de 1986, mais recorreu con \u00e9xito a perda da s\u00faa licenza da Asociaci\u00f3n Internacional de Federaci\u00f3ns de Atletismo e puido competir na clasificaci\u00f3n para os Xogos Ol\u00edmpicos de Barcelona 1992. Desde ent\u00f3n escribiu sobre a s\u00faa experiencia e sobre as probas \u00e1s que se someteu; as s\u00faas secuelas convert\u00e9ronse nun caso amplamente citado sobre as probas de determinaci\u00f3n de sexo as\u00ed como sobre a vida privada das atletas.\nTraxectoria.\nMart\u00ednez Pati\u00f1o participou na proba de 100 metros valos, en que o seu mellor tempo foi de 13,71\u00a0s (Madrid, 1983). A s\u00faa mellor marca nunha proba internacional foi de 13,78\u00a0s no Campionato Mundial de Atletismo de 1983 en Helsinki.\nMart\u00ednez Pati\u00f1o \u00e9 unha muller con cariotipo 46, XY que presenta s\u00edndrome de insensibilidade aos andr\u00f3xenos (SIA). En 1983, pasou unha proba de sexo nos campionatos mundiais e recibiu un \"certificado de feminidade\". Por\u00e9n, en 1985 a s\u00faa proba da cromatina sexual resultou negativa, e a consecuencia diso foille retirado o dereito a participar en probas de atletismo femininas. Esta proba practic\u00f3uselle durante a Univers\u00edada de Kobe, debido a que a atleta esquecera levar o resultado da proba que superara dous anos antes. Nesa \u00e9poca, a proba da cromatina sexual era o primeiro paso no proceso de verificaci\u00f3n do sexo, e non pretend\u00eda ofrecer unha decisi\u00f3n final e definitiva, mais os responsables do Comit\u00e9 Ol\u00edmpico Internacional e da IAAF, afirmando proteXer A privacidade das atletas, aconsellaban as atletas simular unha lesi\u00f3n tras obter un resultado negativo no test de xeito que puidesen abandonar a competici\u00f3n de manera discreta. Isto foi o que se aconsellou facer a Mart\u00ednez Pati\u00f1o, e ela obedeceu. Dous meses m\u00e1is tarde, recibiu unha carta que a clasificaba como var\u00f3n, citando su cariotipo 46,XY, a pesar de que calquera vantaxe que puidese ter por iso estaba contrarrestada pola s\u00edndrome de insensibilidade aos andr\u00f3xenos: \"foi descualificada por unha vantaxe que non ti\u00f1a\".\nEn 1986, presentouse \u00e1 carreira dos 60 metros valos no campionato de Espa\u00f1a, mais advert\u00eduselle que ou abandonaba de xeito discreto ou ser\u00eda denunciada publicamente. Competiu e ga\u00f1ou, mais foi duramente castigada na prensa espa\u00f1ola. Perdeu a s\u00faa bolsa e o seu aloxamento na residencia deportiva, ademais de pagar un prezo persoal ao perder a s\u00faa privacidade e romper co seu mozo. Continuou a loitar contra a s\u00faa expulsi\u00f3n, e en 1988 atopou un defensor no xenetista Albert de la Chapelle; recuperou a s\u00faa licenza internacional tres meses m\u00e1is tarde. Tratou de clasificarse para os Xogos Ol\u00edmpicos de 1992, mais non o conseguiu por unha d\u00e9cima de segundo.\nEn 2005, Mart\u00ednez Pati\u00f1o describiu a s\u00faa experiencia en \"Personal Account: A woman Tried and Tested\", publicado por \"The Lancet\". \nEn 2012, en \"Reexamining Rationales of 'Fairness': An Athlete and Insider's Perspective on the New Policies on Hyperandrogenism in Elite Female Athletes\", publicado polo \"American Journal of Bioethics\", analizou xunto con Hida Viloria as actuais t\u00e9cnicas de verificaci\u00f3n de x\u00e9nero no deporte."}
{"id": "356013", "revid": "1505", "url": "https://gl.wikipedia.org/wiki?curid=356013", "title": "Li\u00e8ge-Bastogne-Li\u00e8ge", "text": ""}
{"id": "356017", "revid": "89787", "url": "https://gl.wikipedia.org/wiki?curid=356017", "title": "Epiderme (zoolox\u00eda)", "text": "En zoolox\u00eda, a epiderme \u00e9 a capa celular externa (epitelio), derivada do endoderma, que cobre o corpo dos animais eumetazoos (os animais m\u00e1is complexos que os por\u00edferos (esponxas).\nOs eumetazoos m\u00e1is inferiores (cnidarios e cten\u00f3foros) te\u00f1en unha cavidade revestida cun epitelio similar, a gastroderme, que forma un l\u00edmite coa epiderme na boca. As esponxas non te\u00f1en epitelio e, polo tanto, nin epiderme nin gastroderme.\nA epiderme dos invertebrados m\u00e1is complexos \u00e9 unha capa profunda que pode estar protexida por unha capa non celular, a cut\u00edcula. A epiderme da maior\u00eda dos vertebrados ten moitas capas, das que as exteriores se reforzan con queratina e despois morren."}
{"id": "356019", "revid": "98629", "url": "https://gl.wikipedia.org/wiki?curid=356019", "title": "Epiderme (hom\u00f3nimos)", "text": "O termo epiderme pode referirse a:"}
{"id": "356022", "revid": "89787", "url": "https://gl.wikipedia.org/wiki?curid=356022", "title": "Compagnie des Messageries A\u00e9riennes", "text": "Compagnie des Messageries A\u00e9riennes foi unha pioneira aeroli\u00f1a francesa que operou entre 1919 e 1923, condo se fusionou con Grands Express A\u00e9riens para formar Air Union.\nHistoria.\nA Compagnie des messageries a\u00e9riennes foi fundada en febreiro de 1919 por Louis-Charles Br\u00e9guet. Outros fundadores foron Louis Bl\u00e9riot, Louis Renault e Ren\u00e9 Caudron. A s\u00faa primeira ruta comercial, un servizo de correo e carga entre o aeroporto de Le Bourget, en Par\u00eds e o aeroporto de Lille comezou o 18 de abril de 1919 usando Breguet 14 que pertenceran ao ex\u00e9rcito. En agosto iniciouse un servizo a Bruxelas e o 19 de setembro un servizo internacional de pasaxeiros entre Le Bourget e Londres (ao aer\u00f3dromo Hounslow Heath) usando tam\u00e9n os Breguet 14.\nA compa\u00f1\u00eda fusionouse coa aeroli\u00f1a Grands Express A\u00e9riens para formar Air Union o 1 de xaneiro de 1923."}
{"id": "356023", "revid": "56817", "url": "https://gl.wikipedia.org/wiki?curid=356023", "title": "Cut\u00edcula (artr\u00f3podos)", "text": "En zoolox\u00eda, ch\u00e1mase cut\u00edcula \u00e1 cobertura resistente, pero flex\u00edbel, do corpo dos animais do clado dos ecdisozoos, que incl\u00fae os artr\u00f3podos, os nematodos e varios outros filos.\nNos artr\u00f3podos, a cut\u00edcula \u00e9 a capa m\u00e1is exterior do tegumento, inmediatamente por encima da epiderme e segregada por esta (concretamente, pola hipoderme). \u00c9 unha formaci\u00f3n r\u00edxida, acelular (sen c\u00e9lulas), de estrutura complexa e endurecida por quitina, entre outras substancias. A s\u00faa funci\u00f3n \u00e9 dupla; por un lado \u00e9 unha capa r\u00edxida protectora e imperme\u00e1bel; en segundo lugar, \u00e9 el punto de ancoraxe dos m\u00fasculos do animal, de maneira que act\u00faa como esqueleto externo (exoesqueleto). Periodicamente despr\u00e9ndese do corpo do animal e f\u00f3rmase de novo para permitir o crecemento deste mediante a \u00e9cdise ou muda.\nNos moluscos, \u00e9 a capa m\u00e1is externa da parede do corpo, situada sobre a epiderme, e composta por amino\u00e1cidos e prote\u00ednas endurecidas (conchina). Non adoita ter, salvo talvez nos caudofoveados, quitina.\nNos nematodos, \u00e9 unha cuberta inerte, grosa e el\u00e1stica, que reviste a epiderme destes aniamis, coa superficie lisa, estriada ou anelada, e composta por d\u00faas ou tres capas de prote\u00ednas e col\u00e1xeno, das que a inferior \u00e9, nas especies parasitas e terrestres, moi grosa e fiobrosa.\nNos tard\u00edgrados e m\u00e1is nos endoproctos, \u00e9 unha fina capa ou pel\u00edcula acelular, de material endurecido, que est\u00e1 encima da epiderme e que pode ser periodicamente mudada."}
{"id": "356024", "revid": "56817", "url": "https://gl.wikipedia.org/wiki?curid=356024", "title": "Cangos", "text": "O top\u00f3nimo galego Cangos pode referirse a:"}
{"id": "356025", "revid": "1131", "url": "https://gl.wikipedia.org/wiki?curid=356025", "title": "Os Cangos", "text": ""}
{"id": "356027", "revid": "27155", "url": "https://gl.wikipedia.org/wiki?curid=356027", "title": "Jonathan Wells (partidario do dese\u00f1o intelixente)", "text": ""}
{"id": "356029", "revid": "98629", "url": "https://gl.wikipedia.org/wiki?curid=356029", "title": "DELAG", "text": "DELAG, acr\u00f3nimo para \"Deutsche Luftschiffahrts-Aktiengesellschaft\", foi a primeira aeroli\u00f1a do mundo en usar unha aeronave nun servizo comercial. Fundouse o 16 de novembro de 1909 e operou dirixibles r\u00edxidos Zeppelin fabricados pola corporaci\u00f3n Luftschiffbau Zeppelin. A s\u00faa sede estaba situada en Frankfurt.\nHistoria.\nInicios.\nDELAG fundouse por suxesti\u00f3n de Alfred Colsman, o xerente de negocios de Zeppelin Luftschiffbau. A compa\u00f1\u00eda tivera dificultades para obter pedidos do ex\u00e9rcito alem\u00e1n, polo que Colsman suxer\u00edu explotar o interese entusiasta do p\u00fablico alem\u00e1n polo establecemento dunha compa\u00f1\u00eda comercial de transporte de pasaxeiros. O propio conde Zeppelin distanciouse del pola comercializaci\u00f3n da s\u00faa idea: como arist\u00f3crata e ex-oficial dixo que era unha empresa dun comerciante vulgar. Colsman, que foi o primeiro director xeral da aeroli\u00f1a, logrou obter a colaboraci\u00f3n de Albert Ballin, o xefe da Hamburg-Amerikanische Packetfahrt-Actien-Gesellschaft (HAPAG) que ofreceu 100.000 marcos por ano para promocionar a empresa coa condici\u00f3n de que as s\u00faas oficinas tivesen dereitos exclusivos para vender os billetes, e Colsman, que ser\u00eda o primeiro director xeral, tivo poucas dificultades para recadar os 3 mill\u00f3ns de marcos de capital necesarios. Gran parte deste capital inicial chegou das cidades de Frankfurt am Main e D\u00fcsseldorf, e varias cidades constru\u00edron hangares para dirixibles pola s\u00faa conta.\nO primeiro cepel\u00edn en ser fabricado para a compa\u00f1\u00eda foi o LZ 7, que foi bautizado \"Deutschland\". O seu primeiro voo foi o 19 de xu\u00f1o de 1919, cunha carga \u00fatil de 5.000 quilos e espazo para 24 pasaxeiros. A s\u00faa velocidade de cruceiro era de 51\u00a0km/h. Con estas caracter\u00edsticas decat\u00e1ronse de que os servizos programados entre as cidades non ser\u00edan factibles, e a compa\u00f1\u00eda limitar\u00edase a ofrecer cruceiros de pracer pola veci\u00f1anza das s\u00faas bases. Por\u00e9n, o \"Deutschland\" resultou destru\u00eddo o 28 de xu\u00f1o de 1910 mentres levaba a un grupo de xornalistas nunha viaxe programada para xerar publicidade. Ao dirixible imped\u00eduselle primeiro regresar \u00e1 s\u00faa base en D\u00fcsseldorf e despois, atrapado por unha treboada, subiu por vez primeira a unha altura de 1.100 m o que provocou unha perda de hid\u00f3xeno polo r\u00e1pido ascenso e pola auga de chuvia na cuberta, v\u00e9ndose forzado a descender ao bosque de Teutoburgo. Afortunadamente s\u00f3 houbo un ferido. Isto deixou a DELAG con s\u00f3 un dirixible, o LZ 6, que fora fabricado o ano anterior coa esperanza de que fose mercado polo ex\u00e9rcito e posteriormente foi ampliado e modificado para o transporte de pasaxeiros. Operando dende Baden-Baden realizou exitosos voos case diariamente entre finais de agosto e mediados de setembro, pero o d\u00eda 14 dese mes foi destru\u00eddo por un incendio mentres estaba no seu hangar. O aparello estaba asegurado e DELAG puido completar o seu seguinte dirixible, o LZ 8 \"Deutschland II\".\nPara a nova tempada ofrec\u00e9ronse voos que duraban entre 90 minutos e d\u00faas horas por 200 marcos. O \"Deutschland II\" estivo completado o 30 de marzo de 1910, e chegou a D\u00fcsseldorf o 11 de abril, pero pouco despois dun mes de servizo foi collido por un refacho mentres o estaban sacando do hangar o 16 de maio: este empurrouno cara a un protector de vento de 15 metros de alto e rompeu a s\u00faa parte posterior. Os pasaxeiros tiveron que ser rescatados usando escaleiras de incendios. Hugo Eckener, o capit\u00e1n, culpou do accidente \u00e1 s\u00faa decisi\u00f3n de permitir que a impaciencia dos pasaxeiros levase a voar o aparello coas condici\u00f3ns meteorol\u00f3xicas existentes. A sorte da compa\u00f1\u00eda cambiou co seguinte dirixible, o LZ 10 \"Schwaben\". Completado o 26 de xu\u00f1o e entregado a DELAG o 17 de xullo, este transportou 1.553 pasaxeiros de pago durante a s\u00faa carreira. Inicialmente baseado en Baden Baden, ademais de realizar cruceiros de pracer realizou un feixe de voos de longa distancia, levando pasaxeiros a Frankfurt, D\u00fcsseldorf e finalmente ata Berl\u00edn. O LZ 11 \"Viktora Luise\", chamada as\u00ed pola filla do Kaiser, entrou en servizo o 4 de marzo de 1912. O 28 de xu\u00f1o dese ano o \"Schwaben\" foi destru\u00eddo nun incendio no hangar atribu\u00eddo \u00e1 electricidade est\u00e1tica producida polas bolsas de gas de algod\u00f3n e caucho, pero pouco despois foi substitu\u00eddo polo LZ 13 \"Hansa\", rematado o 30 de xullo. Estes dirixibles tam\u00e9n foron usados pola Mari\u00f1a Imperial Alem\u00e1 para adestrar tripulaci\u00f3ns, operando os militares voos de pasaxeiros. En 1913 o LZ 17 \"Sachsen\" sumouse \u00e1 frota.\nara xullo de 1914, un mes antes do inicio da primeira guerra mundial, os dirixibles de DELAG transportaran 34.028 pasaxeiros en 1.588 voos comerciais; a s\u00faa frota voara 172.535 quil\u00f3metros en 3.176 horas.\nImpacto da primeira guerra mundial.\nOs dirixibles LZ 11, LZ 13 e LZ 17 entrar\u00edan en servizo co ex\u00e9rcito alem\u00e1n. Por\u00e9n, tras a guerra os LZ 120 \"Bodensee\" e LZ 121 \"Nordstern\" de DELAG axudaron a reconectar a cidades de Europa. O LZ 120 voou entre Friedrichshafen e Berl\u00edn-Staaken cunha escala en M\u00fanic, pero \u00e1mbolos dous aparellos foron entregados en 1921 como reparaci\u00f3n de guerra: o LZ 120 foi a Italia onde pasou a chamarse \"Esperia\", mentres o LZ 121 acabou en Francia co nome M\u00e9diterran\u00e9e antes de entrar en servizo con DELAG.\nServizo transatl\u00e1ntico.\nEn setembro de 1928 DELAG comezou a operar o exitoso dirixible r\u00edxido LZ 127 \"Graf Zeppelin\", que realizou voos transatl\u00e1nticos sen escalas regulares antes de que os avi\u00f3ns tivesen alcance suficiente para cruzar o oc\u00e9ano sen paradas. Para a primeira viaxe transatl\u00e1ntica de DELAG o Dr. Eckener comandou o \"Graf Zeppelin\" deixando Friedrichshafen o d\u00eda 11 de outubro de 1928 \u00e1s 07:54 e chegando ao aer\u00f3dromo Lakehurst, en Nova Jersey, o 15 de outubro. En 1931 o \"Graf Zeppelin\" comezou a ofrecer voos regulares de pasaxeiros entre Alema\u00f1a e Suram\u00e9rica que continuaron ata 1937. Durante a s\u00faa carreira o \"Graf Zeppelin\" cruzou o Alt\u00e1ntico Sur 136 veces. En 1936 entrou en servizo o dirixible \"Hindenburg\" que cruzou exitosamente o Atl\u00e1ntico 36 veces antes de incendiarse en Lakehurst o 6 de maio de 1937.\nEvoluci\u00f3n.\nO \"Graf Zeppelin\" foi o derradeiro dirixible voado por DELAG. En 1935 fundouse a sucesora da aeroli\u00f1a, a Deutsche Zeppelin-Reederei (DZR) patrocinada polo estado. A s\u00faa frota inclu\u00eda ao LZ 127 \"Graf Zeppelin\", ao LZ 129 \"Hindenburg\" e ao LZ 130 \"Graf Zeppelin\".\nEn 2001 creouse unha compa\u00f1\u00eda tam\u00e9n co nome Deutsche Zeppelin Reederei como subsidiaria de Zeppelin Luftschifftechnik GmbH (ZLT). Opera os dirixibles Zeppelin NT dende Friedrichshafen no lago Constanza, principalmente para voos tur\u00edsticos por Alema\u00f1a."}
{"id": "356030", "revid": "23204", "url": "https://gl.wikipedia.org/wiki?curid=356030", "title": "Anne Marie A. Aguinaldo", "text": "Anne Marie M. Aguinaldo \u00e9 unha bi\u00f3loga especializada en biolox\u00eda molecular.\nTraxectoria.\nTraballa na Universidade de California nos \u00c1nxeles. En 1997 describiu cos seus colaboradores o clado dos ecdisozoos, base\u00e1ndose principalmente en \u00e1rbores filoxen\u00e9ticas constru\u00eddas utilizando 18 xenes de ARN ribos\u00f3mico, reunindo as\u00ed neste grupo todos os animais que medran grazas \u00e1 \u00e9cdise ou muda da s\u00faa cut\u00edcula: artr\u00f3podos, (insectos, quelicerados, crust\u00e1ceos, miri\u00e1podos), nematodos e varios pequenos filos m\u00e1is."}
{"id": "356031", "revid": "1093", "url": "https://gl.wikipedia.org/wiki?curid=356031", "title": "Columbus, Ohio", "text": ""}
{"id": "356033", "revid": "6", "url": "https://gl.wikipedia.org/wiki?curid=356033", "title": "LU-133", "text": "A estrada LU-133 \u00e9 unha v\u00eda da rede secundaria que conecta a N-634 en Vilamar (San Xusto de Cabarcos, Barreiros) coa N-642 en Reme (Ove, Ribadeo). Non chega \u00f3s 22\u00a0km de percorrido, e atravesa San Xusto de Cabarcos e Cabarcos (Barreiros), e Remourelle (Arante, Covelas) e Ove en Ribadeo.\nO seu punto m\u00e1is alto est\u00e1 na rotonda de cruzamento coa LU-P-6103 (Trabada-Barreiros), onde abandona o val de Cabarcos para meterse na cunca do r\u00edo Grande (naquela zona, a\u00ednda rego de Lexoso). O paso entre Barreiros e Ribadeo \u00e9 pola chamada ponte de Remourelle (Arante).\nA outra derivaci\u00f3n importante da estrada est\u00e1 en Covelas, a LU-P-5207, estrada que a conecta con Ribadeo."}
{"id": "356034", "revid": "98629", "url": "https://gl.wikipedia.org/wiki?curid=356034", "title": "Gran Premio de Francia de 1989", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard en Francia o 9 de xullo de 1989. Foi a s\u00e9tima proba da tempada de F\u00f3rmula Un de , o 67\u00ba Gran Premio de Francia, ou o 75\u00ba Gran Prix de l'ACF e o d\u00e9cimo terceiro que tivo lugar no circu\u00edto de Paul Ricard, e o cuarto, que se celebrou na versi\u00f3n curta do circu\u00edto. A carreira disputouse sobre 80 voltas ao circu\u00edto de 3\u00b481 quil\u00f3metros para unha distancia total de carreira de 305 quil\u00f3metros.\nInforme.\nA carreira viu a catro pilotos substitu\u00eddos polos pilotos que fac\u00edan a s\u00faa primeira sa\u00edda na F\u00f3rmula 1: Jean Alesi substitu\u00edu a Michele Alboreto en Tyrrell logo dunha disputa de contrato rumoreada (Alboreto era patrocinado persoalmente por Marlboro e o xefe do equipo Ken Tyrrell asinou co seu rival Camel como o patrocinador principal do equipo. Ironicamente Alboreto perdeu o apoio de Marlboro pouco despois). \u00c9ric Bernard substitu\u00edu a Yannick Dalmas en Larrousse despois de que se descubrise que Dalmas segu\u00eda sufrindo os efectos da lexionelosis e o piloto de probas de Lotus Martin Donnelly (por recomendaci\u00f3n de Drew Warwick) substitu\u00edu a Warwick en Arrows por unha carreira logo deque Warwick lesion\u00e1rase as costas nunha carreira de karts.\nOutro novo rostro foi o piloto de probas de McLaren Emanuele Pirro quen substitu\u00edu a Johnny Herbert en Benetton despois de que se decidira que Herbert necesitaba m\u00e1is tempo para recuperarse das lesi\u00f3ns de perna e nocello sufridas (Herbert e Benetton atoparon que a\u00ednda non pod\u00eda empuxar fortemente os freos o que significaba o freado cedo que resultaba en tempos m\u00e1is lentos da volta) en Brands Hatch en . O nomeamento de Pirro causou algunhas caras infelices entre a xerencia do equipo de Benetton que supostamente desexaba que un piloto brit\u00e1nico substituira a Herbert. Con todo, foron rexeitados polos donos do equipo, o grupo Benetton italiano quer\u00eda un piloto italiano. Pirro, que estivera no Xap\u00f3n para probar por McLaren e estaba preto de Honda, asinou r\u00e1pido e a pesar de ter que coller un voo internacional e uns poucos d\u00edas sen durmir, informou ser feliz de estar al\u00ed. Como piloto de probas de McLaren, Pirro necesitaba permiso para competir por outro equipo de F\u00f3rmula Un, a\u00ednda que o xefe de McLaren Ron Dennis non puxo problema ao movemento. Malia ser presuntamente infeliz, o equipo de Benetton quedou moi impresionado coas habilidades de Pirro, xa que axudou a cualificar o novo Benetton B189 co que Alessandro Nannini debutou en Francia. Pirro continuou pilotando o vello B188 ata que un segundo B189 p\u00faxose a s\u00faa disposici\u00f3n en Alema\u00f1a.\nPor primeira vez, os Onyx clasific\u00e1ronse para un Gran Premio, Bertrand Gachot e Stefan Johansson dominaron a pre-cualificaci\u00f3n antes de sorprender a moitos por clasificarse 11\u00ba e 13\u00ba, respectivamente. Por outra banda, Brabham, que dominara xeralmente na pre-cualificaci\u00f3n, loitou cos seus pneum\u00e1ticos Pirelli no abrasivo circu\u00edto Paul Ricard, do mesmo xeito que todos os outros corredores de Pirelli (Onyx utilizou Goodyear). Stefano Modena foi o \u00faltimo en pre-cualificar, mentres que Martin Brundle non pre-cualificou. Unha proba dos problemas de Pirelli en Francia, foi que s\u00f3 tres coches co caucho italiano disputaron a carreira. O r\u00e1pido e experimentado Andrea de Cesaris, que terminara terceiro na anterior carreira no Gran Premio do Canad\u00e1 de 1989, non logrou cualificar o seu Dallara-Ford calzado con Pirelli.\nO compa\u00f1eiro de equipo de Dalmas, Philippe Alliot, fora despedido polo equipo Larrousse despois do Gran Premio do Canad\u00e1, pero cando o equipo non puido atopar un substituto con experiencia co seu compa\u00f1eiro Bernard foi contratado novamente e mantivo o seu asento o resto da tempada. Alliot, cun punto a demostrar, respondeu cualificando 7\u00ba, s\u00f3 1,3 segundos m\u00e1is lento que o home da pole Alain Prost. Ata ese momento foi a mellor cualificaci\u00f3n en carreira para Larrousse e o seu novo chasis Lola LC89 de 1989 co seu tam\u00e9n novo motor para 1989 Lamborghini V12 engine.\nA carreira \u00e9 famosa pola colisi\u00f3n m\u00faltiple que involucrou a Nigel Mansell, Maur\u00edcio Gugelmin, Thierry Boutsen e outros coches na primeira volta, o que resultou nun reinicio. Houbo en realidade un segundo accidente pouco notado na primeira curva no que Ren\u00e9 Arnoux utilizou o lento Tyrrell de Jonathan Palmer para que o seu Ligier JS33, lanzara as s\u00faas rodas dianteiras polo aire. Todos os pilotos involucrados reiniciaron a carreira. Alg\u00fans en autos de reposto. Alain Prost ga\u00f1ou a carreira co McLaren-Honda, por diante de Nigel Mansell, que comezou desde o pit lane nun coche preparado para o seu compa\u00f1eiro de equipo Gerhard Berger. Berger, que correu co coche de reposto do equipo logo de crer que hab\u00eda unha pequena fuga de aceite no seu coche de carreiras (no que Mansell terminou en segundo lugar), de novo tivo problemas co Ferrari cun fallo no embrague que custoulle a s\u00faa 6\u00aa retirada da tempada, sen anotar a\u00ednda puntos. Jean Alesi converteuse nunha estrela instant\u00e1nea cando levou o seu Tyrrell \u00e1 4\u00aa posici\u00f3n e anotou puntos no seu debut na F1 (no seu primeiro contacto co motor Ford DFR 018 na pr\u00e1ctica da ma\u00f1\u00e1 do venres, sorprendera a todos ao facer o s\u00e9timo mellor tempo, a\u00ednda que en \u00faltima instancia cualificar\u00eda m\u00e1is lento que os outros 3 debutantes). Olivier Grouillard anotou o seu \u00fanico punto na F1 na casa, salvando a cara para o equipo franc\u00e9s Ligier, mentres que o experimentado Stefan Johansson anotou os primeiros puntos do equipo Onyx. Incriblemente, Gugelmin, que logo do accidente da sa\u00edda, lentamente levou o March de novo a boxes, sa\u00edu no coche de reposto, marcou a s\u00faa primeira volta r\u00e1pida, a\u00ednda que non clasificou ao final da carreira. Doce coches non puideron terminar a carreira, sete deles con fallas no motor.\nUn que non puido terminar, nin sequera reiniciar, foi o campi\u00f3n do mundo Ayrton Senna, o diferencial do seu McLaren fallou cando os coches fixeron a segunda sa\u00edda. Senna realmente sa\u00edu, pero cando cambiou a segunda marcha, o diferencial rompeuse e o seu coche s\u00f3 avanzou uns 10 metros. Foi o terceiro Gran Premio consecutivo no que Senna retirouse debido a un fallo mec\u00e1nico e foi o Gran Premio m\u00e1is curto da s\u00faa ilustre carreira. A segunda vitoria de Prost da tempada deulle unha vantaxe de 11 puntos sobre Senna no Campionato de Pilotos. A carreira foi a cuarta vitoria de Alain Prost no pa\u00eds logo de triunfos en Dijon en 1981 e Paul Ricard en 1983 co Renault, e en 1988 con McLaren.\nPosici\u00f3ns logo da carreira.\nClasificaci\u00f3n do campionato de pilotos"}
{"id": "356036", "revid": "5783531", "url": "https://gl.wikipedia.org/wiki?curid=356036", "title": "Joaqu\u00edn \u00c1lvarez \u00c1lvarez", "text": "Joaqu\u00edn Antonio \u00c1lvarez \u00c1lvarez, co\u00f1ecido como O Roque, nado en Cabreiras (Arbo) o 21 de decembro de 1892 e finado o 26 de setembro de 1936, foi un mestre e pol\u00edtico galego.\nTraxectoria.\nMestre na escola dos Pazos en Barcela. Era membro da Asociaci\u00f3n de Trabajadores de la Ense\u00f1anza. Co golpe de Estado do 18 de xullo de 1936 foi preso a finais de xullo do 1936. Trasladado \u00e1 Ca\u00f1iza e despois a Vigo. Foi xulgado en Vigo por rebeli\u00f3n militar en consello de guerra e condenado a pena de morte. Foi fusilado o 26 de setembro de 1936.\nVida persoal.\nCasou con Mar\u00eda P\u00e9rez Alonso e foi pai de Jos\u00e9 e Antonia Mar\u00eda \u00c1lvarez P\u00e9rez."}
{"id": "356037", "revid": "1888", "url": "https://gl.wikipedia.org/wiki?curid=356037", "title": "Joaqu\u00edn Antonio \u00c1lvarez \u00c1lvarez", "text": ""}
{"id": "356038", "revid": "5863", "url": "https://gl.wikipedia.org/wiki?curid=356038", "title": "El caballero de Par\u00eds", "text": "Jos\u00e9 Mar\u00eda L\u00f3pez Lled\u00edn, nado en Vilaseca (Negueira de Mu\u00f1iz) o 30 de decembro de 1899 e finado na Habana (Cuba) o 11 de xullo de 1985, foi un personaxe popular na cidade da Habana, co\u00f1ecido polo alcume de El caballero de Par\u00eds.\nTraxectoria.\nFoi o cuarto fillo de Josefa Lled\u00edn M\u00e9ndez e Manuel L\u00f3pez Rodr\u00edguez. Foi bautizado na igrexa parroquial de san Salvador de Negueira, e con sete anos comezou a estudar na escola de Negueira, na que non chegou a rematar o ensino secundario. Emigrou a Cuba con catorce anos, xunto co resto dos oito fillos da parella. Adquiriu unha certa formaci\u00f3n e co\u00f1ecemento de idiomas e traballou en varios postos, entre outros nalg\u00fans dos mellores hoteis da cidade como oficial de camareiros.\nPor motivos que non fican claros, en 1920 foi reclu\u00eddo na prisi\u00f3n habanera do castelo do Pr\u00edncipe debido a un crime do que non foi autor, a\u00ednda que hai diferentes versi\u00f3ns do sucedido. Na cadea perdeu a raz\u00f3n. Despois de sa\u00edr do c\u00e1rcere a s\u00faa vida transcorreu nun vagar constante polas r\u00faas da Habana. As testemu\u00f1as da \u00e9poca descr\u00edbeno como un home de estatura discreta, de cabelo e barba longos e crechos, e vestido sempre cun traxe e unha capa negros e camisa branca. Cami\u00f1aba devagar polas r\u00faas aceptando a hospitalidade de quen lle ofrec\u00eda alimento ou abrigo, que pagaba con pequenos obsequios e conversa.\nEn 1977 foi ingresado no Hospital Psiqui\u00e1trico da Habana, dada a s\u00faa avanzada idade e precaria sa\u00fade. Foi diagnosticado de parafrenia, unha forma de esquizofrenia. Morreu nese mesmo lugar.\nInicialmente foi enterrado no cemiterio de Santiago de las Vegas, na Habana. Os seus restos foron exhumados e transferidos ao convento de San Francisco de As\u00eds. Diante deste convento existe unha estatua de bronce, creada polo escultor cubano Jos\u00e9 Villa Sober\u00f3n, que representa o co\u00f1ecido personaxe."}
{"id": "356039", "revid": "89787", "url": "https://gl.wikipedia.org/wiki?curid=356039", "title": "Pedro Osorio", "text": "Pedro Osorio de Villalobos, se\u00f1or de Navia, Bur\u00f3n e Val de Lourenz\u00e1, foi un nobre galego do s\u00e9culo XV que participou na Gran Guerra Irmandi\u00f1a.\nTraxectoria.\nEra o quinto fillo de Pedro \u00c1lvarez Osorio, se\u00f1or de Villalobos e primeiro conde de Trast\u00e1mara, que faleceu despois do cerco de Santiago de Compostela. Por matrimonio estaba vinculado \u00e1 familia dos Moscoso.\nDurante a revolta dos Irmandi\u00f1os dirixiu a irmandade no se\u00f1or\u00edo de Santiago, e participou activamente na destruci\u00f3n do Castelo da Rocha Forte. Foi derrotado por Pedro Madruga na Alm\u00e1ciga, \u00e1s portas de Compostela, e en 1469 quedou preso por Diego de Andrade en Pontedeume onde morreu.\nTivo catro fillos, Afonso Osorio de Moscoso (que morreu de peste en 1496 en Flandres), Bernal Y\u00e1\u00f1ez de Moscoso, Rodrigo Osorio de Moscoso, segundo conde de Altamira finado o 15 de xaneiro de 1510 en Or\u00e1n e \u00c1lvaro Osorio de Moscoso, dominico bispo de Astorga."}
{"id": "356040", "revid": "1888", "url": "https://gl.wikipedia.org/wiki?curid=356040", "title": "Alfonso Alonso Portugu\u00e9s", "text": "Alfonso Alonso Portugu\u00e9s, nado en Mourent\u00e1n en 1903, e finado en Tenorio (Cerdedo-Cotobade) o 9 de novembro de 1936, foi un pol\u00edtico galego.\nTraxectoria.\nTi\u00f1a un viveiro na s\u00faa casa do Urzal (Barcela). Apaixonado da m\u00fasica, tocaba na antiga Banda de M\u00fasica de Arbo e tam\u00e9n o \u00f3rgano na igrexa de Arbo. Tralo golpe de Estado do 18 de xullo de 1936 foi detido e trasladado \u00e1 illa de San Sim\u00f3n, de onde o sacaron o 9 de novembro de 1936 xunto a outras dez persoas de Arbo e Lal\u00edn, para asasinalo na Volta do Couto, na parroquia de Tenorio (Concello de Cotobade)."}
{"id": "356042", "revid": "98629", "url": "https://gl.wikipedia.org/wiki?curid=356042", "title": "Ranger 6", "text": "Ranger 6 foi a primeira sonda do Bloque III do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 30 de xaneiro de 1964 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nRanger 6 foi enviada a impactar contra a superficie lunar e comezar a fotografala varios minutos antes do choque. A diferenza das naves dos bloques I e II, os \u00fanicos instrumentos a bordo eran seis c\u00e1maras de televisi\u00f3n para fotografar a L\u00faa.\nA nave.\nA sonda foi a primeira cun dese\u00f1o do denominado Bloque III, unha simplificaci\u00f3n das Ranger previas dos Bloque I e II. Estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 3,6 m de alto onde se situaban as c\u00e1maras de televisi\u00f3n. Sobre a base iba montado o sistema de propulsi\u00f3n e de enerx\u00eda, alimentado por dous paneis solares de 73,9\u00a0cm de lonxitude e 153,7\u00a0cm de longo cada un que lle daban \u00e1 nave unha envergadura total de 4,6 m, as\u00ed como a antena de alta ganancia. Outra antena cuasiomnidireccional iba montada no cumio do cono da nave.\nA propulsi\u00f3n era proporcionada por un motor de 224 N de pulo alimentado por hidracina, mentres que para o control de actitude us\u00e1banse doce chorros de nitr\u00f3xeno conxuntamente cun sistema de tres xiroscopios, catro sensores solares principais, dous secundarios e un sensor da Terra. Os paneis solares proporcionaban ata 200 vatios de potencia que se almacenaban en d\u00faas bater\u00edas de prata-cinc de 1200 vatios-hora de capacidade a unha voltaxe de 26,5 voltios para alimentar o sistema de c\u00e1maras, mentres que para o resto de sistemas us\u00e1banse outras d\u00faas bater\u00edas de prata-cinc de 1000 vatios-hora.\nAs comunicaci\u00f3ns corr\u00edan a cargo de varios transmisores a bordo, entre eles un canal de televisi\u00f3n de 60 W funcionando a 959,52 MHz, outro canal televisi\u00f3n de 60 W a 960,05\u00a0MHz e un transpondedor de 3 W a 960,58\u00a0MHz\nInstrumentos.\nRanger 6 levaba a bordo seis c\u00e1maras vidicon, d\u00faas de imaxe completa (un gran angular e un teleobxectivo operando no chamado \"canal F\") e catro de imaxe parcial (d\u00faas gran angular e dous teleobxectivos no \"canal P\"). As c\u00e1maras funcionaban agrupadas en dous canais, cada un cos seus propios sistemas de potencia, temporizadores e transmisores para incrementar a fiabilidade.\nPerfil da misi\u00f3n.\nRanger 6 foi inxectada nunha traxectoria de impacto contra a L\u00faa sen problemas. A manobra de correcci\u00f3n de traxectoria a medio cami\u00f1o executouse sen incidencias, pero a nave impactou sen recibirse ningunha imaxe do sistema de televisi\u00f3n. Unha investigaci\u00f3n posterior descubriu que a causa m\u00e1is probable de que o sistema de c\u00e1maras non funcionara foi un arco el\u00e9ctrico no sistema de enerx\u00eda que alimentaba as c\u00e1maras producido durante o acendido sen querer das c\u00e1maras durante un per\u00edodo de 67 segundos aos dous minutos do lanzamento, durante a separaci\u00f3n das etapas do foguete lanzador."}
{"id": "356043", "revid": "89787", "url": "https://gl.wikipedia.org/wiki?curid=356043", "title": "Sapo de espor\u00f3ns", "text": "O sapo de espor\u00f3ns\u00a0(Pelobates cultripes) \u00e9 unha especie de anfibios anuros da familia Pelobatidae.\nDistribuci\u00f3n.\nA s\u00faa distribuci\u00f3n mundial lim\u00edtase exclusivamente \u00e1 Pen\u00ednsula Ib\u00e9rica e \u00e1s costas mediterr\u00e1neas e suroccidentais de Francia. Dentro da pen\u00ednsula ten unha distribuci\u00f3n practicamente continua fac\u00e9ndose as s\u00faas poboaci\u00f3ns m\u00e1is escasas ou desaparecendo no norte (cornixa cant\u00e1brica e Galicia).\nH\u00e1bitat.\nOs ambientes terrestres que ocupa normalmente o sapo de espor\u00f3ns, adoitan ser terreos areentos, con charcas, arroios estacionais ou marismas pr\u00f3ximas. Son especialmente abundantes nas devesas de Estremadura e areais do baixo Guadalquivir, zonas semi\u00e1ridas do val do Ebro,\u00a0sendo escaso en zonas de monta\u00f1a.\nA\u00ednda que a s\u00faa distribuci\u00f3n altitudinal abrangue desde o nivel do mar at\u00e9 os 1.700 metros, \u00e9 m\u00e1is frecuente encontrar poboaci\u00f3ns por baixo dos 1.000 m.\nAmeazas.\nOs factores que poden incidir sobre o seu nivel de conservaci\u00f3n son com\u00fans aos doutras especies de anuros. A\u00a0destruci\u00f3n directa de h\u00e1bitat reprodutivos como charcas, lagoas e marismas provocou a extinci\u00f3n de poboaci\u00f3ns, especialmente en zonas de areais costeiros e zonas destinadas \u00e1 agricultura intensiva, a contaminaci\u00f3n por produtos fitosanitarios e o exceso de carga gandeira, que provoca a eutrofizaci\u00f3n dos h\u00e1bitats reprodutivos. Os atropelos en estradas en zonas reprodutivas ricas en charcas e a introduci\u00f3n de especies for\u00e1neas como o cangrexo de r\u00edo americano ou certas especies de peixes que poden incidir nas fases embrionaria e larvaria."}
{"id": "356044", "revid": "47527", "url": "https://gl.wikipedia.org/wiki?curid=356044", "title": "Grampus griseus", "text": ""}
{"id": "356046", "revid": "98629", "url": "https://gl.wikipedia.org/wiki?curid=356046", "title": "Ranger 7", "text": "Ranger 7 foi a segunda sonda do Bloque III do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 28 de xullo de 1964 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nRanger 7 foi enviada a impactar contra a superficie lunar e comezar a fotografala varios minutos antes do choque. A diferenza das naves dos bloques I e II, os \u00fanicos instrumentos a bordo eran seis c\u00e1maras de televisi\u00f3n para fotografar a L\u00faa.\nA nave.\nA sonda foi a segunda cun dese\u00f1o do denominado Bloque III, unha simplificaci\u00f3n das Ranger previas dos Bloque I e II. Estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 3,6 m de alto onde se situaban as c\u00e1maras de televisi\u00f3n. Sobre a base iba montado o sistema de propulsi\u00f3n e de enerx\u00eda, alimentado por dous paneis solares de 73,9\u00a0cm de lonxitude e 153,7\u00a0cm de longo cada un que lle daban \u00e1 nave unha envergadura total de 4,6 m, as\u00ed como a antena de alta ganancia. Outra antena cuasiomnidireccional iba montada no cumio do cono da nave.\nA propulsi\u00f3n era proporcionada por un motor de 224 N de pulo alimentado por hidracina, mentres que para o control de actitude us\u00e1banse doce chorros de nitr\u00f3xeno conxuntamente cun sistema de tres xiroscopios, catro sensores solares principais, dous secundarios e un sensor da Terra. Os paneis solares proporcionaban ata 200 vatios de potencia que se almacenaban en d\u00faas bater\u00edas de prata-cinc de 1200 vatios-hora de capacidade a unha voltaxe de 26,5 voltios para alimentar o sistema de c\u00e1maras, mentres que para o resto de sistemas us\u00e1banse outras d\u00faas bater\u00edas de prata-cinc de 1000 vatios-hora.\nAs comunicaci\u00f3ns corr\u00edan a cargo de varios transmisores a bordo, entre eles un canal de televisi\u00f3n de 60 W funcionando a 959,52 MHz, outro canal televisi\u00f3n de 60 W a 960,05\u00a0MHz e un transpondedor de 3 W a 960,58\u00a0MHz\nInstrumentos.\nRanger 7 levaba a bordo seis c\u00e1maras vidicon, d\u00faas de imaxe completa (un gran angular e un teleobxectivo operando no chamado \"canal F\") e catro de imaxe parcial (d\u00faas gran angular e dous teleobxectivos no \"canal P\"). As c\u00e1maras funcionaban agrupadas en dous canais, cada un cos seus propios sistemas de potencia, temporizadores e transmisores para incrementar a fiabilidade.\nPerfil da misi\u00f3n.\nRanger 7 foi inxectada nunha traxectoria de impacto contra a L\u00faa despois de permanecer media hora nunha \u00f3rbita de aparcamento sen problemas. A manobra de correcci\u00f3n de traxectoria a medio cami\u00f1o executouse sen incidencias \u00e1s 10:27 UT do 29 de xullo. O 31 de xullo Ranger 7 chegou \u00e1 L\u00faa. A primeira imaxe foi tomada \u00e1s 13:08:45 UT e a unha altura de 2110\u00a0km. En total transmit\u00edronse 4308 imaxes nos 17 \u00faltimos minutos do voo, coa imaxe final tendo unha resoluci\u00f3n de 0,5 metros. O punto de impacto est\u00e1 entre o Mare Nubium e o Oceanus Procellarum."}
{"id": "356047", "revid": "1576", "url": "https://gl.wikipedia.org/wiki?curid=356047", "title": "Pelobates cultripes", "text": ""}
{"id": "356048", "revid": "98629", "url": "https://gl.wikipedia.org/wiki?curid=356048", "title": "Ranger 8", "text": "Ranger 8 foi a terceira sonda do Bloque III do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 17 de febreiro de 1965 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nRanger 8 foi enviada a impactar contra a superficie lunar e comezar a fotografala varios minutos antes do choque. A diferenza das naves dos bloques I e II, os \u00fanicos instrumentos a bordo eran seis c\u00e1maras de televisi\u00f3n para fotografar a L\u00faa.\nA nave.\nA sonda foi a terceira cun dese\u00f1o do denominado Bloque III, unha simplificaci\u00f3n das Ranger previas dos Bloque I e II. Estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 3,6 m de alto onde se situaban as c\u00e1maras de televisi\u00f3n. Sobre a base iba montado o sistema de propulsi\u00f3n e de enerx\u00eda, alimentado por dous paneis solares de 73,9\u00a0cm de lonxitude e 153,7\u00a0cm de longo cada un que lle daban \u00e1 nave unha envergadura total de 4,6 m, as\u00ed como a antena de alta ganancia. Outra antena cuasiomnidireccional iba montada no cumio do cono da nave.\nA propulsi\u00f3n era proporcionada por un motor de 224 N de pulo alimentado por hidracina, mentres que para o control de actitude us\u00e1banse doce chorros de nitr\u00f3xeno conxuntamente cun sistema de tres xiroscopios, catro sensores solares principais, dous secundarios e un sensor da Terra. Os paneis solares proporcionaban ata 200 vatios de potencia que se almacenaban en d\u00faas bater\u00edas de prata-cinc de 1200 vatios-hora de capacidade a unha voltaxe de 26,5 voltios para alimentar o sistema de c\u00e1maras, mentres que para o resto de sistemas us\u00e1banse outras d\u00faas bater\u00edas de prata-cinc de 1000 vatios-hora.\nAs comunicaci\u00f3ns corr\u00edan a cargo de varios transmisores a bordo, entre eles un canal de televisi\u00f3n de 60 W funcionando a 959,52 MHz, outro canal televisi\u00f3n de 60 W a 960,05\u00a0MHz e un transpondedor de 3 W a 960,58\u00a0MHz\nInstrumentos.\nRanger 8 levaba a bordo seis c\u00e1maras vidicon, d\u00faas de imaxe completa (un gran angular e un teleobxectivo operando no chamado \"canal F\") e catro de imaxe parcial (d\u00faas gran angular e dous teleobxectivos no \"canal P\"). As c\u00e1maras funcionaban agrupadas en dous canais, cada un cos seus propios sistemas de potencia, temporizadores e transmisores para incrementar a fiabilidade.\nPerfil da misi\u00f3n.\nRanger 8 foi inxectada nunha traxectoria de impacto contra a L\u00faa despois de permanecer 14 minutos nunha \u00f3rbita de aparcamento sen problemas. A manobra de correcci\u00f3n de traxectoria a medio cami\u00f1o executouse sen incidencias ao d\u00eda seguinte, a 160.000\u00a0km da Terra. O 20 de febreiro Ranger 8 chegou \u00e1 L\u00faa, tomando a primeira imaxe \u00e1s 9:23:34 UT e a unha altura de 2510\u00a0km. En total transmit\u00edronse 7137 imaxes nos 23 \u00faltimos minutos do voo, coa imaxe final tendo unha resoluci\u00f3n de 1,5 metros. O impacto tivo lugar \u00e1s 9:57:36,756 UT do 20 de febreiro no Mare Tranquilitatis a 2,68\u00a0km/s."}
{"id": "356049", "revid": "98629", "url": "https://gl.wikipedia.org/wiki?curid=356049", "title": "Ranger 9", "text": "Ranger 9 foi a cuarte e \u00faltima sonda do Bloque III e a definitiva do programa Ranger da NASA pensado para enviar sondas non tripuladas \u00e1 L\u00faa e fotografar a s\u00faa superficie antes de impactar nela. Foi lanzada mediante un Atlas-Agena B o 21 de marzo de 1965 desde a plataforma LC-12 do Centro Espacial de Cabo Ca\u00f1averal.\nCaracter\u00edsticas.\nRanger 9 foi enviada a impactar contra a superficie lunar e comezar a fotografala varios minutos antes do choque. A diferenza das naves dos bloques I e II, os \u00fanicos instrumentos a bordo eran seis c\u00e1maras de televisi\u00f3n para fotografar a L\u00faa.\nA nave.\nA sonda foi a cuarta e \u00faltima cun dese\u00f1o do denominado Bloque III, unha simplificaci\u00f3n das Ranger previas dos Bloque I e II. Estaba formada por unha base hexagonal de 1,5 m de di\u00e1metro sobre a cal se atopaba unha estrutura c\u00f3nica de aluminio de 3,6 m de alto onde se situaban as c\u00e1maras de televisi\u00f3n. Sobre a base iba montado o sistema de propulsi\u00f3n e de enerx\u00eda, alimentado por dous paneis solares de 73,9\u00a0cm de lonxitude e 153,7\u00a0cm de longo cada un que lle daban \u00e1 nave unha envergadura total de 4,6 m, as\u00ed como a antena de alta ganancia. Outra antena cuasiomnidireccional iba montada no cumio do cono da nave.\nA propulsi\u00f3n era proporcionada por un motor de 224 N de pulo alimentado por hidracina, mentres que para o control de actitude us\u00e1banse doce chorros de nitr\u00f3xeno conxuntamente cun sistema de tres xiroscopios, catro sensores solares principais, dous secundarios e un sensor da Terra. Os paneis solares proporcionaban ata 200 vatios de potencia que se almacenaban en d\u00faas bater\u00edas de prata-cinc de 1200 vatios-hora de capacidade a unha voltaxe de 26,5 voltios para alimentar o sistema de c\u00e1maras, mentres que para o resto de sistemas us\u00e1banse outras d\u00faas bater\u00edas de prata-cinc de 1000 vatios-hora.\nAs comunicaci\u00f3ns corr\u00edan a cargo de varios transmisores a bordo, entre eles un canal de televisi\u00f3n de 60 W funcionando a 959,52 MHz, outro canal televisi\u00f3n de 60 W a 960,05\u00a0MHz e un transpondedor de 3 W a 960,58\u00a0MHz\nInstrumentos.\nRanger 9 levaba a bordo seis c\u00e1maras vidicon, d\u00faas de imaxe completa (un gran angular e un teleobxectivo operando no chamado \"canal F\") e catro de imaxe parcial (d\u00faas gran angular e dous teleobxectivos no \"canal P\"). As c\u00e1maras funcionaban agrupadas en dous canais, cada un cos seus propios sistemas de potencia, temporizadores e transmisores para incrementar a fiabilidade.\nPerfil da misi\u00f3n.\nRanger 9 foi inxectada nunha traxectoria de impacto contra a L\u00faa despois de permanecer nunha \u00f3rbita de aparcamento sen problemas. A manobra de correcci\u00f3n de traxectoria a medio cami\u00f1o executouse sen incidencias o 23 de marzo \u00e1s 12:03 UT. Ranger 9 chegou \u00e1 L\u00faa o 24 de marzo, tomando a primeira imaxe \u00e1s 13:49:41 UT e a unha altura de 2363\u00a0km. En total transmit\u00edronse 5814 imaxes nos 19 \u00faltimos minutos do voo, coa imaxe final tendo unha resoluci\u00f3n de 0,3 metros. O impacto tivo lugar \u00e1s 14:08:19,994 UT do 24 de marzo no cr\u00e1ter Alphonsus a 2,67\u00a0km/s."}
{"id": "356050", "revid": "4817", "url": "https://gl.wikipedia.org/wiki?curid=356050", "title": "Rasad 1", "text": "Rasad 1 foi un sat\u00e9lite de Ir\u00e1n lanzado mediante un foguete Safir 1A o 15 de xu\u00f1o de 2011 desde Semnan.\nCaracter\u00edsticas.\nRasad 1 foi constru\u00eddo pola Universidade Malek Ashtar de Teher\u00e1n. Con 15\u00a0kg se lle esperaba unha vida \u00fatil de dous meses, pero reentrou na atmosfera aos 21 d\u00edas do lanzamento. Tr\u00e1tase dun sat\u00e9lite experimental de observaci\u00f3n terrestre cunha resoluci\u00f3n estimada de 150 metros e estabilizado mediante gradente gravitatorio grazas a un mastro extensible. A enerx\u00eda lle era proporcionada por varias c\u00e9lulas solares que recubr\u00edan o corpo do sat\u00e9lite. Foi o terceiro sat\u00e9lite de Ir\u00e1n e o segundo en ser posto en \u00f3rbita mediante un foguete ind\u00edxena."}
{"id": "356051", "revid": "5863", "url": "https://gl.wikipedia.org/wiki?curid=356051", "title": "D. C.", "text": ""}
{"id": "356054", "revid": "111586", "url": "https://gl.wikipedia.org/wiki?curid=356054", "title": "Manuel Gago Sanmart\u00edn", "text": "\"Para o escritor e profesor universitario, v\u00e9xase Manuel Gago Mari\u00f1o.\"\nManuel Gago Sanmart\u00edn, nado en Barcela (Arbo), foi un pol\u00edtico galego.\nTraxectoria.\nParticipou na campa\u00f1a da Coalici\u00f3n de Izquierda Republicana das elecci\u00f3ns a Cortes de 1933. Militante de Izquierda Republicana. Logo do triunfo da Fronte Popular en febreiro de 1936 foi elixido alcalde de Arbo. Logo do golpe de Estado do 18 de xullo de 1936 foi detido."}
{"id": "356057", "revid": "56817", "url": "https://gl.wikipedia.org/wiki?curid=356057", "title": "Sant Cugat", "text": "Sant Cugat (\"San Cucufate\" en catal\u00e1n) pode referirse a:"}
{"id": "356058", "revid": "1987", "url": "https://gl.wikipedia.org/wiki?curid=356058", "title": "R\u00edo Oiartzun", "text": "O Oiartzun \u00e9 un pequeno r\u00edo de Guip\u00fascoa, en Euskadi, de pouco m\u00e1is de 16\u00a0km de longo. A s\u00faa conca, de 82,27\u00a0km\u00b2, at\u00f3pase na xona oriental da provincia.\nNace en Aiako Harria, no concello de Oiartzun, nunha das zonas con m\u00e1is precipitaci\u00f3ns anuais da pen\u00ednsula Ib\u00e9rica (2.300\u00a0mm). Posteriormente pasa polos termos municipais de Errenteria e Lezo. Desemboca na ba\u00eda de Pasaia, no mar Cant\u00e1brico, onde se atopa o porto de Pasaia, o m\u00e1is importante da provincia."}
{"id": "356060", "revid": "27155", "url": "https://gl.wikipedia.org/wiki?curid=356060", "title": "Col\u00e9mbolos", "text": "O dos col\u00e9mbolos (\"Collembola\") \u00e9 un grupo de artr\u00f3podos que constit\u00faen unha das tres grandes li\u00f1axes (xunto con \"Protura\" e \"Diplura\") dos modernos hex\u00e1podos que xa non se considera que pertenza aos insectos. A\u00ednda que estes tres grupos (considerados como subclases ou ordes, segundo os autores), son \u00e1s veces agrupados nunha clase denominada \"Entognatha\" (ent\u00f3gnatos) por teren pezas bucais internas, non parece que estean m\u00e1is relacionados entre si do que o est\u00e1n cos insectos, os cales te\u00f1en pezas bucais externas.\nAlg\u00fans estudos das s\u00faas secuencias de ADN suxiren que os col\u00e9mbolos representan unha li\u00f1a evolutiva separada dos outros hex\u00e1podos, pero outros estudos non concordan con isto; esta discrepancia parece estar causada polos padr\u00f3ns moi diverxentes de evoluci\u00f3n molecular que se observan nos artr\u00f3podos. O axuste dos col\u00e9mbolos \u00e1s categor\u00edas taxon\u00f3micas tradicionais reflicte a ocasional incompatibilidade das agrupaci\u00f3ns tradicionais coa moderna clad\u00edstica: cando estaban clasificados como insectos, eran considerados unha orde; pero clasificados como \"Entognatha\", son considerados unha subclase. Se son considerados unha li\u00f1axe basal dos \"Hexapoda\", son elevados ao status de clase.\nOs col\u00e9mbolos son organismos de vida libre, omn\u00edvoros, que prefiren vivir en ambientes h\u00famidos. Non est\u00e1n directamente implicados na descomposici\u00f3n da materia org\u00e1nica, mais contrib\u00faen indirectamente a ela ao fragmentaren a materia org\u00e1nica e controlaren as comunidades microbiol\u00f3xicas do solo.\nA maior\u00eda das especies poden dar grandes saltos usando un ap\u00e9ndice abdominal a modo de resorte ou panca. A palabra \"Collembola\" procede do grego antigo \u03ba\u03cc\u03bb\u03bb\u03b1 \"k\u00f3lla\", que significa 'pegamento', 'cola' e \u1f14\u03bc\u03b2\u03bf\u03bb\u03bf\u03c2 \"\u00e9mbolos\", que significa 'cu\u00f1a', 'tap\u00f3n', 'vari\u00f1a', e isto fai referencia ao tubo col\u00f3foro pega\u00f1oso que pos\u00faen.\nDescrici\u00f3n.\nOs col\u00e9mbolos miden normalmente menos de 6\u00a0mm de lonxitude. Os Poduromorpha e Entomobryomorpha te\u00f1en un corpo alongado, mentres que os Symphypleona e Neelipleona te\u00f1en un corpo globular.\nNa cabeza te\u00f1en d\u00faas antenas segmentadas (\u00e1s veces pola subsegmentaci\u00f3n parecen ter m\u00e1is segmentos). As antenas est\u00e1n formadas por catro artellos, os cales te\u00f1en a s\u00faa propia musculatura e poden moverse independentemente. Unha caracter\u00edstica deste grupo \u00fanica entre os hex\u00e1podos \u00e9 que detr\u00e1s das antenas hai un \u00f3rgano sensorial postantenal (\u00f3rgano de T\u00f6m\u00f6svary, tam\u00e9n presente en miri\u00e1podos), que est\u00e1 ausente s\u00f3 en col\u00e9mbolos de vida ep\u00edxea. Dito \u00f3rgano ten forma variable e crese que serve para percibir est\u00edmulos qu\u00edmicos ambientais. Os ollos situados detr\u00e1s das antenas e do \u00f3rgano postantenal, son simples e de n\u00famero variable, dun a oito por cada lado da cabeza. O aparato bucal \u00e9 de tipo mastigador na maior\u00eda dos casos, a\u00ednda que existen especies da familia \"Neanuridae\" onde hai unha prolongaci\u00f3n das distintas pezas bucais, que permite ao individuo picar; na s\u00faa parte ventral, a cabeza ten unha especie de canle que segue polo t\u00f3rax ata alcanzar o primeiro extremo abdominal.\nNo t\u00f3rax te\u00f1en un par de patas en cada un dos seus tres segmentos.\nO abdome presenta seis segmentos ou menos. A abertura xenital est\u00e1 no quinto e est\u00e1 desprovista de estruturas externas relacionadas coa reproduci\u00f3n. Pos\u00faen un ap\u00e9ndice tubular (o col\u00f3foro ou tubo ventral) con ves\u00edculas pega\u00f1osas eversibles, que se proxecta ventralmente desde o primeiro ap\u00e9ndice abdominal, a\u00ednda que poder\u00eda servir tam\u00e9n para transportar flu\u00eddos (desco\u00f1\u00e9cese a s\u00faa funci\u00f3n exacta). Con este material pega\u00f1oso poden adherirse a substratos mesmo en posici\u00f3n vertical, e isto d\u00e1lles o seu nome cient\u00edfico de orixe grega (\"kolla\" = pegamento). A maior\u00eda das especies te\u00f1en un ap\u00e9ndice abdominal parecido a unha cola chamado f\u00farcula, que est\u00e1 dobrado debaixo do corpo e que usan como un resorte para saltar cando se ven ameazados. A f\u00farcula componse de \"manubrio\", \"dentes\" e \"mucr\u00f3n\". A f\u00farcula mantense en tensi\u00f3n por medio dunha pequena estrutura con funci\u00f3n de pinza, situada no terceiro segmento abdominal, chamada ten\u00e1culo ou retin\u00e1culo, e cando se libera, golpea forte contra o substrato e guinda o animal no aire de modo parecido ao dunha catapulta a unha distancia proporcionalmente considerable. Todo este proceso ten lugar en s\u00f3 18\u00a0milisegundos.\nOs col\u00e9mbolos carecen dun sistema de respiraci\u00f3n traqueal, e respiran a trav\u00e9s de poros da s\u00faa cut\u00edcula, coa notable excepci\u00f3n dos Sminthuridae, que mostran un rudimentario, a\u00ednda que plenamente funcional, sistema traqueal.\nOs col\u00e9mbolos tam\u00e9n pos\u00faen a capacidade de reducir o tama\u00f1o do seu corpo ata un 30% por medio de sucesivas \u00e9cdises ou (mudas) se as temperaturas son o suficientemente altas. Este encollemento do corpo est\u00e1 controlado xeneticamente. Como as condici\u00f3ns c\u00e1lidas incrementan a taxa metab\u00f3lica e os requirimentos de enerx\u00eda nos organismos, a reduci\u00f3n no tama\u00f1o corporal \u00e9 vantaxosa para a s\u00faa supervivencia.\nReproduci\u00f3n.\nA reproduci\u00f3n sexual ocorre por medio da deposici\u00f3n de espermat\u00f3foros agrupados ou dispersos por parte dos machos adultos. En \"Sinella curviseta\" demostrouse a estimulaci\u00f3n da deposici\u00f3n de espermat\u00f3foros polas feromonas das femias. O comportamento de apareamento pode ser observado en Symphypleona. Nos Symphypleona, os machos dalg\u00fans Sminthuridae usan un \u00f3rgano de agarre localizado nas s\u00faas antenas. Moitas especies de col\u00e9mbolos, principalmente os que viven en solos con horizontes profundos, son partenoxen\u00e9ticos, e favorecen a reproduci\u00f3n en detrimento da diversidade xen\u00e9tica e, por tanto, da tolerancia da poboaci\u00f3n aos riscos ambientais. A partenox\u00e9nese (tam\u00e9n chamada telitoquia) est\u00e1 baixo o control de bacterias simbi\u00f3ticas do x\u00e9nero \"Wolbachia\", que viven, reprod\u00facense e son portadas nos \u00f3rganos reprodutores das femias e os ovos dos col\u00e9mbolos. As especies feminizantes de \"Wolbachia\" est\u00e1n moi estendidas entre os artr\u00f3podos e nematodos, cos cales coevolucionaron na maior\u00eda das li\u00f1axes.\nSistem\u00e1tica e evoluci\u00f3n.\nTradicionalmente, os col\u00e9mbolos foron divididos nas ordes dos \"Arthropleona\" e \"Symphypleona\" e, \u00e1s veces tam\u00e9n, dos \"Neelipleona\". Os \"Arthropleona\" foron divididos en d\u00faas superfamiliasa: as dos \"Entomobryoidea\" e a dos \"Poduroidea\". Por\u00e9n, actualmente, consid\u00e9rase que estas d\u00faas superfamilias e os \"Symphypleona\" forman tres li\u00f1axes, cada unha das cales est\u00e1 igualmente distante das outras d\u00faas. As\u00ed, os \"Arthropleona\" foron eliminados nas clasificaci\u00f3ns modernas e as s\u00faas superfamilias foron elevadas de categor\u00eda, cham\u00e1ndose agora \"Entomobryomorpha\" e \"Poduromorpha\". As\u00ed, por exemplo o ITIS considera que a clase \"Collembola\" (sin\u00f3nimo \"Entognatha\") incl\u00fae unha soa orde, denominada as\u00ed mesmo \"Collembola\", e dividida nas subordes \"Entomobryomorpha\", \"Neelipleona\", \"Poduromorpha\" e \"Symphypleona\". Tecnicamente, \"Arthropleona\" \u00e9 as\u00ed un sin\u00f3nimo j\u00fanior parcial de \"Collembola\". O termo \"Neopleona\" \u00e9 esencialmente sin\u00f3nimo de \"Symphypleona\" + \"Neelipleona\".\nOs \"Neelipleona\" foron considerados orixinalmente como unha li\u00f1axe avanzada particular de \"Symphypleona\", base\u00e1ndose na s\u00faa forma corporal com\u00fan. Pero a estrutura corporal global dos \"Neelipleona\" \u00e9 completamente diferente da dos \"Symphypleona\". Posteriormente, os \"Neelipleona\" foron considerados como derivados dos \"Entomobryomorpha\". Pero os datos das an\u00e1lises das secuencias de ADN e dos ARNr de 18S e 28S suxiren que forman unha antiga li\u00f1axe de col\u00e9mbolos, o que explicar\u00eda as s\u00faas peculiares apomorf\u00edas.\nHai testemu\u00f1as de col\u00e9mbolos desde o Devoniano temper\u00e1n. O f\u00f3sil de 400 mill\u00f3ns de anos, \"Rhyniella praecursor\", \u00e9 o artr\u00f3podo terrestre m\u00e1is antigo co\u00f1ecido, e atopouse no famoso xacemento do s\u00edlex de Rhynie de Escocia. Pola s\u00faa morfolox\u00eda lembran especies existentes hoxe de forma bastante exacta, polo que a radiaci\u00f3n dos Hexapoda pode situarse no Sil\u00farico, hai 420 mill\u00f3ns de anos ou m\u00e1is.\nOs f\u00f3siles de col\u00e9mbolos son raros e a maior\u00eda encontr\u00e1ronse en \u00e1mbar. Como son raros moitos dep\u00f3sitos de \u00e1mbar non conte\u00f1en f\u00f3siles de col\u00e9mbolos. Os mellores dep\u00f3sitos son os do Eoceno temper\u00e1n do Canad\u00e1 e Europa, Mioceno de Centroam\u00e9rica, e o Cret\u00e1ceo medio de Birmania e o Canad\u00e1. Mostran algunhas caracter\u00edsticas pouco usuais: primeiro, todos os f\u00f3siles do Cret\u00e1ceo ag\u00e1s un pertencen a x\u00e9neros extintos, mentres que ning\u00fan dos esp\u00e9cimes do Eoceno ou Mioceno son de x\u00e9neros extintos; segundo, as especies de Birmania son m\u00e1is similares \u00e1 moderna fauna do Canad\u00e1 que os propios esp\u00e9cimes do Cret\u00e1ceo do Canad\u00e1.\nExisten unha 3.600 especies.\nEcolox\u00eda.\nAlimentaci\u00f3n.\nOs col\u00e9mbolos xeralmente comen hifas e esporas de fungos, pero tam\u00e9n comen material vexetal e pole e restos de animais, e nos seus est\u00f3magos enc\u00f3ntranse ademais materiais coloidais, minerais e bacterias.\nDistribuci\u00f3n.\nOs col\u00e9mbolos son criptozoos que se encontran frecuentemente entre as follas secas ca\u00eddas e outros materiais en descomposici\u00f3n, onde son principalmente detrit\u00edvoros e microb\u00edvoros, e un dos principais axentes biol\u00f3xicos responsables do control e diseminaci\u00f3n dos microorganismos do solo.\nConsid\u00e9ranse uns dos animais macrosc\u00f3picos m\u00e1is abundantes en n\u00famero, xa que se estima que hai 100.000 individuos por metro cadrado de terreo, esencialmente nas partes do mundo onde hai solo e os h\u00e1bitats relacionados (masas de musgos, madeira ca\u00edda, c\u00e9spedes de herbas, ni\u00f1os de formigas e t\u00e9rmites). S\u00f3 os nematodos, crust\u00e1ceos e \u00e1caros \u00e9 probable que te\u00f1an poboaci\u00f3ns globais de magnitude similar, e eses grupos ag\u00e1s os \u00e1caros son m\u00e1is amplos: a\u00ednda que a categor\u00eda taxon\u00f3mica non se pode usar para a comparaci\u00f3n absoluta, \u00e9 notable que os nematodos son un filo e os crust\u00e1ceos un subfilo. A maior\u00eda dos col\u00e9mbolos son pequenos e dif\u00edciles de ver por observaci\u00f3n casual, pero un col\u00e9mbolo, \u00e1s veces chamado \"pulga da neve\" (\"Hypogastrura nivicola\"), pode verse doadamene nos d\u00edas c\u00e1lidos de inverno cando \u00e9 activo e a s\u00faa cor escura contrasta fortemente co fondo branco de neve.\nAdemais, unhas poucas especies adoitan subir \u00e1s \u00e1rbores e formar un compo\u00f1ente dominante da fauna das copas. Estes adoitan ser especies maiores (&gt;2\u00a0mm), principalmente dos x\u00e9neros \"Entomobrya\" e \"Orchesella\", a\u00ednda que as densidades por metro cadrado son normalmente de 1 a 2 ordes de magnitude menores que as das poboaci\u00f3ns do solo da mesma especie. En rexi\u00f3ns temperadas, unhas poucas especies (por exemplo, \"Anurophorus\" spp., \"Entomobrya albocincta\", \"Xenylla xavieri\", \"Hypogastrura arborea\") son case exclusivamente arb\u00f3reas. Nas rexi\u00f3ns tropicais un s\u00f3 metro cadrado de h\u00e1bitat do dosel arb\u00f3reo pode manter moitas especies de col\u00e9mbolos.\nO principal factor ecol\u00f3xico que leva \u00e1 distribuci\u00f3n local de especies \u00e9 a estratificaci\u00f3n vertical do ambiente: en bosques pode observarse un continuo cambio nas ensamblaxes de especies desde a vexetaci\u00f3n do dosel ao chan e despois \u00e1 camada de follas secas do chan e a horizontes do solo m\u00e1is profundos. Este un complexo factor que ten que ver tanto con necesidades nutricionais coma fisiol\u00f3xicas, xunto con tendencias de comportamento, limitaci\u00f3ns na dispersi\u00f3n e probables interacci\u00f3ns entre especies. Algunhas especies mostran un gravitropismo negativo ou positivo, o que complica esta a\u00ednda mal co\u00f1ecida segregaci\u00f3n vertical. Os experimentos con mostras de turba postas do rev\u00e9s (volteadas) mostraron dous tipos de respostas \u00e1s alteraci\u00f3ns deste gradiente vertical, chamadas \"permanecedoras\" e \"movedoras\".\nComo grupo os col\u00e9mbolos son moi sensibles ao desecamento, debido a que te\u00f1en unha respiraci\u00f3n tegumentaria, a\u00ednda que algunhas especies con cut\u00edculas permeables delgadas resisten grandes secas ao regularen a presi\u00f3n osm\u00f3tica dos seus flu\u00eddos corporais. O comportamento gregario dos col\u00e9mbolos, principalmente impulsado polo poder de atracci\u00f3n das feromonas excretadas polos adultos, d\u00e1 m\u00e1is posibilidades a cada individuo novo ou adulto de encontrar lugares m\u00e1is protexidos e axeitados, onde o desecamento poder\u00eda evitarse e a reproduci\u00f3n e taxas de supervivencia (e, por tanto, a fitness) poder\u00edanse manter nun valor \u00f3ptimo. A sensibilidade \u00e1 seca var\u00eda de especie en especie e increm\u00e9ntase durante a \u00e9cdise. Como os col\u00e9mbolos est\u00e1n mudando repetidamente durante toda a s\u00faa vida (o cal \u00e9 un car\u00e1cter ancestral en Hexapoda), pasan moito tempo en micrositios agochados onde poden encontrar protecci\u00f3n contra o desecamento e a predaci\u00f3n durante a \u00e9cdise, unha vantaxe reforzada pola muda sincronizada. O ambiente de alta humidade de moitas covas tam\u00e9n favorece os col\u00e9mbolos e hai numerosas covas con especies adaptadas, como \"Plutomurus ortobalaganensis\", que vive a 1980 m de profundidade na Cova Krubera de Xeorxia na rexi\u00f3n do C\u00e1ucaso.\nA distribuci\u00f3n horizontal das especies de col\u00e9mbolos est\u00e1 afectada por factores ambientais que act\u00faan a grande escala, como a acidez e humidade do solo e a luz. A necesidade dun determinado pH pode reconstru\u00edrse experimentalmente. Os cambios altitudinais na distribuci\u00f3n de especies poden ser polo menos parcialmente explicados polo incremento de acidez a maiores alturas. As necesidades de humidade, ente outros factores ecol\u00f3xicos e ambientais, explica por que algunhas especies non poden vivr por enriba da superficie do chan, ou se retiran ao solo durante as estaci\u00f3ns secas, pero tam\u00e9n por que alg\u00fans col\u00e9mbolos ep\u00edxeos se encontran sempre na proximidade de lagoas e lagos, como a especie higr\u00f3fila \"Isotomurus palustris\". Caracter\u00edsticas adaptativas como a presenza de mucro en abano, permiten a algunhas especies moverse \u00e1 superficie da auga (\"Sminthurides aquaticus\", \"Sminthurides malmgreni\"). \"Podura aquatica\", un raro representante da familia Poduridae (e un dos primeiros col\u00e9mbolos que foi descrito por Linneo), pasa toda a s\u00faa vida na superficie da auga, os seus ovos caen \u00e1 auga ata que o primeiro \u00ednstar eclosiona despois na superficie.\nNunha paisaxe variada, feita de parches de ambientes pechados (bosque) e abertos (prader\u00edas, campos de cereais), a maior\u00eda das especies que viven no solo non est\u00e1n especializadas e poden encontrarse en todas partes, pero a maior\u00eda das especies ep\u00edxeas e moradoras das camadas de follas ca\u00eddas son atra\u00eddas a un ambiente determinado, sexa forestado ou non. Como consecuencia da limitaci\u00f3n da dispersi\u00f3n, os cambios no uso do solo, cando son demaisado r\u00e1pidos, poden causar a desaparici\u00f3n local de especies especialistas de lentos movementos, un fen\u00f3meno cuxa medida foi chamada recentemente cr\u00e9dito de colonizaci\u00f3n.\nRelaci\u00f3ns cos humanos.\nOs col\u00e9mbolos son pragas para alg\u00fans cultivos agr\u00edcolas. \"Sminthurus viridis\" causa graves danos a cultivos agr\u00edcolas, e \u00e9 considerado unha praga en Australia. Os Onychiuridae tam\u00e9n se alimentan de tub\u00e9rculos e d\u00e1nanos en certa medida. Por\u00e9n, pola s\u00faa capacidade de transportar nos seus tegumentos esporas de fungos que forman micorrizas e bacterias que axudan as micorrizas, os col\u00e9mbolos do solo xogan un papel positivo no establecemento de simbioses planta-fungo, polo que son beneficiosos para a agricultura. Tam\u00e9n contrib\u00faen ao control de enfermidades f\u00fanxicas de plantas por medio do consumo activo dos micelios e esporas de fungos pat\u00f3xenos e causantes de podremia. Suxeriuse que poder\u00edan criarse para usalos no control de fungos pat\u00f3xenos en invernadoiros e outros cultivos baixo teito.\nVarias fontes e publicaci\u00f3ns suxeriron que alg\u00fans col\u00e9mbolos poden parasitar a humanos, pero isto \u00e9 totalmente inconsistente coa s\u00faa biolox\u00eda, e nunca foi confirmado cientificamente, a\u00ednda que se documentou que as escamas ou pelos dos col\u00e9mbolos poden causar irritaci\u00f3n cando se esfregan na pel humana. Poden \u00e1s veces ser abondosos dentro das casas en zonas h\u00famidas como cuartos de ba\u00f1o e sotos e accidentalmente poden atoparse sobre unha persoa. O m\u00e1is habitual \u00e9 que as afirmaci\u00f3ns de que hai infestaci\u00f3ns da pel humana persistentes por col\u00e9mbolos indiquen que hai un problema neurol\u00f3xico, como a s\u00edndrome de Morgellons ou delirio de parasitose, que non \u00e9 un problema de parasitismo sen\u00f3n psicol\u00f3xico. Os propios investigadores poden ser suxeitos dese fen\u00f3meno psicol\u00f3xico. Por exemplo, unha publicaci\u00f3n de 2004 afirmaba que en certo caso se atoparan col\u00e9mbolos en mostras de pel, pero foi despois determinada como un caso de pareidolia, \u00e9 dicir, non se atoparan realmente esp\u00e9cimes de col\u00e9mbolos, pero os investigadores dixitalizaran fotos ampliadas de restos das mostras creando imaxes que parec\u00edan pequenas cabezas de artr\u00f3podos, que se consideraron restos de col\u00e9mbolos. Por\u00e9n, Steve Hopkin informou dun caso curioso dun entom\u00f3logo que inhalou accidentalmente ovos de \"Isotoma\", os cales eclosionaron na s\u00faa cavidade nasal e pux\u00e9rono enfermo ata que os expulsou.\nAlg\u00fans informes afirmaron que na guerra de Corea o ex\u00e9rcito estadounidense utilizou col\u00e9mbolos como arma biol\u00f3xica, que levaban nas patas bacterias infecciosas do \u00e1ntrax, disenter\u00eda, c\u00f3lera ou var\u00edola, pero isto foi negado categoricamente polo goberno norteamericano.\nAnimais de laboratorio para ecotoxicolox\u00eda.\nOs col\u00e9mbolos son utilizados actualmente en probas de laboratorio para a detecci\u00f3n precoz da contaminaci\u00f3n do solo. Estas probas de toxicidade aguda e cr\u00f3nica real\u00edzanse principalmente utilizando o isot\u00f3mido partenoxen\u00e9tico \"Folsomia candida\". Estas probas foron estandarizadas. Nun documento escrito por Paul Henning Krogh danse detalles dun \"ringtest\" (proba para medir a calidade dun m\u00e9todo de medici\u00f3n en varios laboratorios) sobre a biolox\u00eda e ecotoxicolox\u00eda de \"Folsomia candida\" e a comparaci\u00f3n coa especie sexual pr\u00f3xima \"Folsomia fimetaria\" (\u00e1s veces preferida nestas probas \u00e1 \"Folsomia candida\"). Debe de terse coidado de que o uso de distintas cepas da mesma especie non conduza a diferentes resultados. Tam\u00e9n se realizaron probas de invalidaci\u00f3n (\"avoidance tests\"). Foron estandarizados tam\u00e9n. As probas de invalidaci\u00f3n son complementarias coas probas de toxicidade, pero tam\u00e9n ofrecen varias vantaxes: son m\u00e1is r\u00e1pidas e baratas, m\u00e1is sensibles e m\u00e1is fiables ambientalmente, porque no mundo real os col\u00e9mbolos vanse lonxe dos puntos contaminados. Pode hipotetizarse que o solo poder\u00eda quedar en gran medida localmente despoboado de animais (e as\u00ed considerarse inapropiado para un uso normal) mentres que en realidade est\u00e1 por debaixo dos niveis de toxicidade. Ao contrario das mi\u00f1ocas de terra, e igual que moitos insectos e moluscos, os col\u00e9mbolos son moi sensibles aos herbicidas, polo que est\u00e1n ameazados polos m\u00e9todos da agricultura sen labranza (sementado directo), que fai un uso m\u00e1is intenso dos herbicidas que a agricultura convencional.\nO col\u00e9mbolo \"Folsomia candida\" estase a converter tam\u00e9n nun organismo modelo xen\u00f3mico para o estudo da toxicolox\u00eda do solo. Coa tecnolox\u00eda de micromatrices pode medirse a expresi\u00f3n de miles de xenes en paralelo. Os perf\u00eds de expresi\u00f3n x\u00e9nica de \"Folsomia candida\" exposta a t\u00f3xicos ambientais permite unha detecci\u00f3n sensible e r\u00e1pida da contaminaci\u00f3n e ademais esclarece os mecanismos moleculares que causan a toxicidade.\nOs col\u00e9mbolos son \u00fatiles como bioindicadores da calidade do solo. Os estudos de laboratorio validaron que a capacidade de choutar dos col\u00e9mbolos pode usarse para avaliar a calidade do solo en sitios contaminados con cobre e n\u00edquel.\nImpacto do quecemento clim\u00e1tico global.\nNas rexi\u00f3ns polares nas que se espera que sufran os impactos m\u00e1is r\u00e1pidos do quecemento global clim\u00e1tico, os col\u00e9mbolos mostraron respostas ao quecemento en estudos experimentais sobre o quecemento. Informouse de respostas negativas, positivas e neutras. As respostas neutras ao quecemento experimental apareceron tam\u00e9n en estudos de rexi\u00f3ns non polares. Demostrouse a importancia da humidade do chan en experimentos que usaban quecemento por calor infravermella nunha prader\u00eda alpina, que tiveran un efecto negativo sobre a biomasa da mesofauna e a diversidade nas partes m\u00e1is secas e un efecto positivo na maior\u00eda das sub\u00e1reas. Ademais, un estudo de 20 anos de quecemento experimental en tres comunidades de plantas moi diferentes atopou que a heteroxeneidade a pequena escala pode amortecer o efecto sobre os col\u00e9mbolos ante o quecemento clim\u00e1tico."}
{"id": "356061", "revid": "27155", "url": "https://gl.wikipedia.org/wiki?curid=356061", "title": "Col\u00e9mbolo", "text": ""}
{"id": "356062", "revid": "27155", "url": "https://gl.wikipedia.org/wiki?curid=356062", "title": "Collembola", "text": ""}
{"id": "356064", "revid": "51526", "url": "https://gl.wikipedia.org/wiki?curid=356064", "title": "R\u00edo Durat\u00f3n", "text": " \nO Durat\u00f3n \u00e9 un r\u00edo do centro de Espa\u00f1a, afluente pola marxe esquerda do r\u00edo Douro que discorre polas provincias de Madrid, Segovia e Valladolid. Ten unha lonxitude de 106\u00a0km e drena unha conca de 1.487\u00a0km\u00b2.\nXeograf\u00eda.\nO r\u00edo Durat\u00f3n nace no termo municipal de Somosierra (Madrid) a partir da confluencia do arroio das Pedrizas e do arroio da Pe\u00f1a, onde se atopan as ru\u00ednas do mu\u00ed\u00f1o da Pe\u00f1a del Chorro, nas saias de pe\u00f1a Cebollera, na serra de Ayll\u00f3n. Abandona Madrid case ao comezo e int\u00e9rnase na provincia de Segovia, onde pasa por Durat\u00f3n, localidade \u00e1 que d\u00e1 nome, e rodea Sep\u00falveda, para ser encorado en Burgomillodo, e por San Miguel de Bernuy. \u00c9 de novo encorado en Las Venc\u00edas e rega Fuentidue\u00f1a, para desembocar na marxe esquerda do r\u00edo Douro, xunto a Pe\u00f1afiel, na provincia de Valladolid. Os seus afluentes son os r\u00edos Hoz, Serrano, Caslilla e San Juan.\nNo seu tramo medio at\u00f3pase o Parque Natural das Hoces del R\u00edo Durat\u00f3n. Sobre un dos meandros que forman os can\u00f3ns do r\u00edo, no mesmo coraz\u00f3n do parque, er\u00edxese a ermida dedicada a San Frutos, o lugar do parque que m\u00e1is visitas recibe. A s\u00faa localizaci\u00f3n, ao p\u00e9 do cantil, permite apreciar optimamente o can\u00f3n que forma o r\u00edo Durat\u00f3n e o remanso que se crea co encoro da pr\u00f3xima presa de Burgomillodo.\nO r\u00edo Durat\u00f3n pasa pola localidade valisoletana de R\u00e1bano, situada a nove quil\u00f3metros de Pe\u00f1afiel, que \u00e9 onde desemboca o r\u00edo. O termo de R\u00e1bano \u00e9 un coto de pesca moi demandado pola existencia da troita arco da vella as\u00ed como do cangrexo sinal."}
{"id": "356065", "revid": "1131", "url": "https://gl.wikipedia.org/wiki?curid=356065", "title": "Pe\u00f1a Cebollera", "text": "Pe\u00f1a Cebollera, tam\u00e9n co\u00f1ecido como Cebollera Vieja ou pico das Tres Provincias, \u00e9 un cumio monta\u00f1oso de 2129 msnm de altitude situada no extremo dos cordais principal e occidental da serra de Ayll\u00f3n, no Sistema Central espa\u00f1ol. \u00c9 o punto de confluencia dos l\u00edmites das provincias de Madrid, Guadalaxara e Segovia, sinalizado este feito cun mon\u00f3lito na cima. \u00c1lzase sobre o porto de Somosierra, paso clave nas comunicaci\u00f3ns do centro de Espa\u00f1a, e a localidade de Somosierra, punto de acceso m\u00e1is inmediato para os excursionistas que realizan a ascensi\u00f3n.\nXeograf\u00eda.\nConsta dun pico principal e dos seus consecuentes subsidiarios, entre os que destacan a pena dos Abantos (2124 msnm) e o cerro do Recuenco (2084 msnm). O cordal en que se atopa denom\u00ednase serra Cebollera, estend\u00e9ndose desde este pico cara ao sur ata a Cebollera Nueva (1834 msnm) pola Cabeza del Tempraniego (2071 msnm), o Coto de Montejo (2047 msnm) e o alto da Fuente de Cabezuelas (1885 msnm). A cima de Pena Cebollera \u00e9 o punto m\u00e1is setentrional da Comunidade de Madrid.\nNos seus contrafortes nacen os r\u00edos Jarama, ao sur, e Durat\u00f3n, ao oeste."}
{"id": "356067", "revid": "1131", "url": "https://gl.wikipedia.org/wiki?curid=356067", "title": "Traquea", "text": "O termo traquea (do grego \u03c4\u03c1\u03b1\u03c7\u03c5\u03c2 trakhys, \"\u00e1spero\", \"rugoso\") pode referirse a:"}
{"id": "356068", "revid": "98629", "url": "https://gl.wikipedia.org/wiki?curid=356068", "title": "Serra de Ayll\u00f3n", "text": "A serra de Ayll\u00f3n ou macizo de Ayll\u00f3n \u00e9 unha cadea monta\u00f1osa da pen\u00ednsula Ib\u00e9rica, pertencente ao Sistema Central, do que constit\u00fae un dos seus contrafortes m\u00e1is orientais. Est\u00e1 situada entre as provincias espa\u00f1olas de Guadalaxara, Segovia e Madrid.\nLinda ao oeste coas serras de Somosierra e do Rinc\u00f3n, ao leste coas de Pela e Alto Rey, ao norte coa meseta Norte e ao sur coa Campi\u00f1a de Guadalaxara.\nDas s\u00faas monta\u00f1as nacen os r\u00edos Jarama e Sorbe, as\u00ed como outros menores como o Jaramilla, Berbellido, Sonsaz ou do Ermito. Nos seus vales crecen as faias m\u00e1is meridionais de Europa (Tejera Negra, La Pedrosa e Montejo), sen faltar na s\u00faa flora o carballo e o pi\u00f1eiro silvestre. Entre a s\u00faa fauna at\u00f3panse lobos, voitres e pequenos mam\u00edferos. A parte da serra na provincia de Guadalaxara at\u00f3pase dentro do parque natural da Serra Norte de Guadalaxara e en boa parte do seu territorio est\u00e9ndese a Reserva de Caza de Sonsaz."}
{"id": "356069", "revid": "10599", "url": "https://gl.wikipedia.org/wiki?curid=356069", "title": "Macizo de Ayll\u00f3n", "text": ""}
{"id": "356070", "revid": "10599", "url": "https://gl.wikipedia.org/wiki?curid=356070", "title": "Cebollera Vieja", "text": ""}
{"id": "356071", "revid": "10599", "url": "https://gl.wikipedia.org/wiki?curid=356071", "title": "Pico das Tres Provincias", "text": ""}
{"id": "356072", "revid": "10599", "url": "https://gl.wikipedia.org/wiki?curid=356072", "title": "Pico de las Tres Provincias", "text": ""}
{"id": "356073", "revid": "5863", "url": "https://gl.wikipedia.org/wiki?curid=356073", "title": "R\u00e1bano", "text": "R\u00e1bano \u00e9 un concello espa\u00f1ol da provincia de Valladolid, en Castela e Le\u00f3n, situado no Campo de Pe\u00f1afiel. Ti\u00f1a en 2015 unha poboaci\u00f3n de 195 habitantes.\nA actividade principal de R\u00e1bano \u00e9 a agricultura (cereais, trigo, cebada, millo, remolacha e vide) e a gander\u00eda (bovina, ovina e porcina), ademais dos distintos obradoiros de carpinter\u00eda e aluminios. Conta cunha tenda e un bar, sendo os \u00fanicos locais comerciais no municipio. Dende o ano 2003, R\u00e1bano conta con denominaci\u00f3n de orixe da Ribera del Duero.\nEntre os seus lugares de interese destacan a igrexa de Santo Tom\u00e1s, a Ponte Vella e as adegas. As s\u00faas festas maiores cel\u00e9branse o 16 de agosto na honra de San Roque. As festas de inverno cel\u00e9branse na honra de Santo Tom\u00e1s o 21 de decembro."}
{"id": "356074", "revid": "1131", "url": "https://gl.wikipedia.org/wiki?curid=356074", "title": "Fuentidue\u00f1a", "text": "Fuentidue\u00f1a \u00e9 un concello espa\u00f1ol da provincia de Segovia, en Castela e Le\u00f3n. Ti\u00f1a en 2015 unha poboaci\u00f3n de 144 habitantes.\nSituada no extremo norte da provincia, a vila de Fuentidue\u00f1a \u00e1lzase sobre un estreito val formado polo r\u00edo Durat\u00f3n, situaci\u00f3n xeogr\u00e1fica \u00fanica que explica a importancia da vila durante a Idade Media. Entre os seus lugares de interese destacan as ru\u00ednas do castelo de Fuentidue\u00f1a, as igrexas de San Mart\u00edn, San Miguel e Santa Mar\u00eda, o Hospital da Magdalena, a Capela do Pilar e a necr\u00f3pole medieval."}
{"id": "356075", "revid": "7523", "url": "https://gl.wikipedia.org/wiki?curid=356075", "title": "Club Deportivo El Ejido 2012", "text": "O Club Deportivo El Ejido 2012 \u00e9 un club de f\u00fatbol espa\u00f1ol da localidade de El Ejido, na provincia de Almer\u00eda. Foi fundado en 2012 despois da desaparici\u00f3n do Club Polideportivo Ejido, e actualmente xoga na Segunda Divisi\u00f3n B Espa\u00f1ola.\nEstadio.\nO equipo xoga os seus partidos no Estadio Municipal de Santo Domingo, con capacidade para 7.870 espectadores. Foi inaugurado en 2001."}
{"id": "356076", "revid": "10599", "url": "https://gl.wikipedia.org/wiki?curid=356076", "title": "CD El Ejido 2012", "text": ""}
{"id": "356077", "revid": "1987", "url": "https://gl.wikipedia.org/wiki?curid=356077", "title": "Pulm\u00f3n (ar\u00e1cnidos)", "text": " \nOs pulm\u00f3ns en libro, pulm\u00f3ns laminares, pulm\u00f3ns foli\u00e1ceos, ou filotraqueas, son \u00f3rganos respiratorios internos propios das ara\u00f1as, escorpi\u00f3ns e outros ar\u00e1cnidos.\nDescrici\u00f3n.\nAparecen nun n\u00famero que var\u00eda dun par na maior\u00eda das ara\u00f1as a catro pares nos escorpi\u00f3ns, comunicados co exterior mediante un espir\u00e1culo ou estigma. Est\u00e1n consitu\u00eddos por un conxunto de cavidades laminares de tecidos derivadas do hemocele que determinan unha serie de espazos adxacentes ba\u00f1ados alternativamente polo aire e pola hemolinfa (equivalente ao sangue dos vertebrados), e que est\u00e1n organizadas como as p\u00e1xinas dun libro (polo que en ingl\u00e9s este \u00f3rgano se chama \"book lung\").\nMoitos ar\u00e1cnidos, como os \u00e1caros, non te\u00f1en estes pulm\u00f3ns e respiran soamente a trav\u00e9s de traqueas ou da superficie do seu corpo.\nFuncionamento.\nAs pregas maximizan a superficie exposta ao aire, e deste modo facilitan o intercambio de gases co ambiente. Na maior\u00eda das especies non se require o movemento das l\u00e1minas para facilitaren a respiraci\u00f3n.\nEvoluci\u00f3n.\nEstes pulm\u00f3ns non est\u00e1n evolutivamente emparentados cos pulm\u00f3ns dos tetr\u00e1podos, sen\u00f3n que evolucionaron das \"branquias en libro\" dos xifosuros (\"cangrexos de ferradura\" e similares) e, a\u00ednda que son semellantes na s\u00faa estuctura, nos organismos acu\u00e1ticos te\u00f1en unha situaci\u00f3n diferente."}
{"id": "356078", "revid": "22795", "url": "https://gl.wikipedia.org/wiki?curid=356078", "title": "Pulm\u00f3ns laminares", "text": ""}
{"id": "356079", "revid": "22795", "url": "https://gl.wikipedia.org/wiki?curid=356079", "title": "Pulm\u00f3ns foli\u00e1ceos", "text": ""}
{"id": "356080", "revid": "22795", "url": "https://gl.wikipedia.org/wiki?curid=356080", "title": "Filotraqueas", "text": ""}
{"id": "356081", "revid": "89787", "url": "https://gl.wikipedia.org/wiki?curid=356081", "title": "Estadio Metropolitano", "text": "O Estadio Metropolitano, por raz\u00f3ns de patrocinio Wanda Metropolitano, \u00e9 un estadio de f\u00fatbol da cidade de Madrid, propiedade do Club Atl\u00e9tico de Madrid, situado no distrito de San Blas-Canillejas.\nFoi inaugurado orixinariamente o 6 de setembro de 1994 como estadio de atletismo, impulsado pola Comunidade de Madrid, e pola s\u00faa forma era co\u00f1ecido como La Peineta. En 2002, a s\u00faa titularidade foi transferida ao Concello de Madrid, quen finalmente asinou un convenio patrimonial co Atl\u00e9tico de Madrid para que o recinto pasada a ser propiedade do club de f\u00fatbol despois de ser reformado.\nA reforma do estadio realizouse entre 2011 e 2017, para ser reinaugurado oficialmente o 16 de setembro dese ano, nun partido entre o Atl\u00e9tico e o M\u00e1laga CF (1-0), correspondente \u00e1 cuarta xornada do Campionato de Liga 2017/18. O estadio ten capacidade para 67.829 espectadores, coa s\u00faa bancada dividida en tres niveis, formando tres aneis continuos a excepci\u00f3n da bancada alta do lateral oeste.\nHistoria.\nEstadio orixinal.\nA bancada orixinal do estadio, co\u00f1ecido como \"La Peineta\",\u200b rematouse en 1993 cun dese\u00f1o do estudo de arquitectos de Antonio Cruz e Antonio Ortiz como proxecto ga\u00f1ador do concurso para unha Cidade Deportiva da Comunidade de Madrid.\u200b Dita bancada, cuxo volume de formig\u00f3n configuraba practicamente toda a obra arquitect\u00f3nica do estadio deportivo, ti\u00f1a unha capacidade para 20.000 espectadores. As instalaci\u00f3ns foron inauguradas en 1994. En 2002 a Comunidade de Madrid transferiu ao Concello de Madrid a titularidade do recinto deportivo, a cambio da do Palacio dos Deportes.\nProxectos de ampliaci\u00f3n.\nAs candidaturas fracasadas de 2012, 2016\u200b e 2020 da cidade de Madrid aos Xogos Ol\u00edmpicos propuxeron unha reforma e uso do recinto como estadio ol\u00edmpico, sendo as instalaci\u00f3ns aproveitadas polo Atl\u00e9tico de Madrid como estadio de f\u00fatbol f\u00f3ra do per\u00edodo da celebraci\u00f3n de cada un destes. \nA candidatura de Madrid aos Xogos Ol\u00edmpicos de 2012, eliminada en 2005, prev\u00eda no seu proxecto unha ampliaci\u00f3n da instalaci\u00f3n triplicando aproximadamente o aforamento de 20.500 a uns 66.000 espectadores.\nO 30 de xullo de 2007 o Concello, Atl\u00e9tico de Madrid e Mahou asinan un primeiro protocolo de intenci\u00f3ns para a venda do Vicente Calder\u00f3n e o traslado \u00e1 Peineta. O 12 de decembro\u200b de 2008 os responsables do Atl\u00e9tico de Madrid e do Concello de Madrid asinaron un convenio polo cal o primeiro cambiar\u00eda de estadio e trasladar\u00edase \u00e1 Peineta, estando obrigado a constru\u00edr un campo na parcela sobre o antigo estadio da Peineta. A cambio destes novos terreos o Atl\u00e9tico asinou a derriba do seu estadio naquela \u00e9poca, o Estadio Vicente Calder\u00f3n, cuxa parcela se empregar\u00eda para terminar de soterrar a autov\u00eda urbana M-30 e constru\u00edr vivendas.\nEn novembro de 2011 comezou a fase cero das obras de demolici\u00f3n, que consist\u00edan en \u00abdemolici\u00f3ns e movemento de terras\u00bb (as demolici\u00f3ns referidas a unha parte da bancada existente e a outros elementos como muros e torres de iluminaci\u00f3n).\nEstadio exclusivo do Atl\u00e9tico.\nTras a derrota da candidatura de Madrid aos Xogos Ol\u00edmpicos de 2020, a configuraci\u00f3n do estadio, planeada inicialmente cunha pista de atletismo que tras os Xogos transformar\u00edase en bancadas, descartouse en favor da construci\u00f3n do estadio sen pista de atletismo desde o inicio da construci\u00f3n. \nSegundo os arquitectos, ata a confirmaci\u00f3n definitiva sobre a elecci\u00f3n dos Xogos Ol\u00edmpicos de 2020, o ritmo das obras desenvolveuse lentamente.\u200b Miguel \u00c1ngel Gil Mar\u00edn, conselleiro delegado do Atl\u00e9tico de Madrid, anunciou o 11 de setembro de 2013 que a pesar da non designaci\u00f3n de Madrid como cidade organizadora dos Xogos Ol\u00edmpicos, o club de f\u00fatbol trasladar\u00edase ao novo estadio de maneira oficial o 1 de xullo de 2016,\u200b o cal finalmente non chegou a realizarse, mant\u00e9ndose o Estadio Vicente Calder\u00f3n como sede do Atl\u00e9tico de Madrid durante a tempada 2016-2017. \nA\u00ednda que o estadio ten 67.829 asentos, durante a s\u00faa construci\u00f3n calcul\u00e1base que alcanzar\u00eda unha cifra de entre 68.000 e 72.000 espectadores repartidos en tres aneis, inferior, medio e superior cuns 20.000, 13.000 e 30.000 asentos respectivamente, m\u00e1is unha cantidade imprecisa de espectadores en funci\u00f3n da configuraci\u00f3n de 94 palcos VIP adicionais.\nO 28 de febreiro de 2014, o pleno do Concello de Madrid aprobou por unanimidade dar o nome \u2014como forma de homenaxe p\u00f3stuma\u2014 de Luis Aragon\u00e9s (quen foi xogador e adestrador do Atl\u00e9tico de Madrid, e seleccionador campi\u00f3n de Europa coa Selecci\u00f3n espa\u00f1ola de f\u00fatbol), \u00e1 avenida de acceso ao estadio.\nEn decembro de 2016, Enrique Cerezo anunciou que o estadio, por ent\u00f3n non finalizado, levar\u00eda o nome de Wanda Metropolitano por un per\u00edodo de 10 anos. Este nome foi elixido tras chegar a un acordo co conglomerado chin\u00e9s de empresas Wanda Group, mentres que a segunda parte do nome \u00e9 unha homenaxe a un dos anteriores estadios do club, o Estadio Metropolitano de Madrid (1923-1966). \nO 5 de maio de 2017 formalizouse a escritura de transmisi\u00f3n do estadio, asinada polo concelleiro de Econom\u00eda e Facenda do Concello de Madrid Carlos S\u00e1nchez Mato e o conselleiro delegado do Atl\u00e9tico de Madrid Miguel \u00c1ngel Gil Mar\u00edn.\u200b\nTras o sorteo de fase de grupos da liga de Campi\u00f3ns da UEFA 2017-18, confirmouse a inauguraci\u00f3n do estadio para o d\u00eda 16 de setembro de 2017, d\u00eda no que o Atl\u00e9tico de Madrid enfrontouse ao M\u00e1laga CF con motivo da xornada 4 da liga e que tivo un resultado de 1-0 a favor do Atl\u00e9tico. Ao partido asistiron 62.906 espectadores. O primeiro gol neste estadio marcouno o xogador franc\u00e9s Antoine Griezmann no minuto 61. A primeira derrota atl\u00e9tica chegou de mans do Chelsea FC, mentres o primeiro equipo espa\u00f1ol en ga\u00f1ar no estadio foi o Sevilla FC nun partido de Copa do Rei. \nO 20 de setembro de 2017, o Comit\u00e9 executivo da UEFA fixo p\u00fablico que o estadio Metropolitano acoller\u00e1 a final da Liga de Campi\u00f3ns da tempada 2018-19. Do mesmo xeito, a final da Copa do Rei da tempada 2017-18 entre o FC Barcelona e o Sevilla FC celebrarase no estadio Metropolitano o 21 de abril de 2018.\u200b\nComunicaci\u00f3ns.\nEstaci\u00f3n de Estadio Metropolitano da li\u00f1a 7 de Metro de Madrid.\nLi\u00f1as urbanas: li\u00f1a SE721 da EMT.\nLi\u00f1as interurbanas: 286, 288 e 289 (s\u00f3 en sentido Ciudad 70, San Fernando e Hospital del Henares, respectivamente).\nPara aumentar o transporte p\u00fablico ao estadio, Fomento anunciou en 2016 o proxecto da reapertura da antiga estaci\u00f3n ferroviaria de O'Donnell, actualmente abandonada, situada no barrio de Rejas, a 1 km do estadio, a\u00ednda que ser\u00eda necesaria a conexi\u00f3n peonil entre ambos os lugares por parte do Concello de Madrid. Isto foi solicitado polas asociaci\u00f3ns de veci\u00f1os de San Blas, do mesmo xeito que m\u00e1is accesos en metro ao estadio. Con todo, actualmente a Comunidade non se exp\u00f3n prolongar outras li\u00f1as de metro ao Estadio."}
{"id": "356082", "revid": "17467", "url": "https://gl.wikipedia.org/wiki?curid=356082", "title": "Estadio Ol\u00edmpico de Madrid", "text": ""}
{"id": "356084", "revid": "17467", "url": "https://gl.wikipedia.org/wiki?curid=356084", "title": "Wanda Metropolitano", "text": ""}
{"id": "356085", "revid": "22795", "url": "https://gl.wikipedia.org/wiki?curid=356085", "title": "Pulm\u00f3n en libro", "text": ""}
{"id": "356086", "revid": "23204", "url": "https://gl.wikipedia.org/wiki?curid=356086", "title": "M\u00e1rtires de Brens", "text": "Os m\u00e1rtires de Brens foron un grupo de oito veci\u00f1os de Cee e da bisbarra da Costa da Morte, todos operarios e nalg\u00fans casos dirixentes sindicais da F\u00e1brica de Brens, pertencente na altura \u00e1 empresa Sociedade Hidroel\u00e9ctrica do Pindo, e que foron fusilados o 9 de decembro de 1936 polo r\u00e9xime franquista pola s\u00faa militancia pol\u00edtica e sindical, e especialmente por liderar unha folga sindical en oposici\u00f3n ao Golpe de Estado do 18 de xullo, e en defensa do goberno da Rep\u00fablica, da propia f\u00e1brica e da liberdade do pobo.\nO grupo estaba formado por Norberto Recam\u00e1n Lago, Florentino Canosa Barreiro, Jos\u00e9 Lago Fern\u00e1ndez, Te\u00f3filo Mejuto Leis, Perfecto Trasmonte Costa, Jes\u00fas Chouza Figueiras, Manuel Garc\u00eda Casti\u00f1eira e Domingo L\u00f3pez Dom\u00ednguez. Outras persoas relacionadas cos feitos foron, entre outras, Jacobo Gonz\u00e1lez Mosquera, Avelino Trillo Casal (de Berroxe), C\u00e1ndido Lema Santos (de Fadib\u00f3n), Jos\u00e9 D\u00edaz Cernadas, Manuel L\u00f3pez, Domingo Trillo (de Berroxe) e Roberto May\u00e1n.\nAs causas abertas contra a maior\u00eda dos acusados, e a maior\u00eda da informaci\u00f3n que conservamos do suceso, d\u00e9bense a sucesivas declaraci\u00f3ns e informes do daquela xefe da f\u00e1brica Eduardo Garrone de Crist\u00f3foris, colaborador do golpe.\nFolga de xullo do 36.\nAnte as noticias da insurrecci\u00f3n militar, dirixentes sindicais e operarios da f\u00e1brica de Brens comezan a organizar a defensa civil, con diversas iniciativas entre as que estivo unha folga sindical organizada o 21 de xullo de 1936 en contra do golpe militar e en defensa da factor\u00eda e do pobo de Cee. Segundo o propio Garrone, esa noite Norberto Recam\u00e1n comparece nas instalaci\u00f3ns chamando ao cadro de persoal a armarse e prepararse para a folga. Axi\u00f1a corre a voz entre os operarios, que secundan a iniciativa.\nEduardo Garrone de Crist\u00f3foris, cidad\u00e1n italiano e na altura xefe da f\u00e1brica, comezou inmediatamente a colaborar cos insurrectos delatando aos participantes na reacci\u00f3n ao golpe militar e mesmo proporcionando aos golpistas os perfiles persoais, laborais e ideol\u00f3xicos detallados para poderen desmantelar a c\u00fapula sindical da factor\u00eda e represaliar aos dirixentes da folga. Elabora un relato dos feitos describindo os seus operarios coma \"indesex\u00e1beis\", \"perigosos\", \"revolucionarios\", \"exaltados\" ou \"marxistas\", segundo o contexto, constatando non s\u00f3 a s\u00faa disposici\u00f3n a converterse en delator dos seus propios empregados sen\u00f3n tam\u00e9n a s\u00faa afinidade ideol\u00f3xica cos alzados. Ademais de encabezar a maior\u00eda dos seus escritos cun \"Viva Espa\u00f1a\", chega a expresar ao xu\u00edz a s\u00faa decepci\u00f3n pola conduta dun deses obreiros, Jacobo Gonz\u00e1lez, quen chegara \u00e1 factor\u00eda recomendado por \"amigos coru\u00f1eses, derechistas, que lo cre\u00edan de los suyos\" (sic).\nFusilamento dos dirixentes sindicais.\nEn base \u00e1s informaci\u00f3ns de Garrone o mando golpista instru\u00edu unha causa militar con n\u00famero 1.112 que deter\u00eda e rematar\u00eda sentenciando \u00e1 morte aos oito operarios considerados dirixentes da folga, e que ser\u00edan fusilados o 9 de decembro de 1936 \u00e1s sete da ma\u00f1\u00e1 no Polvor\u00edn de Adurmideiras, sito nas proximidades da Punta Herminia, na cidade da Coru\u00f1a."}
{"id": "356087", "revid": "111586", "url": "https://gl.wikipedia.org/wiki?curid=356087", "title": "Nave", "text": "Unha nave \u00e9 unha embarcaci\u00f3n ou barco, especialmente os de gran tama\u00f1o. Outras embarcaci\u00f3ns de gran tama\u00f1o son os nav\u00edos, usados para a guerra ou o transporte de mercanc\u00edas, e os buques, barcos de gran tama\u00f1o e solidez de certa importancia pola misi\u00f3n a que son destinados e polas longas traves\u00edas que se poden realizar con eles.\nHistoria.\nPrehistoria e antig\u00fcidade.\nA historia dos barcos vive paralela \u00e1 historia das aventuras dos seres humanos. Os primeiros barcos co\u00f1ecidos datan do neol\u00edtico, preto de 10\u00a0000 anos atr\u00e1s. Estas naves primitivas posu\u00edan funci\u00f3ns limitadas. Inicialmente empreg\u00e1ronse para a caza e a pesca. A nave m\u00e1is antiga descuberta polos arque\u00f3logos \u00e9 unha canoa constru\u00edda con troncos de con\u00edferas empregando ferramentas de pedra.\nArredor do s\u00e9culo XXX a.C., en Exipto xa se co\u00f1ec\u00eda como montar cascos de embarcaci\u00f3ns con t\u00e1boas de madeira. Empregaban presas de tecido para xuntar as t\u00e1boas e selaban as costuras entres elas. Na Grecia antiga os historiadores e xe\u00f3grafos te\u00f1en documentada a construci\u00f3n de naves como os primeiros de Exipto. A primeira nave co\u00f1ecida con nome foi \"Louvor das D\u00faas Terras\", nave do fara\u00f3n Sneferu.\nNa Asia oriental, na dinast\u00eda Zhou, desenvolv\u00e9ronse tecnolox\u00edas nas naves como o leme montado na popa, e atopouse tam\u00e9n unha frota de nav\u00edos da dinast\u00eda Han ben conservada e que fora empregada no campo militar. Na Idade Media as embarcaci\u00f3ns xa ti\u00f1an compartimentos estancos para almacenar auga. A dinast\u00eda Ming, no s\u00e9culo XV, organizou unha das maiores e m\u00e1is poderosas frotas do mundo. Nesa \u00e9poca, en Corea, atopouse o primeiro barco constru\u00eddo en ferro.\nA civilizaci\u00f3n minoica en Creta (2000 a.C.) ti\u00f1a un control naval efectivo do leste do mar Mediterr\u00e1neo. A antiga Nubia negociaba coa India e hai evidencias de que naves do nord\u00e9s de \u00c1frica chegaron \u00e1 rexi\u00f3n entre a India e Sri Lanka. Tam\u00e9n se sabe do negocio de persoas de Somalia antes da chegada do islam en portos como Berbera e en Exipto.\nOs swahilis ti\u00f1an portos comerciais na \u00c1frica oriental medieval e o Gran Zimbabwe ti\u00f1a contacto comercial coa \u00c1frica central, probabelmente importando bens tra\u00eddos a trav\u00e9s da actual Tanzania. No auxe do Imperio de Mal\u00ed, o emperador Mansa Musa constru\u00edu unha gran frota no s\u00e9culo XIII e comezos do XIV. Nesa \u00e9poca en Dinamarca inventouse o casco segregado que permitiu un aumento gradual das embarcaci\u00f3ns.\nA partir do s\u00e9culo XIV.\nAta o Renacemento a tecnolox\u00eda naval permaneceu bastante primitiva. Este feito, con todo, non impediu que algunhas civilizaci\u00f3ns se convertesen en potencias mar\u00edtimas, como as rep\u00fablicas de X\u00e9nova e Venecia, a Liga Hanse\u00e1tica e o imperio Bizantino. Os viquingos empregaron os seus knarrs para explorar Norteam\u00e9rica e comerciar polo mar B\u00e1ltico.\nA finais do s\u00e9culo XIV alg\u00fans barcos comezaron a ter torres na popa e na proa, que diminu\u00edan a estabilidade da nave. No s\u00e9culo XIV, a carabela, dese\u00f1ada polos portugueses baseada no \"qarib\" \u00e1rabe pod\u00eda navegar m\u00e1is preto do vento, e estendeuse o seu uso. Estas torres foron substitu\u00eddas gradualmente polos castelos de popa e proa como na \"Santa Mar\u00eda\" de Cristovo Col\u00f3n. Isto incrementou a borda libre permitindo a inclusi\u00f3n de artillar\u00eda, como nos gale\u00f3ns do s\u00e9culo XVI.\nNacionalidade e rexistro das naves.\nA nacionalidade dos barcos mercantes e militares depende do pavill\u00f3n que enarboren, se o fan de xeito lex\u00edtimo. Esa nacionalidade ten extraordinaria importancia, ata o punto de que ningunha nave ousar\u00eda navegar sen pavill\u00f3n e ning\u00fan pa\u00eds permitir\u00eda a navegaci\u00f3n polas s\u00faas augas territoriais.\nAdemais da nacionalidade, a nave ten que ostentar un nome debidamente rexistrado polas autoridades competentes de cada pa\u00eds. O nome e o porto de rexistro consta no espello de popa e debe estar ben visible, tam\u00e9n se indica o nome do buque nos costados de proa.\nNaves subest\u00e1ndar.\nUn buque subest\u00e1ndar \u00e9 unha nave que non cumpre coas esixencias dos convenios internacionais e cuxos certificados de navegabilidade foron emitidos sen considerar o verdadeiro estado da nave.\nPara que un buque se faga \u00f3 mar necesita que un estado soberano o reco\u00f1eza e lle permita enarborar o pavill\u00f3n desa naci\u00f3n, por exemplo, Panam\u00e1, Chile, Arxentina, Bolivia etc.\nLogo que foi rexistrado, require que o estado de abandeiramento efect\u00fae unha serie de reco\u00f1ecementos estatutarios acordados previamente pola Organizaci\u00f3n Mar\u00edtima Internacional, OMI; entre alg\u00fans destes convenios at\u00f3panse:\nDando orixe a certificados de cumprimento que permitir\u00e1n verificar que o buque se atopa en condici\u00f3ns de facerse ao mar, tales como:\nDo anterior despr\u00e9ndese que ning\u00fan barco deber\u00eda navegar en condici\u00f3ns inseguras, especialmente se pos\u00fae certificados que garantan a s\u00faa seguridade.\nMoitos dos estados de abandeiramento delegan en Sociedades de Clasificaci\u00f3n: \nAs Sociedades de Clasificaci\u00f3n supervisan os buques dende o desexo, a s\u00faa construci\u00f3n no esteleiro e a s\u00faa operaci\u00f3n e mantemento. A responsabilidade de efectuar os reco\u00f1ecementos e emitir as certificaci\u00f3ns correspondentes \u00e9 delas, pero, moitas veces as certificaci\u00f3ns son emitidas a buques que en xustiza deber\u00edan ser enviados a desmantelamento; presentando cadernas, completamente destru\u00eddas pola acci\u00f3n do oxido, cascos crebados e fatigados, buques sen o equipamento adecuado para operar, tripulaci\u00f3ns mal preparadas etc. xa que moitas destas eivas son competencia dos pa\u00edses nos que est\u00e1 rexistrado o buque que en moitos casos son bandeiras de conveniencia."}
{"id": "356089", "revid": "22570", "url": "https://gl.wikipedia.org/wiki?curid=356089", "title": "CEPSA", "text": "CEPSA (acr\u00f3nimo de Compa\u00f1\u00eda Espa\u00f1ola de Petr\u00f3leos Sociedad An\u00f3nima) \u00e9 unha empresa petroleira de orixe espa\u00f1ola con sede en Madrid.\nA empresa ten tres refinar\u00edas en Espa\u00f1a, as de Tenerife (constru\u00edda en 1930), San Roque (1967) e La R\u00e1bida (1967). Amais conta con d\u00faas plantas petroqu\u00edmicas en Xibraltar-San Roque e La R\u00e1bida."}
{"id": "356092", "revid": "22795", "url": "https://gl.wikipedia.org/wiki?curid=356092", "title": "Cefalorrincos", "text": ""}
{"id": "356093", "revid": "1888", "url": "https://gl.wikipedia.org/wiki?curid=356093", "title": "Xavier Sim\u00f3n", "text": ""}
{"id": "356094", "revid": "98629", "url": "https://gl.wikipedia.org/wiki?curid=356094", "title": "Von Miller", "text": "Vonnie B'Vsean Miller Jr., m\u00e1is co\u00f1ecido como Von Miller, nado o 26 de marzo de 1989 en Dallas, Texas, \u00e9 un xogador profesional estadounidense de f\u00fatbol americano. Tras xogar a nivel universitario en Texas A&amp;M foi seleccionado no segundo primeiro posto do Draft polos Denver Broncos, onde actualmente xoga como outside linebacker. Na temporada 2015 conseguiu ser o MVP da Super Bowl despois da vitoria do seu equipo aos Carolina Panthers.\nTraxectoria.\nNado en Dallas, Texas, Miller acudiu ao Instituto de DeSoto, onde practicou f\u00fatbol americano e atletismo. No seu ano j\u00fanior, Miller conseguiu 37 tackles e 7 sacks. No seu \u00faltimo ano como s\u00e9nior, Miller foi nomeado MVP despois de rexistrar 76 tackles e 6 sacks. Tras o seu paso polo instituto, Miller recibiu ofertas de bolsas de Florida, Misisipi, Oklahoma, Texas Tech e Texas A&amp;M, decant\u00e1ndose por esta \u00faltima. Tras finalizar a s\u00faa etapa no f\u00fatbol americano colexial, foi seleccionado polos Denver Broncos na primeira rolda (posto 2) do draft da NFL de 2011, onde asinou un contrato de catro anos por 21 mill\u00f3ns do d\u00f3lares.\nA selecci\u00f3n de Miller sorprendeu a alg\u00fans expertos. Denver mudou dunha defensa 3-4 a unha defensa 4-3, o contrario aos puntos fortes de Miller. O ex-quarterback dos Broncos, John Elway, quen tam\u00e9n \u00e9 o vicepresidente executivo da franqu\u00eda, dixo: \"Miller \u00e9 o tipo de persoa que v\u00e9n ben ter ao redor de 10 anos\". Miller decidiu usar o n\u00famero 58 na honra do seu \u00eddolo, o linebacker dos Kansas City Chiefs Derrick Thomas.\nDesde a s\u00faa chegada a Denver, Miller logrou 5 t\u00edtulos de divisi\u00f3n consecutivos, 2 campionatos da AFC e chegou a d\u00faas Super Bowl (XLVIII e 50) en tres anos, perdendo a primeira fronte os Seattle Seahawks por 43-8 (na cal se perdeu os playoffs por lesi\u00f3n) e ga\u00f1ando a segunda fronte aos Carolina Panthers por 24-10, na cal foi seleccionado MVP. Curiosmanete, esta \u00faltima foi a primeira Super Bowl da historia na que se enfrontaban as d\u00faas primeiras elecci\u00f3ns do draft: Cam Newton (1\u00aa) e Von Miller (2\u00ba). Tras a s\u00faa gran tempada cos Broncos en 2015, os Broncos decidiron porlle a etiqueta de xogador franqu\u00eda, impedindo que puidese negociar con ning\u00fan outro equipo. Posteriormente, renova o seu contrato por 6 anos e 114,5 mill\u00f3ns do d\u00f3lares, dos cales 70 mill\u00f3ns son garantidos, convert\u00e9ndose as\u00ed no defensor mellor pagado na historia da NFL."}
{"id": "356095", "revid": "1888", "url": "https://gl.wikipedia.org/wiki?curid=356095", "title": "Armando Pe\u00f1amar\u00eda Flores", "text": ""}
{"id": "356096", "revid": "5863", "url": "https://gl.wikipedia.org/wiki?curid=356096", "title": "Varela Bux\u00e1n", "text": ""}
{"id": "356097", "revid": "1131", "url": "https://gl.wikipedia.org/wiki?curid=356097", "title": "Canicova", "text": "O top\u00f3nimo galego Canicova pode referirse a:"}
{"id": "356098", "revid": "89787", "url": "https://gl.wikipedia.org/wiki?curid=356098", "title": "Escalid\u00f3foros", "text": "O dos escalid\u00f3foros (\"Scalidophora\") \u00e9 un clado de invertebrados pseudocelomados proposto para agrupar tres filos: quinorrincos, priap\u00falidos e loric\u00edferos. Esta agrupaci\u00f3n foi reco\u00f1ecida como monofil\u00e9tica en varios estudos (Halanych 2004).\nOs membros deste grupo comparten algunhas caracter\u00edsticas, entre as que destacan a presenza de aneis introvertidos, fl\u00f3sculos, dous aneis introvertidos retr\u00e1ctiles e crecemento mediante a muda da cut\u00edcula, ou \u00e9cdise.\nOs grupos m\u00e1is pr\u00f3ximos filoxeneticamente ser\u00edan os panartr\u00f3podos, os nematodos e os nematomorfos. Por esta raz\u00f3n, todos os grupos anteriormente mencionados foron reunidos no clado dos ecdisozoos, descrito en 1997 por Anne Marie A. Aguinaldo e colaboradores, base\u00e1ndose principalmente en \u00e1rbores filoxen\u00e9ticas constru\u00eddas utilizando 18 xenes de ARN ribos\u00f3mico.\nP\u00e9nsase que d\u00faas especies do x\u00e9nero \"Markuelia\", que se co\u00f1ece a partir de embri\u00f3ns fosilizados do c\u00e1mbrico, parcen estar entre os escalid\u00f3foros m\u00e1is primitivos.\nAntigamente este grupo consider\u00e1base un \u00fanico filo, o dos cefalorrincos, dividido en tres clases.\nTaxonom\u00eda.\nDescrici\u00f3n.\nO clado foi descrito en 1995 por Chistian Lemburg.\nClasificaci\u00f3n.\nO clado comprende os tres filos citados: \nFiloxenia.\nSegundo a interpretaci\u00f3n de Zrzav\u00fd \"et al.\" na s\u00faa an\u00e1lise conxunta de datos morfol\u00f3xicos e moleculares, as relaci\u00f3ns dos escalid\u00f3foros con outros grupos achegados son:"}
{"id": "356099", "revid": "1131", "url": "https://gl.wikipedia.org/wiki?curid=356099", "title": "O Canido", "text": ""}
{"id": "356100", "revid": "1131", "url": "https://gl.wikipedia.org/wiki?curid=356100", "title": "Canide", "text": ""}
{"id": "356101", "revid": "1131", "url": "https://gl.wikipedia.org/wiki?curid=356101", "title": "As Canivelas", "text": ""}
{"id": "356102", "revid": "3054", "url": "https://gl.wikipedia.org/wiki?curid=356102", "title": "Cephalorhyncha", "text": ""}
{"id": "356103", "revid": "56817", "url": "https://gl.wikipedia.org/wiki?curid=356103", "title": "A Canli\u00f1a", "text": "O top\u00f3nimo galego A Canli\u00f1a pode referirse a:"}
{"id": "356105", "revid": "89787", "url": "https://gl.wikipedia.org/wiki?curid=356105", "title": "Boeing 737 MAX", "text": "O Boeing 737 MAX \u00e9 un avi\u00f3n de pasaxeiros de fuselaxe estreita desenvolvido por Boeing Commercial Airplanes como sucesor da serie Boeing 737 Next Generation. O 737 MAX \u00e9 a cuarta xeraci\u00f3n da familia 737, sendo o principal cambio o uso de m\u00e1is grandes e eficientes motores CFM International LEAP-1B, winglets de tipo split-tip, e modificaci\u00f3ns da fuselaxe. A nova serie anunciouse o 30 de agosto de 2011. Realizou o seu voo de estrea o 29 de xaneiro de 2016 e foi certificado pola Administraci\u00f3n Federal de Aviaci\u00f3n estadounidense (FAA) en marzo de 2017. A primeira entrega foi dun MAX 8 en maio de 2017 a Malindo Air, que comezou a operar o 22 de maio.\nA serie 737 MAX ofr\u00e9cese en catro variantes, que van dos 138 aos 204 asentos nunha configuraci\u00f3n t\u00edpica de d\u00faas clases e cuns alcances entre os 6 110 e os 7 130 km. As versi\u00f3ns son os 737 MAX 7, MAX 8 (inclu\u00eddo o m\u00e1is denso MAX 200 de 200 asentos), e MAX 9, que substituir\u00e1n aos 737-700, -800, e -900 respectivamente, e o m\u00e1is alongado 737 MAX 10. En novembro de 2020 o Boeing 737 MAX ti\u00f1a 3 290 pedidos.\nO 737 MAX sufriu un fallo recorrente no Sistema de Aumento de Caracter\u00edsticas de Manobra (MCAS) causando dous accidentes fatais, o Voo 610 de Lion Air e o Voo 302 de Ethiopian Airlines, nos cales morreron 346 persoas. Tras os accidentes toda a frota quedou en terra entre marzo de 2019 e novembro de 2020. As investigaci\u00f3ns culparon ao encubrimento dun defecto co\u00f1ecido por parte de Boeing, e a fallos na certificaci\u00f3n por parte da FAA. Tras ser acusada de fraude, Boeing tivo que pagar m\u00e1is de 2 500 mill\u00f3ns de d\u00f3lares en sanci\u00f3ns e indemnizaci\u00f3ns. Boeing fabricou m\u00e1is de 450 MAX que agardaban ser entregados. A metade deles agardaba entregalos en 2021, e a meirande parte do resto en 2022. O 18 de novembro de 2020 a FAA aprobou que o MAX regresara ao servizo, tras unha serie de cambios obrigatorios no dese\u00f1o e no adestramento de tripulaci\u00f3ns. Transport Canada e a Axencia Europea de Seguridade A\u00e9rea (EASA) certificaron o MAX a finais de xaneiro de 2021, suxeito a requisitos adicionais. A Administraci\u00f3n de Aviaci\u00f3n Civil da China (CAAC) fixo o mesmo a principios de decembro, cando m\u00e1is de 180 pa\u00edses permitiran o regreso ao servizo do avi\u00f3n.\nVariantes.\n737 MAX 7.\nBaseado orixinalmente no 737-700, Boeing anunciou o redese\u00f1o do MAX 7, derivado do MAX 8, no Farnborough Air Show de xullo de 2016, acomodando d\u00faas filas m\u00e1is de asentos que o 737-700 de 138 prazas, aumentando a capacidade en 12 pasaxeiros. O redese\u00f1o usa a \u00e1 e o tren de aterraxe do 737-8; un par de sa\u00eddas sobre as \u00e1s en vez da configuraci\u00f3n dunha \u00fanica porta; unha fuselaxe case 2 metros m\u00e1is longa; recalibraci\u00f3n e reforzo estrutural; e modificaci\u00f3ns de sistemas e interiores para acomodar a maior lonxitude. Pode alcanzar 1 900 km m\u00e1is que o -700 cun 18% menos de consumo de combustible por asento. Boeing estima que o MAX 7 pode levar 12 pasaxeiros m\u00e1is a 740 km m\u00e1is lonxe que o A319neo cun 7% menos de custos operativos por asento. En 2016 Boeing planeou mellorar o seu alcance dos 7 130 km aos 7 251 km tras 2021.\nA produci\u00f3n do primeiro longueiro de \u00e1 de 20 m para o 737-7 comezou en outubro de 2017. A montaxe do primeiro avi\u00f3n de probas iniciouse o 22 de novembro dese mesmo ano, e presentouse o 5 de febreiro de 2018. O MAX 7 realizou o seu voo de estrea o 16 de marzo na f\u00e1brica de Renton, Washington, e voou durante tres horas sobre o estado de Washington. Nese primeiro voo acadou unha velocidade de 460 km/h e unha altura de 7 600 m, realizou unha aproximaci\u00f3n baixa, probas de sistemas e un reinicio de motor en voo, e aterrou no centro de probas de voo de Boeing en Moses Lake, Washington.\nA entrada en servizo co seu cliente de lanzamento, Southwest Airlines, agard\u00e1base para xaneiro de 2019, pero as entregas adiaronse ata principios de 2022. WestJet tam\u00e9n converteu os seus pedidos de MAX 7, que orixinalmente \u00edan ser entregados en 2019, en MAX 8 e a\u00ednda non recibira ning\u00fan MAX 7 en febreiro de 2022. Por\u00e9n, Southwest fixo un pedido por 100 MAX 7 o 29 de marzo de 2021, e exerceu as s\u00faas opci\u00f3ns para 34 o 8 de xu\u00f1o do mesmo ano, chegando o seu pedido total a 234. O \u00fanico outro cliente do MAX 7 \u00e9 a aeroli\u00f1a Allegiant Air que en xaneiro de 2022 pediu 30 unidades. O MAX 7 demostrou ser impopular entre as aeroli\u00f1as debido a que \u00e9 menos eficiante que as variantes do MAX m\u00e1is grandes. En agosto de 2021 Boeing confiaba en que MAX 7 fose certificado a tempo para que as entregas comezasen en 2022.\n737 MAX 8.\n\u00c9 a primeira variante desenvolvida da serie 737 MAX que substit\u00fae ao 737-800 e ten unha fuselaxe m\u00e1is longa que o -700/MAX 7. En 2016 Boeing planeou mellorar a oseu alcance dos 6 510 km ata os 6 690 km despois de 2021. O 23 de xullo de 2013 Boeing completou a configuraci\u00f3n do 737 MAX 8. O MAX 8 ten un menor peso en baleiro e m\u00e1is peso m\u00e1ximo de engalaxe que o A320neo. \nO Boeing 737 MAX 8 completou o seu primeiro voo internacional de probas na Paz, Bolivia. O aeroporto anternacional de El Alto, a 13 300 p\u00e9s de altura, probou as capacidades do MAX para engalar e aterrar a grande altitude. O seu primeiro voo comercial foi operado por Malindo Air o 22 de maio de 2017, entre Kuala Lumpur e Singapur.\n737 MAX 200.\nEn setembro de 2014, Boeing lanzou unha versi\u00f3n de alta densidade do 737 MAX 8, o 737 MAX 200, chamado as\u00ed por levar ata 200 pasaxeiros nunha \u00fanica clase de alta densidade con asentos \"slimline\"; o avi\u00f3n precisa de d\u00faas portas de sa\u00edda extra pola maior capacidade de pasaxeiros. Boeing di que esta versi\u00f3n ser\u00e1 un 20% m\u00e1is eficiente por asento que os actuais modelos de 737, e ser\u00e1 o avi\u00f3n de fuselaxe estreita m\u00e1is eficiente do mercado, cun 5% menos de custos operativos que o 737 MAX 8. Tres dos oitos carros da coci\u00f1a retir\u00e1ronse para acomodar a m\u00e1is pasaxeiros. En decembro de 2014 Ryanair realizou un pedido de 100 avi\u00f3ns aos que designou como \"737-8200\".\n737 MAX 9.\nSubstituto para o 737-900/-900ER; ten unha fuselaxe m\u00e1is longa que o -800/MAX 8."}
{"id": "356107", "revid": "5132", "url": "https://gl.wikipedia.org/wiki?curid=356107", "title": "Ben Roethlisberger", "text": "Benjamin Todd Roethlisberger Sr., alcumado Big Ben, nado o 2 de marzo de 1982 en Lima, Ohio, \u00e9 un xogador profesional estadounidense de f\u00fatbol americano. Tras xogar a nivel universitario en Miami (Ohio) foi seleccionado no d\u00e9cimo primeiro posto do Draft polos Pittsburgh Steelers, onde xoga desde 2004 na posici\u00f3n de quarterback. \u00c9 o xogador m\u00e1is novo en ga\u00f1ar a Super Bowl como quarterback ao liderar os Steelers con 23 anos, no seu segundo ano como profesional, na vitoria por 21-10 ante os Settle Seahawks na super Bowl XL. Roethlisberger guiar\u00eda ao seu equipo a un segundo t\u00edtulo grazas \u00e1 vitoria por 27-23 ante os Arizona Cardinals na Super Bowl XLIII."}
{"id": "356108", "revid": "1131", "url": "https://gl.wikipedia.org/wiki?curid=356108", "title": "O Regueiro", "text": ""}
{"id": "356109", "revid": "23204", "url": "https://gl.wikipedia.org/wiki?curid=356109", "title": "Federaci\u00f3n Internacional de Nataci\u00f3n", "text": "Federaci\u00f3n Internacional de Nataci\u00f3n polas s\u00faas siglas en franc\u00e9s FINA (\"F\u00e9d\u00e9ration Internationale de Natation\"), \u00e9 unha organizaci\u00f3n de nataci\u00f3n internacional con sede en Su\u00edza e reco\u00f1ecida polo COI, Comit\u00e9 Ol\u00edmpico Internacional.\nA FINA foi fundada o 19 de xullo de 1908 en Londres, ao finalizar os Xogos Ol\u00edmpicos de Londres 1908. Os oito pa\u00edses fundadores foron: Alema\u00f1a, B\u00e9lxica, Dinamarca, Finlandia, Francia, Hungr\u00eda, Reino Unido e Suecia. Actualmente FINA organiza as competici\u00f3ns de nataci\u00f3n, nataci\u00f3n sincronizada, nataci\u00f3n en augas abertas, clavados, w\u00e1ter-polo e mergullo."}
{"id": "356110", "revid": "10599", "url": "https://gl.wikipedia.org/wiki?curid=356110", "title": "Serra de And\u00faxar", "text": ""}
{"id": "356113", "revid": "5863", "url": "https://gl.wikipedia.org/wiki?curid=356113", "title": "Hospital psiqui\u00e1trico do Rebull\u00f3n", "text": ""}
{"id": "356114", "revid": "5312", "url": "https://gl.wikipedia.org/wiki?curid=356114", "title": "Agrupaci\u00f3 Independent Popular de Formentera", "text": "A Agrupaci\u00f3 Independent Popular de Formentera foi unha agrupaci\u00f3n pol\u00edtica da illa de Formentera, formada polo Partido Popular e polo Grup d'Independents de Formentera. No Parlamento das Illas Baleares integr\u00e1base no grupo parlamentario popular. Obtiveron o escano correspondente \u00e1 circunscrici\u00f3n de Formentera nas elecci\u00f3ns de 1995, 2003 e 2007.\nNas elecci\u00f3ns auton\u00f3micas de 2007 obtivo 1.769 votos (54,45% na circunscrici\u00f3n). Nas locais (que serviron para constitu\u00edr o novo Consello Insular de Formentera) obtiveron 1.068 votos (30,88%), que se traduciron en 4 conselleiros. Para as elecci\u00f3ns de 2011, o Partido Popular e o Grup d'Independents de Formentera decidiron presentarse en coalici\u00f3n baixo o nome de Sa Uni\u00f3 de Formentera."}
{"id": "356117", "revid": "85894", "url": "https://gl.wikipedia.org/wiki?curid=356117", "title": "Tarasc\u00f3n, Canedo, Ourense", "text": "Tarasc\u00f3n \u00e9 un lugar da parroquia de Canedo, no concello de Ourense."}
{"id": "356118", "revid": "98629", "url": "https://gl.wikipedia.org/wiki?curid=356118", "title": "Villaviciosa de al lado", "text": "Villaviciosa de al lado \u00e9 un filme espa\u00f1ol de comedia do ano 2016, dirixido por Nacho G. Velilla e protagonizado por Carmen Machi, Arturo Valls, Bel\u00e9n Cuesta, Macarena Garc\u00eda, Leo Harlem, Jon Plazaola, Yolanda Ramos, Carmen Ruiz, Carlos Santos, Salva Reina, Goizalde N\u00fa\u00f1ez e Antonio Pagudo.\nSinopse.\nNa localidade de Villaviciosa de al lado toca a lotar\u00eda, pero os homes do lugar non poden cobrala xa que o d\u00e9cimo foi premiado no club de alterne local e non queren que as s\u00faas mulleres o descubran. Con todo, estas andan coa mosca detr\u00e1s da orella e fan gardas na entrada do club para descubrir se os seus maridos resultaron agraciados e se as enganan, e acaban postas a mal con Mari (Carmen Machi), a dona do club. Pola s\u00faa banda, os homes tentan cobrar o premio enviando ao club de alterne a Nino (Salva Reina), pero o resultado non \u00e9 o esperado e trazan unha nova estratexia: ir roubalo mentres ten lugar a procesi\u00f3n de Semana Santa do lugar.\nPolas malas xesti\u00f3ns do alcalde (Leo Harlem), o balneario de Villaviciosa \u00e9 clausurado, e deste xeito p\u00e9rdense gran cantidade de empregos e a ilusi\u00f3n da poboaci\u00f3n. Co peche do balneario, a maior\u00eda dos habitantes de Villaviciosa m\u00e1rchanse do lugar e os establecementos vense obrigados a trasladarse. Cando o prazo para cobrar o premio est\u00e1 a piques de rematar, as mulleres descobren o engano dos seus maridos, pero deciden deixar as s\u00faas diferenzas atr\u00e1s e ten lugar unha persecuci\u00f3n en tractor para alcanzar a Mari, quen estaba a fuxir co di\u00f1eiro.\nFinalmente, algu\u00e9n merca o balneario, conseguindo devolver a Villaviciosa de al lado a s\u00faa alegr\u00eda e a s\u00faa popularidade. Un ano despois \u00e9 inaugurado e chega o seu misterioso comprador, quen en realidade \u00e9 Mari que o fai porque desexa volver dar vida ao balneario do seu pai e emendar as\u00ed os seus erros do pasado. Todos quedan sen palabras e acaban reconcili\u00e1ndose."}
{"id": "356119", "revid": "7523", "url": "https://gl.wikipedia.org/wiki?curid=356119", "title": "F\u00fatbol Club Jumilla", "text": "O F\u00fatbol Club Jumilla \u00e9 un club de f\u00fatbol espa\u00f1ol da localidade de Jumilla, na Rexi\u00f3n de Murcia. Foi fundado en 1975 e refundado en 2011 despois da desaparici\u00f3n do Jumilla Club de F\u00fatbol, e xoga na Segunda Divisi\u00f3n B Espa\u00f1ola.\nEstadio.\nO equipo xoga os seus partidos no Estadio Municipal de La Hoya, con capacidade para 600 espectadores. Foi inaugurado en 1984."}
{"id": "356120", "revid": "10599", "url": "https://gl.wikipedia.org/wiki?curid=356120", "title": "FC Jumilla", "text": ""}
{"id": "356121", "revid": "7523", "url": "https://gl.wikipedia.org/wiki?curid=356121", "title": "Linares Deportivo", "text": "O Linares Deportivo \u00e9 un club de f\u00fatbol espa\u00f1ol da cidade de Linares, na provincia de Xa\u00e9n. Foi fundado en 2009 despois da desaparici\u00f3n do Club Deportivo Linares, e actualmente xoga no grupo IX da Terceira Divisi\u00f3n Espa\u00f1ola.\nEstadio.\nO equipo xoga os seus partidos no Estadio Municipal de Linarejos, con capacidade para 10.000 espectadores. Foi inaugurado en 1956."}
{"id": "356122", "revid": "10599", "url": "https://gl.wikipedia.org/wiki?curid=356122", "title": "Linares", "text": ""}
{"id": "356123", "revid": "7523", "url": "https://gl.wikipedia.org/wiki?curid=356123", "title": "Marbella F\u00fatbol Club", "text": "O Marbella F\u00fatbol Club, co\u00f1ecido anteriormente como Uni\u00f3n Deportiva Marbella, \u00e9 un club de f\u00fatbol espa\u00f1ol da cidade de Marbella, na provincia de M\u00e1laga. Foi fundado en 1997 e actualmente xoga na Segunda Divisi\u00f3n B Espa\u00f1ola.\nEstadio.\nO equipo xoga os seus partidos no Estadio Municipal de Marbella, con capacidade para 8.024 espectadores. Foi inaugurado en 1975."}
{"id": "356124", "revid": "10599", "url": "https://gl.wikipedia.org/wiki?curid=356124", "title": "Marbella FC", "text": ""}
{"id": "356125", "revid": "10599", "url": "https://gl.wikipedia.org/wiki?curid=356125", "title": "Uni\u00f3n Deportiva Marbella", "text": ""}
{"id": "356126", "revid": "10599", "url": "https://gl.wikipedia.org/wiki?curid=356126", "title": "UD Marbella", "text": ""}
{"id": "356127", "revid": "7523", "url": "https://gl.wikipedia.org/wiki?curid=356127", "title": "Atl\u00e9tico Mancha Real", "text": "O Atl\u00e9tico Mancha Real \u00e9 un club de f\u00fatbol espa\u00f1ol da localidade de Mancha Real, na provincia de Xa\u00e9n. Foi fundado en 1984 e actualmente xoga no grupo 9 da Terceira Divisi\u00f3n Espa\u00f1ola.\nHistoria.\nAntes de que se fundase a Atl\u00e9tico Mancha Real no ano 1984, en Mancha Real tam\u00e9n houbo diversos equipos que representaron \u00e1 localidade a nivel futbol\u00edstico, o Imperio Azul foi un deles.\nO 4 de agosto de 1984 rubricouse o documento notarial que fundaba oficialmente o Atl\u00e9tico Mancha Real como asociaci\u00f3n deportiva. Lorenzo Araque Pareja, en calidade de presidente, Antonio Jos\u00e9 Beltr\u00e1n Guzm\u00e1n, como vicepresidente, Pedro Fuentes Olmo, como secretario, Jos\u00e9 Jim\u00e9nez Quesada, como tesoureiro, e Diego Blanca Moreno, como vogal, formaron a primeira xunta directiva do club. Naquel ent\u00f3n tam\u00e9n quedaron redactados os estatutos que actualmente rexen o club.\nO 29 de maio de 2016 a Atl\u00e9tico Mancha Real consegue o primeiro ascenso a Segunda Divisi\u00f3n B da s\u00faa historia tras vencer ao Zamora CF cun global de 5-1 a favor na eliminatoria de campi\u00f3ns, tras quedar campi\u00f3n do grupo IX de Terceira Divisi\u00f3n esa tempada.\nEstadio.\nO equipo xoga os seus partidos no Estadio Polideportivo Municipal de La Juventud, con capacidade para 1.500 espectadores. O terreo de xogo \u00e9 de c\u00e9spede artificial."}
{"id": "356128", "revid": "89787", "url": "https://gl.wikipedia.org/wiki?curid=356128", "title": "Felix Klein", "text": "Felix Christian Klein, nado en D\u00fcsseldorf o 25 de abril de 1849 e finado en Gotinga o 22 de xu\u00f1o de 1925 foi un\nmatem\u00e1tico alem\u00e1n que demostrou que as xeometr\u00edas m\u00e9tricas, euclidianas ou non euclidianas, constit\u00faen casos particulares da xeometr\u00eda proxectiva. En 1872, presentou unha notable clasificaci\u00f3n da xeometr\u00eda, o \"programa de Erlangen\", que puxo fin \u00e1 escisi\u00f3n entre xeometr\u00eda pura e xeometr\u00eda anal\u00edtica. Nesta clasificaci\u00f3n o concepto de grupo desempe\u00f1a un papel fundamental, xa que o obxecto de cada xeometr\u00eda conv\u00e9rtese no estudo do grupo de transformaci\u00f3ns que a caracteriza.\nDo mesmo xeito que Bernhard Riemann, Klein consideraba a teor\u00eda de funci\u00f3ns de variable complexa como unha teor\u00eda xeom\u00e9trica e traspasou directamente o concepto \u00e1 f\u00edsica. O seu estudo das funci\u00f3ns modulares segue a ser esencial para os investigadores.\nProfesor da universidade de Gotinga (1886), foi o fundador da \"Grande Enciclopedia das matem\u00e1ticas\" (1895) e un dos avogados e art\u00edfices da renovaci\u00f3n do ensino das matem\u00e1ticas nos estudos secundarios. Klein foi ademais un importante organizador de grupos cient\u00edficos e de actividades docentes en equipo. Est\u00e1 considerado como un dos principais contribu\u00edntes a que Gotinga se transformase nun importante centro para o desenvolvemento da matem\u00e1tica en Europa. Tam\u00e9n foi fundador de varias escolas de matem\u00e1ticas en Alema\u00f1a.\nLeva o seu nome a soada garrafa de Klein, superficie cunha soa cara.\nTraxectoria.\nKlein estudou en Bonn e foi disc\u00edpulo de Rudolf Lipschitz e Julius Pl\u00fccker, de quen m\u00e1is tarde foi o seu asistente. Tras a morte de Pl\u00fcckers, Alfred Clebsch asumiu o labor editorial da s\u00faa obra inconclusa e delegou en parte este traballo ao talentoso Klein. Klein obtivo o seu doutoramento en 1868 baixo a titor\u00eda de Lipschitz cun tema de xeometr\u00eda aplicada \u00e1 mec\u00e1nica.\nEn 1869 estivo na Universidade de Berl\u00edn e asistiu al\u00ed a unha c\u00e1tedra de Leopold Kronecker sobre formas cuadr\u00e1ticas. Participou nos seminarios de Ernst Eduard Kummer e Karl Weierstrass, onde tam\u00e9n co\u00f1eceu a Sophus Lie, con quen estableceu amizade e estivo en 1870 en Par\u00eds en viaxe de estudos. Debido \u00e1 guerra franco-prusiana regresou a Alema\u00f1a. Obtivo o grao e a habilitaci\u00f3n como profesor en 1871 con Clebsch en Gotinga e permaneceu al\u00ed entre 1871 e 1872 como docente privado.\nPor xesti\u00f3ns de Clebsch obtivo en 1872 un chamamento como profesor en Erlangen. A traxectoria da s\u00faa carreira levouno en 1875 \u00e1 Universidade T\u00e9cnica de M\u00fanic. Nese mesmo ano contraeu matrimonio con Anna Hegel, unha neta de Georg Wilhelm Friedrich Hegel.\nNo ano 1880 Klein recibiu o requirimento de ir a Leipzig como profesor de xeometr\u00eda. Neste per\u00edodo de Leipzig tivo lugar a s\u00faa etapa creativa m\u00e1is produtiva cientificamente. As\u00ed, manti\u00f1a correspondencia con Henri Poincar\u00e9 e dedic\u00e1base simultaneamente \u00e1 organizaci\u00f3n da docencia. Esta dobre carga de traballo conduciu finalmente a un colapso corporal. En 1886 aceptou un nomeamento en Gotinga, onde permaneceu at\u00e9 a s\u00faa morte. Aqu\u00ed dedicouse sobre todo e intensivamente \u00e1s tarefas de organizaci\u00f3n cient\u00edfica, mentres David Hilbert, quen fora chamado a Gotinga grazas \u00e1 s\u00faa xesti\u00f3n en 1895 continuou expandindo a fama de Gotinga como un dos centros mundiais da matem\u00e1tica daquel ent\u00f3n. En 1914 obtivo o premio Ackermann Teubner. Desde 1908 representou a Universidade de Gotinga na C\u00e1mara do Parlamento de Prusia. En 1924 Klein foi nomeado membro honorario do DMV, sendo o seu presidente en 1897, 1903 e 1908. Foi sepultado no Cemiterio da cidade na r\u00faa Kasseler Landstra\u00dfe de Gotinga."}
{"id": "356129", "revid": "72012", "url": "https://gl.wikipedia.org/wiki?curid=356129", "title": "M\u00e9rida Asociaci\u00f3n Deportiva", "text": ""}
{"id": "356130", "revid": "17467", "url": "https://gl.wikipedia.org/wiki?curid=356130", "title": "M\u00e9rida AD", "text": ""}
{"id": "356131", "revid": "7523", "url": "https://gl.wikipedia.org/wiki?curid=356131", "title": "C\u00f3rdoba Club de F\u00fatbol B", "text": "O C\u00f3rdoba Club de F\u00fatbol B \u00e9 un equipo de f\u00fatbol da cidade de C\u00f3rdoba, filial do C\u00f3rdoba Club de F\u00fatbol. Foi fundado en 1997 e actualmente xoga na Segunda Divisi\u00f3n B."}
{"id": "356132", "revid": "10599", "url": "https://gl.wikipedia.org/wiki?curid=356132", "title": "C\u00f3rdoba CF B", "text": ""}
{"id": "356133", "revid": "10599", "url": "https://gl.wikipedia.org/wiki?curid=356133", "title": "C\u00f3rdoba B", "text": ""}
{"id": "356134", "revid": "98629", "url": "https://gl.wikipedia.org/wiki?curid=356134", "title": "Gran Premio do Reino Unido de 1989", "text": "O Gran Premio do Reino Unido de 1989 (oficialmente o XLII Shell Oils British Grand Prix) foi unha carreira de automobilismo de F\u00f3rmula Un, celebrada o 16 de xullo de 1989 no circu\u00edto de Circu\u00edto de Silverstone en Silverstone, Reino Unido. Foi a oitava carreira do Campionato do Mundo da tempada de . A carreira disputouse sobre 64 voltas ao circu\u00edto de cinco quil\u00f3metros en distancia de carreira de 305 quil\u00f3metros, foi ga\u00f1ada polo piloto de McLaren Alain Prost despois de que comezara na segunda posici\u00f3n. Nigel Mansell terminou en segundo lugar co Ferrari e o Benetton do piloto Alessandro Nannini terminou terceiro.\nInforme.\nMcLaren presentouse na carreira cun novo sistema de aceite e caixa de cambios transversal que se tem\u00eda que non fora fiable. Con todo, o equipo de Woking tomou o control da cualificaci\u00f3n con Senna por diante de Prost. Prost anunciou antes da carreira que deixar\u00eda McLaren ao final da tempada. O March de Gugelmin tivo un problema relacionado coa auga momentos antes da carreira e polo tanto tivo que comezar a carreira desde o pitlane. Derek Warwick comezou a carreira cun asento especial malia un accidente de karting que causoulle un forte dor de costas. Nelson Piquet cualificouse ben e foi o s\u00e9timo m\u00e1is r\u00e1pido no Warm up.\nProst logrou facer a mellor sa\u00edda na luz verde, pero Senna freou m\u00e1is tarde e volveu tomar a dianteira na curva Copse. As primeiras voltas estiveron moi apertadas entre Senna, Prost, Mansell e Berger. Pero pront Berger entrou aos boxes ao final da 4\u00aa volta con problemas el\u00e9ctricos. O austr\u00edaco reincorporouse \u00e1 carreira unhas voltas despois. Na volta 5 a orde da carreira era Senna, Prost, Mansell, Boutsen, Patrese e Nannini. O tr\u00edo l\u00edder desf\u00edxose do resto con Mansell alentando \u00e1 multitude brit\u00e1nica facendo a volta r\u00e1pida na volta 6, 1,6 detr\u00e1s do l\u00edder e tam\u00e9n nas voltas 7 e 10. Ayrton Senna sa\u00eduse da pista na volta 12 entrando en Becketts debido a problemas de selecci\u00f3n de marchas, permitindo ao seu compa\u00f1eiro de equipo Alain Prost tomar o liderado diante do Ferrari de Nigel Mansell. Patrese era perseguido por Nannini e Piquet pero na volta 19 Patrese sufriu un grande accidente na Club Corner. Prost comezou a ampliar a s\u00faa vantaxe, axudado pola potencia do motor Honda. Na volta 22, a orde de carreira era Prost 2,5 segundos por diante de Mansell, Boutsen 32 segundos m\u00e1is atr\u00e1s, un segundo antes de Piquet (Nannini hab\u00eda entrado en boxes para po\u00f1er pneum\u00e1ticos novos), que estaba 25 segundos por diante de Alliot, que estaba a 1 segundo de Jean Alesi no seu segundo Gran Premio. Na volta 29 Prost lideraba sobre Mansell por 3.2 segundos, Piquet estaba 42 segundos detr\u00e1s do l\u00edder, Nannini 62 segundos detr\u00e1s Prost, Gugelmin que comezou na parte traseira 64 segundos detr\u00e1s e na sexta posici\u00f3n estaba Alliot unha volta por abaixo.\nAlesi retirouse logo de trompear \u00e1 sa\u00edda da Club Corner. Prost constru\u00edra un cox\u00edn de entre 7-9 segundos, na volta 42, o Ferrari de Mansell sufriu unha picada no pneum\u00e1tico dianteiro dereito, facendo que o coche para arrastrara na superficie creando fume e fa\u00edscas. Mansell arrastrouse de regreso aos boxes desde a recta do Hangar e fixo un pitstop que lle levou 11 segundos, quedou a 54 segundos detr\u00e1s de Prost e a\u00ednda en segunda posici\u00f3n. Prost fixo ent\u00f3n o que parec\u00eda un pitstop de precauci\u00f3n para cambiar os pneum\u00e1ticos, pero un problema coa instalaci\u00f3n da parte traseira dereita significou que trdase 25 segundos antes de poder soltarse dos gatos. A s\u00faa vantaxe sobre Mansell reduciuse a 12 segundos. Na volta 56 Nannini pasou a Piquet para reclamar a posici\u00f3n final do podio."}
{"id": "356135", "revid": "47401", "url": "https://gl.wikipedia.org/wiki?curid=356135", "title": "Garrafa de Klein", "text": ""}
{"id": "356136", "revid": "1131", "url": "https://gl.wikipedia.org/wiki?curid=356136", "title": "Breaking Bad", "text": "Breaking Bad \u00e9 unha serie de televisi\u00f3n estadounidense de crime e drama creada e producida por Vince Gilligan. Emitiuse orixinalmente pola AMC durante cinco tempadas, dende o 20 de xaneiro de 2008, at\u00e9 o 29 de setembro de 2013. Conta a historia de Walter White (Bryan Cranston), un mestre de instituto de qu\u00edmica a quen lle diagnostican un cancro de pulm\u00f3n. Xunto co seu antigo estudante Jesse Pinkman (Aaron Paul), White adopta unha vida de crime, producindo e vendendo metanfetaminas cristalizadas para asegurar o futuro financeiro da s\u00faa familia ap\u00f3s a s\u00faa morte. \"Breaking Bad\" est\u00e1 ambientada e foi rodada en Albuquerque, Novo M\u00e9xico.\nA familia de Walter est\u00e1 formada pola s\u00faa muller Skyler (Anna Gunn) e os seus fillos Walter, Jr. (RJ Mitte) e Holly (Elanor Anne Wenrich). A serie tam\u00e9n conta coa irm\u00e1 de Skyler Marie Schrader (Betsy Brandt) e o seu home Hank (Dean Norris), un axente da DEA. Walter contrata o avogado Saul Goodman (Bob Odenkirk), que o conecta co investigador privado Mike Ehrmantraut (Jonathan Banks) e con Gus Fring (Giancarlo Esposito). Na tempada 5 introd\u00facense as personaxes de Todd Alquist (Jesse Plemons) e Lydia Rodarte-Quayle (Laura Fraser).\n\"Breaking Bad\" est\u00e1 amplamente considerada como unha das mellores series de televisi\u00f3n de t\u00f3dolos tempos. Emitiuse en galego a trav\u00e9s da TVG."}
{"id": "356137", "revid": "98629", "url": "https://gl.wikipedia.org/wiki?curid=356137", "title": "Paprika (filme de 1991)", "text": "Paprika \u00e9 un filme italiano dirixido por Tinto Brass que se estreou en 1991. O filme est\u00e1 vagamente baseado na novela de John Cleland \"Fanny Hill\", publicada por vez primeira en 1748."}
{"id": "356139", "revid": "75439", "url": "https://gl.wikipedia.org/wiki?curid=356139", "title": "Fieira", "text": "O termo fieira, derivado de \"fiar\", pode facer referencia a:"}
{"id": "356140", "revid": "98629", "url": "https://gl.wikipedia.org/wiki?curid=356140", "title": "Le Grand Bleu", "text": "Le Grand Bleu \u00e9 un filme franc\u00e9s dirixido por Luc Besson que se estreou en 1988. \u00c9 unha historia ficticia e dramatizada da amizade e rivalidade deportiva entre dous campi\u00f3ns de mergullo libre, Jacques Mayol (interpretado por Jean-Marc Barr) e Enzo Maiorca (rebautizado como \"Enzo Molinari\" e interpretado por Jean Reno)."}
{"id": "356148", "revid": "25871", "url": "https://gl.wikipedia.org/wiki?curid=356148", "title": "George Newnes", "text": "George Newnes, nado en Matlock (Derbyshire) o 13 de marzo de 1851 e finado o 9 de xu\u00f1o de 1910, foi un editor brit\u00e1nico.\nTraxectoria.\nO seu pai, Thomas M. Newnes, era pastor da Igrexa congregacionalista. Estudou na Silcoates School e, m\u00e1is tarde, no Shireland Hall de Warwickshire e mais na City of London School.\nA d\u00eda de hoxe \u00e9 lembrado como fundador da \"The Strand Magazine\", iniciada en 1891, na que entre outros autores Arthur Conan Doyle publicou a s\u00faa serie de misterio \"Sherlock Holmes\". Fundou tam\u00e9n outras publicaci\u00f3ns, por exemplo \"The Westminster Gazette\" (1873), \"Tit-Bits\" (1881), \"The Wide World Magazine\" (1888) ou \"Country Life\" (1897).\nNewnes foi membro do Parlamento Brit\u00e1nico, representando a circunscrici\u00f3n de Newmarket (1885-1895)."}
{"id": "356149", "revid": "89787", "url": "https://gl.wikipedia.org/wiki?curid=356149", "title": "Chester Gould", "text": "Chester Gould, nado en Pawnee (Oklahoma) o 20 de novembro de 1900 e finado en Woodstock (Illinois) o 11 de maio de 1985, foi un historietista estadounidense e creador da tira c\u00f3mica \"Dick Tracy\", que escribiu e debuxou dende 1931 at\u00e9 1977."}
{"id": "356150", "revid": "98629", "url": "https://gl.wikipedia.org/wiki?curid=356150", "title": "Fieira (artr\u00f3podos)", "text": "Fieira \u00e9 o nome que recibe o \u00f3rgano produtor de seda das ara\u00f1as e das larvas dos insectos construtores de casulos.\nA\u00ednda que a presenza de fieiras en organismos adultos estea esencialmente restrinxida \u00e1s ara\u00f1as, alg\u00fans insectos adultos, entre os que est\u00e1n o grupo dos \"Embioptera\", tam\u00e9n presentan fieiras, se ben localizadas nas patas dianteiras e non no abdome, como nas ara\u00f1as.\nFieiras das ara\u00f1as.\nO das ara\u00f1as \u00e9 o grupo taxon\u00f3mico no que a presenza de fieiras e a produc\u00edon de f\u00edos de seda ten maior relevancia. C\u00f3mpre sinalar que a\u00ednda que todas as ara\u00f1as producen seda, non todas constr\u00faen ara\u00f1eiras. \u00c9 o caso das chamadas \"ara\u00f1as dos buratos\" (familia dos nemes\u00edidos) e das \"ara\u00f1as de funil\" (familia dos sexestr\u00edidos), que escavan t\u00faneis no solo e os recobren de seda ou constr\u00faen agochos de seda en forma de funil en orificios e cavidades.\nNas ara\u00f1as a fieira \u00e9 un ap\u00e9ndice extremadamente modificado, lixeiramente m\u00f3bil, de forma cil\u00edndrica ou c\u00f3nica que, en n\u00famero de catro pares nas ara\u00f1as primitivas do x\u00e9nero \"Liphistius\", da suborde dos mesotelos (\"Mesothelae\"), ou de tres pares nas ara\u00f1as m\u00e1is evolucionadas, da suborde dos opistotelos (\"Opisthothelae\") \u2014nestas \u00faltimas o n\u00famero de fieiras mesmo pode reducirse a un ou dous pares\u2014 se sit\u00faan na cara ventral do opistosoma (abdome), quer na s\u00faa porci\u00f3n media (mesotelos), quer na parte termial (opistotelos), que mostran na s\u00faa superficie apical t\u00fabulos que segregan e f\u00edan a seda.\nSendo a produci\u00f3n de seda unha caracter\u00edstica xeral das ara\u00f1as, as diferentes especies, en funci\u00f3n da s\u00faa etolox\u00eda e h\u00e1bitat, utilizan os f\u00edos de seda para m\u00faltiples finalidades: tecer as ara\u00f1eiras coas que capturan as s\u00faas presas; constru\u00edr ou revestir tobos onde permanecen ou se refuxian; constru\u00edr os sacos ov\u00edxeros e os ni\u00f1os que serven de abrigo aos ovos e aos xuven\u00eds; envolver as presas no acto da captura ou para as gardar para posterior consumo, e para dispersar os xuven\u00eds, que se lanzan ao aire no chamado voo ar\u00e1cnido, despraz\u00e1ndose a favor do vento suspendidos por un longo f\u00edo de seda, unha t\u00e9cnica de dispersi\u00f3n que favorece a supervivencia da especie evitando a competencia polas presas. (Nalg\u00fans casos as ara\u00f1as chegan a ser transportadas a centos de quil\u00f3metros de distancia).\nAs fieiras, como quedou dito, est\u00e1n sempre agrupadas en pares, pero pos\u00faen movemento individual, o que permite \u00e1 ara\u00f1a controlar individualmente a direcci\u00f3n e a forma de extrusi\u00f3n de cada f\u00edo de seda. Esta capacidade de control sobre a fieira, \u00e1 que se engade a existencia en cada ara\u00f1a de diversos tipos destas estruturas, permite ao animal dar \u00e1 seda usos especializados, producindo sedas de diferente composici\u00f3n e propiedades en funci\u00f3n do fin a que est\u00e1 destinado o f\u00edo e da finalidade concreta da s\u00faa aplicaci\u00f3n.\nAs fieiras comunican coas gl\u00e1ndulas seric\u00edxenas, as cales poden usarse individualmente ou en conxunto, para producir diferentes tipos de f\u00edo en funci\u00f3n das necesidades da ara\u00f1a.\nNo interior da fieira acum\u00falase a soluci\u00f3n proteica producida polas gl\u00e1ndulas seric\u00edxenas que, cando se extr\u00fae, d\u00e1 orixe \u00e1 seda. Esta soluci\u00f3n cont\u00e9n unha concentraci\u00f3n moi elevada de pol\u00edmeros proteicos e de cloruro de sodio.\nA partir das prote\u00ednas desta soluci\u00f3n \u00e9 de onde se fabrican os f\u00edos de seda, mentres que o cloruro de sodio ten a funci\u00f3n de impedir a formaci\u00f3n de olig\u00f3meros, que ocorre despois da remoci\u00f3n do sal.\nNo proceso de extrusi\u00f3n, a soluci\u00f3n produtora da seda \u00e9 forzada sa\u00edr a trav\u00e9s de min\u00fasculos orificios extrusores, acci\u00f3n que permite enrolar as prote\u00ednas en estruturas moleculares complexas, as cales determinan as caracter\u00edsticas mec\u00e1nicas da fibra producida. Despois deste proceso, a seda de ara\u00f1aa pasa a trav\u00e9s da fieira para o exterior, obtendo case de imediato as s\u00faas propiedades finais.\nAs gl\u00e1ndulas seric\u00edxenas son un tipo de gl\u00e1ndulas especializadas das ara\u00f1as que segregan as prote\u00ednas e os compostos coadxuvantes utilizados na produci\u00f3n da seda. Co\u00f1\u00e9cense diferentes tipos de gl\u00e1ndulas, cada unha delas capaz de producir diferentes tipos de seda, con caracter\u00edsticas f\u00edsico-qu\u00edmicas que var\u00edan segundo a especie e o obxectivo ao que se destina (a seda utilizada nas ara\u00f1eiras difire da utilizada nos casulos ou no soporte da ara\u00f1a).\nO anuncio do descubrimento de fieiras nas patas de tar\u00e1ntulas do x\u00e9nero \"Aphonopelma\", supostamente usadas para mellorar a adhesi\u00f3n das patas a superficies lisas, desencadeou grande interese sobre a filoxenia destas estruturas, pero estudos posteriores indican que as estruturas identificadas como fieiras ser\u00edan quimioceptores sen ningunha relaci\u00f3n coa produci\u00f3n de seda.\nFieiras dos insectos.\nAs larvas de diversos insectos, especialmente as eirugas dos lepid\u00f3pteros, est\u00e1n dotadas de fieiras destinadas a produciren os casulos nos que se albergan na fase de ninfa ou pupa. Tam\u00e9n alg\u00fans insectos adultos, entre eles os pertencentes \u00e1 orde dos \"Embioptera\", te\u00f1en fieiras nas s\u00faas patas dianteiras.\nNas larvas de insectos, inclu\u00edndo o verme da seda, as fieiras util\u00edzanse para producir a seda destinada a constru\u00edr os casulos protectoress onde o organismo se agocha durante a metamorfose.\nOs insectos da orde dos \"Embioptera\" constr\u00faen galer\u00edas de seda que utilizan como protecci\u00f3n contra os seus predadores e como albergue contra os elementos durante a alimentaci\u00f3n e a reproduci\u00f3n."}
{"id": "356151", "revid": "22795", "url": "https://gl.wikipedia.org/wiki?curid=356151", "title": "Pulm\u00f3ns en libro", "text": ""}
{"id": "356152", "revid": "98629", "url": "https://gl.wikipedia.org/wiki?curid=356152", "title": "O atlas das nubes", "text": "O atlas das nubes (en ) \u00e9 un filme xermano-estadounidense escrito e dirixido polas irm\u00e1s Wachowski e Tom Tykwer que se estreou no 2012. \u00c9 unha adaptaci\u00f3n da novela de 2004 \"Cloud Atlas\" de David Mitchell, e conta con varios argumentos en seis \u00e9pocas diferentes.\nFoi emitido pola Televisi\u00f3n de Galicia o 26 de decembro de 2018."}
{"id": "356153", "revid": "16006", "url": "https://gl.wikipedia.org/wiki?curid=356153", "title": "C&amp;A", "text": "C&amp;A \u00e9 unha marca de roupa e complementos orixinaria dos Pa\u00edses Baixos, foi fundada en 1841."}
{"id": "356154", "revid": "54334", "url": "https://gl.wikipedia.org/wiki?curid=356154", "title": "Manuel Prego de Oliver", "text": "Manuel Prego de Oliver, nado en Ourense o 1 de abril de 1915 e finado na mesma cidade o 28 de abril de 1986, foi un pintor galego pr\u00f3ximo \u00f3 expresionismo.\nTraxectoria.\nExerceu durante uns anos o maxisterio, mais trala guerra civil espa\u00f1ola foi depurado e apartado da docencia. Cambiou o maxisterio pola s\u00faa outra vocaci\u00f3n, a pintura, convert\u00e9ndose no seu medio de vida, pasou algunhas dificultades econ\u00f3micas que foi resolvendo mediante encargos de compromiso que lle proporcionaron recursos e lle permitiron seguir avanzando nos estudos art\u00edsticos. Expuxo con \u00e9xito en Madrid no ano 1941 iniciando a s\u00faa faceta de investigador pl\u00e1stico e de afervoamento creativo. Fixo ilustraci\u00f3ns para o xornal \"ABC\" ou para a revista \"Blanco y Negro\". Ilustrou libros, como \"Merl\u00edn e familia\" ou \"As cr\u00f3nicas do sochantre\" de Cunqueiro. Asistiu decote \u00f3s faladoiros ourens\u00e1ns e retratou a moitos dos asiduos, acudiu xunto a outros persoeiros como Castelao, Vicente Risco, Ferro Couselo, Cuevillas, Arturo Baltar, Garc\u00eda-Sabell, Torrente Ballester ou Paz Andrade. Tras unha primeira etapa indagatoria, que coincide co fin da guerra civil, comeza o per\u00edodo no que se consagra \u00e1s cores terrosas, tendendo \u00f3 monocrom\u00e1tico e a un granulado forte e vibrante. Esta etapa remata na d\u00e9cada de 1980 cando se aprecia un xiro de depuraci\u00f3n e finura harm\u00f3nica."}
{"id": "356155", "revid": "98629", "url": "https://gl.wikipedia.org/wiki?curid=356155", "title": "Prosoma", "text": "Ch\u00e1mase prosoma ao tagma anterior dos dous en que se divide o corpo dos quelicerados (ar\u00e1cnidos e merostomados). O tagma posterior \u00e9 o opistosoma.\nO prosoma \u00e1s veces \u00e9 denominado cefalot\u00f3rax, termo desaconsellado xa que non \u00e9 hom\u00f3logo do cefalot\u00f3rax dos crust\u00e1ceos.\nNas ara\u00f1as e nos amblipixios existe unha constrici\u00f3n ou cintura (pedicelo) que separa o prosoma do opistosoma, pero no resto dos ar\u00e1cnidos o l\u00edmite entre ambos os tagmas \u00e9 menos evidente.\nEtimolox\u00eda.\nO termo \"prosoma\" est\u00e1 formado polo elemento do grego antigo \u03c0\u03c1\u03bf- \"pro-\", derivado do adverbio \u03c0\u03c1\u03cc \"pr\u00f3\", \"diante\", \"adiante\", e a palabra \u03c3\u1ff6\u03bc\u03b1 \"s\u00f4ma\", \"corpo\". Literalmente: a parte dianteira do corpo.\nCaracter\u00edsticas.\nOs quelicerados non te\u00f1en unha cabeza diferenciada do resto do corpo. Na maior\u00eda dos quelicerados o prosoma comprende un \u00e1cron sen segmentar, seguido de seis segmentos unidos que, coa cut\u00edcula endurecida dos seus escleritos tergais, forman unha especie de casca continua chamada \"escudo dorsal\" ou \"escudo pros\u00f3mico\", co que o prosoma adquire unha estrutura r\u00edxida e compacta. Por\u00e9n, nalg\u00fans grupos, como os opili\u00f3ns e os sol\u00edfugos, os dous \u00faltimos segmentos do prosoma son libres.\nO prosoma tam\u00e9n porta os ollos (simples) e a boca, as\u00ed como diversos ap\u00e9ndices (quel\u00edceros, pedipalpos) e catro pares de patas marchadoras, pero non antenas.\nO prosoma realiza, por tanto, funci\u00f3ns sensoriais e de coordinaci\u00f3n, inxesti\u00f3n de alimento e locomoci\u00f3n.\nSegundo Armengol (p.\u00a088):\nPero, a pesar da categ\u00f3rica afirmaci\u00f3n anterior, tradicionalmente se interpretaou que o prosoma dos quelicerados \u00e9 o resultado da fusi\u00f3n da cabeza e o t\u00f3rax.\nPor\u00e9n, diversos estudos comparados recentes de xenes homeobox, proporcionan grandes evidencias de que o prosoma ser\u00eda en realidade a cabeza, e que os quelicerados ser\u00edan unha li\u00f1axe con sete segmentos cef\u00e1licos, en vez dos seis t\u00edpicos dos mandibulados (crust\u00e1ceos, miri\u00e1podos e hex\u00e1podos)."}
{"id": "356159", "revid": "89787", "url": "https://gl.wikipedia.org/wiki?curid=356159", "title": "Jos\u00e9 Rivero de Aguilar", "text": "Jos\u00e9 Rivero de Aguilar Guti\u00e9rrez de la Pe\u00f1a, nado en Santiago de Compostela o 28 de xullo de 1864 e finado na mesma cidade o 30 de marzo de 1929, foi un avogado, empresario e pol\u00edtico galego.\nTraxectoria.\nDende 1897 foi profesor na facultade de Dereito da Universidade de Santiago de Compostela e en 1911 foi nomeado catedr\u00e1tico de Historia do Dereito. Participou na Sociedad de Gas y Electricidad de Santiago e na Sociedad de Seguros Mutuos contra Incendios e foi presidente da Real Sociedade Econ\u00f3mica de Amigos do Pa\u00eds de Santiago (1920-1926). Tam\u00e9n exerceu a presidencia da C\u00e1mara Agr\u00edcola y Pecuaria. Militante do Partido Liberal na facci\u00f3n gasetista, foi deputado provincial e concelleiro en Santiago de Compostela.\nVida familiar.\nCasou con Ramona Otero B\u00e1rcena (irm\u00e1 de Joaqu\u00edn Otero B\u00e1rcena) e foi pai de Jos\u00e9 Mar\u00eda e Ram\u00f3n Rivero de Aguilar Otero."}
{"id": "356160", "revid": "1888", "url": "https://gl.wikipedia.org/wiki?curid=356160", "title": "Jos\u00e9 Rivero de Aguilar Guti\u00e9rrez de la Pe\u00f1a", "text": ""}
{"id": "356161", "revid": "5863", "url": "https://gl.wikipedia.org/wiki?curid=356161", "title": "OCLC", "text": ""}
{"id": "356162", "revid": "1131", "url": "https://gl.wikipedia.org/wiki?curid=356162", "title": "Ram\u00f3n Rivero de Aguilar", "text": "Ram\u00f3n Rivero de Aguilar Otero, nado en Santiago de Compostela e finado en Madrid o 9 de maio de 1957, foi un fiscal e pol\u00edtico galego.\nTraxectoria.\nFillo de Jos\u00e9 Rivero de Aguilar Guti\u00e9rrez de la Pe\u00f1a. Estudou Dereito na Universidade de Santiago de Compostela, rematando en 1923, e doutorouse ao ano seguinte. En 1925 era profesor auxiliar na Facultade de Dereito. En 1930 aprobou as oposici\u00f3ns \u00e1 fiscal\u00eda e foi nomeado fiscal da Audiencia de Pontevedra pasando en 1933 a fiscal da Audiencia da Coru\u00f1a. Co golpe de Estado do 18 de xullo de 1936 presentouse voluntario e foi nomeado tenente auditor e exerceu como fiscal nos consellos de guerra, entre eles o de Alexandre B\u00f3veda para quen solicitou a pena de morte.\nEn agosto de 1939 foi nomeado Secretario T\u00e9cnico do Servizo Nacional de Prisi\u00f3ns e en setembro de 1940 Fiscal de Tasas na provincia de Segovia e despois nas de Palencia, Santander e Zaragoza, para converterse en xaneiro de 1945 en Fiscal Provincial de Tasas de Pontevedra. Permaneceu nese posto at\u00e9 que en 1950 foi trasladado a Madrid como fiscal da Audiencia e, dous anos despois a Pamplona. En 1954 foi nomeado fiscal do Tribunal Supremo. Finou en Madrid nun accidente de aviaci\u00f3n en 1957.\nVida persoal.\nCasou con Mar\u00eda de las Mercedes D\u00edaz de R\u00e1bago Paseiro en 1931, e logo do falecemento desta, coa s\u00faa irm\u00e1 Mar\u00eda Teresa D\u00edaz de R\u00e1bago Paseiro."}
{"id": "356163", "revid": "1888", "url": "https://gl.wikipedia.org/wiki?curid=356163", "title": "Ram\u00f3n Rivero de Aguilar Otero", "text": ""}
{"id": "356166", "revid": "89787", "url": "https://gl.wikipedia.org/wiki?curid=356166", "title": "Macaco", "text": "Os macacos (x\u00e9nero Macaca) constit\u00faen un x\u00e9nero de monos do Vello Mundo da subfamilia Cercopithecinae, do que existen 23 especies en Asia e norte de \u00c1frica (e mais Xibraltar). Os macacos son principalmente frux\u00edvoros, a\u00ednda que as s\u00faas dietas tam\u00e9n incl\u00faen sementes, follas, flores e codia de \u00e1rbores e alg\u00fans, como \"Macaca fascicularis\", alim\u00e9ntanse de invertebrados e ocasionalmente pequenos vertebrados.\nDescrici\u00f3n.\nDespois do x\u00e9nero \"Homo\", o x\u00e9nero \"Macaca\" \u00e9 o x\u00e9nero de primates m\u00e1is estendido do mundo, que habita desde o Xap\u00f3n ao subcointinente Indio e no caso do \"Macaca sylvanus\" no norte de \u00c1frica (Magreb) e Xibraltar (a poboaci\u00f3n de Xibraltar \u00e9 introducida). Actualmente reco\u00f1\u00e9cense 23 especies de macacos, inclu\u00edndo alg\u00fans dos monos m\u00e1is co\u00f1ecidos polo p\u00fablico, como o macaco rhesus (\"Macaca mulatta\"). A\u00ednda que varias especies carecen practicamente de rabo, non te\u00f1en unha estreita relaci\u00f3n cos simios superiores hominoideos, como os chimpanc\u00e9s ou gorilas, sen\u00f3n que pertencen a outra rama de primates.\nNalgunhas especies hai un pregamento cut\u00e1neo que une da segunda \u00e1 quinta deda do p\u00e9, alcanzando \u00e1 primeira articulaci\u00f3n metatarsal.\nA pelaxe dos macacos vai do beixe ao negro, pasando por todos os tons de marr\u00f3n.\nNalgunhas especies, a cara color\u00e9ase de rosa ou mesmo de vermello. Os macacos te\u00f1en abaz\u00f3ns (bolsas nas meixelas), onde almacenan alimentos para comelos despois, lonxe dos seus competidores. Os ollos t\u00e9\u00f1enos situados frontalmente, proporci\u00f3nanlles unha visi\u00f3n en tres dimensi\u00f3ns semellante \u00e1 dos humanos.\nOs macacos pos\u00faen calosidades nas n\u00e1degas, que son d\u00faas rexi\u00f3ns c\u00f3rneas na zona do cu que lles permiten estar sentados durantre longo tempo, que \u00e9 a posici\u00f3n que prefiren para descansar nas \u00e1rbores. Os p\u00e9s e as mans te\u00f1en u\u00f1as nos dedos en vez de garras, que lles permiten a s\u00faa locomoci\u00f3n arbor\u00edcola ou no chan. Como todos os mam\u00edferos, aleitan as cr\u00edas coas s\u00faas d\u00faas mamilas.\nCertas especies de macacos pasan a maior\u00eda do seu tempo nas \u00e1rbores. O seu rabo s\u00e9rvelles para eqilibrarse e saltar de p\u00f3la en p\u00f3la. Non son moi pesados. Nas especies esencialmente arbor\u00edcolas, a masa corporal dos machos vai de 5 a 9\u00a0kg. Outros macacos son m\u00e1is terrestres en graos diversos. Alg\u00fans viven case sempre ao sol, outros alternan as fases arbor\u00edcolas e terrestres. En calquera caso, despr\u00e1zanse a mi\u00fado polo chan e son m\u00e1is pesados: os machos poden pesar entre 10 e 18\u00a0kg. Os seus rabos son a mi\u00fado m\u00e1is curtos e, nalg\u00fans s\u00f3 uns poucos cm.\nOs machos son meirandes que as femias e te\u00f1en grandes caninos, que non nos usan para alimentarse como os carn\u00edvoros, sen\u00f3n que son o resultado do que Charles Darwin chamou selecci\u00f3n sexual: usados nas loitas entre machos e porque as femias prefiren os machos con caninos grandes.\nComportamento social.\nTodos os grupos sociais de macacos est\u00e1n estruturados arredor de femias matriarcais dominantes. Os macacos te\u00f1en unha estrutura social e xerarqu\u00eda moi complicada. Se un macaco de baixo nivel na cadea social comeu bagas e non queda ningunha para o macaco de nivel superior, ent\u00f3n o de maior status pode, dentro da s\u00faa organizaci\u00f3n social, sacar as bagas da boca do outro mono.\nRelaci\u00f3n cos humanos.\nVarias especies de macacos son amplamente utilizadas en probas feitas con animais, especialmente en neurociencia da percepci\u00f3n visual e do sistema visual.\nCase todos (73-100%) dos macacos rhesus tidos como mascotas ou en catividade son portadores do virus herpes B. Este virus \u00e9 inofensivo para os macacos, pero causa infecci\u00f3ns en humanos, que en casos raros poden ser mortais, un risco que fai que os macacos sexan mascotas pouco adecuadas.\nOs macacos poden portar tam\u00e9n o virus escumoso simio, o que suxire que poder\u00edan estar implicados en saltos de especie a especie de retrovirus similares aos humanos.\nEspecies.\nX\u00e9nero \"Macaca\" \nEspecies f\u00f3siles:"}
{"id": "356167", "revid": "27155", "url": "https://gl.wikipedia.org/wiki?curid=356167", "title": "Macaca", "text": ""}
{"id": "356168", "revid": "89787", "url": "https://gl.wikipedia.org/wiki?curid=356168", "title": "Microsoft Paint", "text": "Paint (orixinalmente Paintbrush) \u00e9 un programa editor de fotograf\u00eda desenvolvido por Microsoft. Paint acompa\u00f1ou ao sistema operativo Microsoft Windows desde a versi\u00f3n 1.0. Sendo un programa b\u00e1sico, incl\u00faese en todas as novas versi\u00f3ns deste sistema. Pola s\u00faa simplicidade, rapidamente converteuse nunha das aplicaci\u00f3ns m\u00e1is usadas das primeiras versi\u00f3ns de Windows -introducindo a varios a debuxar coa computadora por primeira vez- e \u00e9 a\u00ednda fortemente asociado coa inmediata usabilidade de Windows.\nHistoria.\nVersi\u00f3ns completas.\nA primeira versi\u00f3n de Paint introduciuse na primeira versi\u00f3n de Windows, Windows 1.0. M\u00e1is tarde foi rebautizado a PaintBrush en Windows 3.0, pero foi cambiado de novo a Paint en Windows 95 e posteriores. Esta versi\u00f3n soamente admite os formatos de arquivo MSP e BMP. O primeiro xa non \u00e9 compatible.\nEn Windows XP, tam\u00e9n garda arquivos GIF est\u00e1ticos e PNG sen transparencia.\nEn Windows Vista, cambi\u00e1ronse as iconas de barra de ferramentas e as cores da paleta de cores. As\u00ed mesmo, agregouse un maior n\u00famero de niveis de desfacer, pasando a ser 10 veces, e un control deslizante de zoom. Esta versi\u00f3n garda os arquivos en formato .jpg de forma predeterminada, que pode afectar \u00e1 calidade xeral dunha imaxe, especialmente despois de m\u00faltiples gardados do arquivo debido ao seu m\u00e9todo de compresi\u00f3n.\nWindows 7, Windows 8 e Windows 8.1.\nEn Windows 7 e Windows 8 a versi\u00f3n de Paint fai uso da interface \"Ribbon.\" Ademais, conta con pinceis \"art\u00edsticos\" compostos por diferentes tons de gris e transparencias para dar un resultado m\u00e1is realista. Para agregar m\u00e1is realismo, os pinceis de \u00f3leo e acuarela poden pintar soamente unha pequena distancia antes de que o usuario deba volver facer clic. Isto d\u00e1 a ilusi\u00f3n de que o pincel se descargou de pintura. Tam\u00e9n se engadiu anti-aliasing \u00e1s formas, que poden cambiar de tama\u00f1o libremente ata que se \"rastericen\" cando se selecciona outra ferramenta. Esta versi\u00f3n utiliza o formato de arquivo PNG por defecto para gardar imaxes, o que garante m\u00e1xima calidade e compatibilidade.\nWindows 10 e Windows 10 Mobile.\nA versi\u00f3n universal para Windows 10 at\u00f3pase a\u00ednda en desenvolvemento, prevista para ser lanzada coa versi\u00f3n \"RS2\" de Windows 10. Microsoft xa publicou a nova aplicaci\u00f3n universal de Paint na tenda baixo o nome en c\u00f3digo \"Newcastle\", que ven con soporte para figuras 3D, novos pinceis, figuras, opci\u00f3ns, etc.\nCaracter\u00edsticas.\nAs versi\u00f3ns recentes de Paint permiten ao usuario elixir at\u00e9 tres cores \u00e1 vez: a cor primaria (clic esquerdo do rato), cor secundaria (clic dereito do rato) e terceira cor (tecla \"control\" + calquera clic do rato).\u00a0"}
{"id": "356170", "revid": "85894", "url": "https://gl.wikipedia.org/wiki?curid=356170", "title": "O Espi\u00f1o, Bri\u00f3n, Ferrol", "text": "O Espi\u00f1o \u00e9 un lugar da parroquia de Bri\u00f3n no concello de Ferrol na provincia da Coru\u00f1a."}
{"id": "356171", "revid": "25871", "url": "https://gl.wikipedia.org/wiki?curid=356171", "title": "Gran Premio de Alema\u00f1a de 1989", "text": "O Gran Premio de Alema\u00f1a de F\u00f3rmula 1 de (oficialmente o Gro\u00dfer Preis von Deutschland) foi unha carreira de F\u00f3rmula 1 que se celebrou en Hockenheimring o 30 de xullo de 1989. Foi a novena rolda da tempada de , o 51\u00ba Gran Premio de Alema\u00f1a e o d\u00e9cimo terceiro que se celebrou no circu\u00edto de Hockenheim. Disputouse sobre 45 voltas ao circu\u00edto de sete quil\u00f3metro nunha distancia de carreira de 305\u00a0km.\nCualificaci\u00f3n.\nComo era de esperar, os McLaren - Honda de Ayrton Senna e Alain Prost dominaron a cualificaci\u00f3n no ultra r\u00e1pido circu\u00edto de Hockenheim, con Senna apenas a menos dun segundo m\u00e1is r\u00e1pido que Prost, quen era case oito d\u00e9cimas m\u00e1is r\u00e1pido que o Ferrari 640 de Nigel Mansell.\nMcLaren con todo ti\u00f1an os seus problemas en cualificaci\u00f3n. Durante a sesi\u00f3n do venres Senna pasou sobre unha pedra que fixo un buraco considerable nos baixos do seu coche e o dano resultante requir\u00edu un cambio completo do coche, o problema que era que o equipo s\u00f3 ti\u00f1a tres dos novos coches con caixa de cambios transversais en Alema\u00f1a.\nCarreira.\nA carreira comezou con Senna na pole position e Prost xunto a el. Ao principio, Gerhard Berger no Ferrari semiautom\u00e1tico fixo un tremendo comezo desde o cuarto lugar, pasando a Senna, Prost e o seu compa\u00f1eiro de equipo Mansell e lideraba na primeira curva con Senna, Prost e Mansell detr\u00e1s. Na sa\u00edda Philippe Alliot sa\u00eduse da pista de xeito espectacular cando tocouno por detr\u00e1s o Minardi de Pierluigi Martini e perdeu o control do seu Lola, trompeando no c\u00e9spede. Foi capaz de volver \u00e1 pista pero a s\u00faa carreira s\u00f3 durou 20 voltas ata que o seu Lamborghini V12 sufriu unha fuga de combustible. O seu novo compa\u00f1eiro de equipo, Michele Alboreto, viuse obrigado a abandonar a s\u00faa primeira carreira con Larrousse, xusto logo da 1\u00aa curva na segunda volta despois de que o sistema el\u00e9ctrico do Lamborghini fallase. Alboreto clasificouse 26\u00ba e \u00faltimo, s\u00f3 0.016 por diante do Minardi de Lu\u00eds P\u00e9rez-Sala.\nO liderado de Berger durar\u00eda preto dun cuarto de volta. Senna pasou a Berger antes da primeira chicane, e Prost superouno na Ostkurve. Ao principio da segunda volta, era Senna quen lideraba diante de Prost, Berger, Mansell, Thierry Boutsen, Alessandro Nannini, Emanuele Pirro, Riccardo Patrese, e Nelson Piquet.\nOs McLarens de Senna e Prost e os Ferraris de Mansell e Berger comezaron a afastarse na pista, co Benetton-Ford de Pirro e Nannini, e o Williams-Renault de Patrese apenas aguantando (Boutsen retirouse na volta 5 logo de ser tocado por Pirro na Bremsschikane 2). Na volta 14, Mansell perseguira a Berger durante d\u00faas voltas, pero Berger tivo unha picada xusto ao achegarse \u00e1 primeira chicane, e o seu Ferrari sa\u00edu voando polo aire, aterrando nunha zona de herba e cruzando a pista, evitando a Mansell e quedando parado na herba da pista.\nProst perseguiu a Senna durante 16 voltas, ata que entrou en boxes para cambiar pneum\u00e1ticos, foi terriblemente lento, tardou 18 segundos, o que puxo a Mansell en segundo lugar e a Senna a\u00ednda m\u00e1is lonxe. Na seguinte volta, Mansell entrou en boxes tam\u00e9n para cambiar pneum\u00e1ticos, a s\u00faa parada en boxes foi m\u00e1is r\u00e1pida que a de Prost, pero a\u00ednda as\u00ed foi unha mala parada de 11 segundos, o que o deixou na cuarta posici\u00f3n detr\u00e1s de Senna, Pirro e Prost. Ent\u00f3n Senna decidiu aproveitar a s\u00faa enorme vantaxe e entrou en boxes para o seu cambio de pneum\u00e1ticos, a s\u00faa parada foi incluso peor que a de Prost, cunha duraci\u00f3n de 23 segundos. Isto deixouno en segundo lugar detr\u00e1s de Prost, Pirro entrara nos boxes para un cambio de pneum\u00e1ticos e caeu \u00e1 cuarta posici\u00f3n.\nPirro estrelouse contra as barreiras de espuma de poliestireno na entrada do estadio e tivo que ser trasladado ao hospital. Con Mansell tendo problemas co seu Ferrari, Senna e Prost loitaron toda a carreira, xa que ambos pilotos estaban conducindo ao l\u00edmite. Empezaron a facer voltas r\u00e1pidas Prost aguantaba os ataques de Senna, pero na volta 43, a caixa de cambios de Prost funcionou mal, perdeu a sexta marcha e Senna pasoulle entrando no estadio. Prost perdeu distancia nas seguintes 2 voltas e Senna liderou para lograr a s\u00faa cuarta vitoria da tempada, seguido por Prost segundo, Mansell terceiro, Patrese cuarto, Piquet quinto e Derek Warwick.\nNa conferencia de prensa logo da carreira, Senna negouse a especular sobre si poder\u00eda pasar Prost se o franc\u00e9s non perdera a sexta marcha, en lugar de afirmar que ga\u00f1ar logo de sufrir catro retiradas consecutivas era todo o que lle preocupaba. Pola s\u00faa banda, Prost ti\u00f1a a firme crenza de que non haber\u00eda ter problemas para lograr a vitoria se non tivese un problema coa caixa de cambios."}
{"id": "356172", "revid": "45576", "url": "https://gl.wikipedia.org/wiki?curid=356172", "title": "Judd (motor)", "text": "Judd \u00e9 o nome dunha marca de motores producidos por Engine Developments Ltd., unha compa\u00f1\u00eda fundada en 1971 por John Judd e Jack Brabham en Rugby, Warwickshire, Inglaterra. Engine Developments pensouse para constru\u00edr motores para competici\u00f3n para Brabham, e converteuse nunha das primeiras firmas autorizadas por Cosworth para manter e reconstru\u00edr os seus motores Cosworth DFV, pero ampliouse en varias \u00e1reas do automobilismo.\nJudd proporcionou motores para moitas series importantes, inclu\u00edndo a F\u00f3rmula 1 e outras series de f\u00f3rmula m\u00e1is pequenas, carreiras de autom\u00f3biles deportivos e carreiras de autom\u00f3biles de turismo. Asoci\u00e1ronse con fabricantes como Yamaha, MG, e Honda, a\u00ednda que foi principalmente un fornecedor de motores para clientes privados.\nHistoria do motor.\nF\u00f3rmulas inferiores.\nComo resultado da longa relaci\u00f3n de Jack Brabham con Honda, Judd foi contratado por eles para desenvolver un motor para o regreso da compa\u00f1\u00eda \u00e1 F\u00f3rmula D\u00faas en asociaci\u00f3n co equipo Ralt de Ron Tauranac.\nLogo da desaparici\u00f3n da F\u00f3rmula D\u00faas ao final da tempada 1984, Judd continuou desenvolvendo novos motores para Honda. O primeiro foi o Judd AV, turbo V8 constru\u00eddo para a campa\u00f1a de Honda na CART. Utilizouse por primeira vez na tempada da CART de 1986 pilotado por Geoff Brabham do equipo Galles Racing. Inicialmente coa divisa Brabham-Honda, e logrou terminar no 4\u00ba lugar na Michigan 500 de 1986. Na tempada 1987, o motor utilizouse por primeira vez nas 500 Millas de Indian\u00e1polis de 1987. Brabham conseguiu o segundo lugar en 1987 en Pocono e na Road America, ademais dun terceiro no final da tempada en Miami.\nO motor f\u00edxose famoso pola s\u00faa fiabilidade e o seu excelente consumo de combustible (especialmente nas carreiras de 500 millas). Con todo, ti\u00f1a unha clara desvantaxe comparada coa potencia do mellor motor daquel tempo, o Ilmor Chevrolet.\nDurante a tempada 1988 da IndyCar, Rahal aproveitou a fiabilidade do motor nas carreiras de 500 millas, terminando 4\u00ba na Indy e 2\u00ba na Michigan 500. Anotou a primeira e \u00fanica vitoria na Indycar para o motor de Judd na Pocono 500. Os seus dez top 10 lograron un impresionante 3\u00ba lugar na clasificaci\u00f3n por puntos da tempada. Judd seguiu mellorando o AV a principios dos 90, ata despois de que Honda deixase de identificar os motores. Cando Honda mudouse \u00e1 nova F\u00f3rmula 3000, Judd volveu desenvolver o motor da compa\u00f1\u00eda. Baseado na arquitectura do AV, o novo BV V8 foi unha variante atmosf\u00e9rica, e eventualmente crear\u00eda a base para o motor Judd CV de F\u00f3rmula Un.\nKv.\nLogo da sa\u00edda da compa\u00f1\u00eda da F\u00f3rmula Un, Judd regresou \u00e1 F\u00f3rmula 3000 en 1995 co desenvolvemento do motor V8 de 3 litros KV. Judd constru\u00edu os motores que usaron moitos equipos da F\u00f3rmula 3000, a\u00ednda que Zytek foi a encargada de manter os m\u00e1is de 80 motores despois de constru\u00eddos. A\u00ednda que Judd detivo a produci\u00f3n do KV e a serie da F\u00f3rmula 3000 terminou en 2004, Zytek utilizou m\u00e1is adiante os motores como base para as unidades do A1 Grand Prix en 2005.\nF\u00f3rmula Un.\nEn 1988, xunto con March Engineering, Judd fixo entrou na variante de motores atmosf\u00e9ricos recuperada na F\u00f3rmula Un, que substitu\u00edu aos motores turbo en . Usando o BV V8 existente como base para o seu novo motor de F1, Judd aforrou custos, mentres que ao mesmo tempo produc\u00eda un motor para clientes que compet\u00eda en pista e no mercado co Ford-Cosworth V8 que era o motor est\u00e1ndar para os equipos (na s\u00faa maior\u00eda os m\u00e1is pequenos) que competian coas novas regras.\nCV.\nO primeiro motor de F\u00f3rmula Un desenvolvido por Judd, o CV. O motor compartiu moitas caracter\u00edsticas do dese\u00f1o co motor BV de Judd, pero ampliado a 3.5 litros. March Engineering foi o primeiro equipo que asinou para usar o CV de Judd. O Campi\u00f3n Mundial de Construtores reinante Williams viuse obrigado tam\u00e9n a recorrer a Judd, despois de perder o seu fornezo de motores Honda para 1988. Ademais, Ligier tam\u00e9n comprou o CV para o seu uso na tempada 1988. Os coches impulsados por Judd terminaron no podio catro veces durante a s\u00faa tempada de debut, co piloto de Williams, Nigel Mansell, anotando o primeiro podio de Judd cando terminou segundo no Gran Premio do Reino Unido de 1988.\nDurante a tempada o Judd V8 foi o m\u00e1is r\u00e1pido dos motores non turbo, e as Marcas de Ivan Capelli e Maur\u00edcio Gugelmin rexistraron regularmente velocidades m\u00e1is altas que o Cosworth DFR e DFZ con Capelli rexistrando o tempo m\u00e1is r\u00e1pido dun 'atmo' da tempada cando fixo 312\u00a0km/h durante a cualificaci\u00f3n para o Gran Premio de Alema\u00f1a de 1988 en Hockenheimring (a\u00ednda que era a\u00ednda considerablemente m\u00e1is lento que o McLaren de motor turbo) o Honda foi cronometrado a 333\u00a0km/h. No Gran Premio do Xap\u00f3n de 1988 o Judd de Capelli (March 881) converteuse no primeiro autom\u00f3bil aspirado naturalmente en liderar unha volta dun Grand Prix desde , cando o fixo brevemente o McLaren do dous veces campi\u00f3n mundial de pilotos Alain Prost liderando na volta 16 da carreira de 51 voltas.\nPara a tempada de , Judd desenvolveu o novo Judd EV de \u00e1ngulo estreito, cun \u00e1ngulo de 76 grados m\u00e1is compacto, en lugar dos m\u00e1is convencionais de 90 grados do Judd AV / BV / CV e das series Cosworth DFV. Con todo, a construci\u00f3n do CV continuou sendo unha alternativa m\u00e1is barata para os equipos m\u00e1is pequenos. Team Lotus e EuroBrun foron os \u00fanicos clientes do CV, Lotus terminou sexto no Campionato de Construtores. EuroBrun foi orixinalmente o \u00fanico equipo que continuou cos CV en , pero Life finalmente comprou unidades do CV para substitu\u00edr o seu errado dese\u00f1o propio.\nEV.\nO Judd CV previo dese\u00f1arase cun bloque de motor convencional de 90 grados. Logo da tempada de decidiuse que se adoptar\u00eda un \u00e1ngulo m\u00e1is estreito para ter un motor m\u00e1is compacto. A intenci\u00f3n orixinal era un motor de 75 grados, pero as limitaci\u00f3ns t\u00e9cnicas do equipo significaron que se usaban 76 grados.\nMarch Engineering mellorou a s\u00faa unidade CV de 1988 a a EV en 1989, mentres que Brabham tam\u00e9n forneceuse cos novos motores. Brabham e March anotaron un podio co motor EV. Ambos equipos continuaron co EV en , a\u00ednda que March Engineering foi renomeado como Leyton House Racing. Leyton House logrou un s\u00f3 podio co motor durante a tempada, un segundo lugar no Gran Premio de Francia 1990. Para , Team Lotus foi o \u00fanico equipo que utilizou o vello EV.\nGV.\nNa f\u00f3rmula de 3,5 litros normalmente aspirada, os motores de dez e doce cilindros demostraran ser m\u00e1is potentes que os V8. Isto levou a Judd a substitu\u00edr o CV e o EV V8 por un motor totalmente novo en para o equipo BMS Scuderia Italia. O novo motor V10 cun \u00e1ngulo de 72 grados levar\u00eda o nome GV. O motor era potente, axudando ao equipo a lograr un podio en San Marino.\nO acordo de Judd coa Scuderia Italia terminou logo da tempada 1991, deixando en os GVs para os equipo Brabham e o recentemente chegado Andrea Moda Formula. Ning\u00fan equipo anotou un punto en toda a tempada e os motores Judd abandonaron a f\u00f3rmula un.\nSocios con Yamaha.\nLogo da retirada de Judd da F\u00f3rmula Un en , John Judd asociouse con Yamaha para continuar a produci\u00f3n dos seus motores. Usando o Judd GV V10 como base, Yamaha desenvolveu motor co\u00f1ecido como OX10, usado por Tyrrell Racing en . Unha vez m\u00e1is, Tyrrell non puido anotar puntos durante toda a tempada. Un OX10B mellorado para melorou o rendemento de Tyrrell, xa que o equipo anotou un podio e terminou sexto no campionato do construtores."}
{"id": "356174", "revid": "1987", "url": "https://gl.wikipedia.org/wiki?curid=356174", "title": "Aparato reprodutor", "text": ""}
{"id": "356176", "revid": "55340", "url": "https://gl.wikipedia.org/wiki?curid=356176", "title": "Tr\u00edo (m\u00fasica)", "text": "Un tr\u00edo \u00e9 unha agrupaci\u00f3n de tres instrumentistas ou int\u00e9rpretes vocais. Denom\u00ednase do mesmo xeito a unha peza musical composta para ser interpretada por un conxunto de tres int\u00e9rpretes. \u00c9 unha formaci\u00f3n musical empregada en diferentes estilos musicais, como a m\u00fasica de c\u00e1mara, o jazz, o rock ou a m\u00fasica tradicional.\nM\u00fasica acad\u00e9mica.\nNa m\u00fasica de c\u00e1mara o formato de tr\u00edo comeza a empregarse a partir do barroco (1600-1750). Nesta \u00e9poca \u00fasase o termo tr\u00edo en referencia a unha composici\u00f3n para tres partes ou voces, independentemente do n\u00famero de instrumentos. De feito, a sonata a tr\u00edo barroca esta composta para catro instrumentos, dous instrumentos \u00b4mel\u00f3dicos solistas de tesitura aguda (comunmente viol\u00edns, frautas ou \u00f3boes), acompa\u00f1ados por un continuo ou baixo continuo, formado por dous instrumentos de tesitura grave, un deles mel\u00f3dico (viola, violoncello ou fagot) e outro polif\u00f3nico ou harm\u00f3nico (clave, arpa ou la\u00fade. Compre resaltar as obras Bach\nDurante o per\u00edodo cl\u00e1sico o continuo vai sendo gradualmente substitu\u00eddo por un novo instrumento, o piano, de xeito que o tr\u00edo para piano (viol\u00edn, violoncello e piano) pasa a ser a forma predominante, a\u00ednda que tam\u00e9n houbo outros formatos, como o tr\u00edo de corda (viol\u00edn, viola e violoncello). Ao longo do clasicismo obs\u00e9rvase unha progresiva tendencia a equiparar o papel de cada instrumento, potenciando o car\u00e1cter conversacional da m\u00fasica de c\u00e1mara. Destacan as obras de Haydn, Mozart ou Beethoven\nNo per\u00edodo rom\u00e1ntico (s\u00e9culo XIX) a popularidade do formato de tr\u00edo para piano seguiu medrando, con importantes contribuci\u00f3ns de Mendelssohn, Schumann, Brahms ou Anton\u00edn Dvo\u0159\u00e1k, ademais de arranxos de obras sinf\u00f3nicas."}
{"id": "356177", "revid": "25871", "url": "https://gl.wikipedia.org/wiki?curid=356177", "title": "Quinteto", "text": "Un quinteto en m\u00fasica \u00e9 unha agrupaci\u00f3n de cinco instrumentistas ou int\u00e9rpretes vocais. Tam\u00e9n se emprega este termo para referirse \u00e1 peza musical composta para ser interpretada por un conxunto destas caracter\u00edsticas. \u00c9 unha formaci\u00f3n musical comunmente empregada en varios estilos musicais, como a m\u00fasica de c\u00e1mara, o jazz ou o rock."}
{"id": "356178", "revid": "22570", "url": "https://gl.wikipedia.org/wiki?curid=356178", "title": "Tr\u00edo", "text": "Tr\u00edo pode referirse a:"}
{"id": "356179", "revid": "98629", "url": "https://gl.wikipedia.org/wiki?curid=356179", "title": "Cyntia", "text": "Cyntia \u00e9 unha banda de heavy metal feminina xaponesa formada no 2011.\nHistoria.\nA guitarrista Yui e a bater\u00eda Kanoko formaron Cyntia en abril de 2011 despois de co\u00f1ecerse na gravaci\u00f3n dun videoclip musical de Liv Moon. No ver\u00e1n recrutaron \u00e1 teclista Ayano e \u00e1 baixista Airi, que foron seguidas pola vocalista e antiga idol Saki en novembro despois de facer audici\u00f3ns. O nome Cyntia \u00e9 a pronunciaci\u00f3n inglesa de Cynthia, outro nome para a deusa grega \u00c1rtemis. O seu primeiro sinxelo, \"Run to the Future\" foi lanzado en abril de 2012 en Bright Star Records, o cal \u00e1 s\u00faa vez foi creado por outra banda de heavy metal feminina, Aldious. Pouco tempo despois, Airi cesou as s\u00faas actividades coa banda debido a problemas de sa\u00fade e Azu de LAZYgunsBRISKY foi a elixida como nova baixista. Airi deixou o grupo oficialmente en xu\u00f1o, pero a banda sacou o seu primeiro \u00e1lbum, Endless World, en setembro. Azu volveuse membro oficial en novembro.\nEn xaneiro de 2013, Cyntia foi abreconcertos da banda de pop surcoreana Kara no seu concerto no Tokyo Dome. A banda lanzou o seu primeiro \u00e1lbum cunha gran discogr\u00e1fica, Lady Made, en marzo baixo a marca Victor Entertainment. Despois disto, Cyntia foi abreconcertos da banda de metal americana Kamelot na s\u00faa xira polo Xap\u00f3n.\nA s\u00faa canci\u00f3n \"Senko Strings\" foi usada como a cuarta canci\u00f3n de peche no anime Saint Seiya omega e foi lanzada como sinxelo en xaneiro de 2014. Do mesmo modo, \"Kiss Kiss Kiss\" foi usada como a canci\u00f3n de entrada no especial de 2014 do drama televisivo Itazura na Kiss 2 ~Love in Okinawa, e foi lanzada como un sinxelo en xaneiro de 2015. Un mes despois, \"Akatsuki no Hana\" foi usada como a segunda canci\u00f3n de entrada no anime Akatsuki no Yona. Cyntia, nese mesmo ano, tam\u00e9n actuou no festival de rock feminino Naon no Yaon, creado por Show-Ya.\nA bater\u00eda e co-fundadora, Kanofo, deixou o grupo en abril de 2015. Cyntia lanzou o seu \u00e1lbum Urban Night o 4 de decembro de 2016, baixo a marca VAA (Village Again Association). Na canci\u00f3n \"Bless of the Fire\" tam\u00e9n participa Toki, a guitarrista de Aldious.\nMembros.\n\u2022 Saki - vocalista\n\u2022 Yui - guitarra, coros\n\u2022 Ayano - teclado, piano, coros\n\u2022 Azu - baixo, piano, coros (2012-presente)\nAntigos membros\n\u2022 Airi - baixo (2011-2012)\n\u2022 Kanoko - bater\u00eda, percusi\u00f3n, coros (2011-2015)\nDiscograf\u00eda.\nSingles\n\u00c1lbums"}
{"id": "356181", "revid": "59564", "url": "https://gl.wikipedia.org/wiki?curid=356181", "title": "Vento ferido", "text": "Vento ferido \u00e9 un libro de narrativa, composto por unha ducia de relatos breves, en galego, do ourens\u00e1n Carlos Casares Mouri\u00f1o, acompa\u00f1ados de catro ilustraci\u00f3ns de Xulio Maside. Publicado por vez primeira en 1967 pola Editorial Galaxia.\nDescrici\u00f3n.\nOs t\u00edtulos das narraci\u00f3ns que incl\u00fae o texto son:\nDebido ao relato dun paseo que se fai no conto \"Coma lobos\", a obra sufriu un intento de secuestro pola censura, que Francisco Fern\u00e1ndez del Riego, avisado, evitou sacando os exemplares da editorial e agoch\u00e1ndoos. Cando chegou a polic\u00eda dix\u00e9ronlles que xa se venderan todos. Logo diso, f\u00edxose e distribu\u00eduse unha segunda edici\u00f3n, reimprimindo a primeira, sen mudarlle a data.\nEdici\u00f3ns, traduci\u00f3ns e obras derivadas.\nTres dos relatos, \"Cando cheguen as chuvias\", \"Mon\u00f3logo\" e \"Agarda longa \u00f3 sol\", foran xa publicados no n\u00famero 7 da revista \"Grial\" correspondente a xaneiro-febreiro-marzo de 1965. O libro apareceu, sucesivamente, nas colecci\u00f3ns Illa Nova, Galaxia\u00b7narrativa e Biblioteca Carlos Casares.\nEn castel\u00e1n \"Viento herido\" (2022). Impedimenta. 131 p\u00e1xs. Traduci\u00f3n de Cristina S\u00e1nchez-Andrade, ilustraci\u00f3ns de Xulio Maside.\nFoi publicado en ingl\u00e9s, co t\u00edtulo \"Wounded Wind\", pola editorial Planet (traduci\u00f3n de Rosa Rutherford, 2004); en castel\u00e1n, co t\u00edtulo \"Viento herido\", polas editoriais Alborada (colecci\u00f3n \u00abLa Locomotora\u00bb, 1988) e Punto de Partida (traduci\u00f3n de M\u00f3nica \u00c1lvarez, 2010); e en esperanto, co t\u00edtulo de \"Vundita vento\", pola editorial Espero (traduci\u00f3n de Suso Moinhos, 2019). Hai tam\u00e9n traduci\u00f3ns dalg\u00fans relatos ao italiano e ao ingl\u00e9s.\nInspirada no libro, en 2015 f\u00edxose unha curtametraxe dirixida por Miguel Grand\u00edo."}
{"id": "356182", "revid": "1888", "url": "https://gl.wikipedia.org/wiki?curid=356182", "title": "Jos\u00e9 Mar\u00eda Rivero de Aguilar", "text": "Jos\u00e9 Mar\u00eda Rivero de Aguilar Otero, nado en Santiago de Compostela cara a 1899 e finado en Ribasar (Rois) o 19 de xullo de 1972, foi un militar e pol\u00edtico galego.\nTraxectoria.\nFillo de Jos\u00e9 Rivero de Aguilar Guti\u00e9rrez de la Pe\u00f1a. Militar formado en \u00c1frica dende 1921. Co golpe de Estado do 18 de xullo de 1936 foi encargado polos golpistas para ordenar o tr\u00e1fico ferroviario e po\u00f1elo a disposici\u00f3n das necesidades b\u00e9licas na xefatura do Servicio Nacional de Ferrocarriles. Tenente Coronel de Enxe\u00f1eiros, en 1944 foi nomeado Director Xeral de Renfe. En agosto de 1951 foi nomeado subsecretario do Ministerio de Obras P\u00fablicas, permanecendo no posto at\u00e9 abril de 1955.\nPor herdanza familiar foi propietario do pazo do Faramello, onde faleceu aos 73 anos. Foi soterrado na capela de Alva da Catedral de Santiago de Compostela.\nVida persoal.\nCasou en Santiago de Compostela con Mar\u00eda de Lourdes Portela Rivas en 1927, e foi pai de Lourdes, Jos\u00e9 Mar\u00eda e Bernardo Rivero de Aguilar Portela.\nReco\u00f1ecementos.\nFoi nomeado fillo adoptivo de Vilagarc\u00eda de Arousa, Padr\u00f3n, Monforte de Lemos e Ribeira e predilecto en Santiago de Compostela."}
{"id": "356183", "revid": "1888", "url": "https://gl.wikipedia.org/wiki?curid=356183", "title": "Jos\u00e9 Mar\u00eda Rivero de Aguilar Otero", "text": ""}
{"id": "356191", "revid": "85894", "url": "https://gl.wikipedia.org/wiki?curid=356191", "title": "Steven Thicot", "text": "Steven Thicot, nado en Montreuil o 14 de febreiro de 1987 \u00e9 un futbolista franc\u00e9s. Xoga de defensa ou de mediocentro defensivo e o seu equipo actual \u00e9 o FK Kauno \u017dalgiris lituano.\nSelecci\u00f3n nacional.\nFoi internacional coa Selecci\u00f3n de f\u00fatbol de Francia Sub-17."}
{"id": "356193", "revid": "85894", "url": "https://gl.wikipedia.org/wiki?curid=356193", "title": "Sa, Covelas, Ribadeo", "text": "Sa \u00e9 un lugar da parroquia de Covelas, no concello de Ribadeo. Segundo o IGE en 2015 ti\u00f1a 26 habitantes (11 homes e 15 mulleres). Percorrido polo rego de Sa, \u00e9 un lugar de paso dende a estrada LU-133 para Somo e Marelle."}
{"id": "356194", "revid": "85894", "url": "https://gl.wikipedia.org/wiki?curid=356194", "title": "Somo, Covelas, Ribadeo", "text": "Somo \u00e9 un lugar da parroquia de Covelas, no concello de Ribadeo. Segundo o IGE en 2015 ti\u00f1a 7 habitantes (3 homes e 4 mulleres). Ch\u00e9gase a el dende a estrada LU-133 pasando por Sa."}
{"id": "356197", "revid": "85894", "url": "https://gl.wikipedia.org/wiki?curid=356197", "title": "Marelle, Covelas, Ribadeo", "text": "Marelle \u00e9 un lugar da parroquia de Covelas, no concello de Ribadeo. No ano 2015 ti\u00f1a 9 habitantes (4 homes e 5 mulleres) segundo datos do IGE. Acc\u00e9dese a el dende a LU-133 pasando por Sa."}
{"id": "356202", "revid": "72012", "url": "https://gl.wikipedia.org/wiki?curid=356202", "title": "Zacharie Noah", "text": "Zacharie Noah, nado o 2 de febreiro de 1937 en Yaound\u00e9 (Camer\u00fan) e finado o 8 de xaneiro de 2017, foi un exfutbolista camerun\u00e9s. Xogou de defensa no Stade Saint-Germain e no\u00a0UA Sedan-Torcy, onde ga\u00f1ou a Copa de Francia\u00a0no 1961.\nNo 1963 a s\u00faa carreira profesional viuse interrompida debido a unha grave lesi\u00f3n.\nEra o pai do cantante e tenista Yannick Noah e o av\u00f3 do xogador de baloncesto Joakim Noah."}
{"id": "356207", "revid": "45576", "url": "https://gl.wikipedia.org/wiki?curid=356207", "title": "Judd F1", "text": ""}
{"id": "356208", "revid": "45576", "url": "https://gl.wikipedia.org/wiki?curid=356208", "title": "Judd, motor", "text": ""}
{"id": "356209", "revid": "45576", "url": "https://gl.wikipedia.org/wiki?curid=356209", "title": "Yamaha Motor Corporation", "text": ""}
{"id": "356214", "revid": "22795", "url": "https://gl.wikipedia.org/wiki?curid=356214", "title": "Filotraquea", "text": ""}
{"id": "356215", "revid": "51040", "url": "https://gl.wikipedia.org/wiki?curid=356215", "title": "C\u00f6lestin Schleicher", "text": ""}
{"id": "356216", "revid": "1576", "url": "https://gl.wikipedia.org/wiki?curid=356216", "title": "Aquila fasciatus", "text": ""}
{"id": "356217", "revid": "1576", "url": "https://gl.wikipedia.org/wiki?curid=356217", "title": "Aquila fasciata", "text": ""}
{"id": "356219", "revid": "1987", "url": "https://gl.wikipedia.org/wiki?curid=356219", "title": "Opistosoma", "text": "O opistosoma \u00e9 un dos dous tagmas en que se divide o corpo dos quelicerados. O outro tagma \u00e9 o prosoma.\nNos quelicerados, que non te\u00f1en unha cabeza diferenciada do resto do corpo, o opistosoma \u00e9 \u00e1s veces denominado abdome, termo desaconsellado xa que non \u00e9 hom\u00f3logo do abdome dos crust\u00e1ceos e os insectos.\nEn ara\u00f1as e amblipixios existe unha constrici\u00f3n ou cinto (pedicelo) que separa o opistosoma do prosoma, pero no resto dos ar\u00e1cnidos o l\u00edmite entre ambos os tagmas \u00e9 menos evidente.\nPor outra parte, os escorpi\u00f3ns pos\u00faen un opistosoma diferenciado en d\u00faas zonas, unha basal e ancha denominada mesosoma e outra final estreita e alongada co\u00f1ecida como metasoma (\"cola\").\nEtimolox\u00eda.\nO termo \"opistosoma\" est\u00e1 formado polos elementos do lat\u00edn cient\u00edfico \"opistho-\" e \"-soma\", tirados do grego antigo \u1f42\u03c0\u03b9\u03c3\u03b8\u03b5\u03bd \"\u00f3pisthen\", \"detr\u00e1s\", \"por detr\u00e1s\", e \u03c3\u1ff6\u03bc\u03b1 \"s\u00f4ma\", \"corpo\", respectivamente. Literalmente: \"a parte traseira do corpo\".\nCaracter\u00edsticas e tipos.\nO n\u00famero de segmentos do opistosoma, e o de ap\u00e9ndices que presenta var\u00eda nos distitos grupos de quelicerados. Os escorpi\u00f3ns te\u00f1en trece, a\u00ednda que o primeiro s\u00f3 se ve durante o seu desenvolvemento embrionario. Os ar\u00e1cnidos tenen menos; os opili\u00f3ns, por exemplo, te\u00f1en s\u00f3 dez.\nNas ara\u00f1as e os \u00e1caros, o opistosoma mostra unha clara tendencia \u00e1 reduci\u00f3n dos escleritos e \u00e1 perda da metamer\u00eda primitiva; noutros quelicerados, o opistosoma est\u00e1 claramente segmentado. Nalg\u00fans grupos, o telson cons\u00e9rvase en forma de longa espi\u00f1a (merostomados), aguill\u00f3n velenoso (escorpi\u00f3ns) ou de filamento multiarticulado (palp\u00edgrados). O opistosoma dos xifosuros pos\u00fae branquias en libro, que son ap\u00e9ndices modificados. Nos ar\u00e1cnidos hai tam\u00e9n estruturas derivadas de ap\u00e9ndices, como os pulm\u00f3ns en libro, as fieiras (ara\u00f1as) ou os \"peites\" (escorpi\u00f3ns).\nFunci\u00f3ns.\nNo opistosoma local\u00edzanse as funci\u00f3ns vexetativas: circulaci\u00f3n, respiraci\u00f3n, dixesti\u00f3n interna, reproduci\u00f3n. O orifico xenital \u00e1brese no segundo segmento; a continuaci\u00f3n \u00e1brense as filotraqueas ou pulm\u00f3ns en libro e/ou os estigmas do sistema traqueal; o ano est\u00e1 situado no \u00faltimo segmento."}
{"id": "356220", "revid": "1131", "url": "https://gl.wikipedia.org/wiki?curid=356220", "title": "Canl\u00eds", "text": ""}
{"id": "356221", "revid": "1131", "url": "https://gl.wikipedia.org/wiki?curid=356221", "title": "O Cano", "text": ""}
{"id": "356222", "revid": "1131", "url": "https://gl.wikipedia.org/wiki?curid=356222", "title": "Paolo Gentiloni", "text": "Paolo Gentiloni Silveri, nado o 22 de novembro de 1954 en Roma, \u00e9 un pol\u00edtico italiano, membro do Partito Democratico.\nTraxectoria.\nFoi presidente do Consello de Ministros de Italia e \u00e9 comisario de Asuntos econ\u00f3micos e monetarios da Comisi\u00f3n Europea dende 2019. Anteriormente exerceu o cargo de ministro de Asuntos Exteriores de Italia. Foi, as\u00ed mesmo, ministro de Comunicaci\u00f3ns con Romano Prodi e ostenta un asento de deputado."}
{"id": "356223", "revid": "98629", "url": "https://gl.wikipedia.org/wiki?curid=356223", "title": "Filadelfia (filme)", "text": "'Filadelfia\" (en ) \u00e9 un filme estadounidense dram\u00e1tico que foi dirixido por Jonathan Demme e estreado en 1993. Foi un dos primeiros filmes de Hollywood en tratar temas como o VIH/SIDA, a homosexualidade e homofobia. Foi escrito por Ron Nyswaner e est\u00e1 protagonizado por Tom Hanks e Denzel Washington.\nNa 66\u00aa edici\u00f3n dos Oscar, Hanks ga\u00f1ou o Oscar \u00f3 mellor actor polo seu papel como Andrew Beckett, mentres que a canci\u00f3n de \"Streets of Philadelphia\" de Bruce Springsteen ga\u00f1ou o Oscar \u00e1 mellor canci\u00f3n orixinal. Nyswaner tam\u00e9n foi nomeado na categor\u00eda de Oscar \u00f3 mellor gui\u00f3n orixinal, pero perdeu con Jane Campion por \"The Piano\".\nEstreouse en galego na TVG no outono de 1998."}
{"id": "356224", "revid": "23204", "url": "https://gl.wikipedia.org/wiki?curid=356224", "title": "Philadelphia (filme)", "text": ""}
{"id": "356225", "revid": "1131", "url": "https://gl.wikipedia.org/wiki?curid=356225", "title": "A Cantaleta", "text": ""}
{"id": "356227", "revid": "1131", "url": "https://gl.wikipedia.org/wiki?curid=356227", "title": "Cantarr\u00e1", "text": "O top\u00f3nimo Cantarr\u00e1 pode referirse a:"}
{"id": "356229", "revid": "89787", "url": "https://gl.wikipedia.org/wiki?curid=356229", "title": "Quel\u00edcero", "text": "Os quel\u00edceros son pezas bucais (ap\u00e9ndices modificados) do prosoma dos quelicerados, un subfilo de artr\u00f3podos que incl\u00fae os ar\u00e1cnidos, os merostomados, e talvez dos picnog\u00f3nidos (propiamente neste grupo adoitan denominarse quel\u00edforos).\nSon ap\u00e9ndices acabados en punta que se usan para agarrar o alimento. Ademais, nas ara\u00f1as est\u00e1n asociados a unha gl\u00e1ndula velenosa e util\u00edzanse para inocular veleno \u00e1 presa ou como mecanismo defensivo.\nOcupan unha posici\u00f3n anat\u00f3mica preoral (inmediatamente antes da boca) polo que non son hom\u00f3logos das mand\u00edbulas dos mandibulados (crust\u00e1ceos, miri\u00e1podos e insectos).\nEmbrioloxicamente son ap\u00e9ndices postorais, pero ao longo do desenvolvemento embrionario migran at\u00e9 situ\u00e1rense a ambos os lados da boca, ou mesmo en posici\u00f3n prebucal, no adulto.\nTipos de quel\u00edceros.\nPoden distinguirse tres tipos de quel\u00edceros: quel\u00edceros en navalla, quel\u00edceros en tesoura e quel\u00edceros de tres artellos en pinza ou quela.\nQuel\u00edceros en navalla.\nEste tipo de quel\u00edceros asem\u00e9llanse a unha navalla preg\u00e1bel e poden considerarse como subquelados (case \"de pinzas\"). Est\u00e1n compostos por dous artellos e son exclusivos dos \"Tetrapulmonata\". Consisten nun artello basal que se articula co prosoma e outro artello apical en forma de dente cairo que se articula co basal.\nPresentan d\u00faas formas diferentes: ortognatos e labidognatos. \nQuel\u00edceros en tesoura.\nOs quel\u00edceros en tesoura te\u00f1en forma de quela e est\u00e1n compostos por dous artellos. Danse nas ordes dos pseudoscorpi\u00f3ns e dos sol\u00edfugos.\nQuel\u00edceros de tres artellos en pinza.\nEsta \u00e9 a condici\u00f3n primitiva e dase en palp\u00edgrados, escorpi\u00f3ns e opili\u00f3ns. Enc\u00f3ntranse tam\u00e9n noutros quelicerados non ar\u00e1cnidos, como os xifosuros e os euript\u00e9ridos.\nTalvez os quel\u00edforos dos picnog\u00f3nidos sexan hom\u00f3logos deste tipo de quel\u00edceros e deber\u00e1n considerarse aqu\u00ed.\nQuel\u00edceros das ara\u00f1as.\nA pr\u00e1ctica totalidade dos araneidos pos\u00faen gl\u00e1ndulas velenosas asociadas aos quel\u00edceros. As gl\u00e1ndulas do veleno sit\u00faanse no interior dos quel\u00edceros e case sempre se estenden noi interior do prosoma; pode esperemerse pola ara\u00f1a voluntariamente. O \"cairo\" ou \"ferrete\", que funciona como unha agulla hipod\u00e9rmica, \u00e9 o que penetra na pel ou no exoesqueleto da presa; inoculan o veleno a trav\u00e9s duns orificios no \u00e1pice dos \"ferretes\" ao picaren \u00e1s su\u00e1s presas.\nCando unha ara\u00f1a ameaza picar, os dous quel\u00edceros sep\u00e1ranse do prosoma e os \"ferretes\" \u00e1brense como unha navalla preg\u00e1bel. Nos migalomorfos, os \"ferretes\" non se abren moito, pero nas demais ara\u00f1as sep\u00e1ranse moito o un do outro, ao tempo que se elevan. Algunhas picaduras de ara\u00f1a poden penetrar as u\u00f1as dos p\u00e9s dunha persoa ou atravesar calzado de coiro brando."}
{"id": "356230", "revid": "1131", "url": "https://gl.wikipedia.org/wiki?curid=356230", "title": "Os Canteiros", "text": ""}
{"id": "356231", "revid": "1131", "url": "https://gl.wikipedia.org/wiki?curid=356231", "title": "Cantelar", "text": ""}
{"id": "356232", "revid": "1131", "url": "https://gl.wikipedia.org/wiki?curid=356232", "title": "Cantiz", "text": ""}
{"id": "356233", "revid": "1131", "url": "https://gl.wikipedia.org/wiki?curid=356233", "title": "Cantodorxo", "text": ""}
{"id": "356238", "revid": "15490", "url": "https://gl.wikipedia.org/wiki?curid=356238", "title": "Eduardo Ros\u00f3n L\u00f3pez", "text": "Eduardo Ros\u00f3n L\u00f3pez, nado en Cervantes en 1880, foi un avogado e pol\u00edtico galego.\nTraxectoria.\nExerceu a avogac\u00eda en Lugo en foi decano do Colexio de Avogados. Foi gobernador civil de Le\u00f3n, Ourense (1921-1922), Burgos e Oviedo (1930). Presidiu a Federaci\u00f3n Cat\u00f3lica Agraria de Lugo a principios dos anos vinte. Foi deputado provincial. Na ditadura de Primo de Rivera foi nomeado concelleiro de Lugo en xaneiro de 1925, e elixido alcalde o 13 de xaneiro. Foi vicepresidente do Comit\u00e9 Provincial da Uni\u00f3n Patri\u00f3tica. Permaneceu na alcald\u00eda at\u00e9 que foi destitu\u00eddo a finais de marzo de 1927. Foi iniciativa s\u00faa a celebraci\u00f3n en Lugo do Congreso de Econom\u00eda Gallega os d\u00edas 7 e 8 de outubro do 1925. Foi decano do Colexio de Avogados de Lugo dende 1947.\nEscribiu artigos dedicados \u00e1 agricultura e varios folletos, entre eles \"El ferrocarril de Ribadeo a El Bierzo\" (1928).\nVida persoal.\nCasou en Vilafranca do Bierzo con Luc\u00eda Espinosa de la Iglesia en 1917. Foi t\u00edo de Antonio, Eduardo e Juan Jos\u00e9 Ros\u00f3n P\u00e9rez.\nReco\u00f1ecementos.\nCruz distinguida de San Raimundo de Pe\u00f1afort en 1968."}
{"id": "356245", "revid": "15490", "url": "https://gl.wikipedia.org/wiki?curid=356245", "title": "Ram\u00f3n Saavedra Salgado", "text": "Ram\u00f3n Saavedra Salgado, nado en Lugo o 15 de agosto de 1873 e finado en Santiago de Compostela a principios de xullo de 1932, foi un pol\u00edtico galego.\nTraxectoria.\nFillo de Jos\u00e9 Manuel Saavedra Pando. Presidente da Confederaci\u00f3n de Sindicatos Cat\u00f3licos. Na ditadura de Primo de Rivera foi nomeado alcalde de Lugo o d\u00eda 1 de outubro de 1923. A elecci\u00f3n foi anulada e o d\u00eda 4 elixiron a Manuel Roca Varela. O 12 de xaneiro de 1924 volveu ser nomeado alcalde Ram\u00f3n Saavedra Salgado ao ser destitu\u00eddo o Concello. Permaneceu no cargo at\u00e9 principios de xaneiro de 1925. Foi presidente da Uni\u00f3n Patri\u00f3tica de Lugo.\nVida persoal.\nCasou con Herminia Hidalgo D\u00edaz de L\u00e9on."}
{"id": "356250", "revid": "1131", "url": "https://gl.wikipedia.org/wiki?curid=356250", "title": "O Cant\u00f3n", "text": ""}
{"id": "356251", "revid": "1131", "url": "https://gl.wikipedia.org/wiki?curid=356251", "title": "Cantorna", "text": ""}
{"id": "356252", "revid": "1131", "url": "https://gl.wikipedia.org/wiki?curid=356252", "title": "A Canto\u00f1a", "text": ""}
{"id": "356260", "revid": "98629", "url": "https://gl.wikipedia.org/wiki?curid=356260", "title": "Gran Premio de Hungr\u00eda de 1989", "text": "O Gran Premio de Hungr\u00eda de 1989 foi unha carreira de F\u00f3rmula Un que se disputou o 13 de agosto de 1989, no circu\u00edto de Hungaroring. Foi a d\u00e9cima carreira da tempada de 1989. A carreira, disputada sobre 77 voltas, ga\u00f1ouna Nigel Mansell para Ferrari logo dunha manobra de adiantamento marabillosa a Ayrton Senna. Foi a s\u00faa segunda vitoria para o equipo italiano.\nInforme.\nCualificaci\u00f3n.\nRiccardo Patrese logrou unha pole position sorpresa no seu Williams, a primeira e \u00fanica que non logrou McLaren na tempada, superando a Senna en tres d\u00e9cimas de segundo. Outra sorpresa, foi Alex Caffi que quedou a s\u00f3 seis d\u00e9cimas de Senna en terceiro lugar, os pneum\u00e1ticos Pirelli do seu Dallara ofreceron un mellor agarre que os Goodyears utilizados pola maior\u00eda dos mellores equipos. Thierry Boutsen no segundo Williams foi cuarto, por diante do segundo McLaren do l\u00edder do campionato mundial Alain Prost en quinto lugar. Os dez primeiros foron completados por Gerhard Berger no Ferrari, Alessandro Nannini no Benetton, Stefano Modena no Brabham, Derek Warwick no Arrows e Pierluigi Martini no Minardi.\nMansell, pola s\u00faa banda, tivo unha mala cualificaci\u00f3n e s\u00f3 puido cualificarse 12\u00ba, case a sete d\u00e9cimas do seu compa\u00f1eiro de equipo Berger e a m\u00e1is de dous segundos de Patrese, posteriormente queixouse do tr\u00e1fico.\nCarreira.\nAo comezo da carreira, Patrese, Senna e Caffi mantiveron a s\u00faa orde na volta 1, mentres que Boutsen perdeuna ante Prost, mentres Berger super\u00e1baos. Mansell fixo un bo comezo, chegando ao oitavo na primeira curva. Pronto quedou claro, que Caffi estaba loitando co Dallara incapaz de replicar a velocidade que mostrara na cualificaci\u00f3n. En pouco tempo foi pasado por Berger e Prost, e sosti\u00f1a un tren de coches que consist\u00eda en Boutsen, Nannini, Mansell e Warwick.\nNannini sa\u00edu do tren cando se detivo para cambiar os pneum\u00e1ticos. Isto deixou a Mansell no 7\u00ba posto, que superou rapidamente pasando a Boutsen e Caffi en r\u00e1pida sucesi\u00f3n para po\u00f1erse 5\u00ba. Logo dedicouse a pechar a brecha de 17 segundos cos l\u00edderes, e ascendeu \u00e1 cuarta posici\u00f3n cando Berger entrou en boxes a cambiar os pneum\u00e1ticos. Unha vez alcanzado o grupo principal, Mansell pasou Prost para ser 3\u00ba. Ent\u00f3n o Williams de Patrese comezou a desenvolver unha fuga no radiador, que o atrasou e agrupou ao grupo principal. Co tempo, o radiador de Patrese empeorou e tanto Senna como Mansell pasarono nas curvas. Patrese retirouse da carreira pouco despois.\nMansell comezou a meter presi\u00f3n a Senna, claramente m\u00e1is r\u00e1pido pero incapaz de pasar debido \u00e1 potencia extra do motor do McLaren. Mentres tanto, Prost entrou a cambiar os pneum\u00e1ticos e reincorporouse na sexta posici\u00f3n, mentres que Berger s\u00f3 herdou o terceiro posto brevemente antes de retirarse con problemas na caixa de cambios, deixando a Senna e Mansell pola s\u00faa conta. Eventualmente, o par achegouse ao Onyx de Stefan Johansson. Senna atrapouno nun momento inc\u00f3modo, xusto na zona de aceleraci\u00f3n da terceira curva. O brasileiro vacilou inusitadamente, levantando o pe brevemente, e isto permitiu que Mansell acheg\u00e1sese, pasara a Johansson e logo usar o maior impulso do Ferrari para superar a Senna e tomar o liderado. Logo diso, Mansell non tivo rival ata a meta, superando a Senna en case 26 segundos, con Boutsen completando o podio. Prost adiantou ao Arrows de Eddie Cheever para o cuarto lugar na \u00faltima volta, mentres que o Lotus de Nelson Piquet redondeou os puntos.\nNotas.\nL\u00edderes por volta: Riccardo Patrese 52 (1-52), Ayrton Senna 5 (53-57), Nigel Mansell 20 (58-77)"}
{"id": "356262", "revid": "132", "url": "https://gl.wikipedia.org/wiki?curid=356262", "title": "Tomboli\u00f1o", "text": ""}
{"id": "356264", "revid": "132", "url": "https://gl.wikipedia.org/wiki?curid=356264", "title": "Rioxunto", "text": ""}
{"id": "356267", "revid": "132", "url": "https://gl.wikipedia.org/wiki?curid=356267", "title": "Moug\u00e1", "text": "O top\u00f3nimo Moug\u00e1 pode referirse a:"}
{"id": "356270", "revid": "132", "url": "https://gl.wikipedia.org/wiki?curid=356270", "title": "Purrei", "text": ""}
{"id": "356273", "revid": "132", "url": "https://gl.wikipedia.org/wiki?curid=356273", "title": "A Penica", "text": ""}
{"id": "356274", "revid": "132", "url": "https://gl.wikipedia.org/wiki?curid=356274", "title": "Sede\u00e1s", "text": ""}
{"id": "356275", "revid": "89787", "url": "https://gl.wikipedia.org/wiki?curid=356275", "title": "Justin Tucker", "text": "Justin Paul Tucker, nado o 21 de novembro de 1989 en Houston, Texas, \u00e9 un xogador profesional estadounidense de f\u00fatbol americano. A\u00ednda que non foi seleccionado no Draft da NFL despois de xogar a nivel universitario na Universidade de Texas, no ano 2012 asina como axente libre polos Baltimore Ravens, onde xoga desde ese ano como kicker. No ano 2013 foi campi\u00f3n da Super Bowl, tras vencer o seu equipo por 34\u221231 aos San Francisco 49ers.\nTraxectoria.\nNado en Houston, Texas, despois de graduarse na Escola Secundaria Westlake, Tucker xogou f\u00fatbol americano universitario na Universidade de Texas. No seu periplo colexial destacou a s\u00faa patada de gol de campo no \u00faltimo segundo para ga\u00f1ar o partido de m\u00e1xima rivalidade entre a Texas A&amp;M e a Universidade de Texas (27-25). Tras finalizar na universidade, Tucker non foi seleccionado por ning\u00fan dos 32 equipos da National Football League (NFL). Con todo, os Baltimore Ravens asin\u00e1rono o 29 de maio de 2012 para comezar os adestramentos xunto co kicker Billy Cundiff. Despois de exhibici\u00f3ns impresionantes e tiros precisos de campo durante os partidos de pretemporada do equipo, Tucker ga\u00f1ouse o posto de titular tras a liberaci\u00f3n de Cundiff do seu contrato con Baltimore.\nO 12 de xaneiro de 2013, nun partido de eliminatoria de segunda rolda contra os Denver Broncos, Tucker converteu un gol de campo de 47 yardas no dobre tempo extra para ga\u00f1ar o partido e enviar aos Ravens ao Campionato da AFC por segundo ano consecutivo. Posteriormente, o 3 de febreiro de 2013, ga\u00f1a o seu primeiro anel da Super Bowl tras vencer o seu equipo por 34-31 aos San Francisco 49ers. Tucker pos\u00fae varios r\u00e9crod como kicker da s\u00faa franqu\u00eda, inclu\u00edndo o field goal a maior distancia da historia da NFL nun estadio cuberto (61 iardas)."}
{"id": "356276", "revid": "132", "url": "https://gl.wikipedia.org/wiki?curid=356276", "title": "Simou", "text": ""}
{"id": "356277", "revid": "132", "url": "https://gl.wikipedia.org/wiki?curid=356277", "title": "As Roibeiras", "text": ""}
{"id": "356280", "revid": "98629", "url": "https://gl.wikipedia.org/wiki?curid=356280", "title": "Captain Phillips", "text": "Captain Phillips \u00e9 un filme estadounidense dirixido por Paul Greengrass que se estreou no 2013. Est\u00e1 protagonizado por Tom Hanks e Barkhad Abdi. A historia est\u00e1 inspirada na historia real do secuestro do Maersk Alabama, un incidente durante o cal o capit\u00e1n mercante Richard Phillips foi tomado como ref\u00e9n por piratas somal\u00eds liderados por Abduwali Muse."}
{"id": "356285", "revid": "56817", "url": "https://gl.wikipedia.org/wiki?curid=356285", "title": "O'Condado FG", "text": "O'Condado FG \u00e9 un equipo de f\u00fatbol ga\u00e9lico da vila de Ponteareas. Foi fundado no ano 2016, e est\u00e1 afiliado a Asociaci\u00f3n Galega de F\u00fatbol Ga\u00e9lico. Xoga a Copa Galega de F\u00fatbol Ga\u00e9lico e o Campionato Ib\u00e9rico de F\u00fatbol Ga\u00e9lico."}
{"id": "356286", "revid": "56817", "url": "https://gl.wikipedia.org/wiki?curid=356286", "title": "Terras do Eume FG", "text": "}}O Terras do Eume FG \u00e9 un equipo de f\u00fatbol ga\u00e9lico da vila das Pontes de Garc\u00eda Rodr\u00edguez. Foi fundado no ano 2016, e est\u00e1 afiliado a Asociaci\u00f3n Galega de F\u00fatbol Ga\u00e9lico. Xoga a Segunda Divisi\u00f3n da Liga Galega de F\u00fatbol Ga\u00e9lico, a Copa Galega de F\u00fatbol Ga\u00e9lico e o Campionato Ib\u00e9rico de F\u00fatbol Ga\u00e9lico.\nClasificaci\u00f3n masculina.\n2016/2017.\n7\u00aa Liga Galega de F\u00fatbol Ga\u00e9lico de Segunda Divisi\u00f3n"}
{"id": "356287", "revid": "6236741", "url": "https://gl.wikipedia.org/wiki?curid=356287", "title": "Cambados Ga\u00e9lico", "text": "O Cambados Ga\u00e9lico \u00e9 un equipo de f\u00fatbol ga\u00e9lico da vila de Cambados. Foi fundado no ano 2016, e est\u00e1 afiliado \u00e1 Asociaci\u00f3n Galega de F\u00fatbol Ga\u00e9lico. Xoga a Liga Galega de F\u00fatbol Ga\u00e9lico, a Copa Galega de F\u00fatbol Ga\u00e9lico e o Campionato Ib\u00e9rico de F\u00fatbol Ga\u00e9lico."}
{"id": "356288", "revid": "89787", "url": "https://gl.wikipedia.org/wiki?curid=356288", "title": "Tierra Amarilla", "text": "Tierra Amarilla \u00e9 unha comuna e cidade da provincia de Copiap\u00f3, na rexi\u00f3n de Atacama. A cidade at\u00f3pase a uns 15 quil\u00f3metros da capital rexional Copiap\u00f3. A s\u00faa \u00e1rea comunal \u00e9 duns 11.190,6\u00a0km2, e en 2012 a comuna ti\u00f1a unha poboaci\u00f3n dun total de 12.898 habitantes (INE 2012)."}
{"id": "356289", "revid": "27249", "url": "https://gl.wikipedia.org/wiki?curid=356289", "title": "Ca\u00f1o", "text": "O top\u00f3nimo Ca\u00f1o pode referirse a:"}
{"id": "356290", "revid": "1131", "url": "https://gl.wikipedia.org/wiki?curid=356290", "title": "O Ca\u00f1o", "text": ""}
{"id": "356291", "revid": "1131", "url": "https://gl.wikipedia.org/wiki?curid=356291", "title": "O Ca\u00f1oto", "text": ""}
{"id": "356292", "revid": "1131", "url": "https://gl.wikipedia.org/wiki?curid=356292", "title": "Ca\u00f1\u00e1s", "text": ""}
{"id": "356294", "revid": "98629", "url": "https://gl.wikipedia.org/wiki?curid=356294", "title": "Fiscal\u00eda Provincial de Taxas", "text": "A fiscal\u00eda Provincial de Taxas foi unha instituci\u00f3n franquista creada para regular o mercado de produtos de primeira necesidade en 1940.\nHistoria e caracter\u00edsticas.\nCreadas pola Lei de Taxas de 30 de novembro de 1940, formaban parte do entramado institucional organizado polo Estado franquista para a regulaci\u00f3n do mercado de produtos de primeira necesidade durante a \u00e9poca do racionamento. Ocup\u00e1base de recibir as denuncias de infracci\u00f3ns da Lei de Taxas (venda de produtos a prezos superiores ao establecido, etc.) e de aplicar as sanci\u00f3ns correspondentes. Os Fiscais Provinciais depend\u00edan do Fiscal Superior de Taxas e eran nomeados directamente pola Presidencia do Goberno a proposta do Fiscal Superior."}
{"id": "356295", "revid": "12452", "url": "https://gl.wikipedia.org/wiki?curid=356295", "title": "Fiscal de Tasas", "text": ""}
{"id": "356296", "revid": "12452", "url": "https://gl.wikipedia.org/wiki?curid=356296", "title": "Fiscal Provincial de Tasas", "text": ""}
{"id": "356297", "revid": "15490", "url": "https://gl.wikipedia.org/wiki?curid=356297", "title": "Alcarr\u00e0s", "text": "Alcarr\u00e0s \u00e9 un concello da provincia de Lleida, en Catalu\u00f1a, pertencente \u00e1 comarca do Segri\u00e0. Est\u00e1 situado a 8\u00a0km de Lleida.\nTi\u00f1a en 2014 unha poboaci\u00f3n de 9.252 habitantes repartidos en 3 entidades de poboaci\u00f3n: Alcarr\u00e0s (capital do concello), Montagut e Vallmanya."}
{"id": "356298", "revid": "1888", "url": "https://gl.wikipedia.org/wiki?curid=356298", "title": "Fiscal\u00eda Provincial de Tasas", "text": ""}
{"id": "356299", "revid": "1888", "url": "https://gl.wikipedia.org/wiki?curid=356299", "title": "Fiscal\u00eda de Taxas", "text": ""}
{"id": "356300", "revid": "89787", "url": "https://gl.wikipedia.org/wiki?curid=356300", "title": "Patxi Altuna", "text": "Patxi Altuna Bengoechea [ou Bengoetxea], nado en\u00a0Azpeitia\u00a0o\u00a08 de setembro de 1927, e finado no\u00a0Santuario de Loiola\u00a0o\u00a020 de xaneiro de 2006,\u00a0foi un sacerdote xesu\u00edta\u00a0vasco,\u00a0fil\u00f3logo, ling\u00fcista e acad\u00e9mico, experto na metodolox\u00eda de ensino do \u00e9uscaro.\nBiograf\u00eda.\nFormado nos xesu\u00edtas de Loiola, ingresou na compa\u00f1\u00eda en 1945 e foi investido en 1962. Estudou Teolox\u00eda e Filosof\u00eda en Burgos. Licenciado en Filosof\u00eda e Letras (Estudos Cl\u00e1sicos) pola Universidade de Salamanca (1957), en Teolox\u00eda en Innsbruck e doutoramento en Ling\u00fc\u00edstica en Salamanca (1978). Foi profesor de ling\u00fc\u00edstica na Universidade Pontificia de Salamanca e durante alg\u00fan tempo, mentres estivo en Gandia, profesor de diversos centros privados relixiosos da provincia de Valencia. Despois foi profesor da Universidade de Deusto, axudante primeiro de Koldo Mitxelena, e titular despois, de lat\u00edn cl\u00e1sico e com\u00fan, iniciou o ensino da lingua \u00e9uscara\u00a0\u00f3 crearse na sede de Donostia\u00a0da Universidade de Deusto, os Estudos Universitarios e T\u00e9cnicos de Guip\u00fascoa (EUTG), as\u00ed como de historia da lingua \u00e9uscara e de textos \u00e9uscaros.\nConsiderado un pioneiro no ensino do \u00e9uscaro, foi acad\u00e9mico correspondente da Real Academia da Lingua Vasca (\"Euskaltzaindia\") (1965) e de n\u00famero (1981). Participou na asemblea da Academia que tivo lugar en 1968 e onde defendeu a tese da unificaci\u00f3n do \u00e9uscaro. Foi responsable da Comisi\u00f3n de Gram\u00e1tica da Academia e, xunto a outros, elaborou a moderna gram\u00e1tica vasca."}
{"id": "356301", "revid": "23204", "url": "https://gl.wikipedia.org/wiki?curid=356301", "title": "Patxi Altuna Bengoechea", "text": ""}
{"id": "356302", "revid": "23204", "url": "https://gl.wikipedia.org/wiki?curid=356302", "title": "Patxi Altuna Bengoetxea", "text": ""}
{"id": "356304", "revid": "1131", "url": "https://gl.wikipedia.org/wiki?curid=356304", "title": "Premio Arume", "text": "O premio Arume \u00e9 un premio de poes\u00eda para nenos creado pola Fundaci\u00f3n Xos\u00e9 Neira Vilas para estimular a s\u00faa creaci\u00f3n. Comezou a entregarse en 2001. Ten car\u00e1cter bianual e alt\u00e9rnase co premio Estornela de teatro."}
{"id": "356305", "revid": "23204", "url": "https://gl.wikipedia.org/wiki?curid=356305", "title": "Thomas Bartholin", "text": "Thomas Bartholin, nado en Copenhague (Reino de Dinamarca e Noruega) o 20 de outubro de 1616 e finado na mesma cidade o 4 de decembro de 1680, foi un m\u00e9dico, matem\u00e1tico e te\u00f3logo dinamarqu\u00e9s, co\u00f1ecido frecuentemente co nome latinizado de Thomas Bartolinus. \u00c9 co\u00f1ecido pola descuberta do sistema linf\u00e1tico humano e mais pola primeira descrici\u00f3n cient\u00edfica e os perfeccionamentos que introduciu no proceso de anestesia por refrixeraci\u00f3n.\nTraxectoria.\nThomas Bartholin foi o segundo dos seis fillos de Caspar Bartholin, o Vello (1585-1629), un m\u00e9dico e cient\u00edfico nado en Malm\u00f6, Escania, e da s\u00faa esposa Anne Fincke.\nAdemais de polo seu pai, que xa publicara en 1611 unha colecci\u00f3n de dese\u00f1os anat\u00f3micos para uso m\u00e9dico, a familia de Thomas Bartholin tivo moita sona pola s\u00faa relaci\u00f3n co \u00e1mbito cient\u00edfico, xa que doce dos seus membros foron profesores da Universidade de Copenhague, e produciron traballos senlleiros en diversas \u00e1reas do saber. S\u00f3 no campo da anatom\u00eda foron tres as xeraci\u00f3ns da familia Bartholin que fixeron contribuci\u00f3ns salientables nos s\u00e9culos XVII e XVIII: Caspar Bartholin, O Vello (1585-1629), Rasmus Bartholin (1625-1698) e Caspar Bartholin, o Novo (1655-1738), respectivamente pai, irm\u00e1n e sobri\u00f1o de Thomas Bartholin. Todos eles contribu\u00edron de forma significativa \u00e1 pr\u00e1ctica da moderna medicina pola descuberta de importantes estruturas e fen\u00f3menos anat\u00f3micos. Caspar Bartholin, O Vello (1585-1629), o pai de Thomas, iniciou a s\u00faa carreira como profesor da Universidade de Copenhague en 1613, e durante os 125 anos seguintes os descubrimentos cient\u00edficos feitos por membros da s\u00faa familia ao servizo da Facultade de Medicina desa universidade achegaron unha notable reputaci\u00f3n internacional a esa instituci\u00f3n.\nLogo de estudar na Universidade de Copenhague, Thomas Bartholin viaxou por Europa e, en Messina, Italia, compartiu unha estad\u00eda co bot\u00e1nico Pietro Castelli, o ano de 1644.\nDespois de iniciada a s\u00faa carreira como m\u00e9dico e investigador na Universidade de Copenhague, Thomas Bartholin publicou en decembro de 1652 a primeira descrici\u00f3n completa do sistema linf\u00e1tico humano, unha estrutura anat\u00f3mica ata ent\u00f3n pouco co\u00f1ecida, a\u00ednda que xa o ano anterior Jean Pecquet describira a s\u00faa existencia en animais e descubrira o conduto tor\u00e1cico.\nEn 1653, logo da publicaci\u00f3n das descubertas de Jean Pecquet e de Bartholin, Olof Rudbeck publicou unha descrici\u00f3n semellante do sistema linf\u00e1tico humano, o que ocasionou unha disputa acerca da orixinalidade do descubrimento, xa que, malia presentar Rudbeck o seu achado na corte da ra\u00ed\u00f1a Cristina de Suecia en abril ou maio de 1652, antes da publicaci\u00f3n da descrici\u00f3n de Bartholin, s\u00f3 chegou a publicar o seu propio texto descritivo en 1653, un ano despois de Bartholin.\nA publicaci\u00f3n conxunta de Thomas e Rasmus Bartholin titulada \"De nivis usu medico observationes variae\", cont\u00e9n no seu cap\u00edtulo XXII, a primeira descrici\u00f3n cient\u00edfica co\u00f1ecida do proceso de anestesia por refrixeraci\u00f3n, ou sexa, pola aplicaci\u00f3n local de fr\u00edo intenso, unha t\u00e9cnica cuxa invenci\u00f3n Thomas Bartholin lle atrib\u00fae ao italiano Marco Aurelio Severino, de N\u00e1poles. Segundo Bartholin, Severino foi o primeiro en probar, en 1646, a aplicaci\u00f3n como anest\u00e9tico dunha mestura de neve e xeo, t\u00e9cnica que Thomas Bartholin co\u00f1eceu cando o visitou en N\u00e1poles.\nOutro descubrimento importante de Thomas Bartholin foi a s\u00edndrome conx\u00e9nita provocada pola trisom\u00eda do cromosoma 13 nos humanos, hoxe co\u00f1ecida como s\u00edndrome de Patau.\nComo profesor da Universidade de Copenhague, Thomas Bartholin tivo entre os seus alumnos a Niels Stensen (m\u00e1is co\u00f1ecido polo seu nome latinizado, Nicolaus Steno), un dos m\u00e1is prestixiosos nomes da medicina de todos os tempos.\nThomas Bartholin ilustrou e revisou a colleita de traballos sobre anatom\u00eda que publicara o seu pai en 1611, transform\u00e1ndoa nunha das m\u00e1is importantes obras de referencia para o estudo e a pr\u00e1ctica m\u00e9dica durante os s\u00e9culos seguintes.\nEn 1663, Thomas Bartholin adquiriu unha propiedade en Hagestedgaard, que ardeu completamente en 1670. Nese incendio perdeuse a s\u00faa biblioteca persoal, que inclu\u00eda moitos manuscritos in\u00e9ditos. O rei Christian V de Dinamarca nomeou a Bartholin como o seu m\u00e9dico persoal, cun salario xeneroso, e eximiu a s\u00faa propiedade de impostos, como forma de reducir a perda sufrida co incendio.\nEn 1680, a sa\u00fade de Thomas Bartholin deteriorouse e viuse forzando a vender as s\u00faas propiedades e regresar a Copenhague, onde falecer\u00eda pouco despois. Foi sepultado na igrexa da Nosa Se\u00f1ora (Vor Frue Kirke) desa cidade.\nA \"Bartholinsgade\", unha r\u00faa na zona central de Copenhague, recibiu tal nome en honra da familia Bartholin. Nas s\u00faas inmediaci\u00f3ns sit\u00faase tam\u00e9n o Instituto Bartholin (\"Bartholin Institutet\")."}
{"id": "356313", "revid": "98629", "url": "https://gl.wikipedia.org/wiki?curid=356313", "title": "Alfonso Irigoyen", "text": "Alfonso Irigoyen Echevarr\u00eda ou Alfontso Irigoien, nado en Bilbao\u00a0o\u00a014 de novembro de 1929\u00a0e finado ib\u00eddem\u00a0o\u00a016 de decembro de 1996, foi un ling\u00fcista, escritor, bertsolari e acad\u00e9mico vasco, cunha extensa obra en \u00e9uscaro e espa\u00f1ol.\nBiograf\u00eda.\nLicenciado en Filolox\u00eda rom\u00e1nica pola Universidade de Salamanca, doutorouse na mesma universidade. En 1976, traballou como profesor na Facultade de Filosof\u00eda e Letras da Universidade de Deusto. Membro da Real Academia da Lingua Vasca dende 1957, secretario e director da revista\u00a0\"Euskera\", tivo un papel chave na reorganizaci\u00f3n e pervivencia da academia ap\u00f3s a posguerra. Participou no Congreso de Arantzazu de 1968 onde defendeu as teses en apoio dun \u00e9uscaro unificado. Reco\u00f1ecido como un experto ling\u00fcista do \u00e9uscaro, os seus numerosos artigos de filolox\u00eda publicados en distintas revistas especializadas reun\u00edronse m\u00e1is tarde en cinco volumes na obra, \"De re Philologica lingua uasconicae\": \"En torno a la toponimia vasca y circumpirenaica\" (Bilbao, 1986), \"Observaciones en torno a la obra Toponymie Basque de Jean-Baptiste Orpustan\"' (Bilbao, 1990), \"En torno a la evoluci\u00f3n y desarrollo del sistema verbal vasco\" (Bilbao, 1985), \"Pertsona-izenak euskaraz nola eman\" (Bilbao, 1994) e \"Kultura-hitzak euskaraz: (lexikon culturale) et nomina exonomastica scribendi forma in lingua vasconum\" (Bilbao, 1995). Uns meses antes da s\u00faa morte, en 1996, publicou o seu \u00faltimo libro: \"Bibliako eta Grezia Zaharreko pertsona-izenak\".\nTivo grande interese en bertsolaritza, e contribu\u00edu \u00f3 renacemento dos campionatos de bertsolaris. Cultivou ademais, entre outras facetas art\u00edsticas, tanto a pintura e a escultura, como a poes\u00eda, recibindo numerosos premios pola s\u00faa obra po\u00e9tica que comezou a publicar a partir de 1979 con \"Herrian bizi gara\"."}
{"id": "356314", "revid": "23204", "url": "https://gl.wikipedia.org/wiki?curid=356314", "title": "Alfonso Irigoyen Echevarr\u00eda", "text": ""}
{"id": "356315", "revid": "23204", "url": "https://gl.wikipedia.org/wiki?curid=356315", "title": "Alfontso Irigoien", "text": ""}
{"id": "356316", "revid": "23204", "url": "https://gl.wikipedia.org/wiki?curid=356316", "title": "Alfonso Irigoien Etxebarria", "text": ""}
{"id": "356318", "revid": "65337", "url": "https://gl.wikipedia.org/wiki?curid=356318", "title": "Thomas Bartholinus", "text": ""}
{"id": "356319", "revid": "23204", "url": "https://gl.wikipedia.org/wiki?curid=356319", "title": "Bertsolari", "text": "Bertsolari (plural bertsolariak\u00a0do\u00a0\u00e9uscaro\u00a0\"versificador\") son os que se dedican a compo\u00f1er, cantar e/ou improvisar versos en \u00e9uscaro (\"bertsoak\"). Os\u00a0\"bertsolariak\"\u00a0improvisan no momento os seus versos segundo unhas regras de rima e m\u00e9trica espec\u00edficas.\nO bertsolari como o suxeito activo da poes\u00eda oral.\nO bertsolari \u00e9 considerado \"suxeito activo da poes\u00eda oral\", a\u00ednda que outros autores como Bernardo Atxaga expr\u00e9sano doutro xeito:\nTarefa do bertsolari.\nO poeta e estudoso da bertsolaritza\u00a0Juan Mari Lekuona, sobri\u00f1o de Manuel Lekuona, describiu a tarefa do poeta, do seguinte xeito:\nHistoria.\nManuel Lekuona, no congreso de\u00a0Eusko Ikaskuntza en Bergara en 1930, co seu co\u00f1ecido discurso, levou a orixe da bertsolaritza at\u00e9 o neol\u00edtico, sendo os primeiro bertsolaris os pastores euskalduns do neol\u00edtico, unha tradici\u00f3n de improvisaci\u00f3n que se manter\u00eda na Chaira Arabesa ata o final do s\u00e9culo XIX. A\u00ednda que a maior\u00eda das contribuci\u00f3ns dos Lekuona, t\u00edo e sobri\u00f1o, te\u00f1en preservado a s\u00faa validez ata hoxe, alg\u00fans entenden que a referencia \u00e1 orixe do neol\u00edtico na bertsolaritza \u00e9 unha esaxeraci\u00f3n con ningunha base documentados."}
{"id": "356320", "revid": "23204", "url": "https://gl.wikipedia.org/wiki?curid=356320", "title": "Bertsolariak", "text": ""}
{"id": "356324", "revid": "23204", "url": "https://gl.wikipedia.org/wiki?curid=356324", "title": "Bertsolaritza", "text": "Bertsolaritza \u00e9 a arte de conversar ou pronunciar un discurso cantado de xeito improvisado, rimando e cunha m\u00e9trica establecida. \u00c9 dicir, un \"bertso\".\nA bertsolaritza ten unha gran tradici\u00f3n en toda Euskal Herria; \u00e9 moi anterior a calquera manifestaci\u00f3n escrita do \u00e9uscaro, xa que xorde dunha literatura oral espont\u00e1nea. \u00c9 unha arte emparentada co sean-n\u00f3s de Irlanda, a regueifa galega, a payada de Am\u00e9rica do Sur, o trovo de Alpujarras e o repentismo cubano. Este tipo de \"discusi\u00f3n dial\u00e9ctica\" responde a un patr\u00f3n que estivo presente nun gran n\u00famero de culturas e forma part da tradici\u00f3n asi\u00e1tica, das culturas grega e romana, e da Historia do Mediterr\u00e1neo musulm\u00e1n.\nNa maior\u00eda das festas populares est\u00e1 presente no festexo.\nO estudoso e bertsolari Xabier Amuriza def\u00edneo do seguinte xeito:"}
{"id": "356326", "revid": "73019", "url": "https://gl.wikipedia.org/wiki?curid=356326", "title": "Caspar Bartholin o Vello", "text": "Caspar Bartholin o Vello, nado en Malm\u00f6 (Reino de Dinamarca e Noruega) o 12 de febreiro de 1585, e finado en Sor\u00f8 (Selandia) o 13 de xullo de 1629, foi un te\u00f3logo, m\u00e9dico e anatomista dinamarqu\u00e9s, co\u00f1ecido tam\u00e9n como Caspar Berthelsen ou polo nome latinizado de Casparus Bartholinus.\nTraxectoria.\nLogo de iniciar os seus estudos en Rostock e en Wittenberg, aos seus dezaseis anos comezou xa a s\u00faa formaci\u00f3n superior na Universidade de Copenhague, onde m\u00e1is tarde, a partir de 1613, foi profesor inicialmente de medicina. Ocupou ese posto durante once anos, cando, ao caer gravemente enfermo, xurou que se se recuperaba se dedicar\u00eda totalmente ao estudo da teolox\u00eda. E as\u00ed o fixo, e pasou a ser profesor de teolox\u00eda na referida universidade e c\u00f3engo de Roskilde.\nViaxou despois por toda Alema\u00f1a, os Pa\u00edses Baixos, Inglaterra, Francia e Italia, e foi recibido con moito respecto nas universidades que visitou neses pa\u00edses.\nTivo dous fillos, Thomas e Rasmus, que tam\u00e9n foron eruditos moi reco\u00f1ecidos.\nMorreu o d\u00eda 13 de xullo de 1629, en Sor\u00f8, na illa de Selandia.\nContribuci\u00f3n \u00e1 ciencia.\nA s\u00faa obra \"Anatomicae Institutiones Corporis Humani \"(Instituci\u00f3ns Anat\u00f3micas do Corpo Humano), de 1611 foi durante moitos anos o libro principal en materia de anatom\u00eda. Caspar Bartholin foi, entre outras cousas, o primeiro a describir o funcionamento do nervio olfactorio.\nObras publicadas.\nPres\u00e9ntase unha listaxe por orde cronol\u00f3xica de todas as obras escritas por Caspar Bartolin O Vello e publicadas entre 1606 e 1726, unhas en vida e outras postumamente:"}
{"id": "356327", "revid": "65337", "url": "https://gl.wikipedia.org/wiki?curid=356327", "title": "Caspar Berthelsen", "text": ""}
{"id": "356328", "revid": "65337", "url": "https://gl.wikipedia.org/wiki?curid=356328", "title": "Casparus Bartholinus", "text": ""}
{"id": "356330", "revid": "1888", "url": "https://gl.wikipedia.org/wiki?curid=356330", "title": "Lu\u00eds Eyr\u00e9 Di\u00e9guez", "text": ""}
{"id": "356331", "revid": "89787", "url": "https://gl.wikipedia.org/wiki?curid=356331", "title": "Caneiro de Don Pepito", "text": "O caneiro de Don Pepito \u00e9 un caneiro en estado ruinoso situado no curso alto do r\u00edo Mi\u00f1o, \u00f3 p\u00e9 da desembocadura do rego de Portaforoso, entre Ferreiros (Adai, Lugo) e Bocamaos, (Lugo)."}
{"id": "356332", "revid": "132", "url": "https://gl.wikipedia.org/wiki?curid=356332", "title": "Gunti\u00f1as", "text": ""}
{"id": "356333", "revid": "89787", "url": "https://gl.wikipedia.org/wiki?curid=356333", "title": "Juan Luis Cebri\u00e1n", "text": "Juan Luis Cebri\u00e1n Echarri, nado en\u00a0Madrid\u00a0o\u00a030 de outubro de 1944,\u00a0\u00e9 un xornalista, escritor e empresario espa\u00f1ol. Dende 1997, \u00e9 acad\u00e9mico da Real Academia Espa\u00f1ola.\nCursou estudos de humanidades na Universidade Complutense de Madrid e graduouse na Escola Oficial de Xornalismo de Espa\u00f1a en 1963, \u00f3s 19 anos. Entrou a traballar como redactor xefe en \"Pueblo\", o diario vespertino do Movimiento que dirix\u00eda o \u00edntimo amigo do seu pai Emilio Romero. Tras ocupar o cargo de subdirector en \"Pueblo\", pasou a \"Informaciones\". Tam\u00e9n participou na fundaci\u00f3n da revista \"Cuadernos para el di\u00e1logo\" en 1963. En 1974, foi nomeado xefe dos servizos informativos de RTVE polo \u00faltimo goberno da ditadura franquista.\nFoi director-fundador do diario \"El Pa\u00eds\", que dirixiu dende 1976 at\u00e9 novembro de 1988. De 1986 a 1988 desempe\u00f1ou o posto de presidente do Instituto Internacional de Prensa (IPI). En novembro de 1988, deixou a direcci\u00f3n do diario para facerse cargo da s\u00faa empresa. Dende ent\u00f3n, \u00e9 conselleiro delegado do Grupo PRISA e do propio xornal, vicepresidente da Sociedade Espa\u00f1ola de Radiodifusi\u00f3n e de Prisa TV, empresa da que foi conselleiro delegado dende a s\u00faa fundaci\u00f3n (1989) at\u00e9 1999.\u00a0No\u00a02008, asumiu o cargo de presidente executivo do grupo. Tam\u00e9n \u00e9 membro do Grupo Bidelberg. En abril de 2011, asumiu como presidente executivo e delegado da \u00e1rea de prensa e conselleiro delegado do Pa\u00eds."}
{"id": "356334", "revid": "23204", "url": "https://gl.wikipedia.org/wiki?curid=356334", "title": "Juan Luis Cebri\u00e1n Echarri", "text": ""}
{"id": "356335", "revid": "132", "url": "https://gl.wikipedia.org/wiki?curid=356335", "title": "Montecuruto", "text": ""}
{"id": "356336", "revid": "132", "url": "https://gl.wikipedia.org/wiki?curid=356336", "title": "Covarradeiras", "text": ""}
{"id": "356337", "revid": "132", "url": "https://gl.wikipedia.org/wiki?curid=356337", "title": "A Sea\u00f1a", "text": ""}
{"id": "356338", "revid": "132", "url": "https://gl.wikipedia.org/wiki?curid=356338", "title": "Baxoi", "text": ""}
{"id": "356339", "revid": "132", "url": "https://gl.wikipedia.org/wiki?curid=356339", "title": "Queimos", "text": ""}
{"id": "356340", "revid": "132", "url": "https://gl.wikipedia.org/wiki?curid=356340", "title": "Portaescoira", "text": ""}
{"id": "356341", "revid": "132", "url": "https://gl.wikipedia.org/wiki?curid=356341", "title": "O Ombral", "text": ""}
{"id": "356342", "revid": "132", "url": "https://gl.wikipedia.org/wiki?curid=356342", "title": "Pradieiro", "text": ""}
{"id": "356343", "revid": "89787", "url": "https://gl.wikipedia.org/wiki?curid=356343", "title": "Pello Joxepe", "text": "Pello Joxepe\u00a0\u00e9 unha canci\u00f3n\u00a0popular en lingua \u00e9uscara\u00a0de Navarra, composta probablemente a finais do\u00a0s\u00e9culo XIX\u00a0ou comezos do\u00a0s\u00e9culo XX. A canci\u00f3n \u00e9 moi popular en Euskal Herria e a m\u00fasica da canci\u00f3n empr\u00e9gana habitualmente polos \"bertsolariak\" para improvisar composici\u00f3ns, de xeito que pode ser cantada con diferentes letras.\nA canci\u00f3n fala dun home, chamado Pello Joxepe, do lugar navarro de Larraun, a quen lle comunican mentres est\u00e1 nunha taberna que foi pai dun neno, mentres el o nega. \u00d3 final, un capel\u00e1n (supostamente o pai real do cativo) leva canda si \u00e1 muller e \u00f3 cativo. Pello Joxepe \u00e9 vista por alg\u00fans como un exemplo de anticlericalismo.\nControversia.\nNo 2005, Pello Joxepe converteuse nunha canci\u00f3n co\u00f1ecida en todo o mundo cando se publicou que a melod\u00eda da popular canci\u00f3n israel\u00ed \"Yerushalayim Shel Zahav\" (Xerusal\u00e9n de Ouro) da co\u00f1ecida cantante e compositora Naomi Shemer foi inspirada nela: o cantautor vasco Paco Ib\u00e1\u00f1ez deu un concerto en Israel en 1962, onde cantou a canci\u00f3n, e Naomi Shemer escoitou a melod\u00eda.\nShemer negou sempre que as d\u00faas canci\u00f3ns tivesen relaci\u00f3n, at\u00e9 que en xu\u00f1o de 2004 fixo unha confesi\u00f3n pouco antes de morrer. Afectada polo cancro, confesou a un amigo seu, o compositor Gil Aldema que escoitara \"Pello Joxepe\" xusto antes de escriubir \"Xerusal\u00e9n de Ouro\". Deu instruci\u00f3ns a Aldema de facelo p\u00fablico despois da s\u00faa morte. Paco Ib\u00e1\u00f1ez declarou posteriormente que Naomi Shemer non ti\u00f1a por que sentirse mal por ter feito iso.\nA canci\u00f3n \u00e9 moi co\u00f1ecida en Israel, onde ten a categor\u00eda de himno non oficial, e \u00e9 a canci\u00f3n que soa na derradeira escena do filme \"A lista de Schindler\", cando os presos ceibados do campo de concentraci\u00f3n cami\u00f1an cara a liberdade.\nM\u00fasica.\n\\addlyrics {Pe -- llo jo -- xe -- pe ta -- ber -- nan de -- la hau -- rra jai -- o da La -- rrau -- nen, Pe -- llo jo -- xe -- pe ta -- ber -- nan de -- la hau -- rra jai -- o da La -- rrau -- nen E -- txe -- ra joan ta e -- san o -- men du: Ez da ni -- re -- a i -- za -- nen, haur ho -- rren a -- mak to -- pa de -- za -- la haur ho -- rrek ai -- ta zein du -- en }&lt;/score&gt;\nHau pena eta pesadumbria! \nSenarrak haurra ukatu. \n\"Pello Josepe, bihotz nirea, \nhaur horrek aita zu zaitu. \nhaur horrentzako beste jaberik\nezin nezake topatu\".\n\"Fortunosoa nintzela baina \nni naiz fortuna gabea. \nAbade batek eraman ditu\numea eta andrea.\nAita berea bazuen ere\nAndrea nuen nerea.\""}
{"id": "356344", "revid": "89787", "url": "https://gl.wikipedia.org/wiki?curid=356344", "title": "Quel\u00edforo", "text": "Nos picnog\u00f3nidos o quel\u00edforo \u00e9 cada un dos dous ap\u00e9ndices, os m\u00e1is anteriores e provistos de quela (ou sen ela), que se achan a ambos os lados da base da prob\u00f3scide.\nEst\u00e1n formados por tres ou, raramente, catro artellos, e algunhas especies carecen deles.\nSegundo alg\u00fans autores talvez estes ap\u00e9ndices sexan hom\u00f3logos do quel\u00edceros do tipo dos \"de tres artellos en pinza\".\nEtimolox\u00eda.\nO termo \"quel\u00edforo\", voz do \"Vocabulario Cient\u00edfico Internacional\", esta formado polos elementos \"queli-\" e \"\u00b4-foro\", tirados das ra\u00edces das palabras do grego antigo \u03c7\u03b7\u03bb\u03ae \"ch\u0113l\u1e17\", \"garra\", \"u\u00f1a curvada\" e \u03c6\u03bf\u03c1\u03ad\u03c9 -\u1ff6, \"phor\u00e9\u014d -\u00f4\", \"levar\"."}
{"id": "356346", "revid": "865", "url": "https://gl.wikipedia.org/wiki?curid=356346", "title": "Olsen Brothers", "text": ""}
{"id": "356348", "revid": "1131", "url": "https://gl.wikipedia.org/wiki?curid=356348", "title": "A Capa", "text": ""}
{"id": "356349", "revid": "1131", "url": "https://gl.wikipedia.org/wiki?curid=356349", "title": "A Capari\u00f1a", "text": ""}
{"id": "356350", "revid": "1131", "url": "https://gl.wikipedia.org/wiki?curid=356350", "title": "Cape\u00e1ns", "text": ""}
{"id": "356352", "revid": "23204", "url": "https://gl.wikipedia.org/wiki?curid=356352", "title": "Prob\u00f3scide", "text": "A prob\u00f3scide \u00e9 un ap\u00e9ndice alongado e tubular situado na cabeza dun animal.\nUsos.\nO seu uso m\u00e1is com\u00fan \u00e9 para comer e absorber, como \u00e9 o caso de certos invertebrados como as bolboretas (nas que se chama espiritrompa), as frig\u00e1neas (haustelo), nalg\u00fans vermes, etc.\nA trompa dos elefantes (os probosc\u00eddeos), os tapires e os dalg\u00fans simios, como o \"Nasalis larvatus\" (mono narigudo), tam\u00e9n \u00e9 chamada \u00e1s veces prob\u00f3scide.\nEtimolox\u00eda.\nO termo \"prob\u00f3scide\" procede da palabra latina \"proboscis\", que \u00e9 unha latinizaci\u00f3n da palabra do grego antigo \u03c0\u03c1\u03bf\u03b2\u03bf\u03c3\u03ba\u03af\u03c2 \"proboskis\" \"trompa\" (e tam\u00e9n \"tent\u00e1culo\" dos cefal\u00f3podos), a cal \u00e9 o resultado de combinar o prefixo \u03c0\u03c1\u03bf- \"pro-\" (derivado de \u03c0\u03c1\u03cc \"pr\u00f3\", \"antes, diante\"), e o verbo \u03b2\u03cc\u03c3\u03ba\u03c9 \"b\u00f3sk\u014d\", \"alimentar, nutrir\".\nO acusativo latino \u00e9 \"proboscidem\", sendo este a orixe da palabra en galego.\nNos invertebrados.\n\"Prob\u00f3scide\" \u00e9 un termo que adoita empregarse para referirse maioritariamente ao prolongamento do aparato bucal dalg\u00fans invertebrados (especialmente nos artr\u00f3podos) en contraposici\u00f3n \u00e1 palabra \"trompa\", usada como sin\u00f3nimo de prob\u00f3scide nos vertebrados."}
{"id": "356353", "revid": "98629", "url": "https://gl.wikipedia.org/wiki?curid=356353", "title": "Jordy Nelson", "text": "Jordy Ray Nelson, nado o 31 de maio de 1985 en Manhattan, Kansas, \u00e9 un ex xogador profesional estadounidense de f\u00fatbol americano que xogou na posici\u00f3n de wide receiver para os Green Bay Packers e os Oakland Raiders da National Football League (NFL). Formado na Universidade de Kansas State, onde ga\u00f1ou m\u00faltiples galard\u00f3ns, foi elixido no Draft da NFL de 2008 no posto n\u00famero 36 polos Packers. Est\u00e1 considerado por alg\u00fan analistas deportivos como un dos poucos wide receivers de elite da liga.\nTraxectoria.\nNelson asistiu ao Instituto Riley County en Riley, Kansas, onde xogou ao f\u00fatbol americano para os Falcons. A s\u00faa posici\u00f3n durante o seu ano s\u00e9nior era de quarterback, onde completou o 62% dos seus pases para 1.029 iardas e 8 touchdowns. Tras o seu paso pola escola secundaria, Nelson acudiu \u00e1 Universidade Estatal de Kansas, onde xogou para os Wildcats de 2003 a 2005. Tras acabar o seu periplo universitario foi seleccionado polos Green Bay Packers na segunda rolda (posto 36) do draft de 2008, asinando o 17 de xullo contrato co equipo. En 2014 renovou o seu contrato 4 anos m\u00e1is por un valor de 39 mill\u00f3ns de d\u00f3lares, con 11,5 mill\u00f3ns de bonus por firmar e 14,2 mill\u00f3ns garantidos. Cos Packers, Nelson logrou ga\u00f1ar a Super Bowl (XLV) fronte os Pittsburgh Steelers por 31-25."}
{"id": "356354", "revid": "89787", "url": "https://gl.wikipedia.org/wiki?curid=356354", "title": "Clay Matthews III", "text": "William Clay Matthews III, nado o 14 de maio de 1986 nos \u00c1nxeles (California), \u00e9 un xogador estadounidense de f\u00fatbol americano profesional que xoga como outside linebacker para Los Angeles Rams da National Football League (NFL). Despois de ir ao Instituto Agoura en Agoura Hills (ao noroeste dos \u00c1nxeles), Matthews acudiu \u00e1 Universidade do Sur de California (USC), onde xogou ao f\u00fatbol americano sen bolsa deportiva cos USC Trojans de Pete Carroll. Na USC, foi un destacado membro dos equipos especiais, ga\u00f1ando durante tres anos consecutivos o premio so Xogador do Ano dos equipos especiais (2006\u22122008); tam\u00e9n xogou de outside linebacker suplente. Nesas posici\u00f3ns foi membro do equipo tres veces campi\u00f3n do Pac-10 Championship.\nMatthews foi considerado como un dos xogadores con mellor expectativa no Draft da NFL de 2009. Finalmente, foi seleccionado polos Green Bay Packers na primeira rolda (26\u00ba lugar), despois de que o equipo negociase para obter unha elecci\u00f3n m\u00e1is alta. No seu ano como novato, Matthews fixo un rexistro de 10 sacks mentres xogaba como outside linebacker. No ano 2010 superou a s\u00faa marca chgando aos 13,5 e axudando aos Packers a ga\u00f1ar a Super Bowl XLV ante os Pittsburgh Steelers. Tras o t\u00edtulo, Matthews continuou co seu rol como l\u00edder no \"pass rush\", e facendo como m\u00ednimo 6 sacks por temporada. Nas temporadas 2014 e 2015 amosou a s\u00faa capacidade atl\u00e9tica xogando tanto como inside e outside linebacker."}
{"id": "356356", "revid": "1410", "url": "https://gl.wikipedia.org/wiki?curid=356356", "title": "Mariano Jim\u00e9nez Hueto", "text": "Mariano Jim\u00e9nez Hueto foi un fot\u00f3grafo e pol\u00edtico galego.\nTraxectoria.\nChegou dende Castela a comezos do s\u00e9culo XX, e traballou no Baixo Mi\u00f1o como fot\u00f3grafo profesional. Colaborou como redactor gr\u00e1fico en \"La Voz del Tecla\" e dirixiu o semanario falanxista \"Presente\". Logo da sublevaci\u00f3n do 18 de xullo de 1936 foi primeiro Tenente Alcalde da Comisi\u00f3n Xestora da Guarda. O 5 de novembro de 1936 o Gobernador civil destitu\u00edu a Nicol\u00e1s Alonso Linares e nomeouno presidente da xestora. Permaneceu no cargo at\u00e9 o 14 de febreiro de 1939, cando o Gobernador ordenou o seu cesamento fulminante por pretender meter aos mozos de substituci\u00f3n de 1941 en cami\u00f3ns de transporte de porcos, coa protesta violenta dos seus familiares."}
{"id": "356357", "revid": "27155", "url": "https://gl.wikipedia.org/wiki?curid=356357", "title": "Pangol\u00edn", "text": ""}
{"id": "356358", "revid": "27155", "url": "https://gl.wikipedia.org/wiki?curid=356358", "title": "Folidoto", "text": ""}
{"id": "356360", "revid": "22570", "url": "https://gl.wikipedia.org/wiki?curid=356360", "title": "XXX Aniversario", "text": "XXX Aniversario \u00e9 un \u00e1lbum recompilatorio do grupo de folk galego Luar na Lubre. Publicouse o 9 de decembro de 2016, baixo o selo Warner Music.\nA edici\u00f3n est\u00e1 composta por un dobre CD."}
{"id": "356362", "revid": "1131", "url": "https://gl.wikipedia.org/wiki?curid=356362", "title": "Montes de Bri\u00f3n", "text": "Os montes de Bri\u00f3n son unha chaira de monte baixo situada en Bri\u00f3n (Ferrol), entre a r\u00eda de Ferrol e o val de Doni\u00f1os. Son 220 ha, cubertas principalmente por toxo, e de propiedade municipal. Est\u00e1 situado a entre 200 e 250 metros de altitude, e neles catalog\u00e1ronse 39 m\u00e1moas, algunhas delas intactas.\nO 25 de agosto de 1800 tivo lugar a batalla de Bri\u00f3n, na que unha frota inglesa de 15 000 soldados enfrontouse na Ch\u00e1 de Bri\u00f3n aos defensores de Ferrol, uns 5 000 efectivos. O d\u00eda 27 volveron embarcar en Doni\u00f1os.\nDurante o franquismo o monte foi expropiado. En 2004 o monte foi cedido ao concello de Ferrol para a construci\u00f3n dun centro lox\u00edstico para o porto exterior de Ferrol, proxecto que non se chegou a realizar. Dende ent\u00f3n os veci\u00f1os soste\u00f1en un litixio pola titularidade do monte. O proxecto para achegar o tren ao porto exterior de Ferrol proxecta un t\u00fanel baixo o monte."}
{"id": "356365", "revid": "88215", "url": "https://gl.wikipedia.org/wiki?curid=356365", "title": "S\u00edndrome de Patau", "text": "A s\u00edndrome de Patau, tam\u00e9n co\u00f1ecida como trisom\u00eda no par 13, trisom\u00eda D ou s\u00edndrome de Bartholin-Patau, \u00e9 unha doenza xen\u00e9tica resultado da presenza dun cromosoma 13 suplementario.\nEsta s\u00edndrome \u00e9 a trisom\u00eda reportada menos frecuente na especie humana. Foi observada por primeira vez por Thomas Bartholin en 1657, pero non foi ata 1960 cando a descubriu o doutor Klaus Patau. As persoas afectadas pola devandita s\u00edndrome morren pouco tempo despois de nacer, a maior\u00eda aos tres meses, e como moito chegan ao ano. Crese que entre o 80 % e o 90 % dos fetos coa s\u00edndrome non chegan a termo. Os fetos afectados de trisom\u00eda 13 presentan anomal\u00edas m\u00faltiples que poden ser detectadas antenatalmente por medio da ecograf\u00eda, e o diagn\u00f3stico conf\u00edrmase a trav\u00e9s de amniocentese ou biopsia corial.\nCausas xen\u00e9ticas.\nA maior\u00eda dos casos de s\u00edndrome de Patau d\u00e9bese a unha trisom\u00eda do cromosoma 13 (consecuencia dunha non disxunci\u00f3n mei\u00f3tica, especialmente no gameto materno). Aproximadamente un 20 % de casos d\u00e9bese a translocaci\u00f3ns, entre as que a t(13q14) \u00e9 a m\u00e1is frecuente. S\u00f3 un 5 % desas translocaci\u00f3ns \u00e9 herdada dun dos proxenitores. No caso da translocaci\u00f3n, a\u00ednda que os pais estean sans te\u00f1en posibilidade de pasar a doenza \u00e1 s\u00faa descendencia. Os mosaicos representan o 5 % dos casos de trisom\u00eda 13.\nA prevalencia da trisom\u00eda 13 \u00e9 de aproximadamente\n1:12.000 nados vivos. Canto maior sexa, m\u00e1is probabilidade ten de procrear un fillo que presente a devandita s\u00edndrome. O risco de recorrencia, \u00e9 dicir, de ter un segundo fillo con s\u00edndrome de Patau, \u00e9 bastante baixa: no caso de que nin o pai nin\u00a0 a nai presenten a translocaci\u00f3n, a probabilidade \u00e9 menor ao 1 %, o cal resulta mesmo menor que o risco de recorrencia da s\u00edndrome de Down.\nS\u00edntomas.\nO feto presenta un atraso no desenvolvemento e un ou varios dos seguintes signos:\nTratamento.\nO tratamento dos s\u00edntomas case sempre \u00e9 personalizado. Bas\u00e9ase, sobre todo, no tratamento das anomal\u00edas f\u00edsicas que presenta o neno ao nacer. A\u00ednda as\u00ed, os neonatos que presentan trisom\u00eda 13 adoitan precisar de asistencia m\u00e9dica desde o mesmo momento do seu nacemento, xa que en dous de cada tres casos obte\u00f1en puntuaci\u00f3ns inferiores a 7 no test de Apgar ao primeiro minuto, descendendo aos cinco minutos de vida.\nDebido a que as anomal\u00edas card\u00edacas representan a causa principal de mortalidade nos pacientes con s\u00edndrome de Patau (non adoitan pasar as semanas de vida), existe un dilema \u00e9tico sobre se a reparaci\u00f3n cir\u00farxica do devandito sistema est\u00e1 indicada, tendo en conta o p\u00e9simo progn\u00f3stico do cadro desde o punto de vista f\u00edsico e intelectual. Os pais deben, pola s\u00faa banda, co\u00f1ecer determinados coidados que ter\u00e1n que levar a cabo nos fillos coa s\u00edndrome, xa que poden ser de importancia vital para a supervivencia destes.\nProgn\u00f3stico.\nComo se citou anteriormente, os neonatos con s\u00edndrome de Patau non adoitan pasar os primeiros d\u00edas ou semanas de vida, xa que presentan numerosas alteraci\u00f3ns graves. De entre estes, m\u00e1is do 80 % dos nenos morren no seu primeiro ano de vida. A\nsupervivencia dos casos con translocaci\u00f3n \u00e9 superior \u00e1 da trisom\u00eda regular. Os que sobreviven te\u00f1en graves problemas f\u00edsicos e cognitivos. En caso de mosaicos o cadro malformativo adoita ser menos grave e o progn\u00f3stico \u00e9 mellor."}
{"id": "356366", "revid": "65337", "url": "https://gl.wikipedia.org/wiki?curid=356366", "title": "S\u00edndrome de Bartholin-Patau", "text": ""}
{"id": "356367", "revid": "65337", "url": "https://gl.wikipedia.org/wiki?curid=356367", "title": "Trisom\u00eda D", "text": ""}
{"id": "356368", "revid": "65337", "url": "https://gl.wikipedia.org/wiki?curid=356368", "title": "Trisom\u00eda no par 13", "text": ""}
{"id": "356369", "revid": "65337", "url": "https://gl.wikipedia.org/wiki?curid=356369", "title": "Trisom\u00eda 13", "text": ""}
{"id": "356370", "revid": "15490", "url": "https://gl.wikipedia.org/wiki?curid=356370", "title": "Operaci\u00f3n Inmate", "text": "A operaci\u00f3n \"Inmate\" foi un ataque da Frota brit\u00e1nica do Pac\u00edfico contra posici\u00f3ns xaponesas no atol de Truk no oc\u00e9ano Pac\u00edfico central durante a guerra do Pac\u00edfico dentro da Segunda Guerra Mundial. Os ataques contra as illas, pouco defendidas, tiveron lugar o 14 e 15 de xu\u00f1o de 1945 coa intenci\u00f3n de servir de experiencia de combate para o portaavi\u00f3ns HMS \"Implacable\" e varios cruceiros e destrutores antes de que participasen en operaci\u00f3ns de m\u00e1is calado no Xap\u00f3n.\nO 14 de xu\u00f1o de 1945 as aeronaves brit\u00e1nicas levaron a cabo unha serie de asaltos contra as posici\u00f3ns xaponesas en Truk. \u00c1 ma\u00f1\u00e1 seguinte os cruceiros bombardearon varias illas do atol, malia que s\u00f3 tivo \u00e9xito un dos nav\u00edos involucrados no bombardeo. Na tarde e noite do 15 de xu\u00f1o lev\u00e1ronse a cabo varios ataques a\u00e9reos adicionais antes de que a forza aliada retornase \u00e1 s\u00faa base.\nOs aliados consideraron que o ataque en Truk foi un \u00e9xito, fornecendo experiencia de combate \u00fatil para os nav\u00edos e aeronaves involucrados na operaci\u00f3n e sufrindo tan s\u00f3 d\u00faas baixas e a perda de sete aeronaves no combate e por mor de varios accidentes. Os danos causados \u00e1s instalaci\u00f3ns xaponesas no atol, que xa fora obxectivo de varios ataques previos durante os anos 1944 e 1945, consider\u00e1ronse relativamente modestos.\nContexto.\nO portaavi\u00f3ns brit\u00e1nico HMS \"Implacable\" foi asignado como reforzo da Frota brit\u00e1nica do Pac\u00edfico dende o Reino Unido en febreiro de 1945. O buque chegou a base principal da frota en Sydney, Australia, o 8 de maio. Naquel momento o corpo principal da frota estaba operando preto de Okinawa no Pac\u00edfico norte. O 24 de maio o \"Implacable\" partiu de Sydney, chegando a base avanzada de Manus Island o 29 dese mesmo mes. Varios d\u00edas despois o resto da Frota brit\u00e1nica chegou a Manus para reabastecerse de combustible antes de continuar en direcci\u00f3n a Sydney para un per\u00edodo de descanso e mantemento.\nComo parte das preparaci\u00f3ns da volta \u00f3 combate da Frota brit\u00e1nica, o almirante Bernard Rawlings, comandante da forza de combate da frota, decidiu enviar o \"Implacable\" xunto a varios outros buques de guerra acabados de chegar a unha operaci\u00f3n de ataque das posici\u00f3ns xaponesas en Truk. O prop\u00f3sito desta operaci\u00f3n era o de asegurar que as tripulaci\u00f3ns destes nav\u00edos obtivesen experiencia de combate antes de que desen comezo as operaci\u00f3ns da Frota brit\u00e1nica na costa do Xap\u00f3n en xullo dese ano.\nNos primeiros anos da guerra do Pac\u00edfico o atol de Truk nas Illas Carolinas fora unha base importante da Armada Imperial xaponesa, usando instalaci\u00f3ns constru\u00eddas antes do comezo das hostilidades. Por\u00e9n, o r\u00e1pido avance dos aliados durante o ano 1943 e comezos do 1944 deixouna illada, e deixou de ser unha base importante tralo ataque por parte do Corpo Especial de Portaavi\u00f3ns R\u00e1pidos da armada estadounidense durante a Operaci\u00f3n \"Hailstone\" en febreiro de 1944. Non obstante, as instalaci\u00f3ns de Truk pod\u00edan usarse potencialmente para asaltar as instalaci\u00f3ns aliadas de importancia establecidas nas Illas Marianas ou o fondeadoiro principal da armada estadounidense en Ulithi. Para previr que as illas se utilizasen con este prop\u00f3sito, recibiron repetidos ataques por parte de portaavi\u00f3ns estadounidenses que estaban a prepararse para unirse \u00f3 Corpo Especial de Portaavi\u00f3ns R\u00e1pidos xunto a bombardeiros pesados das Forzas A\u00e9reas do Ex\u00e9rcito dos Estados Unidos acabados de chegar \u00e1 rexi\u00f3n. \u00d3 igual que a Operaci\u00f3n \"Inmate\", estes asaltos ti\u00f1an o obxectivo de servir como experiencia de combate para os aviadores estadounidenses.\nA mediados de 1945 a gornici\u00f3n xaponesa en Truk segu\u00eda sendo considerable, pero non posu\u00eda capacidade ofensiva. En maio dese ano, a gornici\u00f3n contaba cuns 13\u00a0600 efectivos do Ex\u00e9rcito Imperial xapon\u00e9s comandados polo tenente xeneral Shunsaburo Mugikura e outros 10\u00a0600 efectivos baixo mando do vicealmirante Chuichi Hara. Varias bater\u00edas de artiller\u00eda costeira e can\u00f3ns antia\u00e9reos de pequeno calibre protex\u00edan as illas, mais non hab\u00eda buques de guerra fondeados al\u00ed e tan s\u00f3 posu\u00edan un pequeno n\u00famero de aeronaves no momento en que tivo lugar a operaci\u00f3n. A gornici\u00f3n recibira poucos reforzos trala captura das illas Palau por parte das forzas estadounidenses en setembro de 1944, e o historiador David Hobbs afirmou que no momento da Operaci\u00f3n \"Inmate\" a base estaba \"reducida a un estado de impotencia fam\u00e9lica\".\nA forza de ataque da Frota brit\u00e1nica en Truk recibiu a designaci\u00f3n \"Destacamento 111.2\", e inclu\u00eda o 4\u00ba escuadr\u00f3n de cruceiros e a 24\u00aa flotilla de destrutores. Os buques asignados \u00f3 4\u00ba escuadr\u00f3n de cruceiros eran o HMS \"Implacable\", o portaavi\u00f3ns de escolta HMS \"Ruler\" e os cruceiros HMS \"Swiftsure\", HMS \"Newfoundland\", HMCS \"Uganda\" e HMNZS \"Achilles\". A 24\u00aa flotilla de destrutores estaba formada polos HMS \"Troubridge\", HMS \"Teazer\", HMS \"Tenacious\", HMS \"Termagant\" e HMS \"Terpsichore\". O grupo de combate estaba baixo mando do vicealmirante E.J.P. Brind. Mentres que o \"Implacable\", o \"Newfoundland\" e os destrutores chegaran hab\u00eda pouco tempo \u00f3 Pac\u00edfico, t\u00f3dolos outros nav\u00edos asignados \u00f3 Destacamento 111.2 xa participaran en combate previamente nas costas de Okinawa. A experiencia de combate m\u00e1is recente do \"Implacable\" fora unha serie de ataques a\u00e9reos contra forzas alem\u00e1s en Noruega a finais do ano 1944.\nO \"Implacable\" levaba a bordo 80 aeronaves, o maior n\u00famero operado por calquera dos portaavi\u00f3ns da Frota brit\u00e1nica. O grupo a\u00e9reo inclu\u00eda a 38\u00aa \u00c1 A\u00e9rea Naval, na que os Escuadr\u00f3ns A\u00e9reos Navais 801 e 880 operaban 48 cazas Supermarine Seafire. As outras unidades asignadas \u00f3 portaavi\u00f3ns eran o Escuadr\u00f3n A\u00e9reo Naval 828 con 21 bombardeiros Grumman TBF Avenger e o Escuadr\u00f3n A\u00e9reo Naval 1771 con 11 cazas Fairey Firefly. O \"Ruler\" \u00eda ser utilizado como unha \"cuberta de reposto\" para o grupo a\u00e9reo do \"Implacable\", e s\u00f3 embarcou un \u00fanico avi\u00f3n de reco\u00f1ecemento Supermarine Walrus do Escuadr\u00f3n A\u00e9reo Naval 1701.\nAtaques.\n14 de xu\u00f1o.\nO Destacamento 111.2 partiu da illa Manus o 12 de xu\u00f1o de 1945. De cami\u00f1o a Truk as s\u00faas ordes ampli\u00e1ronse dende asaltar o atol con ataques a\u00e9reos durante dous d\u00edas para inclu\u00edr tam\u00e9n un bombardeo por parte dos cruceiros. Este cambio de plans tivo lugar xa que a expectaci\u00f3n das forzas brit\u00e1nicas era a de empregar os cruceiros contra obxectivos costeiros noutras operaci\u00f3ns futuras. Como preparaci\u00f3n para estes bombardeos, o destacamento levou a cabo exercicios de artiller\u00eda durante a s\u00faa viaxe cara \u00f3 norte. Anticipando o ataque en Truk, un submarino da armada estadounidense tomou posici\u00f3n preto do atol para rescatar a calquera aviador brit\u00e1nico que puidese estrelarse no mar.\nOs nav\u00edos aliados chegaron \u00e1 posici\u00f3n de engalaxe para o grupo a\u00e9reo do \"Implacable\" \u00e1s 5:30 da ma\u00f1\u00e1 do 14 de xu\u00f1o. Dez minutos despois engalaron doce avi\u00f3ns Seafire e dous avi\u00f3ns Firefly. Os Seafire bombardearon unha estaci\u00f3n de radar e un aer\u00f3dromo na illa Moen, e os Firefly levaron a cabo un voo de reco\u00f1ecemento do atol. Un dos Seafire, equipado cunha c\u00e1mara de reco\u00f1ecemento, fotografou tam\u00e9n as instalaci\u00f3ns xaponesas. Estas imaxes ser\u00edan usadas posteriormente para planear ataques a\u00e9reos e bombardeos adicionais. Un dos avi\u00f3ns Seafire foi derribado mentres atacaba o aer\u00f3dromo, resultando na morte do seu piloto. Esta foi a \u00fanica aeronave brit\u00e1nica perdida en combate durante a Operaci\u00f3n \"Inmate\".\nO \"Implacable\" lanzou ataques cada d\u00faas horas e cuarto durante o resto do d\u00eda 14 de xu\u00f1o. Estes ataques xeralmente estaban compostos por cinco avi\u00f3ns Avenger armados con bombas e catro avi\u00f3ns Firefly con foguetes e can\u00f3ns. O ataque final do d\u00eda levouse a cabo con vinte avi\u00f3ns Seafire que realizaron un bombardeo en picado de varios tanques de combustible na illa Moen. Malia que varios destes tanques quedaron destru\u00eddos, estaban aparentemente baleiros. Este ataque foi a primeira ocasi\u00f3n na que se empregaron avi\u00f3ns Seafire como bombardeiros-caza no Pac\u00edfico. As aeronaves brit\u00e1nicas recibiron o fogo inimigo dos can\u00f3ns antia\u00e9reos xaponeses durante todo o d\u00eda, que segundo os informes non conseguiron acertar a moitas delas. T\u00f3dolos ataques foron escoltados por avi\u00f3ns Seafire, que non atoparon ningunha aeronave xaponesa no aire. Durante a noite do 14 \u00f3 15 de xu\u00f1o dous avi\u00f3ns Avenger voaron sobre o atol nun intento de previr que os xaponeses reparasen o aer\u00f3dromo de Moen. Estes avi\u00f3ns tam\u00e9n recibiron fogo inimigo e foron seguidos con focos reflectores, mais non sufriron ningunha baixa.\nA 38\u00aa \u00c1 A\u00e9rea Naval mantivo unha patrulla a\u00e9rea de combate de 8 avi\u00f3ns Seafire como protecci\u00f3n sobre o Destacamento 111.2 durante todo o d\u00eda do 14 de xu\u00f1o, malia que non atoparon oposici\u00f3n de ning\u00fan avi\u00f3n xapon\u00e9s. O \"Ruler\" utilizouse como base para esta patrulla, reabastecendo e rearmando \u00f3s Seafire entre engalaxes. O uso do portaavi\u00f3ns de escolta como \"cuberta de reposto\" considerouse un \u00e9xito, especialmente cando un grupo de seis avi\u00f3ns Seafire que se houberan quedado sen combustible conseguiron aterrar no \"Ruler\" mentres que o \"Implacable\" lidaba cunha forte ondada de vento sen poder recibilos. Durante a ma\u00f1\u00e1 do 14 de xu\u00f1o o avi\u00f3n Walrus do \"Ruler\" caeu da borda por mor dunha ondada de vento tropical e quedou destru\u00eddo. O subsecuente reco\u00f1ecemento e apoio a\u00e9reo para a forza de combate correu a cargo de hidroavi\u00f3ns Consolidated PBY Catalina da armada estadounidense que voaron en relevos preto de Truk. Finalmente estes avi\u00f3ns non ser\u00edan precisados, xa que os destrutores foron os encargados de realizar os rescates das tripulaci\u00f3ns que caeron \u00f3 mar.\n15 de xu\u00f1o.\nO bombardeo de superficie tivo lugar durante as \u00faltimas horas da ma\u00f1\u00e1 do 15 de xu\u00f1o. A forza do bombardeo organizouse en tres unidades de destacamento que inclu\u00edan tanto cruceiros coma destrutores. O \"Achilles\" e o \"Uganda\" (con Brind a bordo) operaron xunto \u00f3 \"Tenacious\", o \"Newfoundland\" estaba acompa\u00f1ado do \"Troubridge\" e o \"Swiftsure\" do \"Teazer\". Cada unidade levaba asignada dous avi\u00f3ns Seafire como observadores. Isto deixou \u00f3s portaavi\u00f3ns con s\u00f3 dous destrutores como protecci\u00f3n. Durante os bombardeos, os portaavi\u00f3ns navegaron ata unhas 10 millas \u00f3 leste de Truk, mantendo unha patrulla a\u00e9rea de combate sobre a zona.\nOs cruceiros obtiveron diferentes niveis de \u00e9xito. O \"Newfoundland\" atacou primeiro as bater\u00edas costeiras de artiller\u00eda, que non responderon o fogo. A continuaci\u00f3n bombardeou o aer\u00f3dromo da Illa Eten. Os ataques por parte do \"Achilles\" e do \"Uganda\" \u00e1 base de Illa Dublon non causou danos e viuse afectado por problemas de comunicaci\u00f3n entre os nav\u00edos e os avi\u00f3ns Seafire que fac\u00edan de observadores. Cando o \"Achilles\" navegaba afast\u00e1ndose de Truk, a tripulaci\u00f3n do cruceiro disparou os seus can\u00f3ns antia\u00e9reos contra d\u00faas aeronaves que se achegaban \u00f3 buque dende o atol, ata que finalmente foron identificados como dous avi\u00f3ns Avenger brit\u00e1nicos.\nO bombardeo de Moen por parte do \"Swiftsure\" non tivo \u00e9xito. Os proxect\u00eds das primeiras salvas de disparos caeron lonxe dos seus obxectivos, e os intentos por corrixir as traxectorias dos disparos tiveron como resultado unha imprecisi\u00f3n maior. O seu oficial de artiller\u00eda chegou a conclusi\u00f3n de que o control de fogo do nav\u00edo estaba defectuoso, e ordenou que os can\u00f3ns de 6 polgadas disparasen en modo de control local. Isto tampouco tivo \u00e9xito, xa que os artilleiros non foron capaces de divisar os seus obxectivos na costa. O \"Swiftsure\" achegouse \u00e1 costa, e tentou acertarlle as posici\u00f3ns xaponesas cos seus varios dos seus can\u00f3ns de 4 polgadas. Por\u00e9n, a munici\u00f3n destes can\u00f3ns estaba preparada con espoletas de proximidade dese\u00f1adas para o seu uso contra aeronaves, e estouparon nos palmeirais que hab\u00eda por riba dos seus obxectivos, que quedaron camuflados pola ca\u00edda das follas provocando que os subsecuentes ataques non tiveran \u00e9xito. Unha investigaci\u00f3n posterior conclu\u00edu que un pasador fendido defectuoso caera da t\u00e1boa de control de fogo do \"Swiftsure\", probablemente a causa do movemento do barco tralos disparos iniciais, o que provocou a imprecisi\u00f3n dos can\u00f3ns. O bombardeo finalizou \u00e1s 11:10 da ma\u00f1\u00e1, e os nav\u00edos involucrados reun\u00edronse cos portaavi\u00f3ns.\nNa tarde do 15 de xu\u00f1o dous grupos de avi\u00f3ns Avenger atacaron un dique seco flotante e varios tanques de petr\u00f3leo. Esa mesma noite seis avi\u00f3ns Avenger armados con bombas e apoiados por outros dous Avenger con bengalas levaron a cabo o ataque final en Truk, a primeira operaci\u00f3n nocturna a grande escala da Frota brit\u00e1nica, a\u00ednda que a maior\u00eda das s\u00faas bombas acabaron por caer no mar. Trala fin do ataque nocturno o Destacamento 111.2 partiu cara a Illa Manus. O 16 de xu\u00f1o detectaron unha aeronave xaponesa no radar. Malia que un dos avi\u00f3ns Seafire recibiu a orde de separarse da s\u00faa patrulla a\u00e9rea para interceptalo, o piloto tivo que abandonar por mor dun problema t\u00e9cnico. O destacamento chegou finalmente \u00e1 Illa Manus o 17 de xu\u00f1o, e continuou realizando exercicios de adestramento al\u00ed ata que o resto da Frota brit\u00e1nica do Pac\u00edfico chegou o 4 de xullo en ruta para as seguintes operaci\u00f3ns que ter\u00edan lugar na costa do Xap\u00f3n. T\u00f3dolos buques ancorados en Manus partiron o 6 de xullo para unirse \u00f3 Corpo Especial de Portaavi\u00f3ns R\u00e1pidos nos subsecuentes ataques a\u00e9reos sobre sobre as illas xaponesas.\nResultados.\nDurante a Operaci\u00f3n \"Inmate\" as aeronaves do Destacamento 111.2 realizaron 103 sa\u00eddas ofensivas durante as horas de luz e outras 10 nocturnas, ademais doutras 103 sa\u00eddas defensivas. A maiores do Seafire derribado o 14 de xu\u00f1o e do Walrus, cinco Avenger foron destru\u00eddos a causa de accidentes nos engalaxes. Un deles estrelouse contra o mar por mor dun erro na suxeici\u00f3n \u00e1 catapulta do \"Implacable\", provocando a morte do seu piloto. Os outro catro avi\u00f3ns Avenger tiveron que ser abandonados por problemas nos seus motores pero as s\u00faas tripulaci\u00f3ns non sufriron baixas. Dous Seafire, pilotados \u00e1mbolos dous polo mesmo piloto, sufriron danos en accidentes de aterraxe. O historiador P.M.C. Vincent indicou que estas perdas consider\u00e1ronse poucas segundo os est\u00e1ndares de 1945.\nAs baixas xaponesas consider\u00e1ronse tam\u00e9n modestas. Os informes brit\u00e1nicos indicaron que d\u00faas aeronaves xaponesas foron destru\u00eddas, xunto a outras tres danadas en ataques \u00f3s aer\u00f3dromos de Truk. Tam\u00e9n quedaron danados \u00f3s propios aer\u00f3dromos, varios diques secos flotantes, tanques de petr\u00f3leo, outras instalaci\u00f3ns portuarias e varios barcos. Trala operaci\u00f3n Brind indicou que os foguetes foran m\u00e1is \u00fatiles que as bombas, ademais de criticar a artiller\u00eda de t\u00f3dolos cruceiros ag\u00e1s a do \"Newfoundland\".\nO historiador David Hobbs afirmou que a Operaci\u00f3n \"Inmate\" \"forneceu adestramento real e \u00fatil para nav\u00edos recentemente chegados \u00f3 Pac\u00edfico e todos, inclu\u00edndo a avergo\u00f1ada tripulaci\u00f3n do \"Swiftsure\", aprendeu algo\". Peter C. Smith indicou que mentres que s\u00f3 puideron localizar poucos obxectivos, os ataques serviron de experiencia \u00fatil para a tripulaci\u00f3n a\u00e9rea do \"Implacable\". De forma semellante o historiador brit\u00e1nico Stephen Roskill considerou que a operaci\u00f3n conseguira o seu obxectivo.\nA Frota brit\u00e1nica do Pac\u00edfico formou un novo Destacamento 111.2 en Sydney o 12 de agosto de 1945. Esta forza inclu\u00eda \u00f3 portaavi\u00f3ns veterano HMS \"Indomitable\", tres portaavi\u00f3ns lixeiros acabados de chegar, dous acoirazados, varios cruceiros e nove destrutores. Estes buques ti\u00f1an ordes de reforzar a Frota brit\u00e1nica na invasi\u00f3n planeada do Xap\u00f3n, pero non ti\u00f1an experiencia en combate recente. O mando brit\u00e1nico considerou usar esta forza nunha nova operaci\u00f3n de ataque a Truk, cunha posible invasi\u00f3n do atol por parte de forzas australianas ou neozelandesas, pero finalmente a operaci\u00f3n non se levou a cabo trala rendici\u00f3n do Xap\u00f3n o 15 de agosto dese mesmo ano."}
{"id": "356371", "revid": "89787", "url": "https://gl.wikipedia.org/wiki?curid=356371", "title": "Test de Apgar", "text": "O test de Apgar foi desenvolvido pola doutora norteamericana Virginia Apgar, pediatra e anestesista que abriu o campo da neonatolox\u00eda. Foi publicado por primeira vez en 1953.\nTr\u00e1tase dun exame cl\u00ednico que se lle realiza ao neonato despois do parto, onde o pediatra, o neonat\u00f3logo, o obstetra ou o enfermeiro cualificado realizan unha proba na que se valoran cinco par\u00e1metros para obter unha primeira valoraci\u00f3n simple e cl\u00ednica sobre o estado xeral do neonato nese momento.\nO neonato \u00e9 avaliado consonte cinco par\u00e1metros fisioanat\u00f3micos simples, que son o ton muscular, o esforzo respiratorio, a frecuencia card\u00edaca, os reflexos e a cor da pel.\nA cada par\u00e1metro as\u00edgnaselle unha puntuaci\u00f3n de entre 0 e 2, e sumando as cinco puntuaci\u00f3ns obtense o resultado do test (cun m\u00e1ximo de 10).\nO test real\u00edzase ao minuto, aos cinco minutos e, ocasionalmente, cada cinco minutos ata os 20 minutos despois de nacer, se a puntuaci\u00f3n ata os cinco minutos \u00e9 inferior a sete. A puntuaci\u00f3n ao primeiro minuto aval\u00eda o nivel de tolerancia do neonato ao proceso do nacemento e o seu posible sufrimento, entanto que a puntuaci\u00f3n obtida aos cinco minutos aval\u00eda o seu nivel de adaptabilidade ao medio e a s\u00faa capacidade de recuperaci\u00f3n. Un neonato cunha puntuaci\u00f3n m\u00e1is baixa ao primeiro minuto que ao quinto obt\u00e9n uns resultados normais e non implica anormalidade na s\u00faa evoluci\u00f3n. Pola contra, se marca 0 puntos de Apgar d\u00e9bese avaliar clinicamente a s\u00faa condici\u00f3n anat\u00f3mica para lle ditaminarlle estado de morte.\nActualmente segue a usarse como un test r\u00e1pido, sinxelo e preciso para avaliar a vitalidade dos neonatos. Ten tam\u00e9n unha certa capacidade de predici\u00f3n do progn\u00f3stico e a supervivencia, e o seu uso \u00e9 pr\u00e1ctica habitual hoxe en d\u00eda en todos os centros de sanitarios que atenden partos.\nPar\u00e1metros e criterios de valoraci\u00f3n.\nOs cinco criterios desta proba son os seguintes:\nSe o beb\u00e9 est\u00e1 en boas condici\u00f3ns obter\u00e1 unha puntuaci\u00f3n de entre 7 e 10 puntos. Se obt\u00e9n de 4 a 6 puntos, a s\u00faa condici\u00f3n fisiol\u00f3xica non est\u00e1 a responder adecuadamente e o neonato require unha valoraci\u00f3n cl\u00ednica e recuperaci\u00f3n inmediata. Se \u00e9 igual ou menor a 3, necesita atenci\u00f3n de emerxencia, como medicamentos intravenosos e respiraci\u00f3n asistida. Se a puntuaci\u00f3n \u00e9 0, \u00e9 moi probable que baixo un perfecto estudo cl\u00ednico se lle ditamine o estado resolutivo de morte.\nGrazas a este m\u00e9todo, durante os m\u00e1is de 50 anos que leva realiz\u00e1ndose logrouse reducir a taxa de mortalidade e a taxa de morbilidad, ao avaliar o estado do beb\u00e9 inmediatamente despois de nacer. P\u00f3dense valorar mediante esta proba (en embarazos non controlados) determinaci\u00f3ns sobre certas s\u00edndromes e/ou signos patol\u00f3xicos. O resultado do test de Apgar \u00e9 un dato de relevancia para a sa\u00fade p\u00fablica infantil."}
