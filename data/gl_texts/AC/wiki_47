{"id": "295025", "revid": "23204", "url": "https://gl.wikipedia.org/wiki?curid=295025", "title": "C\u00e1rtamo", "text": "O c\u00e1rtamo, Carthamus tinctorius, \u00e9 unha planta herb\u00e1cea de talo abrancazado, follas cori\u00e1ceas, lanceoladas e espi\u00f1entas, flores avermelladas en cap\u00edtulos e sementes ovadas de cor branca, da que se utilizan as flores desecadas como colorante alimentario e as sementes para a obtenci\u00f3n de aceite. En Galicia aparece cultivada, sendo o c\u00e1rtamo silvestre (\"Carthamus lanatus\") a \u00fanica especie brava de igual x\u00e9nero (\"Carthamus\").\nDescrici\u00f3n.\nAs plantas acadan os 30 a 150\u00a0cm de altura con cap\u00edtulos florais globulares e comunmente, de cores brillantes amarela, laranxa ou vermella, floreando en pleno ver\u00e1n. Cada p\u00f3la trae dun a cinco cap\u00edtulos con cadans\u00faas 15 a 20 sementes. Son moi resistentes \u00e1 seca e bastante suscept\u00edbeis \u00e1s xeadas.\nUsos.\nTradicionalmente, o cultivo destin\u00e1base \u00e1 industria do colorante (amarelo e vermello), de especias, especialmente antes do abaratamento e dispo\u00f1ibilidade da anilina, e en medicinas. Desde 1950, a planta cult\u00edvase para aceite vexetal extra\u00eddo das s\u00faas sementes. Os pa\u00edses con maior produci\u00f3n de aceite de c\u00e1rtamo no mundo son M\u00e9xico, India e Estados Unidos. A seguir Etiop\u00eda, Casaquist\u00e1n, China, Arxentina e Australia.\nEn nutrici\u00f3n \u00e9 semellante ao aceite de xirasol. Moi usado como aceite de coci\u00f1ar, en ensaladas, e para producir margarinas. Cons\u00f3mese tam\u00e9n coma suplemento nutricional. Na Nomenclatura INCI es \"Carthamus tinctorius\".\nAs flores de c\u00e1rtamo \u00fasanse ocasionalmente na gastronom\u00eda coma un substituto barato do sasafr\u00e1n (\"Crocus sativus\"), refer\u00edndose logo coma \"sasafr\u00e1n bastardo\". Tam\u00e9n as s\u00faas sementens \u00fasanse comunmente como alternativa \u00e1s sementess de xirasol (\"Helianthus annuus\") na alimentaci\u00f3n de aves e mam\u00edferos xa que os esqu\u00edos non gustan del. O c\u00e1rtamo denom\u00ednase \"kardi\" en lingua hindi (India).\nHai dous tipos de c\u00e1rtamo que producen diferentes tipos de aceite: un alto en \u00e1cido graxo monoinsaturado (\u00e1cido oleico) e outro alto en \u00e1cido graxo poliinsaturado (\u00e1cido linoleico). O mercado do aceite acepta os baixos en saturados e m\u00e1is altos en monoinsaturados que o aceite de oliva, por exemplo.\nO aceite de c\u00e1rtamo \u00fasase en pinturas no canto do aceite de li\u00f1aza, particularmente co branco, xa que non d\u00e1 a tintura amarela que pos\u00fae a li\u00f1aza.\nPropiedades.\nEstudos recentes demostraron que o c\u00e1rtamo mellora a glucemia, a inflamaci\u00f3n e os l\u00edpidos sangu\u00edneos en pacientes obesos.\nO aceite de c\u00e1rtamo pos\u00fae propiedades laxantes e hipolipemiantes; as poli\u00ednas exercen unha acci\u00f3n nematicida e coma antif\u00fanxico; o arcti\u00f3sido \u00e9 aperitivo e eup\u00e9ptico. Os aquenios presentan unha acci\u00f3n purgante. Na India util\u00edzase, a xeito de fretas, coma analx\u00e9sico.\nIndicado para hiperlipidemias, hipercolesterolemias, ateroesclerose, prevenci\u00f3n de tromboembolismos. Estrinximento. Parasitose intestinal. En uso t\u00f3pico: dermatomicose.\nNa Medicina tradicional chinesa: f\u00edgado e coraz\u00f3n. Para a dor por mor da estase do sangue, coma a menstrual, abdominal, de costado ou de peito. Non usar durante a gravidez.\nValor nutricional.\nC\u00e1rtamo (sementes enxugadas )\nHistoria.\nO c\u00e1rtamo \u00e9 unha das culturas m\u00e1is vellas da humanidade. As an\u00e1lises qu\u00edmicas de tecidos do Exipto Antigo datados na dinast\u00eda XII identificaron as tinturas de c\u00e1rtamo, e ach\u00e1ronse grilandas confeccionadas coa planta na tumba do fara\u00f3n Tutankhamon. Era un cultivo menor en 2007, con 630.000 t producidas comercialmente en m\u00e1is de sesenta pa\u00edses.\nEcolox\u00eda.\nA especie \u00e9 o principal alimento das larvas da avela\u00ed\u00f1a \"Eublemma rivula\".\nTaxonom\u00eda.\n\"Carthamus tinctorius\" foi descrita por Carl von Linn\u00e9 e publicado en \"Species Plantarum\" 2: 830. 1753.\nO nome c\u00e1rtamo, e o derivado latinizado de Linn\u00e9 \"Carthamus\", prov\u00e9n, a trav\u00e9s do \u00e1rabe \u00abK\u00e2rtum\u00bb, dunha ra\u00edz sem\u00edtica significando \u00abtintura\u00bb, en alusi\u00f3n \u00e1s cualidades da planta.\ntinctorius: ep\u00edteto lat\u00edno que significa \"tintorio\"."}
{"id": "295026", "revid": "18868", "url": "https://gl.wikipedia.org/wiki?curid=295026", "title": "Carthamus tinctorius", "text": ""}
{"id": "295028", "revid": "18868", "url": "https://gl.wikipedia.org/wiki?curid=295028", "title": "Azafr\u00e1n bastardo", "text": ""}
{"id": "295029", "revid": "18868", "url": "https://gl.wikipedia.org/wiki?curid=295029", "title": "Sasafr\u00e1n bastardo", "text": ""}
{"id": "295030", "revid": "89787", "url": "https://gl.wikipedia.org/wiki?curid=295030", "title": "Acci\u00f3n Sadense", "text": "Acci\u00f3n Sadense foi unha revista aparecida en Sada entre 1921 e 1923.\nCaracter\u00edsticas.\nSubtitulada \"Revista-peri\u00f3dico independiente\", apareceu en xu\u00f1o de 1921. Publicaci\u00f3n semanal anticaciquil fundada e dirixida por Manuel Lorenzo Freire-Calvelo, que foi o seu e principal redactor. Antonio R\u00edos era o xerente e Nicandro Gol\u00e1n, Rom\u00e1n Balb\u00eds, Jos\u00e9 Sabio e Manuel Lugr\u00eds Freire os principais colaboradores. \"Acci\u00f3n Sadense\" estaba vinculada \u00e1 Irmandade da Fala da Coru\u00f1a. En maio de 1923 segu\u00eda public\u00e1ndose."}
{"id": "295031", "revid": "1131", "url": "https://gl.wikipedia.org/wiki?curid=295031", "title": "O Vencello Mahi\u00e1n", "text": "O Vencello Mahi\u00e1n foi un peri\u00f3dico de Bastavales (Bri\u00f3n) que se publicou entre 1932 e 1933 como \u00f3rgano da Uni\u00f3n Agr\u00edcola do Val da Mah\u00eda. \nCaracter\u00edsticas.\nSubtitulado \"Defensor de todas las colectividades agrarias de La Mah\u00eda\", apareceu en maio de 1932. Publicaci\u00f3n centrada nas cuesti\u00f3ns referidas \u00e1 parroquia de Bastavales e ao Sindicato Agr\u00edcola desta parroquia. Empregaba o castel\u00e1n e contaba con artigos de actualidade e tam\u00e9n hist\u00f3ricos, en galego s\u00f3 apareceu o poema \"Campanas de Bastavales\" de Rosal\u00eda de Castro. Imprent\u00e1base en Vigo, na Litograf\u00eda e Imprenta J. Rial. O \u00faltimo n\u00famero co\u00f1ecido \u00e9 o 5, publicado o 5 de xaneiro de 1933."}
{"id": "295032", "revid": "89787", "url": "https://gl.wikipedia.org/wiki?curid=295032", "title": "Stranger in Moscow", "text": "\"Stranger in Moscow\" \u00e9 unha canci\u00f3n do artista estadounidense Michael Jackson do seu novono \u00e1lbum \"\". Foi lanzada internacionalmente en novembro de 1996 por Epic Records, pero non o fixo nos Estados Unidos ata agosto de 1997. Foi escrita por Jackson en setembro de 1993 durante as acusaci\u00f3ns de abusos a menores que se fixeron na s\u00faa contra, no medio da xira Dangerous World Tour en Moscova. Orixinalmente foi escrita como un poema por Jackson, que logo adaptou nunha canci\u00f3n.\nO v\u00eddeo musical da canci\u00f3n representa a vida de seis persoas, inclu\u00eddo o propio Jackson, que viven desconectadas ou illadas do mundo que os rodea. A canci\u00f3n foi interpretada durante HIStory World Tour entre 1996-97."}
{"id": "295033", "revid": "56817", "url": "https://gl.wikipedia.org/wiki?curid=295033", "title": "Smile (canci\u00f3n de Charlie Chaplin)", "text": "\"Smile\" \u00e9 unha canci\u00f3n baseada no tema instrumental da banda sonora de \"Modern Times\", filme de Charlie Chaplin. Chaplin compuxo a m\u00fasica, mentres que John Turner e Geoffrey Parsons crearon a letra e o t\u00edtulo en 1954. A letra, baseada no gui\u00f3n do filme, o cantante fala da felicidade e de que ma\u00f1\u00e1 sempre hai un d\u00eda brillante.\nVersi\u00f3n de Michael Jackson.\nO cantante Michael Jackson gravou a canci\u00f3n para o seu \u00e1lbum de 1995 \"\". Nun principio, estaba previsto como o oitavo e derradeiro sinxelo do \u00e1lbum, pero foi cancelado d\u00edas antes do lanzamento."}
{"id": "295034", "revid": "89787", "url": "https://gl.wikipedia.org/wiki?curid=295034", "title": "Immortal Megamix", "text": "\"Immortal Megamix: Can You Feel It/Don't Stop 'Til You Get Enough/Billie Jean/Black or White (Immortal Version)\", a mi\u00fado acurtada como \"Immortal Megamix\", \u00e9 unha canci\u00f3n do artista estadounidense Michael Jackson. Foi lanzada o 1 de novembro de 2011 como o primeiro sinxelo do \u00e1lbum remix p\u00f3stumo \"Immortal\"."}
{"id": "295035", "revid": "85894", "url": "https://gl.wikipedia.org/wiki?curid=295035", "title": "Germ\u00e1n Caama\u00f1o Solar", "text": "Germ\u00e1n Caama\u00f1o Solar, nado en Negreira en 1885 e finado en Santiago de Compostela en 1976, foi un m\u00e9dico, xornalista e escritor galego.\nTraxectoria.\nFillo de Manuel Caama\u00f1o Garc\u00eda e Manuela Solar, estudou Medicina na Universidade de Santiago de Compostela. M\u00e9dico e inspector de Sanidade en Negreira e Santiago de Compostela. Dirixiu o balneario Acu\u00f1a de Caldas de Reis e o dos \u00c1nxeles (Bri\u00f3n). Foi profesor auxiliar de Fisiolox\u00eda na Universidade Compostel\u00e1 no curso 1922-23.\nColaborou en\" La Federaci\u00f3n de Negreira y Ba\u00f1a\" con temas de hipnotismo e educaci\u00f3n infantil, en \"El Ideal Gallego\" e publicou tam\u00e9n sobre temas de hidrolox\u00eda galega, en \"Galicia Cl\u00ednica\" (1929). Escritor afeccionado a temas filos\u00f3ficos, publicou o libro de ensaios \"Luz en tu sombra\" (1948) co pseud\u00f3nimo Xherman Kmam.\nVida persoal.\nEra t\u00edo de Jos\u00e9 e Carlos Reino Caama\u00f1o. Casou na Coru\u00f1a en 1921 con Emilia Suevos de la Cruz, filla do comerciante coru\u00f1\u00e9s F\u00e9lix Suevos Rodr\u00edguez."}
{"id": "295036", "revid": "1093", "url": "https://gl.wikipedia.org/wiki?curid=295036", "title": "We're Almost There", "text": "\"We're Almost There\" \u00e9 unha canci\u00f3n do artista Michael Jackson que foi estreada en 1975, no que ser\u00eda o derradeiro \u00e1lbum con Motown, \"Forever, Michael\". \u00c9 unha balada de estilo soul, o cal sup\u00f3n un cambio do anterior material, que era de estilo bubblegum pop.\nA canci\u00f3n reapareceu m\u00e1is tarde no \u00e1lbum recompilatorio \"Anthology\". Este sinxelo \u00e9 o \u00faltimo de Michael Jackson lanzado como un artista activo da Motown. A canci\u00f3n at\u00f3pase no \u00e1lbum de 2010 \"Our Dreams\" de Wu-Tang Clan."}
{"id": "295037", "revid": "25871", "url": "https://gl.wikipedia.org/wiki?curid=295037", "title": "Bolet\u00edn de la Sociedad S. Mauro", "text": "Bolet\u00edn de la Sociedad S. Mauro foi un peri\u00f3dico aparecido en Negreira en 1904.\nCaracter\u00edsticas.\nSubtitulado \"Revista mensual. \u00d3rgano de la Sociedad y de la C\u00e1mara Agr\u00edcola Negreiresa\", apareceu o 15 de marzo de 1904. Consta de 12 p\u00e1xinas. Entre os seus colaboradores figuraron V\u00edctor Garc\u00eda Ferreiro e Jos\u00e9 Reino Caama\u00f1o."}
{"id": "295038", "revid": "89787", "url": "https://gl.wikipedia.org/wiki?curid=295038", "title": "Aurora Bern\u00e1rdez", "text": "Aurora Bern\u00e1rdez, nada en Buenos Aires o 23 de febreiro de 1920 e finada en Par\u00eds o 8 de novembro de 2014, foi unha tradutora, editora, arquiveira e escritora galego-arxentina.\nTraxectoria.\nFilla de Francisco Bern\u00e1rdez e Dolores N\u00f3voa, galegos masidaos emigrados na Arxentina, pasou parte da s\u00faa infancia nas casas da familia en Galicia, no Lago (Maside) e en Vigo, durante os seus tres primeiros anos de vida. Tivo dous irm\u00e1ns de sangue, Teresa e Mariano, e cinco medio irm\u00e1ns: Enrique, Francisco, Ricardo, Federico e Adelaida.\nRegresou \u00e1 Arxentina para estudar e licenciouse en Literatura na Universidade de Bos Aires. En 1948 co\u00f1eceu o escritor Julio Cort\u00e1zar, cunha cita de amigos no Caf\u00e9 Boston da capital arxentina, e durante meses mantiveron unha relaci\u00f3n que continuou na distancia, cando en 1951 Cort\u00e1zar emigra a Par\u00eds cunha bolsa do goberno franc\u00e9s. A finais de decembro de 1952 Aurora Bern\u00e1rdez emigra tam\u00e9n a Par\u00eds e inst\u00e1lase a vivir \u00e1 par de Cort\u00e1zar.\nNa capital francesa comeza a traballar como tradutora, inicialmente unha voluminosa enciclopedia de filosof\u00eda. Entre abril e agosto de 1953 Cort\u00e1zar e mais ela viaxaron por Florencia e o norte de Italia. \u00c1 volta a Par\u00eds contraeron matrimonio, o 22 de agosto de 1953, na alcald\u00eda do 13\u00ba arrondisement, onde as testemu\u00f1as foron Esther Herschkovich, amiga dela, e mais seu home Lipa Burd, pintor arxentino de orixe ucra\u00edna amigo de Lu\u00eds Seoane. Durante os primeiros meses de 1954 vive en Roma con Cort\u00e1zar, mentres preparan a traduci\u00f3n dos contos de Poe, que asinar\u00eda unicamente Cort\u00e1zar.\nAxi\u00f1a Aurora Bern\u00e1rdez conseguiu un traballo como tradutora na Unesco, onde tam\u00e9n traballaba como tradutor Cort\u00e1zar: este foi o seu posto para o resto da vida ata que se xubilou en 1985. Mud\u00e1ronse primeiro a vivir a un piso na r\u00faa Pierre Leroux, 24 bis, no 8\u00ba \"arrondisement\" e a principios dos anos sesenta a un pendello na praza do G\u00e9n\u00e9ral Beuret, no 15\u00ba \"arrondisement\", que remodelaron e refixeron, e que foi o fogar de Bern\u00e1rdez ata o seu falecemento.\nO labor na Unesco permit\u00edalle facer viaxes, a Uruguai, \u00e1 India e a Galicia onde a parella estivo en 1956 e 1957. Na primeira visita s\u00e1bese que visitaron Santiago de Compostela, e que pasaron por Ourense e por Redondela. Na segunda atop\u00e1ronse en Lourido, Nigr\u00e1n, onde permaneceron tres semanas antes de regresaren xuntos a Par\u00eds. Nese tempo Bern\u00e1rdez tam\u00e9n colaboraba en traduci\u00f3ns literarias que asinaba Cort\u00e1zar, como as das obras completas de Edgar Allan Poe. Tam\u00e9n colaborou con el no proceso de preproduci\u00f3n de varias das futuras traduci\u00f3ns das obras de Cort\u00e1zar a outros idiomas..\nEn 1963, Bern\u00e1rdez e Cort\u00e1zar viaxaron a Cuba, a co\u00f1ecer a Revoluci\u00f3n cubana. Al\u00ed Cort\u00e1zar comezou a s\u00faa transformaci\u00f3n nun escritor pol\u00edtico latinoamericano, mentres que Bern\u00e1rdez volveu a Par\u00eds moi desencantada, e decidida a non volver a pisar a illa nunca m\u00e1is. As\u00ed Bern\u00e1rdez e Cort\u00e1zar entraron gradualmente nunha crise de parella, e a\u00ednda que en xu\u00f1o de 1968 se trasladan para as vacaci\u00f3ns a unha casa recentemente mercada en Saignon, na Provenza, sep\u00e1ranse nese mesmo ano. Bern\u00e1rdez volve a Par\u00eds mentres que Cort\u00e1zar queda provisionalmente en Saignon, onde comeza unha relaci\u00f3n coa s\u00faa representante para Francia, a escritora lituana Ugn\u00e9 Karvelis. Cort\u00e1zar e Bern\u00e1rdez mante\u00f1en unha forte amizade despois da s\u00faa separaci\u00f3n, e tam\u00e9n despois de que en 1976 Cort\u00e1zar lle pida o divorcio para casar coa escritora e fot\u00f3grafa Carol Dunlop, a s\u00faa nova parella. De feito, cando Dunlop enfermou Bern\u00e1rdez estivo ao seu coidado, e cando trala morte desta Cort\u00e1zar tam\u00e9n enfermou, neste caso de leucemia, Bern\u00e1rdez volveu vivir con Cort\u00e1zar e coidou del ata o seu falecemento en 1984.\nLogo da morte de Cort\u00e1zar, Bern\u00e1rdez quedou como a testamenteira da s\u00faa obra e arquiveira e custodia dos seus bens. En virtude diso dooulle en 2005 \u00e1 Xunta de Galicia a colecci\u00f3n dos bens audiovisuais de Cort\u00e1zar, que integran diversos filmes de viaxes rodados por Cort\u00e1zar e m\u00e1is de dous milleiros de fotograf\u00edas, e que est\u00e1n arquivadas no Centro Galego de Artes da Imaxe, na Coru\u00f1a. Nos \u00faltimos anos da s\u00faa vida dedicouse ao labor de edici\u00f3n das obras de Cort\u00e1zar: o seu volume de produci\u00f3n narrativa in\u00e9dita, e tam\u00e9n da s\u00faa colecci\u00f3n de cartas, que tivo en d\u00faas edici\u00f3ns ao seu coidado, en 2000 e 2012.\nO 5 de novembro de 2014, Aurora Bern\u00e1rdez sufriu un accidente cerebrovascular ao sa\u00edr dunha visita m\u00e9dica. Foi hospitalizada en coma no servizo de Neurolox\u00eda do Centre Hospitalier Sainte-Anne, do 14\u00ba arrondisment de Par\u00eds. Faleceu tres d\u00edas m\u00e1is tarde, na ma\u00f1\u00e1 do 8 de novembro.\nObra.\nTraduci\u00f3ns.\nAurora Bern\u00e1rdez traduciu ao espa\u00f1ol dende o franc\u00e9s, o ingl\u00e9s e o italiano. Foi a principal tradutora ao espa\u00f1ol da obra de Italo Calvino e mais tam\u00e9n do movemento existencialista franc\u00e9s: os m\u00e1is senlleiros t\u00edtulos de Sartre, Beauvoir ou Camus d\u00e9benselle a ela na s\u00faa versi\u00f3n ao castel\u00e1n."}
{"id": "295039", "revid": "56817", "url": "https://gl.wikipedia.org/wiki?curid=295039", "title": "Castela Unida (concepto pol\u00edtico)", "text": "Castela Unida ou Gran Castela son termos utilizados polo nacionalismo castel\u00e1n para definiren o seu \u00e1mbito de actuaci\u00f3n. Con eles ap\u00e9lase ao desexo da unificaci\u00f3n das actuais Comunidades aut\u00f3nomas castel\u00e1s (Comunidade de Madrid, Castela-A Mancha, Castela e Le\u00f3n, A Rioxa e Cantabria) nun \u00fanico ente administrativo (reclamada polos nacionalistas castel\u00e1ns como a s\u00faa patria nacional, e que consideran erroneamente dividida) baixo o t\u00edtulo de Nacionalidade Hist\u00f3rica, tendo Madrid como o seu capital.\nDentro desta proposta, existen d\u00faas correntes diferenciadas:\n- A corrente \"rexionalista\" (e predominante), que reclama unha Gran Castela dentro do actual marco auton\u00f3mico espa\u00f1ol e mantendo o t\u00edtulo de rexionalidade.\n- A v\u00eda \"nacionalista\" (a minoritaria) que reclama un Estado federal onde se contemple unha Gran Castela como naci\u00f3n diferenciada dentro dunha Espa\u00f1a plural e democr\u00e1tica. Dentro deste movemento ad\u00f3itase facer referencia a unha \"reconstruci\u00f3n da patria\" reclamando enclaves historicamente pertencentes a Castela e, actualmente, noutras Comunidades aut\u00f3nomas como \u00e9 o caso da bisbarra de Requena-Utiel na provincia de Valencia entre outros.\nRecentemente desenvolv\u00e9ronse movementos nacionalistas \u00e9tnicos e identitarios de corte castelanista, se ben, estes son moi marxinais e sen un l\u00edder com\u00fan."}
{"id": "295041", "revid": "1093", "url": "https://gl.wikipedia.org/wiki?curid=295041", "title": "Marcial Souto Tiz\u00f3n", "text": ""}
{"id": "295042", "revid": "1987", "url": "https://gl.wikipedia.org/wiki?curid=295042", "title": "Parque Nacional de Serengueti", "text": "O Parque Nacional de Serengueti (ou Serengeti) \u00e9 un parque nacional de grandes dimensi\u00f3ns (cerca de 40.000\u00a0km\u00b2) na ecorrexi\u00f3n de Serengueti, no norte da Tanzania, lim\u00edtrofe con Kenya, na \u00c1frica oriental.\n\u00c9 famoso polas migraci\u00f3ns anuais de \u00f1us, cebras e gacelas e outros ant\u00edlopes que ocorren de maio a xu\u00f1o. \u00c9 Patrimonio Mundial da UNESCO desde 1981.\nOs cinco grandes animais do parque, as\u00ed chamados polos cazadores desde hai anos, son o le\u00f3n, o leopardo, o elefante, o rinoceronte e o b\u00fafalo cafre. Pero no parque tam\u00e9n se enciontran xirafas, numerosos ant\u00edlopes, hienas, guepardos e primates, ademais de m\u00e1is de 500 especies de aves.\nCerca do parque enc\u00f3ntrase a Garganta de Olduvai, onde se encontraron moitos f\u00f3siles e artefactos de hom\u00ednidos.\nPoboaci\u00f3ns de animais.\nAs poboaci\u00f3ns incl\u00faen grandes cantidades de animais: 1.500.000 \u00f1us, 1.000.000 gacelas (entre a gacela de Grant e a gacela de Thomson), 200.000 cebras, 75.000 impalas, 74.000 b\u00fafalos, 65.000 topis, 18.000 el\u00e1ns, 9.250 alc\u00e9lafos, 9.000 xirafas, 5.000 elefantes, 4.000 hienas, 3.000 le\u00f3ns e 500 guepardos."}
{"id": "295043", "revid": "89787", "url": "https://gl.wikipedia.org/wiki?curid=295043", "title": "Carthamus", "text": "Carthamus \u00e9 un x\u00e9nero bot\u00e1nico na familia Asteraceae cuxas especies co\u00f1\u00e9cense co nome com\u00fan de c\u00e1rtamo. Son plantas orixinarias de Asia e o mediterr\u00e1neo. Cont\u00e9n unhas 50 especies aceptadas. En Galicia atopamos d\u00faas: unha brava: o c\u00e1rtamo silvestre e unha cultivada: o c\u00e1rtamo com\u00fan.\nDescrici\u00f3n.\nSon herbas anuais ou perennes, \u00e1s veces matos ou arbustos, espi\u00f1entas con follas xeralmente pinnat\u00edfidas, cori\u00e1ceas, espi\u00f1entas, mais \u00e1s veces enteiras e/ou inermes. Os cap\u00edtulos, terminais solitarios ou agrupados, con numerosas follas involucrais semellantes \u00e1s follas caulinares superiores, ten un inv\u00f3lucro con varias fileiras de br\u00e1cteas adpresas; as externas e medias xeralmente espi\u00f1entas; as internas finas e inermes, ocasionalmente cun ap\u00e9ndice apical. Todas as flores, insertadas nun recept\u00e1culo desde convexo at\u00e9 c\u00f3nico, set\u00e1ceo, son flosculosas e hermafroditas, con limbo dividido case at\u00e9 a base, xeralmente amarelo con dous nervios purp\u00fareos en cada l\u00f3bulo. Os estames te\u00f1en filamentos ceibos, vilosos na parte superior, e anteras subobtusas e de base saxitada. Os froitos son cipselas obc\u00f3nicas m\u00e1is ou menos tetr\u00e1gonas, glabras e con f\u00edo c\u00e1rpico lateral. O papo, cando existe, est\u00e1 formado por varias fileiras de setas ou escamas esc\u00e1bridas, caedizas ou persistente, a mi\u00fado ausente nas cipselas perif\u00e9ricas dunha mesma especie.\nDistribuci\u00f3n.\nMedra no centro e suroeste de Asia, Europa e o Mediterr\u00e1neo; introducido e localmente cultivado noutras rexi\u00f3ns.\nTaxonom\u00eda.\nFoi nomeado por Carl von Linn\u00e9 en 1753 (\"Species Plantarum\", vol.2, p.\u00a0830) e a s\u00faa descrici\u00f3n ampliada en \"Genera Plantarum\" de 1754 . Traduciu o nome \"Carthamus\", latinizando o \u00e1rabe \u00abK\u00e2rtum\u00bb, ra\u00edz sem\u00edtica que significa \u00abtintura\u00bb, en alusi\u00f3n \u00e1s s\u00faas cualidades.\nEspecies.\nAs m\u00e1is habituais na rexi\u00f3n mediterr\u00e1nea son:"}
{"id": "295045", "revid": "18868", "url": "https://gl.wikipedia.org/wiki?curid=295045", "title": "Helianthus annuus", "text": ""}
{"id": "295047", "revid": "98629", "url": "https://gl.wikipedia.org/wiki?curid=295047", "title": "\u00c0lex M\u00e1rquez", "text": "Alejandro M\u00e1rquez Alent\u00e0, nado en Cervera (provincia de Lleida) o 23 de abril de 1996, \u00e9 un piloto catal\u00e1n de motociclismo. Proclamouse campi\u00f3n do mundo na categor\u00eda de Moto3 en 2014 e de Moto2 en 2019. \u00c9 o irm\u00e1n m\u00e1is novo do tam\u00e9n piloto e campi\u00f3n do mundo de motociclismo Marc M\u00e1rquez, ga\u00f1ador de oito t\u00edtulos do Campionato do Mundo de Motociclismo.\nTraxectoria.\nNas tempadas 2012 a 2014 correu na categor\u00eda de Moto3 no equipo de Estrella Galicia 0,0 cunha moto Honda e levaba o n\u00famero 12. En 2014 proclamouse campi\u00f3n do mundo desa categor\u00eda e ano ano seguinte subiu a Moto2, onde ga\u00f1ou o t\u00edtulo mundial en 2019."}
{"id": "295048", "revid": "22795", "url": "https://gl.wikipedia.org/wiki?curid=295048", "title": "Parque Nacional de Serengeti", "text": ""}
{"id": "295049", "revid": "22795", "url": "https://gl.wikipedia.org/wiki?curid=295049", "title": "Serengeti National Park", "text": ""}
{"id": "295052", "revid": "55927", "url": "https://gl.wikipedia.org/wiki?curid=295052", "title": "Domr\u00e9my-la-Pucelle", "text": "Domr\u00e9my-la-Pucelle \u00e9 unha comuna francesa situada no departamento dos Vosges, na rexi\u00f3n de Lorena. A segunda parte do seu nome, \"la Pucelle\", fai referencia \u00f3 lugar onde naceu Xoana de Arco.\nXeograf\u00eda.\nA comuna at\u00f3pase no val do r\u00edo Mosa (\"Meuse,\" en franc\u00e9s) no norte de Coussey. \u00d3 oeste hai unha monta\u00f1a boscosa de 407 m de altitude chamada bosque de Domr\u00e9my.\nHistoria.\nO lugar estivo habitado na \u00e9poca dos celtas e existen restos de murallas.\nNo s\u00e9culo XV dividiuse a parroquia en d\u00faas partes: unha deles depend\u00eda do condado de Champagne e a outra de Barrois mouvant, parte occidental do Ducado de Bar. \nXoana de Arco \u00eda rezar \u00e1 capela de Bermont, preto de Greux, e \u00e1 igrexa de Domr\u00e9my.\nDomr\u00e9my uniuse oficialmente a Lorena no 1571, e dende 1578 ch\u00e1mase oficialmente \"Domr\u00e9my-la-Pucelle\", pasando a ser unha comuna durante a Revoluci\u00f3n francesa. "}
{"id": "295053", "revid": "1888", "url": "https://gl.wikipedia.org/wiki?curid=295053", "title": "Mari\u00f1ana", "text": "Mari\u00f1ana foi unha revista aparecida en Sada entre 1925 e 1926.\nCaracter\u00edsticas.\nSubtitulada \"Revista quincenal ilustrada\", apareceu en xaneiro de 1925. Constaba de 16 p\u00e1xinas. O director e propietario era Eduardo Garc\u00eda Ramos; Manuel Lorenzo Freire-Calvelo foi o redactor-xefe e o fot\u00f3grafo Francisco Varela Pose encargouse da parte gr\u00e1fica. Entre os seus colaboradores figuraron Manuel Lugr\u00eds Freire, Ant\u00f3n Vilar Ponte, Ram\u00f3n Su\u00e1rez Picallo e M\u00e1ximo Navarro. Cesou logo de publicar 26 n\u00fameros, cun n\u00famero extraordinario editado en febreiro de 1926."}
{"id": "295055", "revid": "23204", "url": "https://gl.wikipedia.org/wiki?curid=295055", "title": "Domr\u00e9my", "text": ""}
{"id": "295056", "revid": "5863", "url": "https://gl.wikipedia.org/wiki?curid=295056", "title": "Colecci\u00f3n Novacaixagalicia", "text": ""}
{"id": "295057", "revid": "5863", "url": "https://gl.wikipedia.org/wiki?curid=295057", "title": "Gerardo Abad Conde", "text": ""}
{"id": "295058", "revid": "5863", "url": "https://gl.wikipedia.org/wiki?curid=295058", "title": "Avelino Abu\u00edn Gonz\u00e1lez", "text": ""}
{"id": "295059", "revid": "5863", "url": "https://gl.wikipedia.org/wiki?curid=295059", "title": "Agust\u00edn Mar\u00eda Acevedo Rodr\u00edguez", "text": ""}
{"id": "295060", "revid": "5863", "url": "https://gl.wikipedia.org/wiki?curid=295060", "title": "Ricardo Acevedo y Full\u00f3s", "text": ""}
{"id": "295061", "revid": "5863", "url": "https://gl.wikipedia.org/wiki?curid=295061", "title": "Maximino Zumalave Caneda", "text": ""}
{"id": "295063", "revid": "1505", "url": "https://gl.wikipedia.org/wiki?curid=295063", "title": "C\u00e1rtamo silvestre", "text": "O c\u00e1rtamo silvestre ou cardo cabreiro (Carthamus lanatus), \u00e9 unha especie pertencente \u00e1 familia Asteraceae.\nDescrici\u00f3n.\n\u00c9 unha planta anual, de 10 a 60\u00a0cm de altura (e at\u00e9 o dobre en solos subnitr\u00f3filos); con talos erectos, moi ramificados - especialmente nas s\u00faas partes media e superior, e cubertos dun abundante tomento la\u00fado branco (de a\u00ed o seu nome espec\u00edfico en Lat\u00edn, \"lanatus\"), en particular durante a pre-antese. Follas ovais lanceoladas, glandulosa-viscosas, con l\u00f3bulos moi profundos, e terminadas en espi\u00f1o. Flores amarelas brillantes, en cap\u00edtulos duns 3\u00a0cm de di\u00e1metro, agrupados en corimbo ou ben solitarios. Br\u00e1cteas exteriores moi parecidas \u00e1s follas superiores, pero m\u00e1is curtas e menos espi\u00f1entas; as internas lanceoladas, escariosas, m\u00e1is ou menos denticuladas e con puntas escuras. O recept\u00e1culo \u00e9 de forma c\u00f3nica aguda, con sedas en forma de fita abrancazadas. Os froitos son cipselas heteromorfas poligonais, curtas, c\u00f3nico-ovaladas, de cor pardo e con riscos irregulares; as interiores cun papo de sedas/escamas denticuladas, algo m\u00e1is longo que o corpo; e as exteriores sen as filas externas de escamas do papo. Os dous tipos te\u00f1en o apex cunha coroa ondulada/denticulada, cunha fileira interna de pelos curtos \u00e1speros no centro. A s\u00faa semente \u00e9 vi\u00e1bel durante m\u00e1is de oito anos \u00e1 intemperie\nNo Mediterr\u00e1neo, florea desde principios de maio at\u00e9 final do ver\u00e1n.\nA subespecie \"creticus\" (=\"baeticus\") ten id\u00e9nticas caracter\u00edsticas, mais \u00e9 arbustiva e poder\u00eda acadar os 5 m.\nNa identificaci\u00f3n como pl\u00e1ntula, para o seu control agron\u00f3mico: ten cotiled\u00f3ns verdes moi escuros, orbiculares a ovais, crasos, con l\u00e1mina de 8\u201314\u00a0mm por 8\u201311\u00a0mm; unha nervadura central vis\u00edbel; pec\u00edolo curto e dilatado na base.\nDistribuci\u00f3n e h\u00e1bitat.\nEnd\u00e9mica de Europa, Siberia, a conca mediterr\u00e1nea, Ir\u00e1n, de 0 a 1 200 msnm, e estendida por todo o mundo como maleza, fundamentalmente en rexi\u00f3ns temperadas de Am\u00e9rica e de Australia (lexislada a s\u00faa restrici\u00f3n xa desde 1887 en todos os seus distritos de cereais) , onde chegou a formar inmensos matos impenetr\u00e1beis ag\u00e1s cun machado. P\u00f3dese encontrar at\u00e9 a 2.000m de altitude, concretamente na Najarra (Serra de Guadarrama, Espa\u00f1a).\nHabita \u00e1reas m\u00e1is ou menos rochosas, beirav\u00edas/gabias, lugares asollados, barbeitos etc...; moi resistente a secas e bastante suscept\u00edbel a xeadas.\nTer\u00eda potencial para transmitir as s\u00faas caracter\u00edsticas de resistencia a enfermidades criptog\u00e1micas a outras especies do x\u00e9nero, mais fainas rendir menos aceite.\nHistoria.\nUnha especie ben co\u00f1ecida por antigos bot\u00e1nicos como Teofrasto, Plinio, e Diosc\u00f3rides; este \u00faltima menci\u00f3naa como ant\u00eddoto para picadas da pezo\u00f1a de escorpi\u00f3n.\nTaxonom\u00eda.\n\"Carthamus lanatus\" foi descrita por Carl von Linn\u00e9 e publicado en \"Species Plantarum\", vol. 2: 830, 1753.\nO n\u00famero de cromosomas \u00e9 de 2n=44 (o miemo para a sub-especie \"creticus / baeticus\")"}
{"id": "295065", "revid": "18868", "url": "https://gl.wikipedia.org/wiki?curid=295065", "title": "Carthamus lanatus", "text": ""}
{"id": "295066", "revid": "18868", "url": "https://gl.wikipedia.org/wiki?curid=295066", "title": "Cardo cabreiro", "text": ""}
{"id": "295067", "revid": "5863", "url": "https://gl.wikipedia.org/wiki?curid=295067", "title": "Juan Acu\u00f1a", "text": ""}
{"id": "295068", "revid": "5863", "url": "https://gl.wikipedia.org/wiki?curid=295068", "title": "Xo\u00e1n Acu\u00f1a Naya", "text": ""}
{"id": "295069", "revid": "75439", "url": "https://gl.wikipedia.org/wiki?curid=295069", "title": "Teresa Bern\u00e1rdez", "text": "Teresa Bern\u00e1rdez, nada o 11 de xu\u00f1o de 1931 en Buenos Aires e finada en East Lansing (M\u00edchigan), o 12 de xullo de 2010, foi unha psiquiatra galega.\nTraxectoria.\nBern\u00e1rdez era filla dos masidaos Francisco Fern\u00e1ndez e Dolores N\u00f3voa, e irm\u00e1 da escritora e tradutora Aurora Bern\u00e1rdez. Doutora en Medicina pola Universidade de Buenos Aires, completou a s\u00faa formaci\u00f3n no Hospital Vaugirard de Par\u00eds, no hospital universitario de Topeka (Kansas), no londiniense Cl\u00ednica Tavistok e no Radclife College de Harvard. Desenvolveu a s\u00faa carreira como catedr\u00e1tica de psiquiatr\u00eda na Universidade do Estado de M\u00edchigan e como psicoterapia ata a s\u00faa xubilaci\u00f3n.\nProfesionalmente a s\u00faa especializaci\u00f3n orientouse \u00e1 sa\u00fade mental da muller e liderou unha batalla nos anos 80 para que a Asociacion Americana de Psiquiatr\u00eda deixase de considerar enfermidades mentais o trastorno disf\u00f3rico premenstrual, a biastofilia e o trastorno de personalidade masoquista. A s\u00faa produci\u00f3n cient\u00edfica m\u00e1is destacada vira ao redor da sa\u00fade psiqui\u00e1trica da muller.\nObra.\nAdemais da s\u00faa produci\u00f3n cient\u00edfica, Bern\u00e1rdez compilou un volume da s\u00faa poes\u00eda."}
{"id": "295070", "revid": "72012", "url": "https://gl.wikipedia.org/wiki?curid=295070", "title": "Masai Mara", "text": "Masai Mara (en ingl\u00e9s \"Maasai Mara National Reserve\") \u00e9 unha reserva natural nacional situada ao suroeste de Kenya na rexi\u00f3n do Serengueti, que \u00e9, en realidade, unha continuaci\u00f3n do Parque Nacional de Serengueti.\nO seu nome d\u00e9bese e que a tribo dos masais habitan en dita zona, e polo r\u00edo Mara que o cruza. \u00c9 famoso pola s\u00faa fauna excepcional.\nO parque Masai Mara non \u00e9 o maior de Kenya, pero probabelmente \u00e9 o m\u00e1is famoso. Est\u00e1 situado no enorme Gran Val do Rift, que vai desde o mar Mediterr\u00e1neo at\u00e9 Sur\u00e1frica. O terreo da reserva est\u00e1 principalmente cuberto por pasteiros, con bosques de acacias na parte sueste. Na fronteira occidental enc\u00f3ntranse os escarpes \"Esoit Oloololo\", onde a vida salvaxe est\u00e1 m\u00e1is concentrada, xa que o terreo pantanoso significa abundancia de auga e a interferencia causada polo turismo \u00e9 m\u00ednima. A fronteira m\u00e1is oriental queda a 224\u00a0km de Nairobi, polo que a rexi\u00f3n oriental \u00e9 a m\u00e1is visitada polos turistas que fan \"safaris fotogr\u00e1ficos\".\nCaracter\u00edsticas.\nOcupa unha superficie de 1.510\u00a0km\u00b2 na zona do Gran Val do Rift, algo menos dos 1.672\u00a0km\u00b2 que ti\u00f1a en 1984.\nComprende tres secci\u00f3ns: \nA maior parte do territorio \u00e9 unha sabana salpicada polas distintivas acacias. A fauna tende a concentrarse na zona occidental do val, xa que o acceso \u00e1 auga \u00e9 m\u00e1is f\u00e1cil.\nFauna.\nO Masai Mara \u00e9 famoso pola s\u00faa poboaci\u00f3n de le\u00f3ns e por ser o fogar de especies ameazadas tales como o rinoceronte negro, o hipop\u00f3tamo (que se encontra nos r\u00edos Mara e Talek), e o guepardo Outro carn\u00edvoro que se pode encontrar en gran n\u00famero \u00e9 a hiena pinta.\nPor\u00e9n, o m\u00e1is famoso poboador deste parque \u00e9 o \u00f1u, como ocorre no Serengueti, xa que se estima que o n\u00famero de individuos alcanza case os medio mill\u00f3n. Todos os anos, no mes de xullo, estes animais, igual que as cebras (case duascentas mil), migran desde as planicies do Serengueti en busca de pastos m\u00e1is frescos e regresan en outubro.\nOutras especies de ungulados viven neste parque, como a gacela de Thomson e a gacela de Grant ou o impala, encontr\u00e1ndose igualmente mandas de xirafas.\nO Masai Mara \u00e9 tam\u00e9n o fogar de m\u00e1is de 450 especies de aves.\nO parque est\u00e1 administrado polo goberno de Kenya, que administra os recursos derivados do que pagan os turistas por entrar na reserva. O goberno conta con unidades policiais contra a caza furtiva (a caza de especies salvaxes est\u00e1 prohibida no pa\u00eds.\nOs principais habitantes desta comarca son os membros da comunidade masai, un pobo ancestral que mantivo os seus costumes e tradici\u00f3ns en plena sabana africana."}
{"id": "295071", "revid": "5863", "url": "https://gl.wikipedia.org/wiki?curid=295071", "title": "Xerardo Agrafoxo P\u00e9rez", "text": ""}
{"id": "295073", "revid": "114543", "url": "https://gl.wikipedia.org/wiki?curid=295073", "title": "Corsier-sur-Vevey", "text": "Corsier-sur-Vevey \u00e9 un concello do distrito de Riviera-Pays-d'Enhaut no cant\u00f3n de Vaud, en Su\u00edza. Limita \u00f3 norte coas comunas de Attalens (FR), Remaufens (FR) e Ch\u00e2tel-Saint-Denis (FR), \u00f3 leste con Saint-L\u00e9gier-La Chi\u00e9saz, \u00f3 sur con Vevey, e \u00f3 oeste con Corseaux, Chardonne e Jongny."}
{"id": "295074", "revid": "5863", "url": "https://gl.wikipedia.org/wiki?curid=295074", "title": "Francisco de Aguiar Seixas e Ulloa", "text": ""}
{"id": "295075", "revid": "5863", "url": "https://gl.wikipedia.org/wiki?curid=295075", "title": "Xaqu\u00edn Agulla", "text": ""}
{"id": "295076", "revid": "1888", "url": "https://gl.wikipedia.org/wiki?curid=295076", "title": "Bolet\u00edn de la Sociedad Cultural y Agraria del Distrito de Mug\u00eda", "text": "Bolet\u00edn de la Sociedad Cultural y Agraria del Distrito de Mug\u00eda foi un peri\u00f3dico editado en Buenos Aires entre 1923 e 1934.\nHistoria e caracter\u00edsticas.\nEditado pola Sociedad Cultural y Agraria del Distrito de Mug\u00eda, apareceu en 1923. Impulsada por Gervasio Paz Lest\u00f3n inclu\u00eda poemas seus en galego e doutros autores, como Victorino Abente Lago, Lois Castro e o marqu\u00e9s de Figueroa; contos de Otero Pedrayo e Avelino Rodr\u00edguez El\u00edas e artigos en galego de Otero Pedrayo, Alfredo Canalejo, Blanco Amor, Vicente Risco e Rafael Dieste. Reproduciu por entregas unha novela curta de Gonzalo L\u00f3pez Abente e unha peza teatral de Leandro Carr\u00e9 Alvarellos. Cesou a s\u00faa publicaci\u00f3n en 1934"}
{"id": "295077", "revid": "22795", "url": "https://gl.wikipedia.org/wiki?curid=295077", "title": "Redunquinos", "text": ""}
{"id": "295078", "revid": "1888", "url": "https://gl.wikipedia.org/wiki?curid=295078", "title": "Manuel Lorenzo Freire-Calvelo", "text": "Manuel Lorenzo Freire-Calvelo, nado en Sada en 1902 e finado no mesmo concello o 19 de maio de 1983, foi un practicante e xornalista galego.\nTraxectoria.\nFillo do m\u00e9dico Manuel Lorenzo Calvelo e de Juana Freire Gol\u00e1n, curm\u00e1 de Lugr\u00eds Freire. Estudou a carreira de practicante, exercendo como tal. Fundou e dirixiu \"Acci\u00f3n Sadense\". Promoveu organizaci\u00f3ns e actividades encami\u00f1adas \u00e1 consecuci\u00f3n de melloras na calidade de vida dos seus veci\u00f1os. En 1922 liderou unha campa\u00f1a para esixir do Estado a construci\u00f3n dun porto de refuxio. Na Ditadura de Primo de Rivera colaborou en \"Vida Gallega\" e \"Mari\u00f1ana\" e participou na creaci\u00f3n de organizaci\u00f3ns culturais e recreativas como a agrupaci\u00f3n galeguista e o Centro Cultural Obrero, do que foi secretario. Tam\u00e9n foi correspondente dunha decena de peri\u00f3dicos galegos (como \"La Voz de Galicia\" e \"El Pueblo Gallego\") e estatais.\nNa Segunda Rep\u00fablica simpatizou co Sindicato de Oficios Varios de Sada, integrado na CNT. Trasladouse \u00e1 Coru\u00f1a en 1934 e rematou afili\u00e1ndose a Izquierda Republicana. Nos anos corenta retomou a s\u00faa actividade, colaborou en \"Cartel\" e \"La Noche\", foi o autor da idea de crear en Galicia a Ciudad de los Muchachos. Tam\u00e9n participou na creaci\u00f3n da Pe\u00f1a Mari\u00f1ana en 1963.\nVida persoal.\nCasou con Elena Lobeiro Castro, que finou na Coru\u00f1a en 1934."}
{"id": "295079", "revid": "1888", "url": "https://gl.wikipedia.org/wiki?curid=295079", "title": "Manuel L. Freire-Calvelo", "text": ""}
{"id": "295080", "revid": "23204", "url": "https://gl.wikipedia.org/wiki?curid=295080", "title": "Kobus", "text": "Kobus \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos e subfamilia dos redunquinos que comprende seis especies de ant\u00edlopes africanos co\u00f1ecidos como cobos, todas elas asociadas a zonas pantanosas, chairas inund\u00e1beis e outras \u00e1reas herbosas cerca da auga.\nPresentan dimorfismo sexual, xa que as femias son m\u00e1is pequenas que os machos e carecen de cornos.\nTaxonom\u00eda.\nO x\u00e9nero foi descrito por primeira vez en 1840 polo m\u00e9dico militar e zo\u00f3logo escoc\u00e9s Andrew Smith nun traballo publicado en \"Illustr. Zool. S. Afr. Mamm.\", Part 12.\nEspecies.\nTadicionalmente condider\u00e1base que o x\u00e9nero \"Kobus\" comprend\u00eda as seguintes cinco especies:\nPero despois dos traballos de Cotterill eng\u00e1dese unha m\u00e1is:"}
{"id": "295082", "revid": "17467", "url": "https://gl.wikipedia.org/wiki?curid=295082", "title": "George H.W. Bush", "text": ""}
{"id": "295086", "revid": "23204", "url": "https://gl.wikipedia.org/wiki?curid=295086", "title": "Sch\u00f6neberg", "text": "Sch\u00f6neberg \u00e9 unha entidade administrativa (\"Ortsteil\") de Berl\u00edn (Alema\u00f1a). Ata a reforma administrativa de 2001, era un barrio separado, inclu\u00edndo a localidade de Friedenau. Na actualidade, xunto con barrio de Tempelhof, \u00e9 parte do novo barrio de Tempelhof-Sch\u00f6neberg."}
{"id": "295087", "revid": "89787", "url": "https://gl.wikipedia.org/wiki?curid=295087", "title": "Walworth", "text": "Walworth \u00e9 un barrio do centro da cidade de Londres, no distrito de Southwark. Probablemente o seu nome deriva do ingl\u00e9s antigo \"Wealhworth\", que significaba granxa galesa. At\u00f3pase a 3,1\u00a0km \u00f3 sueste de Charing Cross e preto de Camberwell e Elephant and Castle.\nAs r\u00faas principais en Walworth son Old Kent Road e Walworth Road.\nHistoria.\nWalworth aparece no Libro Domesday de 1086 como \"Waleorde\". Levado a cabo por Bainiard, o Arcebispo Lanfranc de Canterbury. Os seus activos segundo o Domesday foron: 3 \u00bd minifundios (hides), unha igrexa, catro arados , 8 acres (32.000 m 2 ) da pradeira.\nA \u201cJohn Smith House\u201d est\u00e1 en Walworth Road, e foi chamada as\u00ed na lembranza de John Smith, quen foi l\u00edder do Partido Laborista dende 1992 ata a s\u00faa repentina morte en 1994. Foi a antiga sede do Partido Laborista, vista a mi\u00fado nos informes de prensa en tempos de elecci\u00f3ns."}
{"id": "295088", "revid": "23204", "url": "https://gl.wikipedia.org/wiki?curid=295088", "title": "Roquebrune-Cap-Martin", "text": "Roquebrune-Cap-Martin (en ) \u00e9 unha comuna do departamento dos Alpes Mar\u00edtimos, na rexi\u00f3n Provenza-Alpes-Costa Azul."}
{"id": "295090", "revid": "1093", "url": "https://gl.wikipedia.org/wiki?curid=295090", "title": "Antonio Landeira Gallardo", "text": ""}
{"id": "295095", "revid": "25871", "url": "https://gl.wikipedia.org/wiki?curid=295095", "title": "Julio Camba Machado", "text": "Julio Jos\u00e9 Camba Machado, co\u00f1ecido como Julio, nado en Vilalba (Terra Ch\u00e1) o 6 de xu\u00f1o de 1996, \u00e9 un futbolista profesional galego que xoga de defensa central no Viveiro Club de F\u00fatbol.\nTraxectoria.\nFormado nas categor\u00edas inferiores do Club Deportivo Lugo, Julio \u00e9 convocado por vez primeira co primeiro equipo o 22 de decembro de 2012, momento no que ti\u00f1a tan s\u00f3 16 anos, na vitoria a domicilio ante o Centre d'Esports Sabadell Futbol Club por 0-1 con gol de \u00d3scar D\u00edaz. Con todo, non chegar\u00eda a xogar. Tampoco debutar\u00eda na s\u00faa seguinte convocatoria, esta vez tres meses despois ante o Club Deportivo Mirand\u00e9s, partido que rematar\u00eda con derrota do equipo albivermerllo. Non volver\u00eda a ser convocado at\u00e9 m\u00e1is dun ano despois, o 15 de outubro de 2014, esta vez nun encontro de Copa do Rei que enfrontar\u00eda aos lucenses ante o Real Betis Balompi\u00e9 no Benito Villamar\u00edn que se saldar\u00eda con derrota na rolda de penaltis.\nO seu debut co primeiro equipo chegar\u00eda moi pouco despois, xa que o 9 de novembro de 2014 sae como titular ante o Sabadell no Anxo Carro, tras a lesi\u00f3n de Jon Garc\u00eda e a ausencia por acumulaci\u00f3n de tarxetas de Lolo Pav\u00f3n. Tras o partido foi considerado polos medios de prensa como mellor xogador do encontro por parte do club lucense, nun partido que rematar\u00eda cunha vitoria por 2-1 con goles por parte dos locais de David Aganzo e doutro canteir\u00e1n lucense, Iago D\u00edaz. Tras o partido o adestrador Quique Seti\u00e9n destacar\u00eda sobre el:\nO 9 de xullo de 2015 o Club Deportivo Lugo anuncia a s\u00faa cesi\u00f3n \u00e1 Uni\u00f3n Deportiva Somozas da Segunda Divisi\u00f3n B."}
{"id": "295096", "revid": "88215", "url": "https://gl.wikipedia.org/wiki?curid=295096", "title": "Rally Eurocidade Tui-Valen\u00e7a", "text": "O Rally Eurocidade Tui-Valen\u00e7a \u00e9 unha proba de rally que se disputa con interrupci\u00f3ns dende 2014 entre o Concello de Tui (Pontevedra) e a zona de Valen\u00e7a, en Portugal. Est\u00e1 organizada pola Escuder\u00eda Dona Urraca e as d\u00faas primeiras edici\u00f3ns foron puntuables para o Campionato de Galicia de Rally."}
{"id": "295099", "revid": "89787", "url": "https://gl.wikipedia.org/wiki?curid=295099", "title": "Hemoptise", "text": "Hemoptise \u00e9 o termo m\u00e9dico empregado para describir a expectoraci\u00f3n de esputo hem\u00e1tico, isto \u00e9, de sangue fresco, que ten coma orixe o aparello respiratorio. A s\u00faa intensidade pode abranguer dende moi discreta, pequenos filamentos de sangue, at\u00e9 formas severas con sangue fresca denominada hemoptise franca. A hemoptise masiva \u00e9 a forma de presentaci\u00f3n m\u00e1is grave.\nA hemoptise ref\u00edrese s\u00f3 ao sangue expulsado pola boca que prov\u00e9n do aparello respiratorio. O sangue que ten coma orixe o aparello dixestivo alto (v\u00f3mitos sanguentos) co\u00f1\u00e9cese co nome de hemat\u00e1mese.\nNa hemoptise, o sangue \u00e9 de cor brillante, escumosa ou en forma de co\u00e1gulos, a diferenza da hemat\u00e1mese, onde o sangue \u00e9 de cor marr\u00f3n, semellando \u00e1 borra do caf\u00e9, e que pode conter restos de alimentos, xa que a orixe \u00e9 o aparello gastrointestinal. Outra diferenza entre a hemat\u00e1mese e a hemoptise \u00e9 o pH: \u00e9 alcalino ou b\u00e1sico na hemoptise e \u00e1cido na hematamese.\nClasificaci\u00f3n segundo a gravidade.\nA hemoptise p\u00f3dese clasificar segundo a s\u00faa gravidada en leve, moderada, severa ou masiva. Dita clasificaci\u00f3n bas\u00e9ase no volume en mililitros de sangue perdida ao d\u00eda.\nCausas.\nExisten numerosas causas de hemoptise, sendo a bronquite e a pneumon\u00eda as causas m\u00e1is habituais, malia non as \u00fanicas. En pacientes fumadores, a hemoptise persistente pode ser un s\u00edntoma frecuente.\nAs principais causas de expulsi\u00f3n de sangue procedente do aparello respiratorio son:"}
{"id": "295100", "revid": "1093", "url": "https://gl.wikipedia.org/wiki?curid=295100", "title": "Sr\u0111an Baj\u010deti\u0107", "text": "Sr\u0111an Baj\u010deti\u0107 (en serbio cir\u00edlico: Cp\u0452a\u043d \u0411aj\u0447e\u0442\u0438\u045b) nado en Zrenjanin (na Rep\u00fablica Federal Socialista de Iugoslavia, actual Serbia) o 7 de novembro de 1971, \u00e9 un exfutbolista que xogaba na demarcaci\u00f3n de centrocampista e actual adestrador.\nTraxectoria.\nComezou a xogar no FK Vojvodina, de onde o fichou para o Celta de Vigo o adestrador Carlos Aimar que xa o tentara fichar o ano anterior para o CD Logro\u00f1\u00e9s. O primeiro ano foi cedido no mercado de inverno ao Estrela Vermella de Belgrado.\nXa de volta en Vigo tivo a s\u00faa oportunidade, sendo un fixo no once inicial co adestrador Fernando Castro Santos, por\u00e9n unha grave lesi\u00f3n rompeu a s\u00faa progresi\u00f3n. Unha vez recuperado e finalizado o contrato co Celta fichou polo SC Braga, onde militou solo un ano.\nNo ano 1998 fichou polo Estrela Vermella de Belgrado serbio, tras tres tempadas chegoulle unha oferta do f\u00fatbol chin\u00e9s e fichou polo Dalian Shide e despois polo Hunan Xiangjun, durante a s\u00faa experiencia na China proclamouse campi\u00f3n da primeira divis\u00f3n d\u00faas veces, tam\u00e9n en d\u00faas ocasi\u00f3n da Copa e chegou a semifinais da Copa de Campi\u00f3ns de Asia.\nFoi o segundo adestrador do R\u00e1pido de Bouzas, dirixido por Xurxo Otero. Na actualidade, \u00e9 adestrador do Gran Pe\u00f1a, o equipo C do Celta de Vigo. \u00c9 o pai dos xogadores Stefan Baj\u010deti\u0107 e Jovan Baj\u010deti\u0107."}
{"id": "295103", "revid": "839", "url": "https://gl.wikipedia.org/wiki?curid=295103", "title": "Tj\u00f3\u00f0veldisflokkurin", "text": ""}
{"id": "295106", "revid": "55340", "url": "https://gl.wikipedia.org/wiki?curid=295106", "title": "Karapet Amatowni", "text": "Karapet Amatowni (en ), nado o 16 de febreiro de 1900 en Angora e finado o 14 de xaneiro de 1984, foi un bispo cat\u00f3lico armenio, exarca apost\u00f3lico de Francia entre 1960 e 1971.\nTraxectoria.\nKarapet Amatowni naceu o 16 de febreiro de 1900 en Angora, Imperio Otom\u00e1n. O 8 de decembro de 1925 foi ordenado sacerdote.\nO 22 de xullo de 1960 foi nomeado exarca apost\u00f3lico de Francia e bispo titular de \"Amathus in Cypro\". Recibiu a consagraci\u00f3n episcopal o 18 de decembro, de mans do patriarca de Cilicia Gregorio Pedro XV Aghachanean.\nO 15 de marzo de 1971 renunciou como exarca apost\u00f3lico de Francia. Logo da instituci\u00f3n da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\") por Paulo VI, o 15 de setembro de 1973 converteuse nun un dos seus membros. Finou o 14 de xaneiro de 1984."}
{"id": "295107", "revid": "839", "url": "https://gl.wikipedia.org/wiki?curid=295107", "title": "Angora", "text": ""}
{"id": "295108", "revid": "839", "url": "https://gl.wikipedia.org/wiki?curid=295108", "title": "Garabed Amadouni", "text": ""}
{"id": "295109", "revid": "23204", "url": "https://gl.wikipedia.org/wiki?curid=295109", "title": "Auvers-sur-Oise", "text": "Auvers-sur-Oise \u00e9 unha comuna do departamento de Val do Oise, na rexi\u00f3n de Illa de Francia. At\u00f3pase a 27,2\u00a0km do centro de Par\u00eds. O lugar as\u00f3ciase con numerosos artistas, sendo o m\u00e1is importante deles Vincent van Gogh."}
{"id": "295110", "revid": "5863", "url": "https://gl.wikipedia.org/wiki?curid=295110", "title": "Kibbutz", "text": "Un kibbutz (do hebreo \u05e7\u05d9\u05d1\u05d5\u05e5, que significa \"asemblea\" ou \"xuntos\") \u00e9 unha comunidade ou vila colectivista de Israel baseada tradicionalmente na agricultura. O primeiro kibbutz, Degania Alef, foi creado en 1909. Hoxe en d\u00eda, o traballo agr\u00edcola foi parcialmente substitu\u00eddo por sectores como f\u00e1bricas industriais e empresas de tecnolox\u00eda. Os kibbutz comezaron sendo comunidades ut\u00f3picas baseadas nunha combinaci\u00f3n do socialismo e o sionismo. En d\u00e9cadas recentes, alg\u00fans kibbutz foron privatizados e o modo de vida comunal mudou. Un membro dun kibbutz denom\u00ednase \"kibbutznik\" en hebreo.\nEn 2010 hab\u00eda 270 kibbutzs en Israel, o 9 % da rede industrial do pa\u00eds e o 40 % da s\u00faa produci\u00f3n agr\u00edcola. No conxunto da econom\u00eda supu\u00f1an o 6 % do PIB de Israel en 2010."}
{"id": "295111", "revid": "98629", "url": "https://gl.wikipedia.org/wiki?curid=295111", "title": "Zundert", "text": "Zundert () \u00e9 un concello e vila da provincia de Brabante do Norte, no sur de Pa\u00edses Baixos.\nDesfile floral.\nO Bloemencorso Zundert \u00e9 o m\u00e1is antigo (dende 1936) e meirande desfile floral de Europa, celebrado o primeiro domingo de setembro. Dependendo do tempo, atrae a unhas 50.000 persoas."}
{"id": "295113", "revid": "25871", "url": "https://gl.wikipedia.org/wiki?curid=295113", "title": "Andrew Smith (zo\u00f3logo)", "text": "Sir Andrew Smith, nado en Hawick (Roxburghshire) o 3 de decembro de 1797 e finado o 12 de agosto de 1872, foi un cirurxi\u00e1n, m\u00e9dico militar, explorador etn\u00f3logo e zo\u00f3logo escoc\u00e9s.\nEst\u00e1 considerado como o pai da zoolox\u00eda en Sur\u00e1frica, porque describiu numerosas especies dun amplo grupo de animais na s\u00faa principal obra, \"Illustrations of the Zoology of South Africa\".\nTraxectoria.\nO seu primeiro traballo foi como cirurxi\u00e1n de a bordo na mari\u00f1a brit\u00e1nica, a cuxo servizo se incorporou en 1816. Posteriormemnte estudou medicina na Universidade de Edimburgo, obtendo o grao de doutor en 1819.\nSur\u00e1fica (1820-1837).\nEn 1820 foi destinado \u00e1 Colonia do Cabo e enviado a Grahamstown para supervisar a atenci\u00f3n m\u00e9dica dos soldados europeos e os do Copo do Cabo. Foi nomeado cirurxi\u00e1n do distrito de Albany en 1822, onde estableceu o primeiro dispensario gratu\u00edto para doentes indixentes de Sur\u00e1frica.\nDirixiu unha expedici\u00f3n cient\u00edfica ao interior da actual Sur\u00e1frica. Os traballos realizados pola expedici\u00f3n foron plasmados no libro \"Illustrations of the Zoology of South Africa\" (Ilustraciones da Zoolox\u00eda de \u00c1frica do Sur).\nSmith encontrouse co naturalista Charles Darwin na segunda viaxe do HMS \"Beagle\", cando recalou na Cidade do Cabo en maio de 1836, mostr\u00e1ndolle diversas formaci\u00f3ns rochosas. Darwin estableceu unha ampla correspondencia con Smith acerca do por que os grandes animais de Sur\u00e1frica viv\u00edan con pouca vexetaci\u00f3n, mostrando que a falta de vexetaci\u00f3n luxuriosa non explicaba a extinci\u00f3n das xigantescas criaturas cuxos f\u00f3siles Darwin achara en Suram\u00e9rica. Darwin frecuentemente menciona a Smith nos seus escritos, e apoiouno para que fose admitido como membro da \"Royal Society\" en 1857.\nCorrespondencia con Charles Darwin.\nAo longo da s\u00faa vida intercambiou correspondencia con Charles Darwin.\nInglaterra (1837-1872).\nEn xaneiro de 1837 Simth volveu ao Reino Unido, e pouco despois empezou a publicar os cinco volumes que compo\u00f1en as s\u00faas \"Illustrations of the Zoology of South Africa\" (1838\u201350). Ascendeu rapidamente na escala do Servizo M\u00e9dico Militar, e foi cirurxi\u00e1n e oficial m\u00e9dico principal en Fort Pitt, Kent, en 1841.\nEn 1844 casou coa s\u00faa ama de chaves Ellen Henderson e converteuse \u00e1 fe cat\u00f3lica. En 1845 foi o axudante de Sir James McGrigor, director xeral do Servizo M\u00e9dico do Ex\u00e9rcito, sucedendo neste cargo a McGrigor en 1853 cando este se retirou. Foi o respons\u00e1bel da organizaci\u00f3n de servizos m\u00e9dicos durante a guerra de Crimea, en medio de graves acusaci\u00f3ns de ineficiencia e incompetencia en \"The Times\" e da enfermeira Florence Nightingale. Unha comisi\u00f3n de investigaci\u00f3n exonerouno e recibiu honores nas universidades e sociedades cient\u00edficas. A s\u00faa m\u00e1 sa\u00fade obrigouno a renunciar en 1858, ano en que foi nomeado comendador da Orde do Ba\u00f1o.\nAbreviatura.\nA abreviatura Smith empr\u00e9gase para indicar a Andrew Smith como autoridade na descrici\u00f3n e taxonom\u00eda en zoolox\u00eda."}
{"id": "295115", "revid": "1131", "url": "https://gl.wikipedia.org/wiki?curid=295115", "title": "Fuendetodos", "text": "Fuendetodos \u00e9 un concello espa\u00f1ol da provincia de Zaragoza na comunidade de Arag\u00f3n. Co\u00f1\u00e9cese sobre todo porque nunha das s\u00faas casas naceu o pintor Francisco de Goya no ano 1746.\nEtimolox\u00eda.\nO nome desta vila d\u00e9bese \u00e1 \"Fuente Vieja\" (a fonte de todos) e nun principio chamouse Fuentedetodos. Dende o s\u00e9culo XIV, a vila era dominio da familia Fern\u00e1ndez de Heredia, co\u00f1ecidos como Condes de Fuentes.\nEconom\u00eda.\nA poboaci\u00f3n dedicouse tradicionalmente \u00e1 agricultura de seca\u00f1o e \u00e1 gander\u00eda de ovino e caprino. Durante s\u00e9culos, as canteiras de pedra caracole\u00f1a, exclusiva de Fuendetodos e a industria do xeo (chegou a haber 22 \"neverones\" ou neveiras que vend\u00edan o xeo principalmente \u00f3s mercados zaragozanos) achegaron importantes ingresos \u00e1 vila. Hoxe en d\u00eda adquiriu maior importancia a produci\u00f3n de enerx\u00eda e\u00f3lica e sobre todo os servizos derivados do turismo (20\u00a0000 visitantes anuais).\nXeograf\u00eda.\nBoa parte do concello est\u00e1 cuberto por pi\u00f1eiro carrasco (\"Pinus halepensis\"), conservado por pertencer durante s\u00e9culos \u00f3s Condes de Fuentes, pasando despois a propiedade municipal. Carrascas ou aci\u00f1eiras salpicadas polas serras testemu\u00f1an presenza previa do carrascal, con bosques caducif\u00f3lios de lodoeiros, pradairos de montpellier e terebintos, nos que poden atoparse cinco especies de fentos.\nLugares de interese.\nCasa natal de Goya e o Museo do Gravado.\nA casa onde naceu o pintor espa\u00f1ol foi constru\u00edda a comezos do s\u00e9culo XVIII. A poucos metros estableceuse o Museo do Gravado, inaugurado en 1989, onde se exhibe a obra gr\u00e1fica de Goya e todo o relacionado coas t\u00e9cnicas de gravado."}
{"id": "295116", "revid": "27155", "url": "https://gl.wikipedia.org/wiki?curid=295116", "title": "Sinal de exportaci\u00f3n nuclear", "text": "Un sinal de exportaci\u00f3n nuclear (ou NES do ingl\u00e9s \"Nuclear Export Signal\") \u00e9 unha curta secuencia de amino\u00e1cidos de 4 residuos hidrof\u00f3bicos que se encontra en certas prote\u00ednas e que marca esa prote\u00edna para ser exportada desde o n\u00facleo celular ao citoplasma, atravesando os complexos dos poros nucleares utilizando o transporte nuclear. Este sinal ten os efectos opostos aos do sinal de localizaci\u00f3n nuclear, que marca unha prote\u00edna para o seu transporte desde o citoplasma ao n\u00facleo. O sinal de exportaci\u00f3n nuclear \u00e9 reco\u00f1ecido por exportinas, que se unen a el. En an\u00e1lises en computador de NESs co\u00f1ecidos atopouse que o espazado m\u00e1is com\u00fan de residuos hidrof\u00f3bicos \u00e9 LxxxLxxLxL, onde \"L\" \u00e9 un residuo hidrof\u00f3bico (xeralmente leucina) e \"x\" \u00e9 calquera outro amino\u00e1cido; o espazado destes residuos hidrof\u00f3bicos pode explicarse examinando estruturas co\u00f1ecidas que conte\u00f1an un NES, como os residuos fundamentais que normalmente se encontran na mesma cara de estruturas secundarias adxacentes dunha prote\u00edna, o que lles permite interaccionar coa exportina.\nComo os \u00e1cidos ribonucleicos (ARN) est\u00e1n compostos de nucle\u00f3tidos e non de amino\u00e1cidos, carecen do sinal de exportaci\u00f3n nuclear que sirva para levalos f\u00f3ra do n\u00facleo, polo que moitas formas de ARN se unen a prote\u00ednas formando un complexo ribonucleoproteico para as\u00ed ser exportados f\u00f3ra do n\u00facleo. A cola poli(A) dos ARNm \u00e9 moi importante para a uni\u00f3n de prote\u00ednas exportadoras. O ARNt \u00fanese a unha exportina especial chamada exportina-t, de modo dependente da s\u00faa estrutura. \nO sinal NES foi descuberto na prote\u00edna Rev do virus VIH-1 e no inhibidor da prote\u00edna quinase dependente de AMP c\u00edclico (PKI). Identificouse o receptor de carioferina CRM1 como o receptor de exportaci\u00f3n para os NES ricos en leucina en varios organismos, e \u00e9 unha prote\u00edna conservada evolutivamente. A exportaci\u00f3n mediada por CRM1 pode ser inhibida polo funxicida leptomicina B (LMB), o que proporciona un excelente modo para a verificaci\u00f3n experimental desta v\u00eda.\nNon todos os substratos con NES son exportados constitutivamente desde o n\u00facleo, o que significa que a exportaci\u00f3n mediada por CRM1 \u00e9 un proceso regulado. Descubr\u00edronse varias v\u00edas para a regulaci\u00f3n da exportaci\u00f3n dependente de NES, entre as que est\u00e1 o enmascaramento/desenmascaramento de NES, a fosforilaci\u00f3n e a formaci\u00f3n de pontes disulfuro como resultado de oxidaci\u00f3ns.\nA exportaci\u00f3n nuclear comeza coa uni\u00f3n de Ran-GTP (unha prote\u00edna G) \u00e1 exportina. Isto orixina un cambio de forma na exportina, que incrementa a s\u00faa afinidade polo cargamento que ten que ser exportado. Unha vez que se une o cargamento, o complexo Ran-exportina-cargamento sae f\u00f3ra do n\u00facleo a trav\u00e9s dos poros nucleares. As prote\u00ednas activadoras da GTPase (GAPs) hidrolizan despois o Ran-GTP a Ran-GDP, e isto causa un cambio conformacional e a s\u00faa liberaci\u00f3n da exportina. Unha vez que xa non est\u00e1 unida \u00e1 Ran, a mol\u00e9cula de exportina perde afinidade polo cargamento nuclear tam\u00e9n, e o complexo sep\u00e1rase. A exportina e a Ran-GDP son recicladas e volven ao n\u00facleo separadamente, e o factor de intercambio de guanina (GEF) no n\u00facleo cambia o GDP por GTP na Ran.\nNESbase.\nA NESbase \u00e9 unha base de datos de prote\u00ednas con sinais de exportaci\u00f3n nuclear (NES) ricas en leucina, autentificadas experimentalmente. Investigaci\u00f3ns realizadas na Universidade T\u00e9cnica de Dinamarca e na Universidade de Copenhague validaron a versi\u00f3n NESbase 1.0. Cada entrada desta base de datos cont\u00e9n informaci\u00f3n sobre se o sinal de exportaci\u00f3n nuclear \u00e9 suficiente para a exportaci\u00f3n ou se \u00e9 s\u00f3 un transporte mediado polo receptor de exportaci\u00f3n CRM1."}
{"id": "295119", "revid": "23204", "url": "https://gl.wikipedia.org/wiki?curid=295119", "title": "Coyoac\u00e1n", "text": "Coyoac\u00e1n \u00e9 unha das 16 delegaci\u00f3ns da Cidade de M\u00e9xico e at\u00f3pase no centro xeogr\u00e1fico deste. O seu territorio abrangue m\u00e1is de 54 quil\u00f3metros cadrados, e est\u00e1 localizado sobre a chaira do val de M\u00e9xico. A parte m\u00e1is alta corresponde \u00f3 cerro Zacat\u00e9petl, no suroeste da delegaci\u00f3n, onde tam\u00e9n se atopa a zona de Los Pedregales. Todo o territorio coyoacanense est\u00e1 urbanizado. Dentro del at\u00f3panse importantes zonas verdes como a Cidade Universitaria e os viveiros de Coyoac\u00e1n.\nNa \u00e9poca precolombiana, unha parte do territorio coyoacanense estaba baixo o lago de Texcoco e Xochimilco. Durante o Precl\u00e1sico Medio desenvolv\u00e9ronse na zona algunhas aldeas agr\u00edcolas, entre as que destaca Copilco polos testemu\u00f1os dos costumes funerarios da \u00e9poca.\nNo momento da chegada dos espa\u00f1ois, Coyoac\u00e1n formaba parte da esfera de influencia de Tenochtitl\u00e1n. Despois da Conquista, estableceuse al\u00ed o primeiro concello e sede do goberno do Vicerreinado de Nova Espa\u00f1a. "}
{"id": "295120", "revid": "27155", "url": "https://gl.wikipedia.org/wiki?curid=295120", "title": "Secuencia de exportaci\u00f3n nuclear", "text": ""}
{"id": "295121", "revid": "23204", "url": "https://gl.wikipedia.org/wiki?curid=295121", "title": "Le Cateau-Cambr\u00e9sis", "text": "Le Cateau-Cambr\u00e9sis \u00e9 unha comuna francesa do departamento de Norte na rexi\u00f3n de Norte-Paso de Calais."}
{"id": "295133", "revid": "23204", "url": "https://gl.wikipedia.org/wiki?curid=295133", "title": "Caprese Michelangelo", "text": "Caprese Michelangelo \u00e9 unha comuna e vila italiana da provincia de Arezzo, na Toscana. \u00c9 o lugar de nacemento do artista renacentista Michelangelo."}
{"id": "295134", "revid": "22795", "url": "https://gl.wikipedia.org/wiki?curid=295134", "title": "Rhincodontidae", "text": ""}
{"id": "295135", "revid": "22795", "url": "https://gl.wikipedia.org/wiki?curid=295135", "title": "Rincod\u00f3ntidos", "text": ""}
{"id": "295136", "revid": "22795", "url": "https://gl.wikipedia.org/wiki?curid=295136", "title": "Rhincodon.", "text": ""}
{"id": "295159", "revid": "22795", "url": "https://gl.wikipedia.org/wiki?curid=295159", "title": "Rhincodon", "text": ""}
{"id": "295160", "revid": "56817", "url": "https://gl.wikipedia.org/wiki?curid=295160", "title": "El Heraldo Gallego (Santiago de Compostela)", "text": "El Heraldo Gallego foi un xornal editado en Santiago de Compostela entre 1896 e 1897.\nHistoria e caracter\u00edsticas.\nApareceu en novembro de 1896. Diario cat\u00f3lico. Cesou a s\u00faa publicaci\u00f3n a finais de febreiro de 1897."}
{"id": "295180", "revid": "23204", "url": "https://gl.wikipedia.org/wiki?curid=295180", "title": "Mougins", "text": "Mougins (en franc\u00e9s e oficialmente; en ) \u00e9 unha comuna do departamento franc\u00e9s dos Alpes Mar\u00edtimos, na rexi\u00f3n de Provenza-Alpes-Costa Azul."}
{"id": "295182", "revid": "92340", "url": "https://gl.wikipedia.org/wiki?curid=295182", "title": "Heliodoro de \u00c9mesa", "text": "Heliodoro (\u1f29\u03bb\u03b9\u03cc\u03b4\u03c9\u03c1\u03bf\u03c2) de Emesa (Siria) foi un escritor grego, autor da novela \"Eti\u00f3picas\" (\"\u0391\u1f30\u03b8\u03b9\u03bf\u03c0\u03b9\u03ba\u03ac\"), co\u00f1ecida tam\u00e9n como \"Te\u00e1xenes e Cariclea\" (\"\u0398\u03b5\u03b1\u03b3\u03ad\u03bd\u03b7\u03c2 \u03ba\u03b1\u1f76 \u03a7\u03b1\u03c1\u03af\u03ba\u03bb\u03b5\u03af\u03b1\").\nTraxectoria.\nNada se sabe con seguridade da s\u00faa vida, que se data de forma vari\u00e1bel entre os s\u00e9culos III e IV, pero identific\u00e1rono cun bispo cristi\u00e1n de Tesal\u00f3nica chamado as\u00ed, segundo a noticia que aparece por primeira vez en \"Historia eclesi\u00e1stica\" de S\u00f3crates de Constantinopla , chegando a ser bispo de Trica e quen introducira o celibato en Tesalia.\nObra.\nD\u00faas particularidades asignan \u00e1 novela de Heliodoro un posto especial. En primeiro lugar, o inusitado virtuosismo na t\u00e9cnica narrativa; por outra banda, constit\u00fae un relevante testemu\u00f1o de que novas forzas relixiosas penetran nesa \u00e9poca. Nesta novela de Heliodoro, como nas demais, perc\u00edbese con especial claridade que a lingua \u00e9 produto artificioso. Todos os recursos da arte ret\u00f3rica e apoiaturas po\u00e9ticas non poden desmentir o car\u00e1cter pobre deste estilo. Constr\u00faense pero non se redondean grandes per\u00edodos. A teima, sobre todo, de recargar as oraci\u00f3ns amontoando participios conduce \u00e1 formaci\u00f3n de cl\u00e1usulas monstruosas."}
{"id": "295183", "revid": "624", "url": "https://gl.wikipedia.org/wiki?curid=295183", "title": "Longo de Lesbos", "text": ""}
{"id": "295185", "revid": "5863", "url": "https://gl.wikipedia.org/wiki?curid=295185", "title": "Mar\u00eda de los \u00c1ngeles Alfaya Bern\u00e1rdez", "text": ""}
{"id": "295186", "revid": "5863", "url": "https://gl.wikipedia.org/wiki?curid=295186", "title": "Gran enciclopedia galega", "text": ""}
{"id": "295187", "revid": "5863", "url": "https://gl.wikipedia.org/wiki?curid=295187", "title": "Enciclopedia galega universal", "text": ""}
{"id": "295193", "revid": "5132", "url": "https://gl.wikipedia.org/wiki?curid=295193", "title": "Julio Jos\u00e9 Camba Machado", "text": ""}
{"id": "295194", "revid": "839", "url": "https://gl.wikipedia.org/wiki?curid=295194", "title": "Dmitri Ivanovsky", "text": ""}
{"id": "295196", "revid": "839", "url": "https://gl.wikipedia.org/wiki?curid=295196", "title": "Nikolai Chernyshevsky", "text": ""}
{"id": "295197", "revid": "1505", "url": "https://gl.wikipedia.org/wiki?curid=295197", "title": "Zaouli", "text": "Zaouli designa en Costa do Marfil, tanto unha m\u00e1scara coma unha danza tradicional da etnia Guro. S\u00edntese de d\u00faas m\u00e1scaras, a \"bulu\" e a \"djela\", \u00e1 zaouli ch\u00e1maselle tam\u00e9n \"Djelalou Zaouli\", que significa literalmente \"Zaouli filla de Djela\". Creada na d\u00e9cada de 1950 por Ouinnaila Zrabi S\u00e9hifla, a m\u00e1scara Zaouli acomp\u00e1\u00f1ase durante a s\u00faa actuaci\u00f3n cun ritmo do mesmo nome. O primeiro bailar\u00edn que levou esta m\u00e1scara foi Koua\u00ef Bi Vo\u00efzi\u00e9 . \u00c1 m\u00e1scara zaouli atrib\u00faeselle o poder de incrementar a produtividade da vila na que se practica."}
{"id": "295198", "revid": "839", "url": "https://gl.wikipedia.org/wiki?curid=295198", "title": "Vlado Bu\u010dkovski", "text": ""}
{"id": "295209", "revid": "839", "url": "https://gl.wikipedia.org/wiki?curid=295209", "title": "Gran Premio de China de 2012", "text": ""}
{"id": "295212", "revid": "839", "url": "https://gl.wikipedia.org/wiki?curid=295212", "title": "Gran Premio de China de 2011", "text": ""}
{"id": "295213", "revid": "839", "url": "https://gl.wikipedia.org/wiki?curid=295213", "title": "Gran Premio de China de 2013", "text": ""}
{"id": "295215", "revid": "839", "url": "https://gl.wikipedia.org/wiki?curid=295215", "title": "Gran Premio de Motociclismo de China", "text": ""}
{"id": "295216", "revid": "839", "url": "https://gl.wikipedia.org/wiki?curid=295216", "title": "Torre do Banco de China", "text": ""}
{"id": "295219", "revid": "839", "url": "https://gl.wikipedia.org/wiki?curid=295219", "title": "Prehistoria de China", "text": ""}
{"id": "295220", "revid": "839", "url": "https://gl.wikipedia.org/wiki?curid=295220", "title": "Gran Premio de Xap\u00f3n de 1977", "text": ""}
{"id": "295226", "revid": "839", "url": "https://gl.wikipedia.org/wiki?curid=295226", "title": "Selecci\u00f3n de rugby de India", "text": ""}
{"id": "295227", "revid": "839", "url": "https://gl.wikipedia.org/wiki?curid=295227", "title": "Selecci\u00f3n de rugby de Canad\u00e1", "text": ""}
{"id": "295231", "revid": "98629", "url": "https://gl.wikipedia.org/wiki?curid=295231", "title": "Josefa Garc\u00eda Segret", "text": "Josefa Garc\u00eda Segret, nada en Tui en 1900 e finada en Oleiros a principios de setembro de 1986, foi unha mestra e pol\u00edtica galega.\nTraxectoria.\nMestra en Tomi\u00f1o. Casou con Hip\u00f3lito Gallego Camarero. Coa sublevaci\u00f3n do 18 de xullo de 1936 foi detida o 15 de agosto, pasando un calvario de penalidades. Na prisi\u00f3n de Tui puido salvar a vida grazas \u00e1 axuda do m\u00e9dico forense Jos\u00e9 Abraldes primeiro e do doutor Dar\u00edo \u00c1lvarez Bl\u00e1zquez que simularon un embarazo de catro meses e logo un aborto sen feto. Xulgada en Vigo por rebeli\u00f3n o 7 de xaneiro de 1937, sendo defendida por Jos\u00e9 Queiz\u00e1n Hermida, foi condenada a pena de morte. Conmutada a pena por cadea perpetua, e despois novamente a 6 anos e un d\u00eda en marzo de 1944. Estivo presa no c\u00e1rcere de Saturrar\u00e1n de febreiro de 1938 a xaneiro de 1941, en Palma de Mallorca, do 5 de xaneiro de 1941 ao 8 de agosto de 1943, en que foi trasladada novamente a Saturrar\u00e1n; de onde sa\u00edu o 22 de marzo de 1944. Ao abandanar o c\u00e1rcere, comezou a traballar no grupo de empresas de Regojo e a s\u00faa vida transcorreu entre Zamora e Redondela. Logo instalouse en Vigo. Escribiu o libro \"Abajo las dictaduras!!\" (1982). Foi soterrada en Redondela.\nReco\u00f1ecementos.\nTen unha r\u00faa adicada no barrio de Pontepedri\u00f1a, en Santiago de Compostela."}
{"id": "295232", "revid": "1888", "url": "https://gl.wikipedia.org/wiki?curid=295232", "title": "Hip\u00f3lito Gallego Camarero", "text": "Hip\u00f3lito Gallego Camarero, nado en Badaxoz o 30 de xaneiro de 1897 e finado en Mondariz o 4 de outubro de 1936, foi un mestre e pol\u00edtico espa\u00f1ol.\nTraxectoria.\nAprobou as oposici\u00f3ns de maxisterio en 1927. Foi mestre de Seavia (Coristanco) en 1927, de Carreira (Ribeira) en 1929, e dende 1930 de Forcadela (Tomi\u00f1o). Pertenceu \u00e1 Sociedade agraria de Forcadela. En 1933 foi acusado de abusos deshonestos e esc\u00e1ndalo p\u00fablico como parte dunha campa\u00f1a pol\u00edtica na s\u00faa contra promovida polo cura Antonio Som\u00e9. Detido, foi procesado polo xulgado de Tui e xulgado polo tribunal do xurado na Audiencia de Pontevedra o 12 de maio de 1935, a sentenza foi absolutoria. Co golpe de Estado do 18 de xullo de 1936 foi un dos dirixentes da resistencia armada na zona de Tui. Cando foron derrotados fuxiu ao monte. Foi apresado e permaneceu na prisi\u00f3n de Tui onde o torturaron. O 4 de outubro, con foi sacado por falanxistas e paseado xunto con Manuel Pi\u00f1eiro Z\u00fa\u00f1iga, Manuel P\u00e9rez Besada, Fernando Rubio Est\u00e9vez, Domingo P\u00e1ramos N\u00fa\u00f1ez e Francisco Rodr\u00edguez Otero. Hip\u00f3lito foi martirizado antes e despois da execuci\u00f3n. Os seus corpos foron tirados na v\u00eda p\u00fablica na entrada de Mondariz. Despois de morto abr\u00edronlle expediente de responsabilidades pol\u00edticas.\nVida persoal.\nCasou con Josefa Garc\u00eda Segret."}
{"id": "295233", "revid": "1131", "url": "https://gl.wikipedia.org/wiki?curid=295233", "title": "Caso Reace", "text": "O caso Reace \u00e9 o esc\u00e1ndalo que salpicou a empresa Reace (Refiner\u00eda del Noroeste de Aceites y Grasas, SA) en marzo de 1972 en Guixar (Vigo) ap\u00f3s a desaparici\u00f3n de 4\u00a0036\u00a0052\u00a0kg de aceite de oliva, propiedade da Comisar\u00eda de Abastecimientos y Transportes (CAT) e valorado en 167\u00a0615\u00a0172 pesetas. Arredor do caso produc\u00edronse diversas mortes en estra\u00f1as circunstancias por parte de persoas implicadas no caso. A empresa Reace foi fundada na localidade pontevedresa de Redondela, polo que popularmente o caso se co\u00f1ece tam\u00e9n como o caso do aceite de Redondela.\nTrama.\nReace foi fundada en 1956 por Rodrigo Alfonso Fari\u00f1a. En 1968 o presidente era Isidro Su\u00e1rez, a\u00ednda que Rodrigo Alonso segu\u00eda a formar parte do consello de administraci\u00f3n. Outros membros do consello de administraci\u00f3n eran Rodrigo Alonso Seoane, Nicol\u00e1s Franco Baamonde (irm\u00e1n do ditador Francisco Franco), Jorge Alonso de la Rosa e Alfredo Rom\u00e1n P\u00e9rez.\nA empresa dedic\u00e1base a almacenar produtos oleicos nos seus silos de Guixar dende que se erixiron en 1964. Entre 1966 e 1972, a Comisar\u00eda de Abastecimientos y Transportes (CAT), dependente do goberno franquista, alugaba as s\u00faas instalaci\u00f3ns para gardar a subministraci\u00f3n de aceite de oliva nos seus silos, e as\u00ed poder especular cos produtos b\u00e1sicos e intervir nos prezos do mercado.\nMalia que a CAT alugaba mensualmente os silos de Reace para gardar al\u00ed o aceite, a empresa viguesa negociaba e comerciaba co aceite \u00e1s costas da administraci\u00f3n. As\u00ed, o 25 de marzo de 1972 a CAT decidiu dispor do aceite que Reace custodiaba. Ao non atoparse este nos seus tanques, Jos\u00e9 Mar\u00eda Romero Gonz\u00e1lez denunciou nos xulgados de Vigo a fraude, co\u00f1ecida posteriormente co sumario 43/1972. D\u00edas despois, un dos socios maioritarios de Reace, Isidro Su\u00e1rez, foi detido nun tren rumbo a Bilbao.\nO 30 de setembro de 1972, Jos\u00e9 Mar\u00eda Romero apareceu morto no seu domicilio de Sevilla, no que se instalara d\u00edas antes, xunto coa s\u00faa muller e unha das s\u00faas fillas. O xu\u00edz do caso recibiu d\u00edas despois unha carta, presuntamente escrita por Jos\u00e9 Mar\u00eda Romero, na que declaraba que a s\u00faa morte e a da s\u00faa familia se trataba dun suicidio. Os expertos, por\u00e9n, puxeron en d\u00fabida a dita hip\u00f3tese.\nO 21 de outubro de 1974 comezou o xu\u00edzo na Audiencia de Pontevedra, nun tribunal presidido por Mariano Rajoy Sobredo (pai de Mariano Rajoy Brey). O fiscal foi C\u00e1ndido Conde-Pumpido Ferreiro (pai de C\u00e1ndido Conde-Pumpido Tour\u00f3n). Un dos avogados do caso foi Jos\u00e9 Mar\u00eda Gil Robles.\nNo ano 2011, os tanques da empresa foron demolidos e reconvertidos en chatarra.\nO caso Reace no cine.\nEn 1987 o caso Reace foi levado ao cine no filme \"Redondela\" da man do director catal\u00e1n Pedro Costa Must\u00e9."}
{"id": "295234", "revid": "1888", "url": "https://gl.wikipedia.org/wiki?curid=295234", "title": "La Ca\u00f1iza", "text": "La Ca\u00f1iza foi un semanario editado na Ca\u00f1iza entre 1932 e 1934.\nHistoria e caracter\u00edsticas.\nSubtitulado \"Semanario defensor de los intereses generales del partido\" apareceu en 1932. O fundador e propietario era Antonio Bacelar Besteiro, e Mario Canda o redactor-xefe. A\u00ednda se publicaba en novembro de 1934."}
{"id": "295244", "revid": "1131", "url": "https://gl.wikipedia.org/wiki?curid=295244", "title": "Abelleira de Abaixo", "text": ""}
{"id": "295245", "revid": "56817", "url": "https://gl.wikipedia.org/wiki?curid=295245", "title": "Abelleira de Arriba", "text": "O top\u00f3nimo Abelleira de Arriba fai referencia a unha abellariza, construci\u00f3n onde se garda un conxunto de colmeas. Pode referirse a:"}
{"id": "295246", "revid": "1131", "url": "https://gl.wikipedia.org/wiki?curid=295246", "title": "O Abelleiro", "text": ""}
{"id": "295247", "revid": "1131", "url": "https://gl.wikipedia.org/wiki?curid=295247", "title": "Abelleiro\u00e1", "text": ""}
{"id": "295248", "revid": "1131", "url": "https://gl.wikipedia.org/wiki?curid=295248", "title": "A Abelosa", "text": ""}
{"id": "295249", "revid": "5863", "url": "https://gl.wikipedia.org/wiki?curid=295249", "title": "Escola Normal de Santiago de Compostela", "text": "A Escola Normal de Santiago de Compostela foi unha instituci\u00f3n educativa que existiu en Santiago de Compostela entre 1849 e 1996 encargada da formaci\u00f3n dos mestres.\nHistoria.\nFoi creada en 1849, polo Real Decreto que establec\u00eda Escolas Normais Superiores nas capitais de Distritos Universitarios. A s\u00faa primeira localizaci\u00f3n foi no pazo de San Xerome. En 1930 creouse a Escola Normal de Mestras, e coa chegada da Segunda Rep\u00fablica Espa\u00f1ola o Plano Profesional creou o r\u00e9xime de coeducaci\u00f3n. En 1945 retomouse a formaci\u00f3n por separado, coa creaci\u00f3n da \"Escola de Maxisterio L\u00f3pez Ferreiro\" para mestres e a \"Escola de Maxisterio Isabel a Cat\u00f3lica\" para mestras, reunific\u00e1ndose de novo en 1964.\nA Escola Normal integrouse na Universidade de Santiago de Compostela coa aprobaci\u00f3n da Lei Xeral de Educaci\u00f3n en 1970, coa creaci\u00f3n da Escola Universitaria de Formaci\u00f3n do Profesorado de EXB. En 1973 comezou o ensino de Filosof\u00eda e Ciencias da Educaci\u00f3n, que en 1975 tivo facultade de seu, integr\u00e1ndose as secci\u00f3ns de Filosof\u00eda, Pedagox\u00eda e Psicolox\u00eda.\nEn 1996 suprimiuse a Escola Universitaria de Formaci\u00f3n do Profesorado, dando p\u00e9 \u00e1 actual Facultade de Ciencias da Educaci\u00f3n de Santiago de Compostela."}
{"id": "295250", "revid": "839", "url": "https://gl.wikipedia.org/wiki?curid=295250", "title": "Marche", "text": ""}
{"id": "295252", "revid": "15490", "url": "https://gl.wikipedia.org/wiki?curid=295252", "title": "Claude Saumaise", "text": "Claude Saumaise, tam\u00e9n Claudius Salmasius na forma latina, nado en Semur-en-Auxois en 1588 e finado en 1653, foi un co\u00f1ecido sabio, humanista e fil\u00f3logo franc\u00e9s chamado \"o Pr\u00edncipe dos Comentadores\".\nTraxectoria.\nO seu primeiro mestre foi o seu pai Benigno, maxistrado e sabio distinguido e contou tam\u00e9n coa amizade de Isaac Casaubon e Gruter, emprendendo con \u00e1nimo resolto o estudo da maior parte das ciencias da s\u00faa \u00e9poca (medicina, xurisprudencia, teolox\u00eda, historia).\nClaude de Saumaise aprendeu de forma autodidacta as seguintes linguas: persa, caldeo, \u00e1rabe e o copto e posteriormente abrazou a relixi\u00f3n reformada, estableceuse en Holanda e permaneceu moito tempo en Leiden.\nEste sabio adquiriu pronto unha reputaci\u00f3n universal e os reis disput\u00e1ronse o honor de telo nas s\u00faas cortes:\nDeixou 60 manuscritos e moitas obras impresas e as s\u00faas principais obras son as edici\u00f3ns de Floro (1609), de L. Ampelius, da Historia Augusta, de Tertuliano, de Palio, de Aquiles Tacio (1640) e de Solino coas \"Exercitationes plinianae\" (1529).\nClaude a parte da s\u00faa gran reputaci\u00f3n, foi extraordinariamente enxalzado durante a s\u00faa vida e nunha ausencia un pouco longa da cidade holandesa de Leiden, os seus habitantes escrib\u00edronlle unha carta en que lle rogaban que regresase a Leiden, con estas palabras: \u00abAs\u00ed como o mundo non poder\u00eda carecer do Sol, a Academia de Leiden non pode pasar sen Saumaise\u00bb."}
{"id": "295255", "revid": "624", "url": "https://gl.wikipedia.org/wiki?curid=295255", "title": "Salmasio", "text": ""}
{"id": "295261", "revid": "89787", "url": "https://gl.wikipedia.org/wiki?curid=295261", "title": "Pobo vasco", "text": "O pobo vasco (en ) \u00e9 un grupo \u00e9tnico que habita na \u00e1rea tradicionamente co\u00f1ecida como Pa\u00eds Vasco (en ), localizada na zona oeste dos Pireneos e na costa do Golfo de Biscaia, na parte norte de Espa\u00f1a e o suroeste de Francia. Caracter\u00edzanse por teren uha lingua, unha cultura e uns devanceiros com\u00fans, os vasc\u00f3ns e os aquitanos.\nHistoria.\nOs historiadores romanos afirman que o territorio vasco era habitado dende tempos prerromanos por diversas tribos cuxa lingua non entend\u00edan. A distribuci\u00f3n rexional destas tribos difere entre os historiadores. Por\u00e9n, ac\u00e9ptase a teor\u00eda de que os vascos son un remanente dos primeiros habitantes do paleol\u00edtico da Europa occidental, especificamente dos habitantes da rexi\u00f3n francocant\u00e1brica. Estrab\u00f3n e Plinio o Vello nomean nos seus escritos as tribos vascas, inclu\u00edndo \u00f3s vasc\u00f3ns e \u00f3s aquitanos entre outras. Existen evidencias para afirmar que estas tribos xa falaban protovasco.\nDurante a alta Idade Media, os territorios entre o r\u00edo Ebro e o r\u00edo Garona eran co\u00f1ecidos como Basconia e foi unificado baixo o mando dos duques de Vasconia por un tempo. Despois das invasi\u00f3ns dos musulm\u00e1ns na pen\u00ednsula Ib\u00e9rica e a expansi\u00f3n francesa de Carlomagno, o territorio fragmentouse. O reino de Pamplona emerxeu como o principal estado do territorio no s\u00e9culo IX. Ser\u00eda baixo o mando de Sancho III o Maior que o reino de Pamplona conseguer\u00eda a s\u00faa m\u00e1xima extensi\u00f3n territorial, pero despois da s\u00faa morte no ano 1035, os seus fillos non respectaron o seu testamento que outorgaba o reino \u00f3 primox\u00e9nito, e despois de moitas loitas, dividiron o territorio, o cal deu lugar a unha nova estrutura pol\u00edtica no s\u00e9culo XII formada polos reinos de Navarra, Arag\u00f3n e Castela. Durante a Idade Media, Biscaia \u00fanese voluntariamente \u00f3 Reino de Castela.\nNo ano 1200, o reino de Navarra perdeu os actuais territorios de \u00c1raba, Guip\u00fascoa e o Duranguesado, que son anexionados polo monarca castel\u00e1n. Deste xeito, Navarra, separada dos outros territorios peninsulares do Pa\u00eds Vasco, orientou a s\u00faa pol\u00edtica de expansi\u00f3n cara \u00f3 norte e leste, nos territorios fronteirizos con Francia e Arag\u00f3n. Navarra, foi anexionada parcialmente no reino de Castela durante os s\u00e9culos XI e XII, e practicamente na s\u00faa totalidade durante 1512 e 1521. O resto do territorio do norte foi anexionado por Francia. As tres provincias da actual Euskadi, que se uniran voluntariamente \u00f3 reino de Castela, deron o seu apoio \u00e1 integraci\u00f3n de Navarra con Castela.\nNavarra, \u00c1raba, Guip\u00fascoa e Biscaia conservaron os seus foros. Esta situaci\u00f3n perdurou at\u00e9 o s\u00e9culo XIX, data na que foron parcialmente suprimidos per Antonio C\u00e1novas del Castillo despois da derrota carlista. Durante o franquismo, s\u00f3 \u00c1raba e Navarra conservaron parte dos seus antigos foros, pero van foron derrogados nas outras d\u00faas provincias por decreto do 23 de xu\u00f1o de 1937 por ser consideradas \u00abProvincias traidoras\u00bb, suprimindo o primeiro Estatuto de Autonom\u00eda Vasco. Este decreto foi parcialmente modificado o 6 de xu\u00f1o de 1968, suprimindo os par\u00e1grafos ofensivos para Guip\u00fascoa e Biscaia, pero conservando o resto dos artigos. Foi finalmente derrogado o 30 de outubro de 1976.\nHoxe en d\u00eda o Pa\u00eds Vasco est\u00e1 conformado pola comunidade hom\u00f3nima, poa comunidade foral de Navarra e polas provincias do sur de Francia.\nClasificaci\u00f3n.\nTe\u00f1en trazos diferenciadores nas s\u00faas tipolox\u00edas sangu\u00edneas, na s\u00faa cultura e na s\u00faa lingua, de ra\u00edces non indoeuropeas, en claro contraste coas linguas rom\u00e1nicas dos pobos veci\u00f1os.\nExiste un forte sentimento nacionalista entre os vascos, especialmente nos residentes en Espa\u00f1a, que se identifican m\u00e1is firmemente como vascos que como espa\u00f1ois ou franceses. Por\u00e9n, unha parte destacable dos vascos s\u00e9ntense tanto vascos como espa\u00f1ois (ou franceses, nos casos dos vascos do cant\u00f3n franc\u00e9s). Moitos vascos\nconsideran a designaci\u00f3n de \"minor\u00eda \u00e9tnica\" como incompleta, favorecendo en troques a definici\u00f3n como naci\u00f3n.\nNo presente, viven nunha zona altamente industrializada e as diferenzas culturais co resto de Europa est\u00e1n inevitablemente difuminadas, a\u00ednda que conservan unha consciencia moi forte de identidade cultural propia, as\u00ed como a identificaci\u00f3n coa s\u00faa patria, mesmo en moitos vascos que emigraron a outras zonas de Espa\u00f1a ou Francia, ou noutras partes do mundo (a chamada di\u00e1spora vasca)."}
{"id": "295264", "revid": "98629", "url": "https://gl.wikipedia.org/wiki?curid=295264", "title": "Vinculina", "text": "A vinculina \u00e9 unha prote\u00edna membrano-citoesquel\u00e9tica das c\u00e9lulas de mam\u00edferos que se encontra nas placas de adhesi\u00f3n focal que est\u00e1 implicada na uni\u00f3n de mol\u00e9culas de adhesi\u00f3n de tipo integrina ao citoesqueleto de actina. \u00c9 unha prote\u00edna das varias prote\u00ednas citoesquel\u00e9tica asociadas coas uni\u00f3ns c\u00e9lula-c\u00e9lula e c\u00e9lula-matriz extracelular que est\u00e1n implicadas na ancoraxe da actina F \u00e1 membrana. Descubr\u00edrona independentemente Benny Geiger e Keith Burridge. A s\u00faa secuencia \u00e9 un 20%-30% similar \u00e1 da \u03b1-catenina, que tam\u00e9n realiza unha funci\u00f3n parecdia.\nAo unirse alternativamente \u00e1 talina ou \u00e1 \u03b1-actinina, a forma da vinculina cambia e, en consecuencia, as s\u00faas propiedades de uni\u00f3n tam\u00e9n cambian. O xene da vinculina ten unha soa copia e parece non ter ning\u00fan xene moi emparentado no xenoma. Atop\u00e1ronse moitos transcritos de splicing alternativo para este xene, pero a validez biol\u00f3xica dalgunhas variantes non foi determinada. A s\u00faa variante de empalme, a metavinculina (v\u00e9xase m\u00e1is abaixo) tam\u00e9n necesita a presenza de vinculina para heterodimerizarse e funcionar de modo independente.\nEstrutura.\nA vinculina \u00e9 unha prote\u00edna citoesquel\u00e9tica de 117-kDa formada por 1066 amino\u00e1cidos. A prote\u00edna cont\u00e9n un dominio \u00e1cido N-terminal e un dominio b\u00e1sico C-terminal separados por un segmento medio rico en prolina. A vinculina consta dun dominio de cabeza globular que cont\u00e9n sitios de uni\u00f3n para a talina e a \u03b1-actinina e un sitio de fiosforilaci\u00f3n de tirosina, mentres que a s\u00faa rexi\u00f3n da cola cont\u00e9n sitios de uni\u00f3n para a actina F, paxilina, e l\u00edpidos.\nEsencialmente, a porci\u00f3n da cabeza N-terminal de 835 amino\u00e1cidos est\u00e1 subdividida en catro dominios. Esta est\u00e1 unida coa porci\u00f3n C-terminal por unha rexi\u00f3n enlazadora (\"linker\").\nA prote\u00edna vinculina humana mostra unha identidade de secuencia maior do 95% coa vinculina de polo.\nConformaci\u00f3n.\nA recente obtenci\u00f3n da estrutura 3D desta prote\u00edna esclareceu en parte como esta prote\u00edna modela a s\u00faa forma para realizar variadas funci\u00f3ns. Por exemplo, a vinculina pode controlar a mobilidade celular simplemente alterando a s\u00faa forma de activa a inactiva. Cando est\u00e1 no seu estado inactivo, a conformaci\u00f3n da vinculina caracter\u00edzase pola interacci\u00f3n entre a s\u00faa cabeza e os dominios de cola. E cando se transforma \u00e1 s\u00faa forma activa, como ocorre cando a talina desencadea a uni\u00f3n, c\u00f3rtase a interacci\u00f3n intramolecular entre a cola e a cabeza. Noutras palabras, cando os sitios de uni\u00f3n \u00e1 vinculina (VBS) da talina de h\u00e9lices \u03b1 se unen a unha estrutura de feixes helicoidais do dominio de cabeza da vinculina, in\u00edciase a \"conversi\u00f3n do feixe helicoidal\", o que orixina a reorganizaci\u00f3n das h\u00e9lices \u03b1 (\u03b11- \u03b1-4), o que d\u00e1,lugar a unha estrutura completamente nova de feixe de cinco h\u00e9lices. Esta funci\u00f3n tam\u00e9n a realiza en c\u00e9lulas cancerosas, nas que regula a o movemento e proliferaci\u00f3n de ditas c\u00e9lulas a outras partes do corpo.\nMecanismo e funci\u00f3n.\nO movemento e dispersi\u00f3n das c\u00e9lulas ocorre por un proceso consistente na uni\u00f3n de receptores integrina da superficie celular a mol\u00e9culas de adhesi\u00f3n da matriz extracelular. A vinculina est\u00e1 asociada con uni\u00f3ns adherentes e adhesi\u00f3ns focais, que son complexos que nuclean os filamentos de actina e establecen enlaces cruzados entre o medio externo, a membrana plasm\u00e1tica, e o citoesqueleto de actina. O complexo nas adhesi\u00f3ns focais consta de varias prote\u00ednas como a vinculina, \u03b1-actinina, paxilina, e talina, na cara intracelular da membrana plasm\u00e1tica.\nM\u00e1is especificamente, a parte amino terminal da vinculina \u00fanese \u00e1 talina, a cal, \u00e1 s\u00faa vez, se une a \u03b2-integrinas, e a parte carboxilo terminal \u00fanese \u00e1 actina, fosfol\u00edpidos, e homod\u00edmeros formadores de paxilina. A uni\u00f3n da vinculina \u00e1 talina e actina est\u00e1 regulada por polifosfoinos\u00edtidos e \u00e9 inhibida por fosfol\u00edpidos \u00e1cidos. O complexo serve despois para ancorar os filamentos de actina \u00e1 membrana.\nA perda da vinculina afecta a diversas funci\u00f3ns celulares; altera a formaci\u00f3n do complexo, e impide a adhesi\u00f3n celular e espallamento celular. A ausencia desta prote\u00edna causa un decrecemento na dispersi\u00f3n das c\u00e9lulas, acompa\u00f1ado da reduci\u00f3n da formaci\u00f3n de fibras de estr\u00e9s, formaci\u00f3n de poucas adhesi\u00f3ns focais, e inhibici\u00f3n da extensi\u00f3n de lamelipodios. Descubriuse que as c\u00e9lulas que son deficientes en vinculina te\u00f1en conos de crecemento que avanzan m\u00e1is lentamente, e de filopodios e lamelipodios que son menos estables que nas c\u00e9lulas normais. Postulouse que a falta de vinculina pode diminu\u00edr a adhesi\u00f3n celular ao inhibir a ensamblaxe das adhesi\u00f3ns focais e impedir a polimerizaci\u00f3n da actina. Por outra parte, a sobreexpresi\u00f3n da vinculina pode restaurar a adhesi\u00f3n e o espallamento celular ao promover o recrutamento de prote\u00ednas citoesquel\u00e9ticas nos complexos de adhesi\u00f3n focal no sitio de uni\u00f3n de integrinas. A capacidade da vinculina de interaccionar con integrinas do citoesqueleto nas adhesi\u00f3ns focais parece ser fundamental para o control da mec\u00e1nica do citoesqueleto, dispersi\u00f3n celular, e formaci\u00f3n de lamelipodios. As\u00ed, a vinculina parece xogar un papel clave no control da forma baseado na s\u00faa capacidade de modular a estrutura e funci\u00f3n das adhesi\u00f3ns focais.\nSitio de uni\u00f3n \u00e1 vinculina.\nEnc\u00f3ntranse sitios de uni\u00f3n \u00e1 vinculina (VBS) predominantemente na talina e nas mol\u00e9culas similares \u00e1 talina, o que permite que a vinculina se una \u00e1 talina, estabilizando uni\u00f3ns c\u00e9lula-matriz mediadas pola integrina. A talina, \u00e1 s\u00faa vez, liga as integrinas ao citoesqueleto de actina. A secuencia consenso para o sitio de uni\u00f3n \u00e1 vinculina \u00e9 LxxAAxxVAxxVxxLIxxA, na que se pred\u00ed unha estrutura secundaria de catro h\u00e9lices anfip\u00e1ticas. Os residuos hidrof\u00f3bicos que definen o sitio de uni\u00f3n \u00e1 vinculina est\u00e1n \"enmascarados\" e enterrados no centro dunha serie de feixes helicoidais que constit\u00faen o bast\u00f3n da talina.\nVariantes de empalme: Metavinculina.\nNo m\u00fasculo liso e no esquel\u00e9tico (e probablemente en menor extensi\u00f3n no m\u00fasculo card\u00edaco) no seu estado ben diferenciado (contr\u00e1ctil) coexpr\u00e9sase (xunto \u00e1 vinculina normal) unha variante de splicing ou empalme que leva un ex\u00f3n extra na rexi\u00f3n codificante 3', polo que codifica unha isoforma m\u00e1is longa chamada metavinculina (meta VCL) de ~150KD, que \u00e9 unha prote\u00edna cuxa existencia se co\u00f1ec\u00eda desde a d\u00e9cada de 1980. A traduci\u00f3n deste ex\u00f3n extra causa unha inserci\u00f3n de m\u00e1is de 60 residuos rica en amino\u00e1cidos \u00e1cidos entre as h\u00e9lices I e II no dominio de cola C-terminal. As mutaci\u00f3ns na rexi\u00f3n de inserci\u00f3n correlaci\u00f3nanse coa miocardiopat\u00eda dilatada idiop\u00e1tica hereditaria.\nA lonxitude da inserci\u00f3n na metavinculina \u00e9 de 68 amino\u00e1cidos en mam\u00edferos e de 79 en ras. Compar\u00e1ronse as secuencias de metavinculina de porco, humanos, polo e ra, e atopouse que a inserci\u00f3n constaba de d\u00faas partes: a primeira parte \u00e9 variable e a segunda est\u00e1 moi conservada evolutivamente.\nAmbas as isoformas da vinculina colocal\u00edzanse nas estruturas musculares adhesivas, como as placas densas no m\u00fasculo liso, discos intercalados nos cardiomiocitos, e cost\u00e1meros no m\u00fasculo esquel\u00e9tico. O dominio de cola da metavinculina ten unha menor afinidade pola cabeza comparada coa da cola da vinculina. No caso da metavinculina, o desenrolamento do bucle en forquita C-terminal hidrof\u00f3bico do dominio da cola est\u00e1 afectado polas cargas negativas da inserci\u00f3n de 68 amino\u00e1cidos, polo que se require a isoforma regular da vinculina activada por fosfol\u00edpidos para activar completamente a mol\u00e9cula de metavinculina.\nInteracci\u00f3ns.\nA vinculina interacciona con SORBS1, CDH1 e a paxilina."}
{"id": "295267", "revid": "5863", "url": "https://gl.wikipedia.org/wiki?curid=295267", "title": "Xo\u00e1n Xulio Alfaya", "text": ""}
{"id": "295270", "revid": "56817", "url": "https://gl.wikipedia.org/wiki?curid=295270", "title": "Richland Center", "text": "Richland Center \u00e9 unha cidade do Condado de Richland, Wisconsin, nos Estados Unidos, que tam\u00e9n \u00e9 a capital do condado. A poboaci\u00f3n do censo de 2010 \u00e9 de 5.184."}
{"id": "295276", "revid": "5863", "url": "https://gl.wikipedia.org/wiki?curid=295276", "title": "Xos\u00e9 Lois Allu\u00e9 Andrade", "text": ""}
{"id": "295277", "revid": "27155", "url": "https://gl.wikipedia.org/wiki?curid=295277", "title": "Metavinculina", "text": ""}
{"id": "295278", "revid": "5863", "url": "https://gl.wikipedia.org/wiki?curid=295278", "title": "Xos\u00e9 Lu\u00eds Allu\u00e9-Andrade", "text": ""}
{"id": "295279", "revid": "5863", "url": "https://gl.wikipedia.org/wiki?curid=295279", "title": "Xos\u00e9 Almoina Matos", "text": ""}
{"id": "295280", "revid": "27155", "url": "https://gl.wikipedia.org/wiki?curid=295280", "title": "F-actina", "text": ""}
{"id": "295281", "revid": "27155", "url": "https://gl.wikipedia.org/wiki?curid=295281", "title": "G-actina", "text": ""}
{"id": "295283", "revid": "1131", "url": "https://gl.wikipedia.org/wiki?curid=295283", "title": "Ponte de Fillaboa", "text": "A ponte de Fillaboa \u00e9 unha ponte baixo-medieval de orixe romana sobre o r\u00edo Tea, entre as parroquias de San Lourenzo de Salvaterra e San Miguel de Cabreira, no concello pontevedr\u00e9s de Salvaterra de Mi\u00f1o, no antigo cami\u00f1o que un\u00eda as vilas de Ribadavia e Tui. \u00c9 a m\u00e1is pr\u00f3xima da desembocadura das catro pontes centenarias do r\u00edo Tea, xunto \u00e1 de Cernadela, \u00e1 dos Remedios, e \u00e1 das Partidas. O nome de Fillaboa d\u00e9bese a unha grande insua do Mi\u00f1o que se atopa a dous quil\u00f3metros abaixo da ponte, na desembocadura do Tea.\nDescrici\u00f3n.\nEsta ponte en arco \u00e9, malia a existencia de grandes vans, de aparencia ruda e maciza. Atravesa o r\u00edo Tea, e est\u00e1 feita en f\u00e1brica de cantar\u00eda de perpia\u00f1os de pedra de gra. A lonxitude total do taboleiro \u00e9 de 70 metros e pos\u00fae catro luces de diferente tipolox\u00eda e talle, das cales tres arcos fican sobre o curso do r\u00edo, o central (o maior de todos) de volta perfecto cun lixeiro apuntamento; a altura no punto central acada os 11 metros; os piares deste arco pos\u00faen augas arriba dous grandes tallamares (con grandes fendas antes da restauraci\u00f3n). \u00c1 beira do arco central aparecen dous arcos oxivais m\u00e1is pequenos; e nun dos extremos da ponte un cuarto arco tam\u00e9n apuntado como aliviadoiro para as enchentes; o caudal, xa importante de por si, chega a ser moi intenso polo outono e inverno, xa que non hai encoros para regular a auga. \nA calzada do taboleiro de rasante alombada e 4,5 metros de largo, conserva o chan de laxes de granito altomedieval, en contraposici\u00f3n \u00e1 ponte das Partidas, que foi desprovista das s\u00faas antigas laxes. Pos\u00fae un peitoril de pedra.\nHistoria.\nA orixe da ponte \u00e9 romana, e xunto \u00e1s outras pontes do Tea: das Partidas e dos Remedios, serv\u00eda de paso para a V\u00eda XX que un\u00eda as capitais da Gallaecia: Asturica Augusta con Bracara Augusta. Disque os romanos foron os que introduciron o vi\u00f1o no Condado. Na Idade Media a ponte sofre deterioraci\u00f3n polas enchentes do Tea, ficando en ru\u00ednas.\nO 2 de novembro de 1615 pres\u00e9ntanse perante Diego de Orozco, correxedor da vila de Baiona, as condici\u00f3ns dadas por Gaspar de Arce Sol\u00f3rzano (daquela aparellador da Catedral de Santiago de Compostela) para a reconstruci\u00f3n da ponte. A ponte actual data logo do s\u00e9culo XV e non queda vestixio ning\u00fan da \u00e9poca romana. Salvaterra de Mi\u00f1o era daquela unha vila estrat\u00e9xica por se atopar na raia creada entre Galicia e Portugal, mostra disto era a existencia do castelo e do desaparecido Forte de San Lourenzo; a ponte era unha das entradas \u00e1 vila e obxectivo dos ataques lusos, polo que \u00e1 beira desta ergu\u00e9ronse alg\u00fans recintos fortificados, hoxe case desaparecidos, para evitar o paso cara a Tui. Durante a Guerra de Restauraci\u00f3n portuguesa, no s\u00e9culo XVII, sufriu diferentes reconstruci\u00f3ns, sendo a de 1615 a m\u00e1is salient\u00e1bel. En 1643 Salvaterra pasa, de feito, a pertencer \u00e1 coroa portuguesa.\nNo documento de Gaspar de Arce f\u00e1lase \"dunha ponte de cinco arcos no canto dos catro actuais, deles, o central era de 35 p\u00e9s de alto, e os laterais de 24 e 12 p\u00e9s respectivamente, e mais dous arqui\u00f1os para desaugamento. Nos catro piares centrais atopar\u00edanse catro estribos con punta tusa e tri\u00e1ngulo para que corten e desv\u00eden a forza da auga\" e augas arriba outros tres estribos das mesmas caracter\u00edsticas (hoxe s\u00f3 atopamos dous augas arriba). Sobre eles dispor\u00edanse dez desv\u00edos para facilitar o paso dos carros e as xentes. A obra completar\u00edase coa reconstruci\u00f3n da calzada e a edificaci\u00f3n dos pared\u00f3ns augas arriba e augas abaixo...a ponte debe ser de bo perpia\u00f1o de granito, sen barro nin seixos\". A ponte actual \u00e9 algo diferente.\nO custo da obra foi de 1.500 ducados, pagados en quintas partes. Gaspar de Arce Sol\u00f3rzano estaba daquela \u00e1 fronte das obras da capela de San Xacinto, no convento de San Domingos de Bonaval de Santiago de Compostela, polo que \u00e9 pos\u00edbel que delegase este traballo en Domingo \u00c1lvarez, aparellador do mosteiro de San Marti\u00f1o Pinario.\nA deterioraci\u00f3n dos \u00faltimos anos levou \u00e1 Xunta de Galicia a lle conceder ao concello de Salvaterra de Mi\u00f1o unha partida orzamentaria no ano 2014 para a s\u00faa consolidaci\u00f3n e restauraci\u00f3n.\nEstado de conservaci\u00f3n.\nO estado xeral de conservaci\u00f3n \u00e9 regular. No ano 2014 a Consellar\u00eda de Cultura da Xunta de Galicia concedeulle unha partida orzamentaria de 117.000 \u20ac para a s\u00faa restauraci\u00f3n e consolidaci\u00f3n. No proxecto procederase a consolidar e recalzar a cimentaci\u00f3n do piar n\u00famero 2, a reparaci\u00f3n do tallamar deste piar, as\u00ed como asegurar a estabilidade da b\u00f3veda n\u00famero 2 mediante un tirante. O Concello de Salvaterra tam\u00e9n planea a habilitaci\u00f3n e acceso \u00e1 insua de Fillaboa."}
{"id": "295284", "revid": "2520", "url": "https://gl.wikipedia.org/wiki?curid=295284", "title": "Caso do aceite de Redondela", "text": ""}
{"id": "295285", "revid": "2520", "url": "https://gl.wikipedia.org/wiki?curid=295285", "title": "Caso do aceite de Reace", "text": ""}
{"id": "295287", "revid": "5863", "url": "https://gl.wikipedia.org/wiki?curid=295287", "title": "Jos\u00e9 Mar\u00eda Alonso Cort\u00f3n", "text": ""}
{"id": "295289", "revid": "18868", "url": "https://gl.wikipedia.org/wiki?curid=295289", "title": "Croio", "text": ""}
{"id": "295290", "revid": "18868", "url": "https://gl.wikipedia.org/wiki?curid=295290", "title": "Coio", "text": ""}
{"id": "295291", "revid": "18868", "url": "https://gl.wikipedia.org/wiki?curid=295291", "title": "Pelouro", "text": ""}
{"id": "295292", "revid": "18868", "url": "https://gl.wikipedia.org/wiki?curid=295292", "title": "Riarengo", "text": ""}
{"id": "295294", "revid": "18868", "url": "https://gl.wikipedia.org/wiki?curid=295294", "title": "Ca\u00f1\u00f3", "text": ""}
{"id": "295295", "revid": "18868", "url": "https://gl.wikipedia.org/wiki?curid=295295", "title": "Xoga", "text": "O termo xoga p\u00f3dese referir a:"}
{"id": "295296", "revid": "18868", "url": "https://gl.wikipedia.org/wiki?curid=295296", "title": "Bocha", "text": "O termo bocha p\u00f3dese referir a:"}
{"id": "295297", "revid": "18868", "url": "https://gl.wikipedia.org/wiki?curid=295297", "title": "Bochas", "text": ""}
{"id": "295298", "revid": "56817", "url": "https://gl.wikipedia.org/wiki?curid=295298", "title": "Familia da vinculina", "text": " \nA familia da vinculina \u00e9 unha familia de prote\u00ednas relacionadas con vinculina e a alfa-catenina. A vinculina \u00e9 unha prote\u00edna eucari\u00f3tica que est\u00e1 implicada na adhesi\u00f3n dos microfilamentos baseados na actina \u00e1 membrana plasm\u00e1tica. A vinculina est\u00e1 localizada na cara citoplasm\u00e1tica das adhesi\u00f3ns focais ou placas de adhesi\u00f3n. Xunto coa actina, a vinculina interacciona con outras prote\u00ednas estruturais como a talina e as alfa-actininas.\nA vinculina \u00e9 unha prote\u00edna grande duns 116 kDa (uns 1000 residuos). Estruturalmente a prote\u00edna consta dun dominio N-terminal duns 90 kDa separado dun dominio C-terminal b\u00e1sico duns 25 kDa por unha rexi\u00f3n rica en prolina duns 50 residuos. A parte central do dominio N-terminal consta dun n\u00famero variable de repetici\u00f3ns dun dominio de 110 amino\u00e1cidos (hai 3 en vertebrados, 2 no verme nematodo \"Caenorhabditis elegans\").\nAs alfa-cateninas son prote\u00ednas de aproximadamente 100 kDa, que est\u00e1n relacionadas evolutivamente coa vinculina. En canto \u00e1 s\u00faa estrutura a principal diferenza coas vinculinas \u00e9 a ausencia nas cateninas do dominio repetido e do segmento rico en prolina caracter\u00edstico das vinculinas. As cateninas son prote\u00ednas que se asocian co dominio citoplasm\u00e1tico de varias prote\u00ednas cadherinas. A asociaci\u00f3n das cateninas \u00e1s cadherinas orixina a formaci\u00f3n dun complexo que est\u00e1 enlazado \u00e1 rede de filamentos de actina, e que parece ser de importancia primordial para as propiedades de adhesi\u00f3n celular das cadherinas. Hai tres tipos de cateninas: alfa, beta, e gamma.\nPreote\u00ednas humanas que conte\u00f1en este dominio.\nCTNNA1; CTNNA2; CTNNA3; CTNNAL1; VCL;\nNotas.\n\"Este artigo cont\u00e9n textos procedentes de InterPro IPR006077, en dominio p\u00fablico\"."}
{"id": "295299", "revid": "56817", "url": "https://gl.wikipedia.org/wiki?curid=295299", "title": "Ueno, Mie", "text": " foi unha cidade localizada na prefectura de Mie, no Xap\u00f3n. A cidade foi fundada o 10 de setembro de 1941. Tam\u00e9n era co\u00f1ecida como Iga-Ueno para evitar confusi\u00f3ns con Uenos, na Provincia de Ise, que forma parte de Yokkaichi.\nNo 2003, a cidade ti\u00f1a unha poboaci\u00f3n estimada de 61.753 habitantes e unha densidade de 316,26 hab/km\u00b2. A \u00e1rea total era de 195.26\u00a0km\u00b2.\nO 1 de novembro de 2004, Ueno, xunto con Iga, Ayama, a vila de \u014cyamada e Shimagahara (todas do distrito de Ayama), e a vila de Aoyama (do distrito de Naga), foron fusionado para crear a cidade de Iga.\nEn Ueno local\u00edzase o Castelo de Iga Ueno e o Mueso ninja Iga-ry\u016b."}
{"id": "295300", "revid": "27155", "url": "https://gl.wikipedia.org/wiki?curid=295300", "title": "Alfa-catenina", "text": "A alfa-catenina \u00e9 unha prote\u00edna que se cre funciona como unha prote\u00edna de enlace entre as cadherinas e os microfilamentos de actina do citoesqueleto. \u00c9 un dos catro tipos de cateninas que se co\u00f1ecen (alfa, beta, gamma, delta). A prote\u00edna que se une \u00e1 actina vinculina e a alfa-actinina poden unirse \u00e1 alfa-catenina. Por\u00e9n, polo momento non se puido illar un complexo que inclu\u00edse a cadherina, a actina, a beta-catenina e a alfa-catenina. Suxeriuse que a alfa-catenina non se une con grande afinidade ao mesmo tempo aos filamentos de actina e ao complexo E-cadherina-beta-catenina. Observouse que cando a alfa-catenina non est\u00e1 en complexo molecular coa beta-catenina, dimer\u00edzase e funciona regulando a ensamblaxe dos filamentos de actina, posiblemente ao competir coa prote\u00edna Arp2/3.\nA secuencia de amino\u00e1cidos da alfa-catenina ten unha semellanza de secuencia coa da vinculina.\nTipos.\nHai tres xenes humanos de alfa-cateninas:"}
{"id": "295301", "revid": "27155", "url": "https://gl.wikipedia.org/wiki?curid=295301", "title": "Alfa catenina", "text": ""}
{"id": "295302", "revid": "5863", "url": "https://gl.wikipedia.org/wiki?curid=295302", "title": "Diciopedia do s\u00e9culo XXI", "text": ""}
{"id": "295303", "revid": "5863", "url": "https://gl.wikipedia.org/wiki?curid=295303", "title": "Diciopedia do S\u00e9culo XXI", "text": ""}
{"id": "295304", "revid": "5863", "url": "https://gl.wikipedia.org/wiki?curid=295304", "title": "Xos\u00e9 Alonso Obreg\u00f3n", "text": ""}
{"id": "295305", "revid": "5863", "url": "https://gl.wikipedia.org/wiki?curid=295305", "title": "Julio Alonso S\u00e1nchez", "text": ""}
{"id": "295306", "revid": "1131", "url": "https://gl.wikipedia.org/wiki?curid=295306", "title": "Castro de Papoi", "text": "O castro de Papoi \u00e9 un poboado castrexo de ladeira situado ao p\u00e9 do monte Sabugueiro, na parroquia de Marmanc\u00f3n (Ferrol).\nDescrici\u00f3n.\nTen muralla na cara leste de pedras e terra dus 3,5 m de altura, nesta cara vai unha canle externa \u00e1 muralla. O recinto principal asemella ovalado: uns 100 m de norte a sur (interior duns 81 m) e uns 70 m de leste a oeste (interior duns 67 m). A entrada orixinal do castro ser\u00eda polo nordeste, protexida pola muralla e unha parte do terrapl\u00e9n ao norte.\nO castro \u00e9 propiedade privada, empregase como eira."}
{"id": "295307", "revid": "5863", "url": "https://gl.wikipedia.org/wiki?curid=295307", "title": "Juan Carlos Alonso", "text": ""}
{"id": "295308", "revid": "12452", "url": "https://gl.wikipedia.org/wiki?curid=295308", "title": "Xos\u00e9 Mar\u00eda Alonso-Trelles y Jar\u00e9n", "text": ""}
{"id": "295309", "revid": "5863", "url": "https://gl.wikipedia.org/wiki?curid=295309", "title": "Fernando \u00c1lsina Gonz\u00e1lez", "text": ""}
{"id": "295310", "revid": "98629", "url": "https://gl.wikipedia.org/wiki?curid=295310", "title": "Johannes Peter M\u00fcller", "text": "Johannes Peter M\u00fcller, nado en Coblenza o 14 de xullo de 1801 e finado en Berl\u00edn o 28 de abril de 1858, foi un m\u00e9dico, anatomista e fisi\u00f3logo alem\u00e1n que realizou moi importantes achegas nos campos da fisiolox\u00eda, a neurobiolox\u00eda, a embriolox\u00eda e a zoolox\u00eda.\nTraxectoria.\nM\u00fcller naceu o 14 de xullo de 1801 en Coblenza, daquela capital do departamento de Rin e Mosela, do Imperio Napole\u00f3nico (1804\u20131815). En 1819, xa integrado o territorio no Reino de Prusia despois do Tratado de Versalles, entrou na Universidade de Bonn, onde cursou medicina, convert\u00e9ndose en \"Privatdozent\" en 1824, profesor extraordinario de fisiolox\u00eda en 1826 e profesor ordinario en 1830. En 1833 obtivo a c\u00e1tedra de anatom\u00eda e fisiolox\u00eda da Universidade Humboldt de Berl\u00edn, onde permaneceu at\u00e9 a s\u00faa morte.\nObra.\nFisiolox\u00eda.\nA achegas de M\u00fcller \u00e1 fisiolox\u00eda foron m\u00faltiplas, destacando o seu estudo da voz, a fala e o o\u00eddo, as\u00ed como das propiedades f\u00edsico-qu\u00edmicas do sistema linf\u00e1tico, o quilo e o sangue.\nO seu libro de texto \"Handbuch der Physiologie des Menschen\" (1833 - 1840) marcou o inicio dun novo per\u00edodo no estudo da fisiolox\u00eda. Por primeira vez, os resultados da anatom\u00eda comparada en humanos, as\u00ed como da qu\u00edmica e outras ciencias naturais, un\u00edanse na investigaci\u00f3n de problemas fisiol\u00f3xicos. A parte m\u00e1is importante deste traballo estaba dedicada \u00e1 acci\u00f3n nerviosa e aos mecanismos sensitivos. Nela, M\u00fcller estableceu por primeira vez o principio segundo o cal o tipo de sensaci\u00f3n que segue a un est\u00edmulo non depende do modo de estimulaci\u00f3n, sen\u00f3n da natureza do \u00f3rgano sensitivo. Deste modo, a luz, a presi\u00f3n ou a estimulaci\u00f3n mec\u00e1nica que act\u00faan sobre a retina e o nervio \u00f3ptico producen invariabelmente impresi\u00f3ns luminosas.\nNo campo da fisiolox\u00eda dos sentidos, M\u00fcller, en 1820, formulou a teor\u00eda da enerx\u00eda espec\u00edfica dos nervios, na que afirmaba que cada sensaci\u00f3n estaba determinada pola actividade espec\u00edfica dos nervios sensoriais que lle serv\u00edan de medio de transmisi\u00f3n, independentemente de cal fora o est\u00edmulo que causara esa actividade. Esta idea da psicof\u00edsica, por\u00e9n, demostrouse que era incorrecta.\nAnatom\u00eda e embriolox\u00eda comparadas.\nNa \u00faltima etapa da s\u00faa vida acad\u00e9mica, M\u00fcller dedicouse \u00e1 anatom\u00eda comparada, especialmente dos peixes e os invertebrados mari\u00f1os. M\u00fcller foi un gran defensor da teor\u00eda vertebral do cranio, apoi\u00e1ndose nas s\u00faas observaci\u00f3ns embriol\u00f3xicas.\nLegado.\nAs s\u00faas ensinanzas exerceron unha grande influencia sobre numerosos cient\u00edficos c\u00e9lebres como:\nAbreviatura.\nA abreviatura J. P. M\u00fcller empr\u00e9gase para recco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "295312", "revid": "23204", "url": "https://gl.wikipedia.org/wiki?curid=295312", "title": "Missolonghi", "text": "Missolonghi (, \"Mesolongi\") \u00e9 unha cidade de 34.416 habitantes (segundo o censo de 2011) do oeste de Grecia. \u00c9 tam\u00e9n a capital da periferia de Etolia-Acarnania, e a sede do concello de Iera Poli Messolongiou (Cidade Sagrada de Missolonghi). Missolonghi \u00e9 co\u00f1ecida por ser escenario dun asedio dram\u00e1tico durante a Guerra de independencia de Grecia, e o lugar onde morreu o poeta Lord Byron."}
{"id": "295313", "revid": "89787", "url": "https://gl.wikipedia.org/wiki?curid=295313", "title": "Aquiles Tacio", "text": "Aquiles Tacio (en gr., \u1f08\u03c7\u03b9\u03bb\u03bb\u03b5\u03cd\u03c2 \u03a4\u03ac\u03c4\u03b9\u03bf\u03c2), nado en Alexandr\u00eda, foi un escritor do s\u00e9culo II.\nTraxectoria.\n\u00c9 co\u00f1ecido por legar unha novela er\u00f3tica chamada \"Leucipa e Clitofonte\" ou as \"Aventuras de Leucipa e Clitofonte\", claramente composta baixo a influencia ret\u00f3rica da Segunda sof\u00edstica, cara a finais do s\u00e9culo II.\nD\u00edxose que Aquiles Tacio \u00e9 dentro da novela o que Eur\u00edpides dentro do x\u00e9nero tr\u00e1xico: un autor que co\u00f1ece e usa as convenci\u00f3ns do x\u00e9nero, pero faino xa cunha iron\u00eda e un realismo not\u00e1beis. Fronte \u00e1 simplicidade das novelas anteriores, Aquiles Tacio complica o esquema- dentro da armaz\u00f3n folletinesca da novela grega-, aburguesa aos protagonistas, e engade unha boa chea de digresi\u00f3ns internas (descrici\u00f3ns de animais, estatuas, cadros, relatos m\u00edticos, an\u00e9cdotas etc.) cun virtuosismo un tanto barroco. Esas \"ekphr\u00e1seis\" e historietas intercaladas eran, seguramente, moi do gusto da \u00e9poca, a\u00ednda que choquen con nosas convenci\u00f3ns novelescas.\nAquiles Tacio resulta un tanto lascivo en contraste co relixioso ton e o sublime de Heliodoro, como xa notaron os bizantinos, que apreciaban moitos estas d\u00faas novelas. O seu texto foi co\u00f1ecido pronto; no s\u00e9culo XVI foi imitado, e traduciuse ao castel\u00e1n por vez primeira en 1617, por Diego de \u00c1greda y Vargas.\nV\u00e9xase tam\u00e9n.\nOutros artigos.\nOutros novelistas en grego helen\u00edstico:"}
{"id": "295315", "revid": "89787", "url": "https://gl.wikipedia.org/wiki?curid=295315", "title": "Te\u00f3fanes o Confesor", "text": "Te\u00f3fanes (en grego : \u0398\u03b5\u03bf\u03c6\u03ac\u03bd\u03b7\u03c2 \u1f41 \u1f49\u03bc\u03bf\u03bb\u03bf\u03b3\u03b7\u03c4\u03ae\u03c2 \"Theoph\u00e1n\u00eas ho Homolog\u00eat\u1ebfs\"), nado en 758 en Constantinopla e finado en Samotracia en 818, chamado o Confesor ou o Isauro, foi un arist\u00f3crata bizantino que, tras un breve matrimonio, abandonou os seus privilexios para facerse monxe e asceta.\nTraxectoria.\nTomou partido contra os iconoclastas e foi por iso encarcerado nunha prisi\u00f3n do B\u00f3sforo e posteriormente debeu exiliarse por orde de Le\u00f3n V o Armenio. Te\u00f3fanes \u00e9 famoso por escribir unha \"Cr\u00f3nica\" que contin\u00faa a de Xurxo Sincelo, na que narra a historia do Imperio romano desde Diocleciano ata Miguel I Rangab\u00e9. Ven\u00e9rase como santo polas igrexas cat\u00f3licas romana e ortodoxa."}
{"id": "295318", "revid": "98629", "url": "https://gl.wikipedia.org/wiki?curid=295318", "title": "Gateira", "text": "O termo gateira p\u00f3dese referir a:"}
{"id": "295319", "revid": "56817", "url": "https://gl.wikipedia.org/wiki?curid=295319", "title": "Herba do gato (hom\u00f3nimos)", "text": "Reciben o nome de herba do gato diferentes especies bot\u00e1nicas:"}
{"id": "295321", "revid": "56817", "url": "https://gl.wikipedia.org/wiki?curid=295321", "title": "Herba gateira", "text": "A herba gateira, (Nepeta cataria) \u00e9 unha planta natural de Europa que medra en terreos ermos, noiro, sebes, terrapl\u00e9ns e en ru\u00ednas de casas vellas. Tam\u00e9n medra brava en Asia occidental e Am\u00e9rica do Norte.\nO nome do seu x\u00e9nero \"Nepeta\" prov\u00e9n do lat\u00edn \"nepa\" que significa \"escorpi\u00f3n\", dada a antiga crenza de que esta planta sandaba a pezo\u00f1a dos escorpi\u00f3ns.\nDescrici\u00f3n.\n\u00c9 unha planta perenne con talo agrisado, viluda e ramificada que acada 20\u201360\u00a0cm de altura. Tien follas opostas, pecioladas, cordadas, con bordos dentados e peludas polo env\u00e9s. As flores numerosas son de cor amarelenta e rosada manchadas de p\u00farpura, agrup\u00e1ndose nunha espiga laxa pedunculada. A planta bota un forte cheiro a menta que atrae aos gatos (de a\u00ed o seu nome com\u00fan).\nEfecto nos gatos.\nAos gatos f\u00e1iselles irresist\u00edbel esta planta. Comen as s\u00faas flores, cheiran, mastigan e se fretan nas s\u00faas follas e volven unha e outra vez por unha dose do seu embriagador recendo. Os \u00f3leos arom\u00e1ticos fan que os gatos despois de inxerila fagan nun principio brindeiras, mais a medida que aumentan os efectos do aceite, o seu comportamento faise m\u00e1is estra\u00f1o. Comezan a rodar sobre si mesmos coma se estivesen en \u00e9xtase, cazan ratos imaxinarios etc.\nNon todos os gatos se estimulan no mesmo grao, e un terzo deles non responder\u00e1. Esta diferenza de resposta seica \u00e9 debido a factores medioambientais, xen\u00e9ticos, e o sexo do gato (atrae especialmente as femias, mais tam\u00e9n aos machos e machos castrados). A\u00ednda non se co\u00f1ece o risco xen\u00e9tico que produce esa atracci\u00f3n. O ingrediente activo da herba gateira \u00e9 a nepetalactona, substancia quimicamente relacionada cun composto semellante que se atopa non seus ouri\u00f1os.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nepeta]]\n[[Categor\u00eda:Plantas medicinais]]\n[[Categor\u00eda:Flora de Galicia]]\n[[Categor\u00eda:Flora de Europa]]\n[[Categor\u00eda:Flora de Am\u00e9rica do Norte]]\n[[Categor\u00eda:Taxons descritos por Linn\u00e9]]"}
{"id": "295322", "revid": "23204", "url": "https://gl.wikipedia.org/wiki?curid=295322", "title": "West Sussex", "text": "West Sussex () \u00e9 un condado non metropolitano no sur de Inglaterra, Reino Unido. Limita cos condados de Sussex Oriental (con Brighton e Hove), Hampshire e Surrey. O condado de Sussex dividiuse nas rexi\u00f3ns administrativas leste e oeste, con consellos do condado separados, en 1888. Non obstante, ata 1974 en que se produciu a divisi\u00f3n real, seguiron formando un \u00fanico condado."}
{"id": "295323", "revid": "23204", "url": "https://gl.wikipedia.org/wiki?curid=295323", "title": "East Sussex", "text": "East Sussex () \u00e9 un condado non metropolitano no sueste de Inglaterra, no Reino Unido. Limita cos condados de Kent, Surrey e Sussex Occidental e ao sur co canal da Mancha.\nO antigo reino de Sussex dividiuse nas rexi\u00f3ns administrativas leste e oeste, con consellos do condado independentes en 1888. A capital do condado estableceuse en Lewes. No novo condado de Sussex Oriental existen tres distritos administrativamente independentes: Brighton, Eastbourne e Hastings."}
{"id": "295324", "revid": "18868", "url": "https://gl.wikipedia.org/wiki?curid=295324", "title": "Nepeta cataria", "text": ""}
{"id": "295329", "revid": "624", "url": "https://gl.wikipedia.org/wiki?curid=295329", "title": "Gregorio Palam\u00e1s", "text": ""}
{"id": "295334", "revid": "56817", "url": "https://gl.wikipedia.org/wiki?curid=295334", "title": "Entactina", "text": "A entactina, tam\u00e9n chamada nid\u00f3xeno-1 (NID-1), \u00e9 unha prote\u00edna que nos humanos est\u00e1 codificada no xene \"NID1\" do cromosoma 1. A entactina \u00e9 un compo\u00f1ente da membrana basal xunto con outros compo\u00f1entes como o col\u00e1xeno tipo IV, proteoglicanos (hepar\u00e1n sulfato e glicosaminoglicanos), laminina e fibronectina.\nFunci\u00f3n.\nA entactina \u00e9 un membro da familia do nid\u00f3xeno de glicoprote\u00ednas da membrana basal. A prote\u00edna interacciona con outros compo\u00f1entes da membrana basal. Esruturalmente esta prote\u00edna (xunto co perlec\u00e1n) conecta entre si as redes formadas polos col\u00e1xenos e as lamininas. Tam\u00e9n pode exercer un papel nas interacci\u00f3ns da c\u00e9lula coa matriz extracelular.\nInteracci\u00f3ns.\nA entactina interacciona con FBLN1."}
{"id": "295335", "revid": "27155", "url": "https://gl.wikipedia.org/wiki?curid=295335", "title": "Nid\u00f3xeno-1", "text": ""}
{"id": "295336", "revid": "27155", "url": "https://gl.wikipedia.org/wiki?curid=295336", "title": "NID1", "text": ""}
{"id": "295340", "revid": "98629", "url": "https://gl.wikipedia.org/wiki?curid=295340", "title": "Romano o M\u00e9lodo", "text": "Romano M\u00e9lodos, ou San Romano o Melodioso, ou Romano o Meloda, ou Romano o Himn\u00f3grafo, foi un dos m\u00e1is grandes himn\u00f3grafos gregos, chamado \"o P\u00edndaro da poes\u00eda r\u00edtmica\". Viviu entre os s\u00e9culos V e VI, que son considerados como a \"Idade de ouro\" da himnograf\u00eda bizantina.\nTraxectoria.\nA principal fonte para co\u00f1ecer informaci\u00f3n sobre a vida de Romano \u00e9 o Menaion de outubro. Ademais de devandito santoral, s\u00f3 \u00e9 mencionado noutras d\u00faas fontes antigas; unha \u00e9 o poeta do s\u00e9culo VIII San Xerm\u00e1n e a outra \u00e9 na Suda, onde \u00e9 chamado \"Romano o melodista\". A trav\u00e9s destas escasas fontes sabemos que naceu nunha familia xud\u00eda en Emesa (hoxe Homs) ou en Damasco, ambas en Siria. Foi bautizado sendo un neno (a\u00ednda que non se sabe se os seus pais tam\u00e9n se converteron) e posteriormente mudouse a Berytus (hoxe Beirut), onde foi ordenado di\u00e1cono na igrexa da Resurrecci\u00f3n.\nPosteriormente mudouse a Constantinopla durante o reinado do emperador Anastasio (con respecto a se foi Anastasio I (491-518) ou Anastasio II (713-716), o reco\u00f1ecido estudoso de Bizancio, Karl Krumbacher favorece ao primeiro.) En Constantinopla serviu como sacrist\u00e1n na \"Gran Igrexa\" (Santa Sof\u00eda), residindo ata o final dos seus d\u00edas no Mesteiro de Kyros, onde foi enterrado co seu disc\u00edpulo San Anan\u00edas.\nSe os que cren que viviu durante o reinado do primeiro Anastasio te\u00f1en raz\u00f3n, ent\u00f3n puido continuar escribindo durante o reinado do emperador Xustiniano (527-565), quen \u00e1 s\u00faa vez foi un escritor de himnos; isto querer\u00eda dicir que foi contempor\u00e1neo doutros famosos himn\u00f3grafos bizantinos Anastasio e Ciriaco.\nLenda.\nAo principio Romano non era considerado nin un lector, nin un cantor talentoso. Con todo, o Patriarca de Constantinopla am\u00e1bao pola s\u00faa gran humildade.\nNunha ocasi\u00f3n, ao redor do ano 518, mentres serv\u00eda na igrexa da Panagia en Blachernae, durante a Vixilia de Nadal, foi asignado para ler os versos katisma do Salterio. Leu tan mal que outro lector houbo de tomar o seu lugar. Alg\u00fans membros menores do clero ridiculizaron a Romano por isto e, tras ser sido humillado, sentou nun dos asentos do coro. Desanimado e profundamente apenado, pronto quedou durmido. Mentres durm\u00eda, a Theot\u00f3kos (Nai de Deus) present\u00f3uselle e tend\u00e9ndolle un libro ordenoulle: \"Tr\u00e1gao!\" e en canto o fixo, espertou. Inmediatamente recibiu a bendici\u00f3n do Patriarca, subiuse ao amb\u00f3n e cantou extemporaneamente o seu famoso Kontakio da Natividade, \"Hoxe a Virxe d\u00e1 a luz a Aquel que est\u00e1 sobre todas as cousas...\". O emperador, o patriarca, o clero e todos os reunidos quedaron marabillados ante a profunda teolox\u00eda do himno, as\u00ed como ante a clara e sonora voz de Romano para cantar.\nDe acordo coa tradici\u00f3n, este foi o primeiro kontakio xamais cantado. O termo grego \u03ba\u03bf\u03bd\u03c4\u03ac\u03ba\u03b9\u03bf\u03bd (\"kontakion\"), ref\u00edrese ao eixe sobre o que se enrola un pergami\u00f1o, de a\u00ed a importancia da orde da \"Theot\u00f3kos\" de que se tragase un rolo de pergami\u00f1o, indicando que estas composici\u00f3ns eran de inspiraci\u00f3n divina.\nObra.\nRomano escribiu nunha koin\u00e9 literaria -\u00e9 dicir, ti\u00f1a un estilo \u00e1 vez popular e elevado e a gran cantidade de semitismos apoian a teor\u00eda de que era de orixe xud\u00eda. O seu estilo caracter\u00edzase pola abundancia de imaxiner\u00eda rechamante, agudas met\u00e1foras e s\u00edmiles, comparaci\u00f3ns audaces, ant\u00edteses e dramatizaci\u00f3ns v\u00edvidas.\nDise que compuxo m\u00e1is de mil himnos ou \"kontakia\" para celebrar varias festas do ano lit\u00farxico, as vidas dos santos e outros temas sagrados. Sobreviven entre 60 e 80 das s\u00faas composici\u00f3ns; con todo, non se pode asegurar a autenticidade de todos.\nHoxe en d\u00eda, o usual \u00e9 que s\u00f3 se cante a primeira estrofa de cada kontakion durante o oficio divino. Un \"kontakion\" completo era un serm\u00f3n po\u00e9tico composto de 18 a 30 versos ou \"ikoi\". Cando eran cantados cunha melod\u00eda orixinal, cham\u00e1baselles \"idiomelon\". Orixinalmente, as obras de Romano eran co\u00f1ecidas simplemente como \"salmos\", \"odas\" ou \"\"poemas\". Non foi sen\u00f3n ata o s\u00e9culo IX que se comezou a utilizar o termo \"kontakion\".\nEntre os seus traballos m\u00e1is co\u00f1ecidos at\u00f3panse as \"kontakia\" de:\nO seu \"kontakion\" da Natividade \u00e9 considerado como a s\u00faa obra mestra e, ata ben entrado o s\u00e9culo XII, foi interpretado todos os anos no banquete imperial durante a devandita festa polos coros xuntos de Santa Sof\u00eda e da Igrexa dos Santos Ap\u00f3stolos en Constantinopla. A maior parte do poema ten a forma dun di\u00e1logo entre a Nai de Deus e os magos, cuxa visita ao recentemente nado neno Xes\u00fas cel\u00e9brase no Rito bizantino o 25 de decembro, en vez do 6 de xaneiro, como o celebran os cristi\u00e1ns occidentais.\nDos seus outros \"kontakia\", unha das m\u00e1is co\u00f1ecidas \u00e9 o himno \"A mi\u00f1a alma, as mi\u00f1as almas...\" a cal \u00e9 cantada como parte do servizo do \"Gran Canon\" de Santo Andr\u00e9 o quinto martes de coresma.\nRomano \u00e9 unha das moitas persoas que foron acreditadas como compositor do famoso himno Ac\u00e1tisto \u00e1 Theot\u00f3kos, o cal \u00e9 cantado a mi\u00fado como devoci\u00f3n polos cristi\u00e1ns ortodoxos.\nKarl Krumbacher publicou en M\u00fanic varios cantos in\u00e9ditos de Romano e outros himn\u00f3grafos, atopados en manuscritos antigos da biblioteca de San Xo\u00e1n o Te\u00f3logo en Patmos; na biblioteca de Moscova existe un manuscrito grego que cont\u00e9n kontakia e oikoi para todo o ano, pero non incl\u00fae todas as composici\u00f3ns de Romano.\nO mesmo profesor Krumbacher dixo do traballo de Romano que, "}
{"id": "295346", "revid": "5863", "url": "https://gl.wikipedia.org/wiki?curid=295346", "title": "Arciprestado de Mi\u00f1or", "text": "O arciprestado de Mi\u00f1or \u00e9 un arciprestado pertencente \u00e1 diocese de Tui-Vigo. Abrangue o territorio da comarca hist\u00f3rica da comarca do Val de Mi\u00f1or,concretamente as parroquias dos actuais concellos de Baiona, Gondomar e Nigr\u00e1n.\nXeograf\u00eda.\nTomou o nome do r\u00edo Mi\u00f1or, que desemboca na ba\u00eda de Baiona. Limita cos arciprestados de Vigo-Santo Andr\u00e9, A Louri\u00f1a, Tui-Entenza e A Guarda-Tebra.\nParroquias.\nEst\u00e1 formado polas parroquias de:\nAdemais dos anexos de:"}
{"id": "295347", "revid": "32797", "url": "https://gl.wikipedia.org/wiki?curid=295347", "title": "Correo de Galicia (Bos Aires)", "text": ""}
{"id": "295348", "revid": "839", "url": "https://gl.wikipedia.org/wiki?curid=295348", "title": "Athanasius Schneider", "text": "Athanasius Schneider, nado en Tokmok (RSS de Kirguizist\u00e1n) o 7 de abril de 1961 \u00e9 un bispo cat\u00f3lico alem\u00e1n de Kirguizist\u00e1n, bispo auxiliar da arquidiocese de Mar\u00eda Sant\u00edsima en Astana dende 2011.\nTraxectoria.\nAthanasius Schneider naceu en Tokmok (ent\u00f3n na RSS de Kirguizist\u00e1n) o 7 de abril de 1961, nunha familia de alem\u00e1ns do mar Negro. En 1982 profesou como membro da Orde dos Co\u00e9ngos Regulares da Santa Cruz de Co\u00edmbra, e o 25 de marzo de 1990 foi ordenado sacerdote.\nO 8 de abril de 2006 foi nomeado bispo auxiliar de Qara\u011fand\u0131, en Casaquist\u00e1n, e bispo titular de \"Celerina\". Recibiu a ordenaci\u00f3n episcopal o 2 de xu\u00f1o, de mans do cardeal Angelo Sodano, e sendo os seus co-consagradores principais os arcebispos Jan Pawe\u0142 Lenga e J\u00f3zef Weso\u0142owski.\nO 5 de febreiro de 2011 foi trasladado como bispo auxiliar \u00e1 arquidiocese de Astana."}
{"id": "295350", "revid": "85894", "url": "https://gl.wikipedia.org/wiki?curid=295350", "title": "O Fabal, Vilasante, Cervantes", "text": "O Fabal \u00e9 un lugar da parroquia de Vilasante no concello lugu\u00e9s de Cervantes, na comarca dos Ancares. Segundo o IGE en 2013 ti\u00f1a 10 habitantes (4 homes e 6 mulleres).\nPatrimonio.\nO lugar est\u00e1 situado na cabeceira do val de Cancelada, e conta cun numeroso patrimonio hist\u00f3rico. O castro de Penatallada est\u00e1 na Reboleira dos Se\u00f1ores, e conserva foxos, murallas, cercas, e construci\u00f3ns. No propio castro est\u00e1n os restos da capela de Santa Catalina.\nNa aldea est\u00e1 o Pazo do Fabal, casa patrucial dos se\u00f1ores do Fabal, constru\u00eddo no s\u00e9culo XV e con capela-pante\u00f3n constru\u00edda en 1726 baixo a advocaci\u00f3n de San Bartolameu, nome do fundador do morgado. Nela xacen antepasados da familia e a\u00ednda segue a ser hoxe pante\u00f3n da familia. Entre os personaxes ilustres desta casa destaca Jos\u00e9 Quiroga M\u00e9ndez."}
{"id": "295351", "revid": "89787", "url": "https://gl.wikipedia.org/wiki?curid=295351", "title": "\u00c1cido absc\u00edsico", "text": "O \u00e1cido absc\u00edsico (ou ABA, do ingl\u00e9s \"abscisic acid\"), tam\u00e9n chamado abscisina II e dormina, \u00e9 unha hormona vexetal. O ABA funciona en moitos procesos durante o desenvolvemento das plantas, entre eles na dormencia. \u00c9 degradado polo encima (+)-\u00e1cido absc\u00edsico 8'-hidroxilase orixinando \u00e1cido faseico.\nFunci\u00f3n.\nInicialmente pensouse que o ABA estaba implicado de forma xeral na abscisi\u00f3n das follas. Agora s\u00e1bese que isto s\u00f3 \u00e9 as\u00ed nun reducido n\u00famero de plantas. A sinalizaci\u00f3n mediada por ABA tam\u00e9n xoga un papel importante na resposta das plantas ao estr\u00e9s ambiental e aos pat\u00f3xenos de plantas. Co\u00f1\u00e9cense os xenes de plantas para a bios\u00edntese do ABA e a secuencia da ruta. O ABA prod\u00faceno tam\u00e9n alg\u00fans fungos pat\u00f3xenos de plantas por medio dunha ruta biosint\u00e9tica distinta da utilizada para sintetizalo en plantas.\nO \u00e1cido absc\u00edsico debe o seu nome ao seu papel na abscisi\u00f3n (ca\u00edda) das follas das plantas (a\u00ednda que en moitas plantas o que infl\u00fae na abscisi\u00f3n \u00e9 o etileno). Para prepararse para o inverno, a planta produce ABA nas s\u00faas xemas terminais. Isto fai m\u00e1is lento o crecemento da planta e promove a formaci\u00f3n de escamas nos primordios das follas, que protexer\u00e1n as xemas dormentes durante a estaci\u00f3n fr\u00eda. O ABA tam\u00e9n inhibe a divisi\u00f3n das c\u00e9lulas no c\u00e1mbium vascular, axust\u00e1ndose \u00e1s condici\u00f3ns fr\u00edas, suspendendo o crecemento primario e secundario.\nO \u00e1cido absc\u00edsico tam\u00e9n se produce nas ra\u00edces en resposta \u00e1 diminuci\u00f3n do potencial h\u00eddrico do solo e outras situaci\u00f3ns nas cales a planta pode estar baixo estr\u00e9s. Despois, o ABA transl\u00f3case \u00e1s follas, onde altera rapidamente o potencial osm\u00f3tico das c\u00e9lulas de garda dos estomas, causando que estas encollan e pechen os estomas. O peche dos estomas inducido polo ABA reduce a transpiraci\u00f3n, impedindo as\u00ed ulteriores perdas de auga polas follas nos per\u00edodos de pouca dispo\u00f1ibilidade de auga.\nA xerminaci\u00f3n de sementes \u00e9 inhibida polo ABA en antagonismo coa xiberelina. O ABA tam\u00e9n impide a perda da dormencia das sementes.\nIdentific\u00e1ronse varios mutantes para o ABA de \"Arabidopsis thaliana\", que est\u00e1n dispo\u00f1ibles no Nottingham Arabidopsis Stock Centre, alg\u00fans son deficientes na produci\u00f3n de ABA e outros te\u00f1en alterada a sensibilidade \u00e1 s\u00faa acci\u00f3n. As plantas que son hipersensibles ou non sensibles ao ABA mostran fenotipos espec\u00edficos na dormencia de sementes, xerminaci\u00f3n, regulaci\u00f3n dos estomas, e alg\u00fans mutantes mostran atrofia do crecemento e follas amarelas/casta\u00f1as. Estes mutantes reflicten a importancia do ABA na xerminaci\u00f3n das sementes e no desenvolvemento temper\u00e1n do embri\u00f3n.\nA pirabactina (un activador do ABA que cont\u00e9n piridil) \u00e9 un naftaleno sulfonamida inhibidor da expansi\u00f3n celular no hipoc\u00f3tilo, o cal \u00e9 un agonista da v\u00eda de sinalizaci\u00f3n do ABA en sementes. \u00c9 o primeiro agonista da v\u00eda do ABA que non est\u00e1 estruturalmente relacionado co ABA.\nBios\u00edntese.\nO \u00e1cido absc\u00edsico (ABA) \u00e9 unha hormona vexetal isoprenoide, que se sintetiza pola v\u00eda do 2-\"C\"-metil-D-eritritol-4-fosfato (MEP) dos plastidios. A diferenza dos sesquiterpenos estruturalmente relacionados, que est\u00e1n formados a partir do precursor farnesil difosfato (FDP) derivado do \u00e1cido meval\u00f3nico, o esqueleto de 15 carbonos do ABA f\u00f3rmase por clivaxe de carotenoides de 40 carbonos na v\u00eda MEP. A xeaxantina \u00e9 o primeiro precursor do ABA. Unha serie de epooxidaci\u00f3ns catalizadas por encimas e isomerizaci\u00f3ns v\u00eda violaxantina, e a clivaxe final dos carotenoides de 40 carbonos por unha reacci\u00f3n de dioxixenaci\u00f3n rende o precursor final do ABA, xantoxina, que finalmente \u00e9 oxidada de novo para dar o ABA, a trav\u00e9s do aldehido absc\u00edsico.\nA abamina \u00e9 un composto que foi dese\u00f1ado, sintetizado, desenvolvido e patentado como o primeiro inhibidor espec\u00edfico da bios\u00edntese do ABA, co cal \u00e9 posible regular os niveis end\u00f3xenos de ABA.\nCatabolismo.\nO ABA pode ser catabolizado a \u00e1cido faseico por medio de AtCYP707A{1,2,3,4} (un grupo de encimas P450) ou inactivado por conxugaci\u00f3n con glicosa (\u00e9ster ABA-glicosa) por medio do encima AOG. O catabolismo por medio do CYP707As \u00e9 moi importante para a homeostase do ABA, e os mutantes para estes xenes acumulan xeralmente maiores niveis de ABA que as li\u00f1as que sobreexpresan xenes biosint\u00e9ticos do ABA. Nas bacterias do solo atopouse unha v\u00eda catab\u00f3lica alternativa que produce deshidrovomifoliol por medio do encima vomifoliol deshidroxenase.\nEn fungos.\nIgual que as plantas, algunhas especies de fungos (por exemplo \"Botrytis cinerea\") presentan unha v\u00eda end\u00f3xena para a bios\u00edntese de ABA. Nos fungos, a v\u00eda predominante parece ser a v\u00eda do mevalonato, en vez da v\u00eda non do mevalonato (MEP) que \u00e9 responsable da bios\u00edntese do ABA en plantas.\nEn animais.\nO ABA tam\u00e9n se atopou en metazoos, desde as esponxas aos mam\u00edferos, inclu\u00edndo os humanos. Actualmente, co\u00f1\u00e9cese pouco da s\u00faa bios\u00edntese e funci\u00f3n biol\u00f3xica en animais. Recentemente, atopouse que o ABA orixina potentes efectos antiinflamatorios e antidiab\u00e9ticos en modelos de rato de diabetes/obesidade, enfermidade inflamatoria intestinal, aterosclerose e infecci\u00f3n polo virus da gripe. En c\u00e9lulas de mam\u00edfero o ABA \u00fanese a unha prote\u00edna chamada prote\u00edna similar \u00e1 lantionina sintetase C 2 (LANCL2, \"lanthionine synthetase C-like 2\"), desencadeando un mecanismo alternativo de activaci\u00f3n do receptor activado polo proliferador do peroxisoma gamma (PPAR gamma).\nMedici\u00f3n da concentraci\u00f3n de ABA.\nHai varios m\u00e9todos que serven para cuantificar a concentraci\u00f3n de \u00e1cido absc\u00edsico en diversos tecidos vexetais. Os m\u00e9todos cuantitativos utilizados est\u00e1n baseados nas t\u00e9cnicas da cromatograf\u00eda l\u00edquida de alto rendemento (HPLC) e cromatograf\u00eda de gas (GC), e ELISA."}
{"id": "295353", "revid": "27155", "url": "https://gl.wikipedia.org/wiki?curid=295353", "title": "Abscisina II", "text": ""}
{"id": "295354", "revid": "27155", "url": "https://gl.wikipedia.org/wiki?curid=295354", "title": "Dormina", "text": ""}
{"id": "295356", "revid": "5863", "url": "https://gl.wikipedia.org/wiki?curid=295356", "title": "Gran Premio de Motociclismo de Indian\u00e1polis", "text": ""}
{"id": "295357", "revid": "5863", "url": "https://gl.wikipedia.org/wiki?curid=295357", "title": "500 Millas de Indian\u00e1polis de 1955", "text": ""}
{"id": "295358", "revid": "5863", "url": "https://gl.wikipedia.org/wiki?curid=295358", "title": "Circu\u00edto de Indian\u00e1polis", "text": ""}
{"id": "295359", "revid": "5863", "url": "https://gl.wikipedia.org/wiki?curid=295359", "title": "500 Millas de Indian\u00e1polis", "text": ""}
{"id": "295360", "revid": "5863", "url": "https://gl.wikipedia.org/wiki?curid=295360", "title": "500 Millas de Indian\u00e1polis de 1950", "text": ""}
{"id": "295361", "revid": "5863", "url": "https://gl.wikipedia.org/wiki?curid=295361", "title": "500 Millas de Indian\u00e1polis de 1951", "text": ""}
{"id": "295362", "revid": "5863", "url": "https://gl.wikipedia.org/wiki?curid=295362", "title": "500 Millas de Indian\u00e1polis de 1952", "text": ""}
{"id": "295363", "revid": "5863", "url": "https://gl.wikipedia.org/wiki?curid=295363", "title": "500 Millas de Indian\u00e1polis de 1953", "text": ""}
{"id": "295364", "revid": "5863", "url": "https://gl.wikipedia.org/wiki?curid=295364", "title": "500 Millas de Indian\u00e1polis de 1954", "text": ""}
{"id": "295365", "revid": "5863", "url": "https://gl.wikipedia.org/wiki?curid=295365", "title": "500 Millas de Indian\u00e1polis de 1956", "text": ""}
{"id": "295366", "revid": "5863", "url": "https://gl.wikipedia.org/wiki?curid=295366", "title": "500 Millas de Indian\u00e1polis de 1957", "text": ""}
{"id": "295367", "revid": "5863", "url": "https://gl.wikipedia.org/wiki?curid=295367", "title": "500 Millas de Indian\u00e1polis de 1958", "text": ""}
{"id": "295368", "revid": "5863", "url": "https://gl.wikipedia.org/wiki?curid=295368", "title": "500 Millas de Indian\u00e1polis de 1959", "text": ""}
{"id": "295369", "revid": "5863", "url": "https://gl.wikipedia.org/wiki?curid=295369", "title": "500 Millas de Indian\u00e1polis de 1960", "text": ""}
{"id": "295370", "revid": "89787", "url": "https://gl.wikipedia.org/wiki?curid=295370", "title": "Herba do gato", "text": "A herba do gato (Pulicaria dysenterica) \u00e9 unha planta da familia das aster\u00e1ceas.\nDescrici\u00f3n.\nPlanta vivaz, de 20\u201370\u00a0cm de alto, ramificada por riba, formando crecenzas de suave recendo. Talo de vilosidade lanosa por riba. Follas basais pecioladas, marchitas na floraci\u00f3n. Follas caulinares alternas, lanceoladas, de 2\u20135\u00a0cm de longo, coa base acorazonada at\u00e9 en forma de frecha, arrodeando o talo, aserradas, verdes, \u00e1speras pola face, polo env\u00e9s tomentosas de cinsento. Numerosos cap\u00edtulos de 1,5\u20133\u00a0cm de largo, semiesf\u00e9ricos. Ped\u00fanculos dos cap\u00edtulos de 1,5,2,5\u00a0cm de longo, cun hipsofilo como m\u00e1ximo. Involucro de varias camadas. Br\u00e1cteas involucrais m\u00e1is ou menos punxentes e m\u00e1is ou menos la\u00fadas e glandulosas. L\u00edgulas amarelas douradas, sobresa\u00edndo uns 5\u00a0mm do involucro. Fl\u00f3sculos amarelos. Froitos de 1,5\u00a0mm de longo, con 14-20 sedas arrodeadas dunha coroa membranosa. Florea polo ver\u00e1n.\nDistribuci\u00f3n e h\u00e1bitat.\nMediterr\u00e1neo e no norte at\u00e9 Europa central. Pradeiras h\u00famidas, bra\u00f1as, lameiros, gabias.\nImportancia econ\u00f3mica e cultural.\nAntihistam\u00ednica ( prev\u00e9n o broncoespasmo) e cardioestimulante. Popularmente empr\u00e9gase como antibacteriana no tratamento das diarreas e como antidisent\u00e9rica.\nDose: Infusi\u00f3n ao 2%, 2-3 cuncas ao d\u00eda despois das comidas. C\u00f3mpre non adozar.\nParte utilizada: extermo superior a\u00e9reo.\nPolienos e poli\u00ednos. Flavonoides e \u00e1cidos fen\u00f3licos.\nTaxonom\u00eda.\n\"Pulicaria dysenterica\" foi descrita por (L.) Bernh. e publicado en \"Systematisches Verzeichnis\" 153. 1800.\nN\u00famero de cromosomas de \"Pulicaria dysenterica\" (Fam. Compositae) e t\u00e1xones infraespec\u00edficos: 2n=20. "}
{"id": "295371", "revid": "18868", "url": "https://gl.wikipedia.org/wiki?curid=295371", "title": "Pulicaria dysenterica", "text": ""}
{"id": "295374", "revid": "23204", "url": "https://gl.wikipedia.org/wiki?curid=295374", "title": "Privatdozent", "text": "Privatdozent \u00e9, desde o s\u00e9culo XIX, un t\u00edtulo universitario de tradici\u00f3n alem\u00e1 en Europa. Designa aos ensinantes que recibiron unha habilitaci\u00f3n, pero que non obtiveron (a\u00ednda) unha c\u00e1tedra de ensinanza ou de investigaci\u00f3n. Por iso, o \"Privatdozent\" non recib\u00eda remuneraci\u00f3n ningunha por parte do goberno; por\u00e9n, era un paso obrigado para obter unha c\u00e1tedra.\nO t\u00edtulo de \"Privardozent\" estableceuse en Prusia ao redor de 1810, e non se converter\u00eda en com\u00fan at\u00e9 1860. Este t\u00edtulo acad\u00e9mico existe en Alema\u00f1a, Austria e Su\u00edza.\nO \"Privatdozent\" est\u00e1 autorizado para dar, ademais de titor\u00edas, conferencias na Universidade, polo privilexio de \"venia legendi\". En Su\u00edza, o dereito de \"venia legendi\" conc\u00e9dese por un per\u00edodo de tres anos, renov\u00e1bel.\nNoutros pa\u00edses util\u00edzanse os termos equivalentes \"docent / dosent / dozent / \u0434\u043e\u0446\u0435\u043d\u0442\" en Bosnia-Hercegovina, Bulgaria, Croacia, Dinamarca, Estonia, Finlandia, Hungr\u00eda, Lituania, Macedonia do Norte, Noruega, Polonia, Rep\u00fablica Checa, Rusia, Serbia, Eslovaquia, Eslovenia, Suecia, Turqu\u00eda, Ucra\u00edna etc."}
{"id": "295375", "revid": "47401", "url": "https://gl.wikipedia.org/wiki?curid=295375", "title": "Julio Gal\u00e1n G\u00f3mez", "text": "Julio Gal\u00e1n G\u00f3mez, nado na Coru\u00f1a en 1908 e finado en Mil\u00e1n en 1975, foi un arquitecto galego.\nTraxectoria.\nFillo do arquitecto asturiano Julio Gal\u00e1n Carvajal, naceu na Coru\u00f1a cando o seu pai era arquitecto dese concello. Traballaron xuntos durante un breve per\u00edodo de tempo a finais da d\u00e9cada de 1930. Julio Gal\u00e1n G\u00f3mez residiu en Oviedo, onde ti\u00f1a o seu estudio, e foi arquitecto municipal de Langreu na d\u00e9cada de 1950.\nFoi especialmente co\u00f1ecido pola reconstruci\u00f3n trala Guerra Civil dos edificios das caixas de aforros de Espa\u00f1a: Oviedo, \u00c1raba, Segovia, Soria, Albacete, Castell\u00f3, \u00c1vila, Burgos e Le\u00f3n.\nEn Galicia reconstru\u00edu tam\u00e9n os edificios das caixas de aforros da Coru\u00f1a, Lugo e Santiago de Compostela. Salientan ademais varios edificios urbanos en Oviedo, Avil\u00e9s, Santander ou La Felguera e Sama (Langreu)."}
{"id": "295376", "revid": "1131", "url": "https://gl.wikipedia.org/wiki?curid=295376", "title": "Julio Gal\u00e1n", "text": "O nome de Julio Gal\u00e1n p\u00f3dese referir a:"}
{"id": "295377", "revid": "23204", "url": "https://gl.wikipedia.org/wiki?curid=295377", "title": "Taganrog", "text": "Taganrog (en ) \u00e9 unha cidade costeira do \u00d3blast de Rostov, Rusia, localizada na costa norte do Golfo de Taganrog (Mar de Azov), varios quil\u00f3metros \u00f3 oeste da boca do r\u00edo Don. A poboaci\u00f3n era de 257.681\u2009 persoas no censo de 2010."}
{"id": "295378", "revid": "1888", "url": "https://gl.wikipedia.org/wiki?curid=295378", "title": "Xos\u00e9 Franco Montes", "text": "Jos\u00e9 Franco Montes (en realidade Jos\u00e9 Franco Domonte), nado en Vigo o 22 de xaneiro de 1879 e finado ib\u00eddem o 31 de xullo de 1939, foi un escultor, arquitecto e pol\u00edtico galego.\nTraxectoria.\nFillo de Manuel Franco Franco (concelleiro de Vigo) e Matilde Domonte, fixo os seus primeiros estudos e bacharelato no colexio dos xesu\u00edtas de Camposancos, A Guarda. Estudou na Escola de Arquitectura de Madrid titul\u00e1ndose o 21 de agosto de 1903. Casou con Em\u00e9rita Fern\u00e1n-D\u00edez na igrexa de Santiago de Vigo en 1915. S\u00f3 tiveron unha filla, Matilde Franco Fern\u00e1n-D\u00edez, que casou co marqu\u00e9s da Sala de Partinico, Manuel Santiago Thom\u00e1s de Carranza e de Luque-Romero.\nEn 1905 \u00e9 nomeado arquitecto municipal de Vigo e en 1906 vicepresidente da Asociaci\u00f3n de Arquitectos de Galicia. En 1908 funda a C\u00e1mara da Propiedade Urbana de Vigo. En 1909 \u00e9 elixido secretario do Partido Liberal de Vigo e con 30 anos conv\u00e9rtese en concelleiro do Concello de Vigo. Foi tam\u00e9n deputado provincial e concelleiro honor\u00edfico da Coru\u00f1a. En 1916 \u00e9 nomeado arquitecto diocesano de Tui. Queda vi\u00favo o 10 de xu\u00f1o de 1936. Foi nomeado tenente de alcalde de Vigo en 1938, ostentando o cargo de alcalde en funci\u00f3ns de Vigo. Foi nomeado presidente do Padroado local de Formaci\u00f3n Profesional de Vigo no mesmo ano.\nArquitecto da Real Academia de San Fernando, profesor de M\u00e1quinas da Escola de Artes e Industrias de Vigo, arquitecto municipal de Vigo e arquitecto diocesano de Tui. Foi vicepresidente e fundador da Asociaci\u00f3n de Arquitectos de Galicia (actual Colexio Oficial de Arquitectos de Galicia), fundador da C\u00e1mara da Propiedade Urbana de Vigo, secretario do Partido Liberal, concelleiro, a partir de 1910, do concello de Vigo polo Partido Liberal, tenente de alcalde do Concello de Vigo e alcalde en funci\u00f3ns, apartado da vida pol\u00edtica coa chegada da II Rep\u00fablica e nomeado deputado provincial en xullo de 1939 polo goberno de Francisco Franco. Tam\u00e9n foi escultor. O Concello de Vigo dedicoulle o nome dunha r\u00faa no lugar de Lavadores.\nObra.\nA s\u00faa obra, de estilo modernista, desenv\u00f3lvese dende 1904 at\u00e9 o final da s\u00faa vida. Entre os seus proxectos salientan:"}
{"id": "295379", "revid": "23204", "url": "https://gl.wikipedia.org/wiki?curid=295379", "title": "Badenweiler", "text": "Badenweiler \u00e9 unha vila-balneario localizada nos outeiros da Selva Negra, aproximadamente \u00e1 mesma distancia (30\u00a0km) de Friburgo de Brisgovia e de Basilea en Su\u00edza.\nEtimolox\u00eda.\nO top\u00f3nimo \"Badenweiler\" est\u00e1 composta das palabras alem\u00e1s \"Baden\" (ba\u00f1ar ou ba\u00f1o) e \"Weiler\" (aldea).\nO nome do asentamento romano era \"Aquae Villae\" (cidade da auga)."}
{"id": "295380", "revid": "89787", "url": "https://gl.wikipedia.org/wiki?curid=295380", "title": "Portsmouth", "text": "Portsmouth \u00e9 unha cidade e autoridade unitaria da rexi\u00f3n do sueste de Inglaterra, no Reino Unido. Pertence \u00f3 condado cerimonial de Hampshire.\nPortsmouth, co\u00f1ecida popularmente como Pompey, local\u00edzase na illa de Portsea, fronte \u00e1 illa de Wight na canle da Mancha, que \u00e1 s\u00faa vez conforma a r\u00eda natural de \"Portsmouth Harbour\", formaci\u00f3n xeogr\u00e1fica favorable para o refuxio e as actividades mar\u00edtimas que forzaron en parte o car\u00e1cter hist\u00f3rico e econ\u00f3mico da cidade.\nA s\u00faa poboaci\u00f3n, segundo as estimaci\u00f3ns de 2009, chega a 203.500 habitantes no seu termo municipal, e a case 443.000 na \u00e1rea metropolitana (11\u00aa m\u00e1is poboada do Reino Unido)."}
{"id": "295381", "revid": "56817", "url": "https://gl.wikipedia.org/wiki?curid=295381", "title": "Nueva Galicia (Vigo)", "text": "Nueva Galicia foi unha publicaci\u00f3n peri\u00f3dica editada en Vigo en 1927.\nHistoria e caracter\u00edsticas.\nSubtitulada \"Revista ilustrada, gr\u00e1fica e informativa\", apareceu o 16 de maio de 1927. Dirixida por V\u00edctor Fraiz Villanueva. Dedicou atenci\u00f3n \u00e1 actualidade viguesa e aos problemas de Galicia. Ti\u00f1a como caracter\u00edstica que ning\u00fan dos artigos estaba asinado, nin con pseud\u00f3nimo. Cesou probablemente no seu primeiro n\u00famero."}
{"id": "295382", "revid": "23204", "url": "https://gl.wikipedia.org/wiki?curid=295382", "title": "Higham, Kent", "text": "Higham \u00e9 unha parroquia civil e vila do distrito de Gravesham, no condado de Kent (Inglaterra).\nXeograf\u00eda.\nSegundo a Oficina Nacional de Estat\u00edstica brit\u00e1nica, Higham ten unha superficie de 13,22 km\u00b2."}
{"id": "295383", "revid": "98629", "url": "https://gl.wikipedia.org/wiki?curid=295383", "title": "Aracataca", "text": "Aracataca \u00e9 un concello colombiano do departamento de Magdalena. \u00c9 co\u00f1ecido por ser o lugar de nacemento do premio Nobel de literatura Gabriel Garc\u00eda M\u00e1rquez e do fot\u00f3grafo e caricaturista Leo Matiz Espinoza. Ten unha superficie de 1\u00a0775 km\u00b2."}
{"id": "295385", "revid": "1131", "url": "https://gl.wikipedia.org/wiki?curid=295385", "title": "Cruceiro da Sant\u00edsima Trindade", "text": "O cruceiro da Sant\u00edsima Trindade \u00e9 un cruceiro do s\u00e9culo XV situado na vila de Baiona.\nCaracter\u00edsticas.\nAt\u00f3pase sobre unhas rochas, e \u00e9 un dos poucos de Galicia que est\u00e1 cuberto por un baldaquino. Este \u00e9 de estilo renacentista en forma de pir\u00e1mide sostida sobre unhas columnas, rematadas en forma de pin\u00e1culos cil\u00edndricos con coroa c\u00f3nica. O cruceiro \u00e9 de estilo g\u00f3tico coa imaxe de Xes\u00fas Cristo e, \u00f3s seus p\u00e9s, a Virxe Mar\u00eda, Mar\u00eda Madalena e Santiago o Maior.\nAt\u00f3pase na calzada romana, posteriormente chamada Estrada Real. Foi realizado en granito, e conta cunha grande lousa de 1,12 m situada a 1 m de altura sobre o piso que serv\u00eda de altar para celebrar misa en tempos de peste para os habitantes do Val Mi\u00f1or e para as tripulaci\u00f3ns dos nav\u00edos fondeados na ba\u00eda de Baiona."}
{"id": "295386", "revid": "1131", "url": "https://gl.wikipedia.org/wiki?curid=295386", "title": "Igrexa de Santa Mar\u00eda de Baiona", "text": "A Ex-Colexiata de Santa Mar\u00eda \u00e9 un templo relixioso de estilo rom\u00e1nico e de aspecto fortificado do s\u00e9culo XIII situado na vila de Baiona. Foi institu\u00edda colexiata polo bispo Diego de Muros I en 1482, ata 1840, ano en que volveu ser igrexa parroquial.\nDescrici\u00f3n.\nEst\u00e1 dividida en tres naves coa s\u00faa \u00e1bsida rectangular. A nave principal lembra o estilo cisterciense do mosteiro de Santa Mar\u00eda de Oia. As fiestras son rom\u00e1nicas e ten na fachada un roset\u00f3n rom\u00e1nico.\nNo ano 1659 f\u00edxose a sancrist\u00eda engad\u00edndoa polo exterior \u00e1 absidiola norte e en 1695 constru\u00edronse as capelas laterais.\nO retablo barroco foi constru\u00eddo en 1726 por Antonio del Villar.\nEn 1841, traslad\u00e1ronse \u00f3 adro varios cruceiros de distintos estilos que estaban espallados polas r\u00faas da vila.\nV\u00e9xase tam\u00e9n.\n pos\u00fae escritos orixinais acerca da: "}
{"id": "295387", "revid": "89787", "url": "https://gl.wikipedia.org/wiki?curid=295387", "title": "Los Deportes", "text": "Los Deportes foi unha revista editada en Vigo en 1927.\nHistoria e caracter\u00edsticas.\nRevista semanal deportiva, apareceu o 31 de outubro de 1927. Estaba dirixida por Ram\u00f3n Fern\u00e1ndez Mato. Entre os seus colaboradores figuraron Rienzi, Jos\u00e9 Vidal, Allatnas, Arturo, Pe\u00f1a Novo, Ol\u00edmpico, A. C. Lema e Zas\u2010Bun. Semanario ilustrado ideado por \"El Pueblo Gallego\" como o seu \u00f3rgano deportivo. Foi tomada por referencia nos anos seguintes. Mostra a uni\u00f3n entre cultura, deporte e alta clase social naquel tempo. Publicou artigos pseudocient\u00edficos sobre os beneficios do deporte, e ti\u00f1a unha p\u00e1xina destinada \u00e1 high-life, nunha mestura de prensa de coraz\u00f3n e xornal deportivo. A s\u00faa vida foi curta, o \u00faltimo n\u00famero apareceu o 26 de decembro dese ano."}
{"id": "295388", "revid": "5863", "url": "https://gl.wikipedia.org/wiki?curid=295388", "title": "Ex-Colexiata de Santa Mar\u00eda de Baiona", "text": ""}
{"id": "295389", "revid": "89787", "url": "https://gl.wikipedia.org/wiki?curid=295389", "title": "Xiraz", "text": "Xiraz (en , \u0160ir\u00e2z), \u00e9 a quinta cidade m\u00e1is poboada de Ir\u00e1n e \u00e9 a capital da provincia de Fars. No 2009, a poboaci\u00f3n da cidade era de 1.455.073. Xiraz est\u00e1 localizado no suroeste de Ir\u00e1n, a car\u00f3n do r\u00edo estacional Roodkhaneye Khoshk. Ten un clima moderado, e durante un m\u00e1is dun milenio foi o centro comercial da rexi\u00f3n. Est\u00e1 considerada unha das cidades m\u00e1is antigas de Persia.\nA referencia m\u00e1is antiga da cidade, como \"Tirazi\u0161\", aparece nunha t\u00e1boas elamitas do -2000. No s\u00e9culo XIII, Xiraz converteuse nun centro das artes e das letras, debido \u00f3 apoio do seu gobernante e \u00e1 presenza de estudosos e artistas persas. Foi a capital de Persia durante a dinast\u00eda Zand dende o 1750 ata 1781, as\u00ed como no breve per\u00edodo saffar\u00ed. Dous famosos poetas de Ir\u00e1n, Hafez e Saadi, son de Xiraz."}
{"id": "295390", "revid": "23204", "url": "https://gl.wikipedia.org/wiki?curid=295390", "title": "Friedrich Gustav Jakob Henle", "text": "Friedrich Gustav Jakob Henle, m\u00e1is co\u00f1ecido como Jakob Henle, nado en F\u00fcrth (Baviera) o 9 de xullo de 1809 e finado en Gotingao 13 de maio de 1885, foi un m\u00e9dico, pat\u00f3logo, anatomista e zo\u00f3logo alem\u00e1n, descubridor da asa de Henle no ril.\nTraxectoria.\nFillo dun comerciante de F\u00fcrth, en 1828 comezou os seus estudos da medicina en Bonn, onde foi alumno de Johannes Peter M\u00fcller. Obtivo o t\u00edtulo de doutor s\u00f3 catro anos m\u00e1is tarde, en 1832, coa tese titulada \"De membrana pupillari aliisque oculi membranis pellucentibus\".\nDespois de impartir clases en Z\u00faric, foi profesor de patolox\u00eda e de anatom\u00eda na Universidade de Heidelberg en 1844 e despois, a partir de 1852, profesor na Universidade de Gotinga, cidade na que faleceu.\nFoi nomeado correspondente da \"Royal Society\" en 1873.\nContribuci\u00f3ns \u00e1 ciencia.\nAs achegas de Henle tiveron lugar nos anos comprendidos entre 1848 e 1914, o que segundo Magnus Levy constitu\u00edu a \"idade heroica da medicina alem\u00e1\". Os esforzos desenvolvidos pola chamada \"xeraci\u00f3n intermedia\", constitu\u00edda entre outros por Johannes Peter M\u00fcller, Johann Lukas Sch\u00f6nlein, Theodor Schwann e o propio Henle, deu lugar a que a anatom\u00eda patol\u00f3xica, a fisiolox\u00eda e a microbiolox\u00eda alcanzaran un nivel espectacular e a cl\u00ednica ga\u00f1ara en calidade e se ativera aos postulados do laboratorio.\nPrecisamente neste contexto de \"xeraci\u00f3n intermedia\" \u00e9 onde debemos situar a obra de Friedrich Gustav Jacob Henle. Se a Schwann se lle atrib\u00fae a formulaci\u00f3n da teor\u00eda celular, a Henle relaci\u00f3nase coa aplicaci\u00f3n desta teor\u00eda \u00e1 anatom\u00eda microsc\u00f3pica, sendo o primeiro que publicou un tratado de histolox\u00eda.\nD\u00e9bense a Henle varios traballos en zoolox\u00eda, especialmente en ictiolox\u00eda.\nNun ensaio de 1840, referiuse \u00e1 obra de Bassi sobre a natureza microbiana da enfermidade chamada \"muscardina\" do verme da seda (causada polo fungo \"Beauveria bassiana\") e de Cabral de Latour e Schwann sobre a natureza da vida do l\u00e9vedo, e desenvolve a teor\u00eda microbiana das enfermidades contaxiosas e formula os criterios que permiten, segundo el, decidir se dita enfermidade \u00e9 causada por dito microorganismo. Estes \"postulados\" a mi\u00fado se atrib\u00faen ao seu alumno Robert Koch, e son co\u00f1ecidos como Postulados de Koch.\nAbreviatura.\nA abreviatura Henle empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "295391", "revid": "22795", "url": "https://gl.wikipedia.org/wiki?curid=295391", "title": "Jakob Henle", "text": ""}
{"id": "295395", "revid": "5863", "url": "https://gl.wikipedia.org/wiki?curid=295395", "title": "La Colonia Gallega", "text": "La Colonia Gallega foi un peri\u00f3dico editado en Buenos Aires en 1914.\nHistoria e caracter\u00edsticas.\nSubtitulado \"Peri\u00f3dico de la tarde. \u00d3rgano de la Colectividad y Sociedades de su nombre en la Rep\u00fablica Argentina\", apareceu o 23 de maio de 1914. Fundado e dirixido por Fortunato Cruces, entre os seus colaboradores figuraron Basilio \u00c1lvarez, P. Ruiz, Adolfo Le\u00f3n G\u00f3mez, J. J. Lloret, Antonio Fern\u00e1ndez Tafall, Manoel o Coxo e Chucho de Canedo. Publicaci\u00f3n de informaci\u00f3n xeral, inclu\u00edu noticias de Galicia e da colectividade e das Sociedades de emigrantes."}
{"id": "295400", "revid": "23204", "url": "https://gl.wikipedia.org/wiki?curid=295400", "title": "Irene Bedard", "text": "Irene Bedard, nada en Anchorage (Alasca) o 22 de xullo de 1967, \u00e9 unha actriz estadounidense co\u00f1ecida por interpretar papeis de nativos americanos en varios filmes.\nNo 2012, Irene creou \"Sleeping Lady Films\" e \"Waking Giants Productions\" xunto co canadense Thom Denomme. As compa\u00f1\u00edas de produci\u00f3n, baseadas en Santa Fe, Novo M\u00e9xico, est\u00e1n dedicadas a crear historias inspiracionais e positivas para os nativos americanos."}
{"id": "295408", "revid": "624", "url": "https://gl.wikipedia.org/wiki?curid=295408", "title": "Basilio Magno", "text": ""}
{"id": "295410", "revid": "85894", "url": "https://gl.wikipedia.org/wiki?curid=295410", "title": "O Pazo, Parada, Outeiro de Rei", "text": "O Pazo \u00e9 un lugar da parroquia de Parada no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 26 habitantes (14 homes e 12 mulleres)."}
{"id": "295413", "revid": "85894", "url": "https://gl.wikipedia.org/wiki?curid=295413", "title": "Parada, Parada, Outeiro de Rei", "text": "Parada \u00e9 un lugar da parroquia de Parada no concello lugu\u00e9s de Outeiro de Rei, na comarca de Lugo. Segundo o IGE, en 2020 ti\u00f1a 16 habitantes (7 homes e 9 mulleres)."}
{"id": "295414", "revid": "89787", "url": "https://gl.wikipedia.org/wiki?curid=295414", "title": "Gondai, Parada, Outeiro de Rei", "text": "Gondai \u00e9 un lugar da parroquia de Parada no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 30 habitantes (16 homes e 14 mulleres)."}
{"id": "295415", "revid": "85894", "url": "https://gl.wikipedia.org/wiki?curid=295415", "title": "As Latas, Parada, Outeiro de Rei", "text": "As Latas \u00e9 un lugar da parroquia de Parada no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 2 habitantes (1 home e 1 muller)."}
{"id": "295416", "revid": "89787", "url": "https://gl.wikipedia.org/wiki?curid=295416", "title": "Pascuais, Parada, Outeiro de Rei", "text": "Pascuais \u00e9 un lugar da parroquia de Parada no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 2 habitantes (1 home e 1 muller)."}
{"id": "295417", "revid": "85894", "url": "https://gl.wikipedia.org/wiki?curid=295417", "title": "San Paio, Parada, Outeiro de Rei", "text": "San Paio \u00e9 un lugar da parroquia de Parada no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a un habitante (un home)."}
{"id": "295418", "revid": "85894", "url": "https://gl.wikipedia.org/wiki?curid=295418", "title": "Seivane, Parada, Outeiro de Rei", "text": "Seivane \u00e9 un lugar da parroquia de Parada no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 9 habitantes (4 homes e 5 mulleres)."}
{"id": "295420", "revid": "1131", "url": "https://gl.wikipedia.org/wiki?curid=295420", "title": "Ignacio Fern\u00e1ndez", "text": "O nome de Ignacio Fern\u00e1ndez pode referirse a:"}
{"id": "295421", "revid": "6279", "url": "https://gl.wikipedia.org/wiki?curid=295421", "title": "Ignacio Fern\u00e1ndez S\u00e1nchez", "text": ""}
{"id": "295433", "revid": "1888", "url": "https://gl.wikipedia.org/wiki?curid=295433", "title": "Acci\u00f3n Gallega (1920)", "text": "Acci\u00f3n Gallega foi un peri\u00f3dico editado en Buenos Aires entre 1920 e 1925, biling\u00fce, con predominio do castel\u00e1n.\nHistoria e caracter\u00edsticas.\nSubtitulado \"Publicaci\u00f3n Oficial de Casa de Galicia\", apareceu o 24 de xu\u00f1o de 1920. A partir do n\u00famero 14 cambiou o seu subt\u00edtulo por \"Revista Mensual de Casa de Galicia\". Dirixido por Rodolfo Prada, os redactores eran Javier Insua, Eduardo Blanco Amor, E. Rosal, Manuel Agromayor, E. Calvi\u00f1o de Castro, F\u00e9lix Ferro, Julio Viale Paz e o debuxante S. Santiago. Entre os seus colaboradores figuraron Xaqu\u00edn Bacelo, Antonio Noriega Varela, Eladio Rodr\u00edguez Gonz\u00e1lez, Ram\u00f3n Mar\u00eda del Valle-Incl\u00e1n, Fortunato Cruces, Manuel Castro L\u00f3pez, Roberto Blanco Torres e Joaqu\u00edn Pesqueira. Era unha publicaci\u00f3n societaria que informaba das actividades da asociaci\u00f3n e da colectividade emigrada, pero tam\u00e9n publicou numerosos artigos literarios. O \u00faltimo n\u00famero co\u00f1ecido \u00e9 o 58, de 1925."}
{"id": "295434", "revid": "52373", "url": "https://gl.wikipedia.org/wiki?curid=295434", "title": "Alfauir", "text": "Alfauir \u00e9 un concello da Comunidade Valenciana, na comarca da Safor. Est\u00e1 moi preto da costa e \u00e1 beira do r\u00edo Vernissa. En 2012 ti\u00f1a 431 habitantes.\nPatrimonio arquitect\u00f3nico.\nMosteiro de San Xer\u00f3nimo de Cotalba, de estilo g\u00f3tico-renacentista constru\u00eddo entre os s\u00e9culos XIV e XVIII."}
{"id": "295435", "revid": "10038", "url": "https://gl.wikipedia.org/wiki?curid=295435", "title": "Alfahuir", "text": ""}
{"id": "295436", "revid": "52373", "url": "https://gl.wikipedia.org/wiki?curid=295436", "title": "R\u00f2tova", "text": "R\u00f2tova \u00e9 un concello da Comunidade Valenciana, na comarca da Safor. Est\u00e1 moi preto da costa e \u00e1 beira do r\u00edo Vernissa. En 2013 ti\u00f1a 1275 habitantes."}
{"id": "295437", "revid": "10038", "url": "https://gl.wikipedia.org/wiki?curid=295437", "title": "R\u00f3tova", "text": ""}
{"id": "295441", "revid": "98629", "url": "https://gl.wikipedia.org/wiki?curid=295441", "title": "Walter Brandm\u00fcller", "text": "Walter Brandm\u00fcller, nado o 5 de xaneiro de 1929 en Ansbach (Alema\u00f1a), \u00e9 un cardeal da Igrexa Cat\u00f3lica, Presidente em\u00e9rito da Comisi\u00f3n Pontificia para as Ciencias Hist\u00f3ricas.\nTraxectoria.\nWalter Brandm\u00fcller naceu o 5 de xaneiro de 1929 en Ansbach, unha pequena cidade de Franconia (hoxe na Franconia Central, Baviera). Estudou Filosof\u00eda e Teolox\u00eda na Escola Superior Filos\u00f3fica e Teol\u00f3xica de Bamberg, e o 26 de xullo de 1953 foi ordenado sacerdote da arquidiocese de Bamberg polo arcebispo Joseph Otto Kolb. Entre 1953 e 1957 levou a cabo a s\u00faa actividade pastoral na igrexa de San Xo\u00e1n, en Kronach, e posteriormente at\u00e9 1960 na de San Marti\u00f1o de Bamberg.\nDoutorouse en Teolox\u00eda en 1963 pola Universidade de M\u00fanic. Entre 1969 e 1971 foi profesor de Historia eclesi\u00e1stica e Patrolox\u00eda na Escola Superior Filos\u00f3fica e Teol\u00f3xica de Dillingen, e entre 1971 e 1997 compaxinou o labor de p\u00e1rroco en Walleshausen e a de profesor de Historia eclesi\u00e1stica moderna e medieval na Universidade de Augsburgo. Na s\u00faa traxectoria acad\u00e9mica, destaca como especialista na historia dos concilios, e \u00e9 fundador e editor da revista \"Annuarium conciliorum historiae\" (dende 1969 at\u00e9 a actualidade) e da serie \"Konziliengeschichte\" (dende 1979), e publicou tam\u00e9n os tres volumes de \"Handbuch der bayerischen Kirchengeschichte\" \"(Manual da historia da Igrexa b\u00e1vara)\".\nEn 1981 foi nomeado membro da Comisi\u00f3n Pontificia para as Ciencias Hist\u00f3ricas, e o 4 de xu\u00f1o de 1998 foi nomeado presidente da devantida comisi\u00f3n, cargo no que permaneceu at\u00e9 o seu retiro o 3 de decembro de 2009. Tam\u00e9n dende 1997 \u00e9 co\u00e9ngo do cap\u00edtulo da Bas\u00edlica de San Pedro.\nO papa Bieito XVI qu\u00edxoo crear cardeal, polo que o 4 de novembro de 2010 nomeouno arcebispo titular de \"Caesarea in Mauretania\". Recibiu a consagraci\u00f3n episcopal o 13 de novembro, de mans do cardeal Raffaele Farina. No consistorio do 20 de novembro de 2010, o papa creouno cardeal, co t\u00edtulo de Cardeal-Di\u00e1cono de San Giuliano dei Fiamminghi.\nPremios e distinci\u00f3ns.\nO 17 de xullo de 1983 foi nomeado Prelado de Honra da S\u00faa Santidade. O 22 de xullo de 1990 foi condecorado coa Orde ao M\u00e9rito da Rep\u00fablica Federal de Alema\u00f1a polo presidente Richard von Weizs\u00e4cker."}
{"id": "295444", "revid": "12452", "url": "https://gl.wikipedia.org/wiki?curid=295444", "title": "ZEC", "text": ""}
{"id": "295445", "revid": "23204", "url": "https://gl.wikipedia.org/wiki?curid=295445", "title": "Satisfacci\u00f3n", "text": "A satisfacci\u00f3n (do lat\u00edn \"satisfactio\") ref\u00edrese ao estado mental producido pola sensaci\u00f3n de plenitude no cerebro, debido \u00e1 correcta realizaci\u00f3n dunha determinada acci\u00f3n a que se fixo con esforzo.\nA satisfacci\u00f3n referida \u00e1 filosof\u00eda.\nCando un ser humano ten un obxectivo, o seu prop\u00f3sito e cumprilo, e tras a s\u00faa correcta realizaci\u00f3n, o funcionamento mental do ser humano enc\u00f3ntrase en harmon\u00eda, o que contrib\u00fae a unha sensaci\u00f3n de ledicia, co\u00f1ecida como satisfacci\u00f3n. A\u00ednda as\u00ed, no se debe confundir satisfacci\u00f3n con ledicia.\nAs\u00ed e todo, o grao de satisfacci\u00f3n depende, entre outros factores, da optimizaci\u00f3n do consumo enerx\u00e9tico levada a cabo polo cerebro, isto \u00e9, canto maior sexa a capacidade de neurotransmitisi\u00f3n do cerebro, maior ser\u00e1 a posibilidade de sentir satisfacci\u00f3n. Se nos sentimos insatisfeitos, o que sentiremos ser\u00e1 desacougo, e incluso pode chegar a producir sufrimento.\nA falta de est\u00edmulos poder\u00edase asociar coa insatisfacci\u00f3n, pois sen un est\u00edmulo as ganas de realizar unha acci\u00f3n, cuxa correcta execuci\u00f3n che proporcionar\u00eda satisfacci\u00f3n, ver\u00edanse reducidas considerablemente, o que causar\u00eda unha mala realizaci\u00f3n ou non realizar dita acci\u00f3n, priv\u00e1ndonos de sentir satisfacci\u00f3n, o que nos provocar\u00eda xusto o contrario, a insatisfacci\u00f3n.\nOutros significados da satisfacci\u00f3n.\nA satisfacci\u00f3n p\u00f3dese referir a cousas que non sexa filos\u00f3ficas:"}
{"id": "295446", "revid": "89787", "url": "https://gl.wikipedia.org/wiki?curid=295446", "title": "Sinalizaci\u00f3n xust\u00e1crina", "text": "A sinalizaci\u00f3n xust\u00e1crina (ou sinalizaci\u00f3n dependente de contacto) \u00e9 un tipo de sinalizaci\u00f3n c\u00e9lula/c\u00e9lula ou c\u00e9lula/matriz extracelular que se d\u00e1 en organismos multicelulares, que require un contacto estreito das c\u00e9lulas. Por tanto, \u00e9 diferente das sinalizaci\u00f3ns nas que se libera unha mol\u00e9cula de sinalizaci\u00f3n que difunde no espazo extracelular, ou nas que se usan condutos longos como os nanotubos de membrana e citonemas (similares a \"pontes\"), ou nas que se utilizan ves\u00edculas extracelulares como os exosomas ou microves\u00edculas.\nExisten tres tipos de sinalizaci\u00f3n xust\u00e1crina:\nAdemais, nos organismos unicelulares como as bacterias, a sinalizaci\u00f3n xust\u00e1crina ref\u00edrese \u00e1s interacci\u00f3ns por contactos entre membranas.\nO termo \"xust\u00e1crino\" foi introducido orixinariamente por Anklesaria \"et al.\" (1990) para describir unha posible v\u00eda de transduci\u00f3n de sinais entre o TGF alfa e o EGFR. A sinalizaci\u00f3n xust\u00e1crina foi observada nalgunhas mol\u00e9culas sinalizadoras como factores de crecemento, citocinas e quimiocinas, que exercen unha importante funci\u00f3n na resposta inmune. Ten un papel fundamental no desenvolvemento da funci\u00f3n card\u00edaca e neural. Outros tipos de sinalizaci\u00f3n celular, que non se deben confundir coa xust\u00e1crina, son a sinalizaci\u00f3n par\u00e1crina e a aut\u00f3crina.\nSinalizaci\u00f3n c\u00e9lula/c\u00e9lula.\nNeste tipo de sinalizaci\u00f3n, unha c\u00e9lula pos\u00fae na s\u00faa superficie (membrana) un ligando espec\u00edfico, e despois outra c\u00e9lula pode unirse a el cun receptor apropiado da s\u00faa superficie celular ou por medio dunha mol\u00e9cula de adhesi\u00f3n celular. Un importante exemplo \u00e9 a v\u00eda de sinalizaci\u00f3n de Notch, implicada de forma notable no desenvolvemento neural.\nUni\u00f3ns celulares comunicantes.\nD\u00faas c\u00e9lulas adxacentes poden desenvolver condutos comunicantes entre os seus compartimentos intracelulares, como as uni\u00f3ns comunicantes dos animais ou os plasmodesmos das plantas.\nAs uni\u00f3ns comunicantes dos animais est\u00e1n formadas por conexinas nos vertebrados e por innexinas nos invertebrados. As sinapses el\u00e9ctricas son un tipo de uni\u00f3ns comunicantes das neuronas que son condutoras el\u00e9ctricas. As uni\u00f3ns comunicantes son esenciais para os cardiomiocitos, e os ratos e humanos que son deficientes nunha determinada prote\u00edna das uni\u00f3ns comunicantes presentan graves defectos no desenvolvemento card\u00edaco.\nSinalizaci\u00f3n c\u00e9lula/matriz extracelular.\nA matriz extracelular est\u00e1 composta de prote\u00ednas e mucopolisac\u00e1ridos (glicosaminoglicanos) producidos polas c\u00e9lulas. Segr\u00e9ganse non s\u00f3 para constru\u00edr unha estrutura de soporte sen\u00f3n tam\u00e9n para proporcionar informaci\u00f3n fundamental sobre a contorna inmediata das c\u00e9lulas pr\u00f3ximas. As c\u00e9lulas poden interaccionar por contacto coas mol\u00e9culas da matriz extracelular, no que se considera un modo indirecto de comunicaci\u00f3n entre as c\u00e9lulas. As c\u00e9lulas usan principalmente o receptor integrina para interaccionar coas prote\u00ednas da matriz extracelular. Este tipo de sinalizaci\u00f3n pode influ\u00edr no ciclo celular e na diferenciaci\u00f3n celular.\nEn organismos unicelulares.\nAs bacterias, ademais de liberaren mol\u00e9culas de sinalizaci\u00f3n na s\u00faas contornas para iniciar a percepci\u00f3n do qu\u00f3rum, poden utilizar unha sinalizaci\u00f3n dependente de contacto por medio de diferentes mecanismos, coa finalidade de inhibir o seu crecemento en condici\u00f3ns desfavorables."}
{"id": "295448", "revid": "27155", "url": "https://gl.wikipedia.org/wiki?curid=295448", "title": "Xust\u00e1crino", "text": ""}
{"id": "295449", "revid": "27155", "url": "https://gl.wikipedia.org/wiki?curid=295449", "title": "Sinalizaci\u00f3n dependente de contacto", "text": ""}
{"id": "295452", "revid": "89787", "url": "https://gl.wikipedia.org/wiki?curid=295452", "title": "A infancia dun xefe", "text": "A infancia dun xefe (en ) \u00e9 un relato longo de algo m\u00e1is de cen p\u00e1xina do autor franc\u00e9s Jean-Paul Sartre. A obra foi publicada por vez primeira en lingua francesa en 1939, xunto con outros catro relatos na compilaci\u00f3n intitulada \"O pared\u00f3n\".\nFoi traducida \u00f3 galego por \u00c1nxela Graci\u00e1n e foi publicado pola Editorial Hugin e Munin no ano 2015.\nTrama e caracter\u00edsticas.\nO texto conta a historia de Lucien Fleurier, dende a s\u00faa infancia, at\u00e9 o final da s\u00faa adolescencia, onde comprende que est\u00e1 chamado a ser \u00abxefe\u00bb. Ten unha carga importante introspecci\u00f3n (o autor amosa un interese claro pola psican\u00e1lise). Foi escrita cun narrador en terceira persoa, e permite seguir o discurso reflexivo do protagonista, as s\u00faas percepci\u00f3ns e constataci\u00f3ns a partir das s\u00faas s\u00faas experiencias. Ten por outra banda unha compo\u00f1ente de corte impresionista. \u00c9 notorio o uso de par\u00e1grafos longos as\u00ed como a inexistencia dunha divisi\u00f3n por cap\u00edtulos, secci\u00f3ns ou de calquera outra clase."}
{"id": "295453", "revid": "89787", "url": "https://gl.wikipedia.org/wiki?curid=295453", "title": "Innexina", "text": "As innexinas son unha familia de prote\u00ednas que forman uni\u00f3ns comunicantes en invertebrados. As prote\u00ednas innexinas te\u00f1en catro unidades que atravesan a membrana e, igual que ocorre coas conexinas das uni\u00f3ns comunicantes de vertebrados, seis subunidades de innexinas xuntas forman un canal, chamado \"innex\u00f3n\", na membrana plasm\u00e1tica que comunica o interior da c\u00e9lula co exterior. Dous destes innex\u00f3ns enfrontados en d\u00faas membranas celulares en contacto de d\u00faas c\u00e9lulas poden formar unha uni\u00f3n comunicante. Os xenes das innexinas te\u00f1en hom\u00f3logos en vertebrados que se chaman pannexinas. Por\u00e9n, probas cada vez maiores indican que os pannex\u00f3ns non forman uni\u00f3ns comunicantes a non ser que estean sobreexpresados no tecido (normalmente forman canais nunha soa das c\u00e9lula, sen comunicar con outra). Por tanto, as pannexinas e as innexinas difiren funcionalmente.\nAs uni\u00f3ns comunicantes forman canais entre d\u00faas c\u00e9lulas adxacentes permeables a i\u00f3ns e pequenas mol\u00e9culas e realizan funci\u00f3ns similares en todos os organismos pluricelulares, pero ata a d\u00e9cada de 1990 non se sab\u00eda que prote\u00ednas utilizaban os invertebrados para formar estas uni\u00f3ns celulares. As prote\u00ednas da familia da conexina xa se co\u00f1ec\u00edan anteriormente nos vertebrados como integrantes das uni\u00f3ns comunicantes, pero non se atoparan hom\u00f3logos en animais non cordados. Posteriormente identific\u00e1ronse mol\u00e9culas das uni\u00f3ns comunicantes na mosca da froita que non ti\u00f1an homolox\u00eda de secuencia coas conexinas e foron denominadas innexinas (an\u00e1logos en invertebrados das conexinas). Despois, identific\u00e1ronse noutros invertebrados. Unha vez que se secuenciou o xenoma humano, identific\u00e1ronse os hom\u00f3logos das innexinas en humanos e despois noutros vertebrados, o que indicaba unha distribuci\u00f3n ubicua desta familia de prote\u00ednas no reino animal. Estes hom\u00f3logos denomin\u00e1ronse \"pannexinas\" (do grego \"pan\", todo, e do lat\u00edn \"nexus\", conexi\u00f3n, enlace).\nOs xenomas de vertebrados conte\u00f1en probablemente un conxunto conservado de tres par\u00e1logos de pannexinas (PANX1, PANX2 e PANX3). Os xenomas de invertebrados poden conter m\u00e1is dunha ducia de xenes de pannexina (innexina). As vinexinas, hom\u00f3logos virais das pannexinas/innexinas, identific\u00e1ronse en Polidnavirus que se atopan en asociaci\u00f3ns simbi\u00f3ticas obrigadas con vespas parasitas. Suxeriuse que as prote\u00ednas vinexinas codificadas polos virus poden funcionar alterando as prote\u00ednas das uni\u00f3ns comunicantes das c\u00e9lulas do h\u00f3spede infectadas, posiblemente modificando a comunicaci\u00f3n c\u00e9lula-c\u00e9lula durante a resposta de encapsulaci\u00f3n en insectos parasitados. Estruturalmente, as pannexinas son similares \u00e1s connexinas. Ambos os tipos de prote\u00ednas constan dun dominio N-terminal citoplasm\u00e1tico, seguido de catro segmentos transmembrana que delimitan dous bucles extracelulares e un citoplasm\u00e1tico, e un dominio C-terminal citoplasm\u00e1tico."}
{"id": "295454", "revid": "23204", "url": "https://gl.wikipedia.org/wiki?curid=295454", "title": "Lucy (filme de 2014)", "text": "Lucy \u00e9 un filme franc\u00e9s ciencia ficci\u00f3n e acci\u00f3n e escrito e dirixido por Luc Besson e producido pola s\u00faa muller Virginie Silla coa compa\u00f1\u00eda Europacorp. O filme foi rodado en Taipei, Par\u00eds e Nova York. Est\u00e1 protagonizado por Scarlett Johansson, Morgan Freeman, Amr Waked e Choi Min-sik. Johansson intepreta \u00f3 personaxe do t\u00edtulo, unha muller que adquire habilidades psicoquin\u00e9ticas a partir dunha droga.\nO filme foi estreado o 25 de xullo de 2014, e converteuse nun \u00e9xito de recadaci\u00f3n, conseguindo $443 mill\u00f3ns sobre un orzamento de $40 mill\u00f3ns.\nSinopse.\nLucy \u00e9 unha muller obrigada a exercer de mula (de drogas) e que adquire poderes sobrenaturais cando a bolsa da droga se rompe e os narc\u00f3ticos entran en contacto co seu corpo. A partir dese intre, a substancia comeza a mellorar a capacidade do cerebro de Lucy ata chegar \u00f3 100%."}
{"id": "295457", "revid": "1131", "url": "https://gl.wikipedia.org/wiki?curid=295457", "title": "Pazo de Fillaboa", "text": "O Pazo de Fillaboa \u00e9 unha casa se\u00f1orial que se atopa no lugar da Quinta de Fillaboa, nas parroquias de Arantei e Cabreira, no concello pontevedr\u00e9s de Salvaterra de Mi\u00f1o (Comarca do Condado). A orixe data do s\u00e9culo XVI, a\u00ednda que sufriu importantes reformas no s\u00e9culo XVIII, que lle dan o aspecto actual. Os romanos introduciron a cultura do vi\u00f1o na comarca, e a quinta sempre tivo videiras. Hoxe en d\u00eda o pazo converteuse nunha adega para produci\u00f3n vitivin\u00edcola. A quinta \u00e9 a leira maior do catastro da provincia.\nDescrici\u00f3n.\nO estado de conservaci\u00f3n do pazo ou casa grande \u00e9 bo, malia ter sido moi modificado. Cons\u00e9rvanse da primitiva construci\u00f3n do s\u00e9culo XVI os muros de pedra, a escalinata, as balaustradas, a capela, o gran canastro e mailo pombal. Con planta en forma de L e constru\u00eddo nun noiro, aproveitando o desnivel, en f\u00e1brica de cachotar\u00eda de granito, ten planta terrea por un dos lados e adega e sollado polo outro, ao que se accede cunha escaleira p\u00e9trea que remata nunha solaina moi modificada con bala\u00fastres de granito sobre arcos de volta perfecta. Nun dos extremos a torre, sinxela de planta cadrada, rematada en ameas e cun escudo, desprazado da localizaci\u00f3n orixinal; este amosa un campo cuartelado en cruz coas armas dos Sarmiento e dos Soutomaior. A quinta est\u00e1 pechada por un valado de pedra de 1600 metros.\nHistoria.\nHai uns dous mil anos os romanos trouxeron a cultura da vide ao Condado, plantando tam\u00e9n videiras na Fillaboa.\nA historia do pazo comeza durante a Guerra de Restauraci\u00f3n portuguesa no s\u00e9culo XVII (1640); daquela Salvaterra pasa a pertencer a Coroa de Portugal, as\u00ed que o Marqu\u00e9s de Tavara, gobernador de Galicia, levanta un forte (hoxe desaparecido) no lugar no que se atopa a casa, para controlar o cami\u00f1o cara Tui (cami\u00f1o no que se atopa a ponte de Fillaboa). Rematados os acontecemento b\u00e9licos que motivaran a s\u00faa existencia, A Fillaboa co\u00f1eceu d\u00edas m\u00e1is tranquilos transform\u00e1ndose o forte en quinta de descanso.\nNo s\u00e9culo XVIII real\u00edzanse numerosas reformas, sendo o dono do pazo (Granxa de Fillaboa) o Conde de Salvaterra (li\u00f1axe da Casa de Alba) e Marqu\u00e9s de Sobroso. No s\u00e9culo XIX, tras varias xeraci\u00f3ns, a quinta da Fillaboa mailo Castelo de Sobroso, pasan a casa \u00e1 duquesa de H\u00edjar, vi\u00fava, que vende ambas as d\u00faas propiedades no ano 1884 ao vigu\u00e9s Manuel B\u00e1rcena Franco, I conde de Torrecedeira. B\u00e1rcena comezou a cultivar vi\u00f1edos e a producir o \"Vi\u00f1o do Condado Fillaboa\", que logo exportou a pa\u00edses coma Cuba, Arxentina e Francia xa polo ano 1900. Tam\u00e9n reformou a casa ao estilo colonial. A casa vendeuse en 1955 ao tam\u00e9n vigu\u00e9s Alejandro Barreras Barret, enxe\u00f1eiro naval. Nesta \u00e9poca o pazo sufriu un incendio do que se salvaron a capela, o pombal e as adegas; tralo lume Barreras modificou moito o edificio para transformalo nunha casa de campo cos gusto da \u00e9poca.\nHoxe en d\u00eda o pazo pertence a unha adega do grupo asturiano Masaveu, que devolveu ao edificio parte do seu antigo aspecto palaciano. Pos\u00faen 70 hect\u00e1reas de vi\u00f1edos, principalmente de uva albari\u00f1a, tam\u00e9n celebran eventos.\nA lenda.\nUnha lenda local, moi semellante ao conto da \"Cincenta\" narra que o conde de Salvaterra ti\u00f1a tres fillas, as m\u00e1is vellas menosprezaban a cativa, chea de virtudes, que lles causaban envexa e que a fixeron merecedora de recibir en herdanza as \"terras fartas de Fillaboa\", orixe do top\u00f3nimo."}
{"id": "295458", "revid": "18868", "url": "https://gl.wikipedia.org/wiki?curid=295458", "title": "Pazo da Fillaboa", "text": ""}
{"id": "295468", "revid": "23204", "url": "https://gl.wikipedia.org/wiki?curid=295468", "title": "Gran Premio dos Estados Unidos de 1980", "text": "O Gran Premio dos Estados Unidos de 1980 foi unha carreira de automobilismo de F\u00f3rmula Un, celebrada o 5 de outubro de 1980 no circu\u00edto de Watkins Glen de Watkins Glen, Nova York. Foi a 14\u00aa carreira da tempada de F\u00f3rmula Un de . Esta carreira tam\u00e9n se co\u00f1ece como o Gran Premio do leste dos Estados Unidos co fin de distinguila da Gran Premio do oeste dos Estados Unidos, celebrada o 30 de marzo de 1980 en Long Beach (California).\nFoi a \u00faltima carreira da tempada de F\u00f3rmula Un. A carreira foi o 30 Gran Premio dos Estados Unidos, e o 20\u00ba e \u00faltimo durante nove anos, que se celebrou en Watkins Glen. A carreira disputouse sobre 59 voltas ao circu\u00edto de 5\u00b4435 quil\u00f3metros para unha distancia total de carreira de 321 quil\u00f3metros.\nA carreira foi ga\u00f1ada polo novo campi\u00f3n do mundo, o piloto australiano Alan Jones, pilotando un Williams FW07B. Foi a quinta vitoria de Jones da tempada oficial e o sexto dos sete Grandes Premios (inclu\u00edndo Espa\u00f1a e Australia) que \u00eda ga\u00f1ar nesa tempada. Jones ga\u00f1ou por catro segundos sobre o seu compa\u00f1eiro de equipo o arxentino Carlos Reutemann con piloto franc\u00e9s Didier Pironi terminando terceiro no seu Ligier JS11 / 15.\nResumo da carreira.\nA primeira tempada no Campionato de Frank Williams como escudar\u00eda e a und\u00e9cima como propietario, terminou cunha nova vitoria do l\u00edder do equipo e novo campi\u00f3n do mundo de pilotos Alan Jones, este foi o \u00faltimo Gran Premio que se celebrou na hist\u00f3rica pista de Watkins Glen nos outeiros ao p\u00e9 de Seneca Lake. A desaparici\u00f3n de Glen produciuse logo e que os intentos de rexurdir a pista demostraron non ser suficientes, as zonas de seguridade quedaron pequenas para as novas velocidades, e a asistencia non era a que fora, ata esta carreira estivera en d\u00fabida ata xusto un mes antes.\nNa fin de semana do \u00faltimo Gran Premio da tempada a gran sorpresa foi a clasificaci\u00f3n do Alfa Romeo do italiano Bruno Giacomelli, que foi o m\u00e1is r\u00e1pido nas sesi\u00f3ns do venres e s\u00e1bado, cunha media de 208\u00b4502\u00a0km/h. O italiano logrou a \u00fanica pole das s\u00faas 69 carreiras, e a primeira para Alfa Romeo desde , logrouna por tres cuartos de segundo sobre un grupo formado por Nelson Piquet no Brabham, Carlos Reutemann no Williams, Elio de Angelis no Lotus e Jones no segundo Williams.\nO d\u00eda da carreira ameazaba choiva, pero non apareceu. Alain Prost, que completaba a s\u00faa primeira tempada de F1, sufr\u00eda os efectos dun accidente na cualificaci\u00f3n do s\u00e1bado, e foi substitu\u00eddo despois da warmup polo holand\u00e9s Jan Lammers. Ao comezo, Giacomelli sa\u00edu ben e lideraba na primeira curva. Jones pasou desde a quinta posici\u00f3n da grella ata a segunda posici\u00f3n entrando na curva un, pero non puido manter a s\u00faa progresi\u00f3n. Trompeou sobre a terra, recomp\u00faxose e continuou, terminando a primeira volta no d\u00e9cimo cuarto lugar.\nAo final da volta, Giacomelli abrira unha brecha con Piquet, seguido de Reutemann, Didier Pironi, de Angelis e H\u00e9ctor Rebaque. En d\u00faas voltas m\u00e1is, o Alfa adiantouse dous segundos e medio. Mentres tanto, Jones estaba loitando para remontar, e na volta 7, xa estaba detr\u00e1s do McLaren de John Watson, tratando de tomar o s\u00e9timo lugar. Watson mant\u00edvoo baixo control ata a d\u00e9cima volta, cando logrou pasalo, Jones foise a por de Angelis e Pironi.\nGiacomelli seguiu marcando un ritmo uniforme, e a s\u00faa vantaxe era de dez segundos na volta 21, Reutemann ameazaba a Piquet, cuxos pneum\u00e1ticos estaban empezando a desfalecer. Jones alcanzara a De Angelis, e na seguinte volta, estaba quinto.\nA presi\u00f3n de Reutemann, e o aumento da falta de adherencia do Brabham, provocaron que finalmente Piquet, na volta 26, fixera un trompo na primeira curva. Na sa\u00edda de pista danou un faldr\u00f3n, e retirouse logo de chegar aos boxes. Tres voltas m\u00e1is tarde, Jones pasou a Pironi po\u00f1\u00e9ndose terceiro, o Ligier tam\u00e9n sufr\u00eda o desgaste dos pneum\u00e1ticos.\nO \u00fanico coche entre Jones e o l\u00edder agora era o do seu compa\u00f1eiro de equipo Reutemann, pero co campionato de pilotos xa en mans de Jones, non haber\u00eda ordes de equipo. Pero o arxentino ti\u00f1a subviraxe provocado polo desgastado pneum\u00e1tico dianteiro esquerdo, e Jones pasouno facilmente na volta 30 e puxo a s\u00faa mirada en Giacomelli, agora con 12 segundos de vantaxe. O Alfa Romeo vermello e branco correu ata deterse no inicio da volta 32 con problemas el\u00e9ctricos. Unha vez \u00e1 cabeza, Jones foi m\u00e1is e m\u00e1is r\u00e1pido, para rematar facendo un 1:34.068 na volta 44, mellor que o seu tempo de cualificaci\u00f3n.\nCando Watson entrou en boxes para substitu\u00edr un amortecedor roto do seu McLaren, o favorito do p\u00fablico Mario Andretti entrou en posici\u00f3n de puntos. Un xogo de pneum\u00e1ticos novos permitiu a Ren\u00e9 Arnoux capturar e pasar ao americano, pero unha faldr\u00f3n roto freou o Renault, e Andretti foi capaz de recuperar o sexto posto para lograr o seu \u00fanico punto da tempada.\nO equipo Williams celebrou a culminaci\u00f3n dun ano cun dobrete. A carreira viu non s\u00f3 o final das carreiras de F\u00f3rmula Un en Watkins Glen, tam\u00e9n foi o \u00faltimo Gran Premio dos ex campi\u00f3ns mundiais Emerson Fittipaldi e Jody Scheckter e a \u00faltima carreira de Mario Andretti para Colin Chapman e Lotus."}
{"id": "295470", "revid": "89787", "url": "https://gl.wikipedia.org/wiki?curid=295470", "title": "Discograf\u00eda de Le Sacre du printemps", "text": "Esta \u00e9 unha discograf\u00eda de son e v\u00eddeo do ballet de Igor Stravinskii \"Le Sacre du printemps\". A obra foi estreada en Par\u00eds o 29 de maio de 1913 no Th\u00e9\u00e2tre des Champs-\u00c9lys\u00e9es. Foi presentada polos Ballets Russes de Sergei Diagilev coa coreograf\u00eda de Vatslav Nizhinskii e foi dirixida por Pierre Monteux. A lista incl\u00fae moitas das m\u00e1is notables gravaci\u00f3ns da obra, mais nin \u00e9 totalmente exhaustiva. O car\u00e1cter vangardista da m\u00fasica, combinado coa coreograf\u00eda innovadora de Nizhinskii, provocou disturbios na primeira representaci\u00f3n. A obra ga\u00f1ouse unha grande aceptaci\u00f3n tanto como ballet e como peza de concerto.\nA discograf\u00eda non \u00e9 exhaustiva; frecuentemente aparecen novas gravaci\u00f3ns, e fanse reedici\u00f3ns de gravaci\u00f3ns antigas. Nas t\u00e1boas, o ano que aparece non \u00e9 necesariamente unha gu\u00eda exacta para o tempo real da gravaci\u00f3n actual, xa que \u00e1s veces as gravaci\u00f3ns l\u00e9vanse a cabo moitos anos antes da s\u00faa publicaci\u00f3n.\nO 22 de marzo de 2008 a emisi\u00f3n de \"BBC 3'S CD Review - Building a Library\", o cr\u00edtico musical Rob Cowan recomendou a gravaci\u00f3n de 2004 da Junge Deutsche Philharmonie, Peter Eotvos (director), como a mellor ocpi\u00f3n dispo\u00f1ible.\nEn 2014 o tr\u00edo de \"avant garde jazz\" The Bad Plus gravou \"The Rite of Spring\" para o selo Sony Masterwork."}
{"id": "295472", "revid": "98629", "url": "https://gl.wikipedia.org/wiki?curid=295472", "title": "Traxedia grega", "text": "A traxedia grega \u00e9 un x\u00e9nero teatral orixinario da Antiga Grecia. Inspirado nos ritos e representaci\u00f3ns sagradas que se fac\u00edan en Grecia e Asia Menor, alcanza o seu apoxeo na Atenas do s\u00e9culo -V. Chega sen grandes modificaci\u00f3ns ata o Romanticismo, \u00e9poca na que se abre a discusi\u00f3n sobre os x\u00e9neros literarios, moito m\u00e1is do que o fixo durante o Renacemento.\nDebido \u00e1 longa evoluci\u00f3n da traxedia grega a trav\u00e9s de m\u00e1is de dous mil anos, resulta dif\u00edcil dar unha definici\u00f3n un\u00edvoca ao termo traxedia, xa que o mesmo var\u00eda segundo a \u00e9poca hist\u00f3rica ou o autor do que se trate.\nNa Idade Media, cando se sab\u00eda pouco ou nada do x\u00e9nero, o termo asume o significado de \"obra de estilo tr\u00e1xico\", e estilo tr\u00e1xico dev\u00e9n nun sin\u00f3nimo bastante xen\u00e9rico de poes\u00eda ou estilo ilustre, como \"De vulgari eloquentia\", de Dante Alighieri.\nO argumento da traxedia \u00e9 a ca\u00edda dun personaxe importante. O motivo da traxedia grega \u00e9 o mesmo que o da \u00e9pica, \u00e9 dicir o mito, pero desde o punto de vista da comunicaci\u00f3n, a traxedia desenvolve significados totalmente novos: o \"mythos\" (\u03bc\u03cd\u03b8\u03bf\u03c2) f\u00fandese coa acci\u00f3n, \u00e9 dicir, coa representaci\u00f3n directa (\u03b4\u03c1\u1fb6\u03bc\u03b1, drama). Onde o p\u00fablico ve cos seus propios ollos personaxes que aparecen como entidades distintas que act\u00faan en forma independente, a escena (\u03c3\u03ba\u03b7\u03bd\u03ae), provisto, cada un, da s\u00faa propia dimensi\u00f3n psicol\u00f3xica.\nOs m\u00e1is importantes e reco\u00f1ecidos autores da traxedia foron Esquilo, S\u00f3focles e Eur\u00edpides que, en diversos momentos hist\u00f3ricos, afrontaron os temas m\u00e1is sens\u00edbeis da s\u00faa \u00e9poca.\nOrixe e evoluci\u00f3n da traxedia.\nCanci\u00f3n do bode.\nA orixe da traxedia grega \u00e9 un dos tradicionais problemas non resoltos pola filolox\u00eda cl\u00e1sica. A fonte primaria deste debate at\u00f3pase na Po\u00e9tica de Arist\u00f3teles. Nesta obra, o autor recolle documentaci\u00f3n de primeira man sobre as etapas m\u00e1is antigas do teatro en \u00c1tica. A s\u00faa obra, polo tanto, \u00e9 unha contribuci\u00f3n imprescind\u00edbel para o estudo da traxedia antiga.\nRespecto da orixe da traxedia os antrop\u00f3logos indicaron, tal como o confirma a etimolox\u00eda da palabra, que se trata dun ritual de sacrificio, no que se ofrec\u00edan animais aos deuses. Isto fac\u00edase sobre todo para obter boas colleitas e boa caza. Momentos cruciais que determinaban a vida dos antigos eran os de cambios astrais (equinoccio e solsticio, que marcan o cambio dunha estaci\u00f3n a outra). Os sacrificios d\u00e1banse, polo tanto, nestes momentos, por exemplo, pouco despois do solsticio de primavera para asegurarse o advento desta boa estaci\u00f3n para a agricultura. Como noutras relixi\u00f3ns, mesmo na cristi\u00e1, o momento dos sacrificios coincid\u00eda coa primavera en raz\u00f3n de que a difusi\u00f3n debeu adaptarse \u00e1s festas pag\u00e1s preexistentes, como o 25 de decembro que cae pr\u00f3ximo ao solsticio de inverno. Nunha \u00e9poca prehist\u00f3rica recente, tales sacrificios tiveron que ser transformados en danzas rituais, nas cales a loita primordial era do bo (representada polo d\u00eda, a luz, a primavera) contra o malo (a noite e o inverno). Triunfaba finalmente o bo contra o malo.\nQuedan a\u00ednda moitos puntos escuros sobre a orixe da traxedia. O primeiro refire \u00e1 etimolox\u00eda de \"traxedia\" (\u03c4\u03c1\u03b1\u03b3\u1ff3\u03b4\u03af\u03b1). Dist\u00ednguense nesta a ra\u00edz de \"bode\" (\u03c4\u03c1\u03ac\u03b3\u03bf\u03c2 / tr\u00e1gos) e cantar (\u1ff3\u03b4\u03af\u03b1), ser\u00eda polo tanto \"o canto do bode\", quizais en referencia ao premio que era dado ao vencedor do certame tr\u00e1xico (un bode); ou o sacrificio deste animal sagrado a Dioniso, que frecuentemente acompa\u00f1aba a festa en honor ao deus. Unha teor\u00eda m\u00e1is recente de J. Winkler fai derivar o termo traxedia do voc\u00e1bulo raro \"tragu\u00edzein\" (\u03c4\u03c1\u03b1\u03b3\u1f76\u03b6\u03b5\u03b9\u03bd) que significa \"cambiar de voz, asumir unha voz de beo como as cabras\", en referencia aos actores. A menos que, suxire D'Amico, \"tragoid\u00eda\" non signifique m\u00e1is que simplemente \"canto do bode\" dos personaxes sat\u00edricos que integraban o coro das acci\u00f3ns sagradas a Dioniso. Outras hip\u00f3teses tentativas, sinalaron unha etimolox\u00eda que refire \u00e1 traxedia como unha oda \u00e1 cervexa.\nO que \u00e9 pos\u00edbel afirmar con certeza \u00e9 que a ra\u00edz trag- (\u03c4\u03c1\u03b1\u03b3-), mesmo antes de referirse ao drama tr\u00e1xico, foi utilizada para significar o estado \"similar ao dun bode\", pero tam\u00e9n \u00e1 aspereza, a luxuria, o pracer da comida, nunha serie de palabras derivadas que gravita en torno ao \u00e1mbito ling\u00fc\u00edstico do rito dionis\u00edaco.\nDo ditirambo ao drama.\nSinala Arist\u00f3teles que a traxedia nace ao comezo como improvisaci\u00f3n, precisamente \"do coro que entoaba o ditirambo\" (\u1f00\u03c0\u1f78 \u03c4\u1ff6\u03bd \u1f10\u03be\u03b1\u03c1\u03c7\u03cc\u03bd\u03c4\u03c9\u03bd \u03c4\u1f78\u03bd \u03b4\u03b9\u03b8\u03cd\u03c1\u03b1\u03bc\u03b2\u03bf\u03bd, ap\u00f2 t\u014dn exarch\u00f2nt\u014dn t\u00f2n dit\u00fdrambon), un canto coral en honor a Dionisio. Ao comezo estas manifestaci\u00f3ns eran breves e dun ton burlesco porque conti\u00f1an elementos sat\u00edricos; daquela a linguaxe faise m\u00e1is grave e cambia mesmo a medida, que de verso trocaico dev\u00e9n en i\u00e1mbico.\nO ditirambo, orixinalmente improvisado, asume logo, unha forma escrita e preestablecida. O primeiro ditirambo escrito foi a obra de Ari\u00f3n. O coro dirix\u00edase ao \"thymele\" (\u03b8\u03c5\u03bc\u03ad\u03bb\u03b7), o altar dos sacrificios e cantaba en c\u00edrculo dispo\u00f1\u00e9ndose en torno ao mesmo.\nP\u00f3dese supo\u00f1er que en determinado momento no que o coro entoaba este canto en honor a Dioniso, o corifeo, \u00e9 dicir o portavoz do coro, ser\u00eda separado e comezar\u00eda a dialogar co coro, convert\u00e9ndose as\u00ed nun verdadeiro personaxe. Posteriormente o mesmo coro, desdobr\u00e1ndose en dous semic\u00edrculos, dar\u00eda vida a un di\u00e1logo entre os dous corifeos, e introd\u00facese un \"hypocrit\u00e8s\" (\u1f51\u03c0\u03bf\u03ba\u03c1\u03b9\u03c4\u03ae\u03c2, un contestador, posteriormente significar\u00e1 \"actor\"), que pronunciaba as palabras de Dioniso, mentres o coro mov\u00edase ao seu ao redor, dando as\u00ed nacemento ao drama. Do canto \u00e9pico-l\u00edrico, o ditirambo transf\u00f3rmase en teatro.\nMentres nac\u00eda e se estruturaba a traxedia propiamente, o esp\u00edrito m\u00e1is popular dos ritos e das danzas dionis\u00edacas sobreviv\u00eda no drama sat\u00edrico.\nAs primeiras traxedias.\nA tradici\u00f3n atrib\u00fae a Tespis a primeira composici\u00f3n tr\u00e1xica. Desta traxedia s\u00e1bese pouco, salvo que o coro estaba formado a\u00ednda por s\u00e1tiros e que foi a primeira traxedia ganadora dun concurso dram\u00e1tico. Outros dramaturgos da \u00e9poca foron Fr\u00ednico, Qu\u00e9rilo, autor probabelmente de cento setenta traxedias (con trece vitorias) e Pr\u00e1tinas autor de trinta e dous dramas sat\u00edricos, que naquel momento afianzaron a representaci\u00f3n da traxedia.\nDe Fr\u00ednico tense maior informaci\u00f3n. M\u00e1is al\u00f3 de introducir nos di\u00e1logos o verso i\u00e1mbico, invento o x\u00e9nero da traxedia con argumento hist\u00f3rico (A Toma de Mileto), introducindo unha segunda parte: a traxedia encami\u00f1\u00e1base as\u00ed \u00e1 trilox\u00eda, que ser\u00e1 introducida por Esquilo. A s\u00faa primeira vitoria en competencia d\u00e1se no ano -510\nEsquilo: a codificaci\u00f3n.\nSer\u00eda Esquilo quen fixou as regras fundamentais do drama tr\u00e1xico. Atrib\u00faeselle a introduci\u00f3n de m\u00e1scaras e coturnos. Por outra banda, con el a traxedia empeza a ser unha trilox\u00eda. Ao introducir un segundo actor, fai pos\u00edbel a dramatizaci\u00f3n dun conflito. A representaci\u00f3n da traxedia asume unha duraci\u00f3n definida (do amencer \u00e1 posta do sol, tanto na realidade como na ficci\u00f3n), e no mesmo d\u00eda repres\u00e9ntase a trilox\u00eda, na cal as tres partes est\u00e1n relacionadas coa mesma historia.\nNo seu traballo, se se confrontan as primeiras traxedias cos de anos sucesivos, n\u00f3tase unha evoluci\u00f3n e un enriquecemento dos elementos propios do drama tr\u00e1xico: di\u00e1logos, contrastes, efectos teatrais. Isto d\u00e9bese tam\u00e9n \u00e1 rivalidade que o vello Esquilo debe soster nos concursos dram\u00e1ticos: cun mozo rival, S\u00f3focles, que aumenta en popularidade e que introduciu un terceiro actor, complicou as tramas, desenvolvendo caracteres m\u00e1is humanos, cos cales o p\u00fablico vese identificado.\nEsquilo acepta as innovaci\u00f3ns, a\u00ednda que sendo sempre fiel a un rigor extremo, a unha relixiosidade case monote\u00edsta cuxa divindade suprema, Zeus, aparece representado \u00e1s veces como un tirano, \u00e1s veces como un deus omnipotente. En canto aos personaxes, son sempre heroes; case todos te\u00f1en caracter\u00edsticas superiores \u00e1s humanas. Esquilo non busca neles o realismo, a naturalidade, ou unha cotidianeidade que chegar\u00e1 con Eur\u00edpides, sen\u00f3n unha sublimaci\u00f3n suprema.\nA reforma de S\u00f3focles.\nPlutarco, na \"Vida de Cim\u00f3n\" relata o primeiro triunfo do novo e talentoso S\u00f3focles contra o soado e ata ese momento invicto Esquilo, conclu\u00eddo de modo ins\u00f3lito, sen o avezado sorteo dos \u00e1rbitros, que provocou o exilio de Esquilo a Sicilia. As innovaci\u00f3ns que S\u00f3focles introduciu e que lle mereceron polo menos vinte triunfos, refer\u00edan a moitos aspectos da representaci\u00f3n tr\u00e1xica, desde os detalles m\u00e1is insignificantes (como os calzados brancos e os bast\u00f3ns curvados) ata cambios de m\u00e1is peso.\nIntroduciu un terceiro actor, que permitiu que a traxedia multiplicase o n\u00famero de personaxes pos\u00edbeis, aumentou a quince o n\u00famero de coreutas, interrompeu a ata ent\u00f3n obrigatoria trilox\u00eda, facendo pos\u00edbel a representaci\u00f3n de dramas independentes, introduciu o uso da escenograf\u00eda. Con respecto a Esquilo, os coros tr\u00e1xicos de S\u00f3focles tiveron cada vez menos participaci\u00f3n na acci\u00f3n e comezaron a ser espectadores da escena e comentaristas dos feitos. Pertence a S\u00f3focles a introduci\u00f3n do mon\u00f3logo (por exemplo, \u00c1iax ou Edipo), cuxa duraci\u00f3n permit\u00eda ao actor demostrar a s\u00faa capacidade, e ao personaxe expresar completamente o seu pensamento. A psicolox\u00eda do personaxe prof\u00fandase e emerxe unha an\u00e1lise desco\u00f1ecida da verdade e do home. S\u00f3focles intentou quitar a \u00e9nfase nese estilo ampuloso, recargado e espectacular (\"\u00f3nkos\"/\u1f44\u03b3\u03ba\u03bf\u03c2) dos seus personaxes e da propia acci\u00f3n, para restitu\u00edlos totalmente \u00e1 s\u00faa funci\u00f3n dram\u00e1tica. En \"Edipo en Colono\" o coro repite \"a sorte maior non nace\". As peripecias que sofren os heroes non son consecuencia dunha culpa e nisto podemos ver o principio dunha reflexi\u00f3n sobre o sufrimento como elemento central da condici\u00f3n humana.\nO realismo de Eur\u00edpides.\nAs particularidades que distinguen a Eur\u00edpides dos outros dous dramaturgos son, por unha banda, a procura da experimentaci\u00f3n t\u00e9cnica efectuada en case todos os seus traballos e, por outro, a maior atenci\u00f3n que pon na descrici\u00f3n das emoci\u00f3ns dos personaxes, analizando a s\u00faa evoluci\u00f3n durante o desenvolvemento dos acontecementos que narra.\nA innovaci\u00f3n absoluta do teatro de Eur\u00edpides, con todo, \u00e1chase no realismo co cal o dramaturgo traza a din\u00e1mica psicol\u00f3xica dos personaxes. Os heroes descritos nas s\u00faas obras xa non son os resoltos protagonistas dos dramas de Esquilo e S\u00f3focles, sen\u00f3n que a mi\u00fado son persoas problem\u00e1ticas e inseguras, moi afastadas do modelo do heroe cl\u00e1sico. De feito estes contin\u00faan procedendo do mundo do mito, pero o seu comportamento \u00e9 o de seres humanos, asediados en moitos casos pola tolemia, a perversidade ou un desexo de vinganza que poden parecer monstruosos. Non \u00e9, pois, frecuente atopar en Eur\u00edpides os personaxes luminosos da traxedia sofocleana, xa que o sufrimento e as humillaci\u00f3ns que experimentan af\u00e9ctanlles no m\u00e1is fondo da s\u00faa alma. Esta \u00e9 a raz\u00f3n pola que sexan tan importantes as mulleres (\u00e1s veces, mesmo estranxeiras), os escravos e as v\u00edtimas das guerras.\nEn efecto, as protagonistas femininas dos dramas, como Andr\u00f3maca, Fedra, Medea, son as novas figuras tr\u00e1xicas de Eur\u00edpides, que presenta sabiamente como mulleres atormentadas e con impulsos irracionais que chocan co mundo da raz\u00f3n.\nEstrutura da traxedia.\nA traxedia grega est\u00e1 estruturada seguindo un esquema r\u00edxido, cuxas formas poder definir con precisi\u00f3n. In\u00edciase xeralmente cun \"pr\u00f3logo\", que segundo Arist\u00f3teles \u00e9 o que antecede \u00e1 entrada do coro. As caracter\u00edsticas xerais son que se d\u00e1 a situaci\u00f3n temporal e \u00fanese o pasado do heroe co presente, poden participar ata tres actores, pero s\u00f3 falan dous e o outro interv\u00e9n ou pode recitar un mon\u00f3logo. Inf\u00f3rmase ao espectador do porqu\u00e9 do castigo que vai recibir o heroe e nesta parte non interv\u00e9n o coro.\nProsegue a \"p\u00e1rodos\" que son cantos a cargo do coro durante a s\u00faa entrada na \"orchestra\" \u1f40\u03c1\u03c7\u03ae\u03c3\u03c4\u03c1\u03b1, polo lateral esquerdo. Nesta parte real\u00edzase un canto l\u00edrico, onde se dan danzas de avance e retroceso; util\u00edzase o dialecto \u00e1tico, m\u00e1is adecuado aos cantos corais debido \u00e1 s\u00faa musicalidade.\nLogo comezan os \"episodios\" que poden ser ata cinco. Neles hai di\u00e1logo entre o coro e os personaxes ou entre personaxes; \u00e9 a parte m\u00e1is importante por ser a dram\u00e1tica por excelencia e expresa o pensamento e ideas do personaxe. Entre os episodios \u00e1chanse os \"est\u00e1simos\", que son intervenci\u00f3ns do coro nas que se expresan as ideas pol\u00edticas, filos\u00f3ficas, relixiosas ou morais do autor.\nPara rematar, o \"\u00e9xodo\" \u00e9 a parte final da traxedia, hai cantos l\u00edricos e dram\u00e1ticos; o heroe reco\u00f1ece o seu erro. \u00c1s veces \u00e9 castigado coa morte polos deuses e \u00e9 al\u00ed onde aparece o ensino moral.\nA traxedia de Arist\u00f3teles aos contempor\u00e1neos.\nM\u00edmese e catarse.\nComo xa se dixo, o primeiro estudo cr\u00edtico da traxedia at\u00f3pase na \"Po\u00e9tica\" de Arist\u00f3teles. Nela atopamos os elementos fundamentais para a comprensi\u00f3n do teatro tr\u00e1xico, sobre todo os conceptos de M\u00edmese (\u03bc\u03af\u03bc\u03b7\u03c3\u03b9\u03c2, do verbo \u03bc\u03b9\u03bc\u03b5\u1fd6\u03c3\u03b8\u03b1\u03b9, imitar) e de catarse (\u03ba\u03ac\u03b8\u03b1\u03c1\u03c3\u03b9\u03c2, purificaci\u00f3n). Escribe na Po\u00e9tica:\nEn poucas palabras, as acci\u00f3ns que a traxedia representa non son outra cousa que as acci\u00f3ns m\u00e1is torpes que os homes poidan realizar: a s\u00faa contemplaci\u00f3n fai que o espectador se introduza nos impulsos que os xeran, por unha banda simpatizando co heroe tr\u00e1xico a trav\u00e9s das s\u00faas emoci\u00f3ns (\"pathos\"), doutra banda condenando a desmesura ou o defecto a trav\u00e9s da \"h\u00fdbris\" (\u1f55\u03b2\u03c1\u03b9\u03c2 - \u201csoberbia\u201d ou \u201cmalversaci\u00f3n\u201d, \u00e9 dicir actuaci\u00f3n contra as leis divinas, que leva ao personaxe a cometer o crime). A m\u00edmese final representa a \"retribuci\u00f3n\" polo crime. O castigo recibido fai nacer no individuo que asiste \u00e1 representaci\u00f3n sentimentos de piedade e terror que permiten que a mente se purifique das paix\u00f3ns negativas que cada home pos\u00fae. A catarse final para Arist\u00f3teles representa a toma de conciencia do espectador, que, comprendendo aos personaxes, alcanza este estado final de conciencia, distanci\u00e1ndose das s\u00faas propias paix\u00f3ns e alcanzando un avanzado nivel de sabedor\u00eda. O defecto ou a debilidade do personaxe comporta necesariamente a s\u00faa ca\u00edda en canto predestinada (a concatenaci\u00f3n das acci\u00f3ns parece en certo xeito inducido polos deuses, que non act\u00faan directamente, sen\u00f3n como deus ex m\u00e1china). A ca\u00edda do heroe tr\u00e1xico \u00e9 necesaria, porque dun lado podemos admirar a grandeza (tr\u00e1tase case sempre dun personaxe ilustre, e poderoso) e por outro podemos, como espectadores, obter un beneficio a partir da historia. Citando as palabras dun grande estudoso da antiga Grecia, a traxedia \u201c\u00e9 unha simulaci\u00f3n\u201d, no sentido usado en campo cient\u00edfico, case un experimento do laboratorio:\nDiferente foi, no entanto, a posici\u00f3n anticlasicista, froito da pol\u00e9mica rom\u00e1ntica contra a po\u00e9tica neoaristot\u00e9lica, que consideraban privada de sentimentos e distante dos tempos modernos: sucede ent\u00f3n que o elemento do \"pathos\" \u00e9 exaltado, \u00e1s veces en exceso, e que o personaxe tr\u00e1xico aparece como v\u00edtima dunha sorte inxusta. O heroe tr\u00e1xico, neste punto tende a achegarse \u00e1s clases sociais medias e baixas e polo tanto a asumir o ton de denuncia pol\u00edtica.\nAs tres \"unidades dram\u00e1ticas\".\nA famosa cuesti\u00f3n respecto das chamadas tres unidades aristot\u00e9licas, de tempo, de lugar e de acci\u00f3n ten un interese puramente hist\u00f3rico. Arist\u00f3teles afirmara que a f\u00e1bula deb\u00eda ser completa e perfecta, debe, noutras palabras, ter unidade, \u00e9 dicir un principio, un desenvolvemento e un final. O fil\u00f3sofo tam\u00e9n afirmaba que a acci\u00f3n da epopea e dunha traxedia difer\u00e9ncianse na lonxitude\nAs\u00ed que Arist\u00f3teles esixe as unidades de tempo e de acci\u00f3n, pero non di nada da unidade de lugar. O importante, di, \u00e9 que o espectador poida entender e recordar o conxunto da representaci\u00f3n.\nApol\u00edneo e dionis\u00edaco: a an\u00e1lise de Nietzsche.\nFoi Friedrich Nietzsche, ao final do s\u00e9culo XIX, quen pon en evidencia o contraste entre dous elementos principais: por unha banda o \"dionis\u00edaco\" (a paix\u00f3n que experimenta o personaxe) e por outro o \"apol\u00edneo\" (a sabedor\u00eda e a xustiza que \u00e9 o elemento racional simbolizado exactamente polo deus Apolo). Contraste que estar\u00eda na base da \"n\u00e9mese\", o castigo divino que determina a ca\u00edda ou a morte do personaxe.\nNa cultura da Grecia antiga, afirma Nietzsche, \u00abexiste un contraste, enorme para a orixe e o fin, entre a arte pl\u00e1stica, isto \u00e9 o apol\u00edneo, e a arte non pl\u00e1stica da m\u00fasica, que \u00e9 o dionis\u00edaco.\u00bb\nO teatro tr\u00e1xico como fen\u00f3meno de masas.\nA traxedia antiga non era s\u00f3 un espect\u00e1culo, como o entendemos hoxe, m\u00e1is ben trat\u00e1base dun rito colectivo da \"pole\". Desenvolv\u00edase durante un per\u00edodo sagrado nun espazo consagrado (o centro do teatro ach\u00e1base o altar do deus). O teatro asume a funci\u00f3n de caixa de resonancia para as ideas, os problemas e a vida pol\u00edtica e culturais da Atenas democr\u00e1tica: a traxedia trata dun pasado m\u00edtico, pero o mito v\u00f3lvese inmediatamente met\u00e1fora de problemas profundos da sociedade ateniense.\nRespecto do anterior \u00e9 emblem\u00e1tica a traxedia \"Os persas\" de Esquilo: a historia est\u00e1 ambientada no palacio de Susa, capital do Imperio persa, onde desde o principio unha serie de escuros personaxes, incluso a pantasma do defunto rei Dar\u00edo que acusa ao seu sucesor, Xerxes I, de pecar de soberbia, \u00e9 o preludio dunha gran cat\u00e1strofe, anunciada ao final por un mensaxeiro que, con dramatismo extraordinario, conta como a tropa persa \u00e9 destru\u00edda na Batalla de Salamina.\nA traxedia (a \u00fanica de argumento hist\u00f3rico chegada ata os nosos d\u00edas) foi representada no ano -472, oito anos logo da Batalla de Salamina, mentres a guerra contra Persia continuaba: a voz de Esquilo foi ent\u00f3n un forte instrumento de propaganda, tanto foi as\u00ed que o corego, isto \u00e9 o que costeou a escenificaci\u00f3n da obra, foi Pericles.\nUnha traxedia de argumento m\u00edtico de \u00e9xito, pero como veh\u00edculo de mensaxes de relevo de interese civil e social implica ao p\u00fablico tanto desde un punto de vista part\u00edcipe como difuso? Arist\u00f3teles responde a esta pregunta formulando o concepto de \"catarse\" (\u03ba\u03ac\u03b8\u03b1\u03c1\u03c3\u03b9\u03c2, purificaci\u00f3n),segundo o cal a traxedia pon ante os homes os impulsos pasionais e irracionais (matricidio, incesto, canibalismo, suicidio, infanticidio...), que se atopan, m\u00e1is ou menos conscientes, no \u00e1nimo humano, permitindo aos individuos desafogarse inocuamente, nunha sorte de \u00abexorcismo\u00bb en masa.\nAs representaci\u00f3ns das traxedias en Atenas realiz\u00e1banse nas grandes Dionisias, festas en honor ao deus Dioniso, cara a fins de marzo. As Dionisias eran organizadas polo Estado e o arconte ep\u00f3nimo; quen apenas asumido o cargo, preparaba a elecci\u00f3n dos tres cidad\u00e1ns m\u00e1is ricos a quen confiar a \"corexia\", isto \u00e9 a organizaci\u00f3n do coro tr\u00e1xico: na Atenas democr\u00e1tica os cidad\u00e1ns m\u00e1is acomodados eran respons\u00e1beis de financiar servizos p\u00fablicos como \"liturxias\", a modo dun imposto especial.\nDurante as Dionisias desenvolv\u00edase un torneo tr\u00e1xico, unha competici\u00f3n entre tres poetas, elixidos polo arconte, posibelmente sobre a base dun gui\u00f3n provisional. Cada un deles deb\u00eda presentar unha tetralox\u00eda composta de tres traxedias e un drama sat\u00edrico. Toda a tetralox\u00eda era representada o mesmo d\u00eda, pola ma\u00f1\u00e1; deste xeito a representaci\u00f3n das traxedias levaba tres d\u00edas, mentres que o \u00faltimo d\u00eda era dedicado \u00e1 posta en escena dos tres dramas sat\u00edricos. Ao final dos tres d\u00edas de competencia d\u00e1baselle o premio ao mellor coro, ao mellor actor e ao mellor poeta. O xurado estaba integrado por dez persoas, elixidas ao azar. Ao termo das representaci\u00f3ns, dispo\u00f1\u00edan unha urna e unhas t\u00e1boas nas que se escrib\u00eda o nome dos tres poetas en orde ao m\u00e9rito.\nA poboaci\u00f3n acud\u00eda en masa aos espect\u00e1culos e, probabelmente a partir do s\u00e9culo -V, comezaron a acudir mulleres, nenos e escravos. A paix\u00f3n dos gregos pola traxedia era irresist\u00edbel: Atenas, dic\u00edase, destinaba m\u00e1is di\u00f1eiro para o teatro que para a frota. Cando o custo por espectador aumentou e estableceuse un prezo de ingreso, Pericles institu\u00edu o \"theoric\u00f2n\", un fondo especial para pagar a entrada dos menos podentes.\nAs traxedias conservadas.\nDas grandes produci\u00f3ns da Atenas democr\u00e1tica cons\u00e9rvanse s\u00f3 algunhas traxedias de tres autores: S\u00f3focles, Eur\u00edpides e Esquilo.\nEsquilo.\nDe Esquilo tense noticia de setenta e nove obras, entre traxedias e dramas sat\u00edricos, dos que sobreviven sete, entre as cales at\u00f3pase a \u00fanica trilox\u00eda sobrevivente das traxedias antigas, a \"Orest\u00edada\".\nS\u00f3focles.\nDe aproximadamente cento trinta obras entre traxedias e dramas sat\u00edricos chegaron ata os nosos d\u00edas sete traxedias:\nEur\u00edpides.\nDe Eur\u00edpides co\u00f1\u00e9cense noventa e dous dramas, sobreviven destas dezaoito traxedias (con todo unha delas, a titulada \"Reso\" \u00e9 de atribuci\u00f3n discutida e predomina a opini\u00f3n de que se trata dunha obra an\u00f3nima) e un drama sat\u00edrico: o Ciclope. As obras son as seguintes:\nOutros traxedi\u00f3grafos.\nNon subsistiron obras completas de autores tr\u00e1xicos menores, alg\u00fans moi valorados e galardoados no seu tempo; segundo Snell, no s\u00e9culo -VI e -V houbo 46 traxedi\u00f3grafos seguros, descontando os tres cl\u00e1sicos e os dubidosos; no -IV, 45; no -III, 35, e o n\u00famero segue diminu\u00edndo en s\u00e9culos posteriores. Separadamente dalg\u00fans dos xa mencionados, hai que citar a Evetes, Polifrasm\u00f3n, Eve\u00f3n, Notipo, Aristias, Mesato, Eufori\u00f3n (fillo de Esquilo), \u00c9vetes, Aristarco de Texea, Neofr\u00f3n, Agat\u00f3n, Ion de Qu\u00edos, Critias, Xenocles, Aqueo, Filocles, Meleto, Licofr\u00f3n, Nic\u00f3maco, Carcino o Vello, Teodectas, Timocles, Di\u00f3xenes de S\u00ednope, Astidamante o Mozo, Carcino. O que queda de todos estes autores pode consultarse na edici\u00f3n de B. Snell - R. Kannicht , as\u00ed como na edici\u00f3n biling\u00fce grego-alem\u00e1n con bibliograf\u00eda e notas editada por R. Kannicht ."}
{"id": "295481", "revid": "85894", "url": "https://gl.wikipedia.org/wiki?curid=295481", "title": "Manuel Gonz\u00e1lez Iglesias", "text": "Manuel Gonz\u00e1lez Iglesias, co\u00f1ecido como O xastre de Lal\u00edn, nado en Lal\u00edn e finado en Buenos Aires o 11 de xullo de 1926, foi un xornalista e escritor galego.\nTraxectoria.\nEmigra moi novo a Buenos Aires. Foi un dos fundadores da Sociedade Hijos de Lal\u00edn. Foi autor de d\u00faas pezas teatrais nas que ridiculizaba ao caciquismo. En 1918 dirixiu \"La Voz del Centro\" editado polo Centro Protecci\u00f3n Agr\u00edcola del Distrito de Salceda en Buenos Aires. Vincualado \u00e1 Sociedade Uni\u00f3n del Partido de Lal\u00edn, da que foi elixido presidente en 1923, foi tam\u00e9n directivo da Federaci\u00f3n de Sociedades Gallegas Agrarias y Culturales (1921) e colaborou no seu peri\u00f3dico \"El Despertar Gallego\". Tam\u00e9n colaborou en \"Teo\"."}
{"id": "295483", "revid": "56817", "url": "https://gl.wikipedia.org/wiki?curid=295483", "title": "Galicia Nueva (1931)", "text": "Galicia Nueva foi un semanario editado en Montevideo en 1931.\nTraxectoria.\nSubtitulado \"Semanario Popular de la Colectividad Gallega en el Uruguay\", apareceu o 11 de xaneiro de 1931. Fundado por Jos\u00e9 Silva Barros e A. San Rom\u00e1n, Eduardo Garc\u00eda del R\u00edo era o xefe de redacci\u00f3n. Entre os colaboradores figuraron Ram\u00f3n Otero Pedrayo, Salvador Cabeza de Le\u00f3n, Vicente Risco, Valent\u00edn Paz Andrade, Alejandro Rodr\u00edguez Cadarso, Castelao, Victoriano Taibo, Ram\u00f3n Cabanillas, Roberto Blanco Torres, Camilo D\u00edaz Bali\u00f1o, Ram\u00f3n e Ant\u00f3n Vilar Ponte, Salvador Garc\u00eda-Boda\u00f1o, Basilio \u00c1lvarez, V\u00edctor Casas, \u00c1nxel Casal, Xaime Quintanilla, Imeldo Corral, Ricardo Carballo Calero, Ant\u00f3n Fraguas e Xos\u00e9 Filgueira Valverde. Ti\u00f1a as secci\u00f3ns fixas Comento semanal, Literatura hispanoamericana, Sociales, Teatro e Informaci\u00f3n de Galicia. Fac\u00edase eco dos acontecementos e dos proxectos de Galicia, como o funcionamento do Seminario de Estudos Galegos ou a evoluci\u00f3n do Estatuto de autonom\u00eda. Cesou a s\u00faa publicaci\u00f3n o 30 de agosto de 1931."}
{"id": "295491", "revid": "89787", "url": "https://gl.wikipedia.org/wiki?curid=295491", "title": "Galicia Nueva (A Habana)", "text": "Galicia Nueva foi un peri\u00f3dico editado na Habana en 1916.\nTraxectoria.\nDe periodicidade decenal, apareceu o 5 de xaneiro de 1916. Fundado por Ramiro Garc\u00eda e dirixido por Eugenio Ma\u00f1ach. Publicou traballos contra o caciquismo en Galicia; un comentario sobre Vento mareiro, de Ram\u00f3n Cabanillas, por Antonio Rey Soto; cartas de Basilio \u00c1lvarez dende Madrid e poemas en galego de Cabanillas, Francisca Herrera Garrido e Bernardo Berm\u00fadez Jambrina. O director Eugenio Ma\u00f1ach, presidente do Centro Galego da Habana, asinaba os editoriais co t\u00edtulo \"Habla el Maestro\". Tam\u00e9n colaboraron Ramiro Garc\u00eda, Manuel Barral, Antonio Tato, Guillermo Cedr\u00f3n, Bernardo Rodr\u00edguez, R. del \u00c1lamo, Ignacio Ares de Parga, Cirilo Villegas e Joaqu\u00edn Pesqueira. Publicou unha extensa carta de Ram\u00f3n Cabanillas, dende Cambados, en galego. O peri\u00f3dico foi cr\u00edtico coa Caixa de Aforros do Centro Galego e os seus directivos, denunciando manexos e especulaci\u00f3ns."}
{"id": "295493", "revid": "1888", "url": "https://gl.wikipedia.org/wiki?curid=295493", "title": "Galicia Nueva (A Coru\u00f1a)", "text": "Galicia Nueva foi un semanario editado na Coru\u00f1a entre 1910 e 1915.\nHistoria e caracter\u00edsticas.\nSubtitulado \"Semanario \u00f3rgano de \"Juventud Cat\u00f3lica\"\", ti\u00f1a como lema \"Nuestra bandera, la Verdad; nuestra norma, la Justicia; nuestros ideales, la Religi\u00f3n y la Patria\". Apareceu o 5 de setembro de 1910. De tendencia cat\u00f3lico sindicalista, estaba dirixido por David Fern\u00e1ndez Di\u00e9guez. Public\u00e1base os d\u00edas 1, 8, 15 e 23 de cada mes. Cesou a s\u00faa publicaci\u00f3n en 1915."}
{"id": "295495", "revid": "5863", "url": "https://gl.wikipedia.org/wiki?curid=295495", "title": "Historia de Grecia", "text": ""}
{"id": "295497", "revid": "5863", "url": "https://gl.wikipedia.org/wiki?curid=295497", "title": "Juan G\u00e1ndara Rivas", "text": "Juan G\u00e1ndara Rivas, finado en Vilagarc\u00eda de Arousa en decembro de 1942, foi un avogado, xu\u00edz e xornalista galego.\nTraxectoria.\nFillo de Juan Francisco G\u00e1ndara Souto. Dirixiu \"Galicia Nueva\" dende setembro de 1907 a 1913. Despois foi xu\u00edz municipal de Vilagarc\u00eda de Arousa e en 1921 foi nomeado contador do concello de Pontevedra. Despois foi interventor do concello de Pontevedra."}
{"id": "295501", "revid": "92340", "url": "https://gl.wikipedia.org/wiki?curid=295501", "title": "Juan Francisco G\u00e1ndara Souto", "text": "Juan Francisco G\u00e1ndara Souto, finado en marzo de 1910, foi un pol\u00edtico galego.\nTraxectoria.\nFoi alcalde de Vilagarc\u00eda de Arousa (1891-1894). Foi pai de Jos\u00e9 e Juan G\u00e1ndara Rivas."}
{"id": "295503", "revid": "1131", "url": "https://gl.wikipedia.org/wiki?curid=295503", "title": "Saysa Ferraz", "text": "Saysa Ferraz, nada no R\u00edo de Xaneiro o 16 de agosto de 1982, \u00e9 unha ex actriz pornogr\u00e1fica brasileira. Fixo o seu primeiro filme porno en 2007, \u00e1 idade de 25 anos."}
{"id": "295507", "revid": "5863", "url": "https://gl.wikipedia.org/wiki?curid=295507", "title": "Ponte de Cernadela", "text": "A ponte de Cernadela \u00e9 unha ponte que cruza o r\u00edo Tea ao seu paso polo lugar do Ceo en Cernadela, na parroquia de Riofr\u00edo no concello pontevedr\u00e9s de Mondariz. De orixe romana, a ponte actual data do s\u00e9culo XV, con sucesivas restauraci\u00f3ns.\nHistoria.\nA primeira ponte constr\u00faese para salvar o r\u00edo Tea durante o dominio romano da Gallaecia. Testemu\u00f1o disto \u00e9 a aparici\u00f3n de restos de cer\u00e1mica e dunha estela antropom\u00f3rfica da \u00e9poca no ano 1958, cunha inscrici\u00f3n da V\u00eda XVIII (itinerario de Antonino P\u00edo), que un\u00eda d\u00faas das capitais da Gallaecia: Bracara Augusta (hoxe Braga) con Asturica Augusta (hoxe Astorga). A ponte actual \u00e9 practicamente o dese\u00f1o do s\u00e9culo XV, con importantes restauraci\u00f3ns nos s\u00e9culos XVII e XVIII, polo que xa non se perciben os riscos romanos orixinais. Nos \u00faltimos s\u00e9culos construci\u00f3n serviu ademais de paso cara \u00e1s diferentes feiras.\nComa as outras grandes pontes do Tea (dos Remedios, das Partidas e de Fillaboa), a ponte arrod\u00e9ase de lendas e rituais ancestrais como o bautismo anticipado.\nDescrici\u00f3n.\nPonte en arco de f\u00e1brica de cantar\u00eda de perpia\u00f1o de granito. Conta con cinco arcos de volta perfecta, ag\u00e1s o central (e maior), que \u00e9 oxival ou apuntado medio punto, a excepci\u00f3n do central, que \u00e9 oxival. O taboleiro, algo alombado, ten unha lonxitude total de 70 m. Nas d\u00faas p\u00edas a car\u00f3n do arco central apuntado \u00e1chanse dous tallamares augas arriba, para cortar a corrente e estabilizar a ponte xa que o caudal do Tea \u00e9 importante e adoita ter enchentes no inverno. A\u00ednda se conserva a calzada orixinal de laxes e os peitor\u00eds de granito.\nContorna.\nAugas arriba existe unha praia fluvial en plena Rede Natura 2000 (do r\u00edo Tea). Cons\u00e9rvanse tam\u00e9n restos da antiga calzada que levaba \u00e1 ponte. Tam\u00e9n existen \u00e1 beira da ponte vellas edificaci\u00f3ns que serv\u00edan coma pousadas e fornecedoras das carruaxes que transitaban pola ruta. Preto da ponte \u00e1chase tam\u00e9n un gran mu\u00ed\u00f1o de auga con tres infernos (Mu\u00ed\u00f1o do Cubo).\nConservaci\u00f3n.\nO estado de conservaci\u00f3n da ponte \u00e9 moi bo. O concello de Mondariz dirixiuse en 2012 \u00e1 Xunta de Galicia para iniciar os tr\u00e1mites legais para inclu\u00edr a ponte na categor\u00eda de Bens de Interese Cultural xunto cos gravados rupestres de Gargamala, un dos m\u00e1is espectaculares de Galicia e o m\u00e1is importante de toda a comarca do Condado."}
{"id": "295526", "revid": "23204", "url": "https://gl.wikipedia.org/wiki?curid=295526", "title": "Eric Marlon Bishop", "text": ""}
{"id": "295537", "revid": "5863", "url": "https://gl.wikipedia.org/wiki?curid=295537", "title": "Euskaldun", "text": ""}
{"id": "295538", "revid": "1888", "url": "https://gl.wikipedia.org/wiki?curid=295538", "title": "Jos\u00e9 Lesta Meis", "text": ""}
{"id": "295543", "revid": "1888", "url": "https://gl.wikipedia.org/wiki?curid=295543", "title": "Lu\u00eds Rodr\u00edguez Santos", "text": "Lu\u00eds Rodr\u00edguez Santos, que en ocasi\u00f3ns asinaba como Luis R. Santos, nado en Ourense en 1884, foi un xornalista e escritor galego.\nTraxectoria.\nIrm\u00e1n de Abd\u00f3n Rodr\u00edguez Santos. Emigrou a Cuba. Foi redactor de \"Diario Espa\u00f1ol\", e colaborou en \"Vida Catalana\". Estreou na Habana as pezas teatrais \"El maldito deber\" e \"Un beso\". Tam\u00e9n colaborou na revista \"Brisas\". En 1936 retornou a Galicia. No franquismo traballou no peri\u00f3dico \"Domingo\" de Madrid.\nVida persoal.\nCasou con Marina (ou Mariana) Calvo Gonz\u00e1lez, nada en La Habana (illa de Cuba) en 1887."}
{"id": "295544", "revid": "98629", "url": "https://gl.wikipedia.org/wiki?curid=295544", "title": "Jeanne d'Arc", "text": "Jeanne d'Arc (tam\u00e9n co\u00f1ecido en ingl\u00e9s como \"The Messenger: The Story of Joan of Arc\") \u00e9 un filme franc\u00e9s dirixido por Luc Besson que se estreou en 1999. Est\u00e1 protagonizado por Milla Jovovich, John Malkovich, Faye Dunaway e Dustin Hoffman. O gui\u00f3n foi escrito por Besson e Andrew Birkin, e a banda sonora orixinal foi composta por \u00c9ric Serra.\nConta a historia de Xoana de Arco, hero\u00edna de guerra francesa e m\u00e1rtir relixiosa do s\u00e9culo XV. A historia comeza cando Xoana presencia as atrocidades dos ingleses contra a s\u00faa familia, e a partir dese intre comeza a ter visi\u00f3ns que a inspiran a liderar \u00f3s franceses contra as forzas de ocupaci\u00f3n inglesas. O seu \u00e9xito na loita permite que Carlos VII sexa coroado rei de Francia. Posteriormente, Xoana \u00e9 executada e queimada viva acusada de herex\u00eda.\nO filme anterior de Besson, \"Le Cinqui\u00e8me \u00c9l\u00e9ment\", tam\u00e9n protagonizado por Jovovich, foi un \u00e9xito da cr\u00edtica e de recadaci\u00f3n, e tivo unha grande influencia na carreira de ambos. \"Jeanne d'Arc\" pretend\u00eda continuar co \u00e9xito e asentar o status de Besson e Jovovich na industria do cine. Por\u00e9n, recibiu malas cr\u00edticas, e unha recadaci\u00f3n inferior \u00e1 agardada, conseguindo $67 mill\u00f3ns sobre un orzamento de $60 mill\u00f3ns.\nSinopse.\nEn 1412, nace en Domr\u00e9my (Francia) a Doncela de Orle\u00e1ns. A guerra dos Cen Anos contra Inglaterra dura xa case un s\u00e9culo e devastou Francia. Xoana \u00e9 unha rapaza moi relixiosa, e despois de ter a s\u00faa primeira visi\u00f3n, volve \u00f3 seu fogar e at\u00f3pase con que os ingleses acabaron coa s\u00faa familia. Alg\u00fans anos despois, completamente convencida de que Deus lle encomendou a misi\u00f3n de expulsar \u00f3s ingleses de Francia, vai ver \u00f3 Delf\u00edn, o futuro Carlos VII, que lle proporciona tropas para levantar o sitio de Orle\u00e1ns. "}
{"id": "295547", "revid": "5863", "url": "https://gl.wikipedia.org/wiki?curid=295547", "title": "Colexiata de Santa Mar\u00eda de Baiona", "text": ""}
{"id": "295548", "revid": "89787", "url": "https://gl.wikipedia.org/wiki?curid=295548", "title": "Sinalizaci\u00f3n aut\u00f3crina", "text": "A sinalizaci\u00f3n aut\u00f3crina \u00e9 un tipo de sinalizaci\u00f3n celular na cal unha c\u00e9lula segrega unha hormona ou mensaxeiro qu\u00edmico (chamado axente aut\u00f3crino) que se une a receptores aut\u00f3crinos da superficie da propia c\u00e9lula, producindo unha serie de cambios en dita c\u00e9lula. \u00c9 unha forma de sinalizaci\u00f3n diferente das sinalizaci\u00f3n par\u00e1crina, intr\u00e1crina e xust\u00e1crina ou da sinalizaci\u00f3n end\u00f3crina cl\u00e1sica.\nExemplos.\nUn exemplo de axente aut\u00f3crino \u00e9 a citocina interleucina-1 nos monocitos. Cando os monocitos producen interleucina-1 en resposta a est\u00edmulos externos, este pode unirse a receptores de superficie da propia c\u00e9lula que o produciu.\nOutro exemplo ten lugar nos linfocitos T activados, \u00e9 dicir, cando unha c\u00e9lula T \u00e9 inducida a madurar ao unirse a un complexo p\u00e9ptido:MHC situado sobre unha c\u00e9lula presentadora de ant\u00edxenos profesional e polo sinal coestimulatorio B7:CD28. Despois da activaci\u00f3n, os receptores de IL-2 de \"baixa afinidade\" son substitu\u00eddos por receptores IL-2 de \"alta afinidade\" que constan de cadeas \u03b1, \u03b2, e \u03b3. A c\u00e9lula despois libera IL-2, o cal se une aos seus propios receptores IL-2 novos, o que causa unha autoestimulaci\u00f3n e finalmente unha poboaci\u00f3n monoclonal de c\u00e9lulas T. Estas c\u00e9lulas T poden seguir realizando funci\u00f3ns efectoras como a activaci\u00f3n de macr\u00f3fagos, activaci\u00f3n das c\u00e9lulas B, e a citotoxicidade mediada por c\u00e9lulas.\nSinalizaci\u00f3n aut\u00f3crina e cancro.\nO desenvolvemento de tumores \u00e9 un complexo proceso que require a divisi\u00f3n celular, crecemento e supervivencia das c\u00e9lulas. Unha maneira utilizada polos tumores para regular \u00e1 alza o crecemento e supervivencia das c\u00e9lulas \u00e9 por medio da produci\u00f3n aut\u00f3crina de factores de crecemento e supervivencia. A sinalizaci\u00f3n aut\u00f3crina \u00e9 esencial na activaci\u00f3n do cancro e tam\u00e9n para proporcionar aos tumores sinais de crecemento autosostido.\nSinalizaci\u00f3n aut\u00f3crina na v\u00eda Wnt.\nNormalmente, a v\u00eda de sinalizaci\u00f3n Wnt leva \u00e1 estabilizaci\u00f3n da \u03b2-catenina por medio da inactivaci\u00f3n dun complexo proteico que cont\u00e9n os supresores de tuimores APC e axina. Este complexo de destruci\u00f3n normalmente desencadea a fosforilaci\u00f3n da \u03b2-catenina, inducindo a s\u00faa degradaci\u00f3n. A desregulaci\u00f3n da v\u00eda de sinalizaci\u00f3n Wnt aut\u00f3crina por medio de mutaci\u00f3ns na APC e na axina foi ligada \u00e1 activaci\u00f3n de varios tipos de cancro humano. As alteraci\u00f3ns xen\u00e9ticas que levan \u00e1 desregulaci\u00f3n da v\u00eda Wnt aut\u00f3crina dan lugar \u00e1 transactivaci\u00f3n do receptor do factor de crecemento epid\u00e9rmico (EGFR) e outras v\u00edas, que \u00e1 s\u00faa vez contrib\u00faen \u00e1 proliferaci\u00f3n de c\u00e9lulas tumorais. No cancro colorrectal, por exemplo, as mutaci\u00f3ns na APC, axina, ou \u03b2-catenina promoven a estabilizaci\u00f3n da \u03b2-catenina e a transcrici\u00f3n de xenes que codifican prote\u00ednas asociadas ao cancro. Ademais, no cancro de mama humano, a interferencia coa v\u00eda de sinalizaci\u00f3n Wnt desregulada reduce a proliferaci\u00f3n e supervivencia do cancro. Estes descubrimentos suxiren que a interferencia coa sinalizaci\u00f3n Wnt a nivel de ligando-receptor pode mellorar a efectividade das terapias contra o cancro.\nSinalizaci\u00f3n aut\u00f3crina por IL-6.\nA interleucina 6 (IL-6) \u00e9 unha citocina que \u00e9 importante en moitos aspectos da biolox\u00eda celular inclu\u00edndo as respostas inmunes, supervivencia celular, apoptose, e proliferaci\u00f3n. Varios estudos sinalaron a importancia da sinalizaci\u00f3n IL-6 aut\u00f3crina nos cancros de pulm\u00f3n e mama. Por exemplo, un grupo de investigaci\u00f3n atopou unha correlaci\u00f3n positiva entre o STAT3 (pSTAT3) fosforilado na tirosina activado persistentemente, atopado no 50% dos adenocarcinomas de pulm\u00f3n, e a IL-6. Posteriores investigaci\u00f3ns revelaron que os mutantes para EGFR pod\u00edan activar a v\u00eda do STAT3 oncox\u00e9nica por medio da regulaci\u00f3n \u00e1 alza da sinalizaci\u00f3n aut\u00f3crina por IL-6.\nDe xeito similar, a sobreexpresi\u00f3n de HER2 d\u00e1se en aproximadamente a cuarta parte dos casos de cancro de mama e correlaci\u00f3nase cun progn\u00f3stico peor. Investigaci\u00f3ns recentes indicaron que a secreci\u00f3n de IL-6 inducida pola sobreexpresi\u00f3n de HER2 activaba o STAT3 e alteraba a expresi\u00f3n x\u00e9nica, o que daba lugar a un bucle aut\u00f3crino da expresi\u00f3n de IL-6/STAT3. Tanto en ratos coma en humanos os modelos in vivo de cancros de mama que sobreexpresan HER2 dependen claramente desta v\u00eda de sinalizaci\u00f3n HER2\u2013IL-6\u2013STAT3. Noutras investigaci\u00f3ns atopouse que os niveis s\u00e9ricos altos de IL-6 correlaci\u00f3nanse cun mal progn\u00f3stico nos tumores de cancro de mama, e a sinalizaci\u00f3n aut\u00f3crina por IL-6 induc\u00eda caracter\u00edsticas malignas en mamosferas que expresaban Notch-3.\nSinalizaci\u00f3n aut\u00f3crina por VEGF.\nOutro axente implicado na sinalizaci\u00f3n do cancro aut\u00f3crina \u00e9 o factor de crecemento endotelial vascular (VEGF). O VEGF, producido polas c\u00e9lulas de carcinoma, act\u00faa por sinalizaci\u00f3n par\u00e1crina en c\u00e9lulas endoteliais e por sinalizaci\u00f3n aut\u00f3crina en c\u00e9lulas de carcinoma. As probas indican que o VEGF aut\u00f3crino est\u00e1 implicado en dous aspectos principais dun carcinoma invasivo: a supervivencia e a migraci\u00f3n. Ademais, a progresi\u00f3n do tumor selecciona c\u00e9lulas que son dependentes de VEGF, o que pon en cuesti\u00f3n a crenza de que o papel do VEGF no cancro est\u00e1 limitado \u00e1 anxiox\u00e9nese. Estas investigaci\u00f3ns suxiren que as terapias que te\u00f1en como diana o receptor do VEGF poden afectar \u00e1 supervivencia do cancro e \u00e1 invasi\u00f3n ademais de \u00e1 anxiox\u00e9nese.\nPromoci\u00f3n da met\u00e1stase.\nA met\u00e1stase \u00e9 unha das causas principais da morte por cancro, e non hai estratexias efectivas para previr ou parar esta invasi\u00f3n de c\u00e9lulas cancerosas. Un estudo atopou que a sinalizaci\u00f3n aut\u00f3crina por PDGFR exerce un papel esencial no mantemento da transici\u00f3n epitelial-mesenquimal (EMT) in vitro, a cal se sabe que esta correlacionada coa met\u00e1stase in vivo. Os autores indican que o potencial metast\u00e1tico das c\u00e9lulas epiteliais mamarias oncox\u00e9nicas requir\u00eda un bucle de sinalizaci\u00f3n aut\u00f3crina por PDGF/PDGFR, e que compr\u00eda a cooperaci\u00f3n da sinalizaci\u00f3n aut\u00f3crina por PDGFR coa Ras oncox\u00e9nica para a supervivencia durante a transici\u00f3n epiteilial-mesenquimal. A sinalizaci\u00f3n aut\u00f3crina por PDGFR tam\u00e9n contrib\u00fae ao mantemento da transici\u00f3n epitelial-mesenquimal, posiblemente por medio da activaci\u00f3n de STAT1 e outras v\u00edas. Ademais, a expresi\u00f3n de PDGFR\u03b1 e \u03b2 correlaci\u00f3nase co comportamento invasivo nos carcinomas mamarios humanos. Isto indica as numerosas v\u00edas por medio das cales a sinalizaci\u00f3n aut\u00f3crina pode regular o proceso metast\u00e1tico dun tumor.\nDesenvolvemento de dianas terap\u00e9uticas.\nOs crecentes co\u00f1ecementos sobre o mecanismo que est\u00e1 detr\u00e1s da sinalizaci\u00f3n aut\u00f3crina na progresi\u00f3n do cancro puxeron de manifesto novos enfoques para os tratamentos terap\u00e9uticos. Por exemplo, a sinalizaci\u00f3n Wnt aut\u00f3crina pod\u00eda proporcionar unha nova diana para a intrvenci\u00f3n terap\u00e9utica por medio de antagonistas de Wnt ou outras mol\u00e9culas que interfiren coas interacci\u00f3ns ligando-receptor da v\u00eda Wnt. Ademais, a produci\u00f3n de VEGF-A e a activaci\u00f3n de VEGFR-2 na superficie de c\u00e9lulas de cancro de mama indican a presenza dun bucle de sinalizaci\u00f3n aut\u00f3crina que permite que as c\u00e9lulas de cancro de mama promovan o seu crecemento e supervivencia por fosforilaci\u00f3n e activaci\u00f3n de VEGFR-2. Este bucle aut\u00f3crino \u00e9 outro exemplo de diana terap\u00e9utica prometedora.\nNos cancros de mama con sobreexpresi\u00f3n de HER2, as relaci\u00f3ns da sinalizaci\u00f3n HER2\u2013IL-6\u2013STAT3 poder\u00eda ser a diana para desenvolver novas estratexias terap\u00e9uticas. Os inhibidores da HER2 quinase, como lapatinib, tam\u00e9n demostraron unha eficacia cl\u00ednica nos cancros de mama que sobreexpresan HER2 ao alteraren o bucle aut\u00f3crino mediado pola neurregulina-1 (NRG1).\nNo caso da sinalizaci\u00f3n por PDGFR, a sobreexpresi\u00f3n dun PDGFR dominante negativo ou a aplicaci\u00f3n do f\u00e1rmaco contra o cancro STI571 son d\u00faas estratexias que est\u00e1n a ser exploradas para a interferencia terap\u00e9utica coa met\u00e1stase en ratos.\nAdemais, poden desenvolverse f\u00e1rmacos que activen a sinalizaci\u00f3n aut\u00f3crina en c\u00e9lulas cancerosas, a cal non se producir\u00eda doutro modo. Por exemplo, unha pequena mol\u00e9cula mim\u00e9tica de Smac/Diablo que contrarresta a inhibici\u00f3n da apoptose potencia a apoptose causada por quimioter\u00e1picos por medio do factor de necrose tumoral alfa (TNF\u03b1) segregado autocrinamente. En resposta \u00e1 sinalizaci\u00f3n por TNF\u03b1 aut\u00f3crina, a mol\u00e9cula mim\u00e9tica Smac promove a formaci\u00f3n dun complexo activador da caspase 8 dependente de RIPK1, o que leva \u00e1 apoptose.\nPapel na resistencia a f\u00e1rmacos.\nEn estudos recentes informouse da capacidade das c\u00e9lulas cancerosas resistentes a f\u00e1rmacos de adquirir sinais mitox\u00e9nicos a partir de bucles aut\u00f3crinos previamente desaproveitados, causando a recorrencia dun tumor.\nPor exemplo, malia o estendida que est\u00e1 a expresi\u00f3n dos receptores do factor de crecemento epid\u00e9rmico (EGFRs) e dos ligandos da familia do EGF en cancro de pulm\u00f3n de c\u00e9lulas non pequenas (NSCLC, \"non-small-cell lung cancer\"), os inhibidores da tirosina quinase espec\u00edficos de EGFR como gefitinib mostraron un \u00e9xito terap\u00e9utico limitado. Proponse que esta resistencia se debe a que as v\u00edas de sinalizaci\u00f3n do crecemento aut\u00f3crinas diferentes de EGFR son activas nas c\u00e9lulas de dito cancro pulmonar. O perfil de expresi\u00f3n x\u00e9nica revelou a prevalencia de factores de crecemento de fibroblastos espec\u00edficos (FGFs) e receptores FGF en li\u00f1as celulares de cancro de pulm\u00f3n de c\u00e9lulas non pequenas, e atopouse que FGF2, FGF9 e os seus receptores incl\u00faen un bucle de factor de crecemento aut\u00f3crino que \u00e9 activo nun conxunto de li\u00f1as celulares de dito cancro resistentes a gefitinib.\nNo cancro de mama, a adquisici\u00f3n de resistencia a tamoxifen \u00e9 outro problema terap\u00e9utico importante. A fosforilaci\u00f3n de STAT3 e a expresi\u00f3n de RANTES increm\u00e9ntanse en resposta ao tamoxifen nas c\u00e9lulas de cancro de mama humano. Nun estudo recente, atopouse que STAT3 e RANTES contrib\u00faen ao mantemento da resistencia ao f\u00e1rmaco ao regularen \u00e1 alza sinais antiapopt\u00f3ticos e inhibiren a clivaxe das caspases. Estes mecanismos da sinalizaci\u00f3n aut\u00f3crina de STAT3-RANTES suxiren unha nova estratexia para o mantemento dos pacientes con tumores resistentes a tamoxifen."}
{"id": "295549", "revid": "27155", "url": "https://gl.wikipedia.org/wiki?curid=295549", "title": "Aut\u00f3crino", "text": ""}
{"id": "295550", "revid": "1131", "url": "https://gl.wikipedia.org/wiki?curid=295550", "title": "R\u00edo da Groba", "text": "O r\u00edo da Groba \u00e9 un curso fluvial galego que discorre polo concello pontevedr\u00e9s de Baiona. Nace e discorre pola serra da Groba, e desemboca na zona especial de conservaci\u00f3n (ZEC) da Ramallosa, xunto cos r\u00edos Mi\u00f1or e Guillade.\nXeograf\u00eda.\nNas s\u00faas beiras hai unha fraga mesta e silenciosa, na que abundan moitas aves. Atravesa as parroquias de Belesar e Santa Cristina da Ramallosa. Ademais pasa polo n\u00facleo de Sabar\u00eds, no que se constru\u00edu a Ponte Vella."}
{"id": "295552", "revid": "98629", "url": "https://gl.wikipedia.org/wiki?curid=295552", "title": "Costa da Vela", "text": "A Costa da Vela \u00e9 un espazo natural galego catalogado como zona especial de conservaci\u00f3n (ZEC) que incl\u00fae o extremo oeste da pen\u00ednsula do Morrazo e que d\u00e1 caras as r\u00edas de Pontevedra e Vigo. Esta \u00e1rea de conservaci\u00f3n ocupa 1.419 ha. do concello Cangas do Morrazo, dos cales unha terza \u00e9 espazo mari\u00f1o. Destaca por ser unha costa aberta con cant\u00eds e queirogais e polo sistema dunar das s\u00faas praias.\nXeograf\u00eda.\nO espazo natural \u00e9 o litoral oeste da parroquia do Hio, e vai desde a praia de Couso e faro da punta do Couso, pasa polo Cabo Home e punta Robaleira, contin\u00faa inclu\u00edndo a praia de Melide e remata no sur coas praias da enseada da Barra: desde a de Barra \u00e1 de Nerga. Ademais desa franxas do litoral, acollen as augas abertas e illotes de toda a enseada das Conchas e a costa de Soavela, que est\u00e1n entre o punta de Couso e o cabo Home. Esas augas mari\u00f1as supo\u00f1en o 29% do total da superficie do espazo protexido.\nNo norte da costa occidental do espazo at\u00f3pase a praias de Couso, preto da punta Couso. Entre os cabo Home e a punta Subrido, xa no sur do espazo, est\u00e1 a praia de Melide. Existe un continuo de praias interiores resgardadas na enseada da Barra, que \u00e9 aquela que est\u00e1 desde a punta Subrido e en direcci\u00f3n leste protexida polo cabo. Estas praias xa est\u00e1n dentro da r\u00eda de Vigo e son a praia de Barra, de Vi\u00f1o e de Nerga. Nesta costa s\u00f3 existen varios regatos de caudal menor. Aqueles que existen na franxa de praias son o rego de Don\u00f3n, que chega ao mar entre a praia de Barra e o cabo, e outros regatos. Na praia de Melide e rego na costa do Facho, na costa de Soavela, chegan outros regatos. Dous cumes do espazo destacables son o monte Facho e o monte de Melide. \nAs calas e as ba\u00edas deste litoral son de pouca profundidade e os esteiros de pouca extensi\u00f3n. No litoral existen espazos con furnas e arrecifes. Na barra de praias existen dunas tanto m\u00f3biles embrionarias como fixas e xa en procesos de descalcificaci\u00f3n.\nDesde a costa da Vela p\u00f3dense observar as r\u00edas de Vigo e Pontevedra e dende mar aberto as illas atl\u00e1nticas: as illas Ons e C\u00edes.\nFlora e Fauna.\nFlora.\nNo litoral domina a vexetaci\u00f3n de argazos a perenne, casmof\u00edtica e propia de costas nos cant\u00eds. Son frecuentes as matas de queirogais propios de zonas temper\u00e1s, como \"Erica ciliaris\" e \"Erica tetralix\", e das zonas secas europeas. Algunhas extensi\u00f3ns son as dos prados secos e as zonas de gram\u00edneas. En puntos como as ribeiras, existen alg\u00fans bosques de abeneiros (\"Alnus glutinosa\") e freixos (\"Fraxinus excelsior\"). Ademais existen pi\u00f1eiros, en especial a car\u00f3n das praias e do mar.\nFauna.\nEsta costa conta cunha diversidade de aves relevante, 11 das cales est\u00e1n catalogadas como prioritarias en canto a s\u00faa conservaci\u00f3n. P\u00f3dense destacar o pa\u00ed\u00f1o europeo (\"Hydrobates pelagicus\"), as movellas (\"Gavia stellata\", \"Gavia arctica\" e \"Gavia immer\") e os araos dos cons (\"Uria aalge\").\nAs especies de fauna catalogadas como especies silvestres en r\u00e9xime de protecci\u00f3n especial ou presentes no catalogo galego de especies ameazadas son:\nPatrimonio.\nPatrimonio arqueol\u00f3xico.\nDentro da costa da Vela est\u00e1 o petr\u00f3glifo de Olleiros. \nAs\u00ed mesmo, no linde deste espazo est\u00e1 o facho de Don\u00f3n, unha garita de vix\u00eda do s\u00e9culo XVII. Al\u00ed existen restos dun santuario do deus Berobre.\nPatrimonio civil.\nNeste litoral destacan os faros, que se atopan nos cabos. Son o faro de Punta Cousa, que se atopa nese cabo na r\u00eda de Ald\u00e1n, e os faro de Cabo Home e faro da Punta, que est\u00e1n no cabo Home e na punta Robaleira, mirando \u00e1 r\u00eda de Vigo.\nLexislaci\u00f3n.\nA Costa da Vela foi declarada como lugar de importancia comunitaria (LIC) en decembro de 2004 e ascendeu a zona especial de conservaci\u00f3n (ZEC) en marzo de 2014."}
{"id": "295553", "revid": "5863", "url": "https://gl.wikipedia.org/wiki?curid=295553", "title": "Parador Nacional Conde de Gondomar", "text": ""}
{"id": "295567", "revid": "23204", "url": "https://gl.wikipedia.org/wiki?curid=295567", "title": "Transte\u00edsmo", "text": "Transte\u00edsmo prov\u00e9n de \"Transte\u00edsta\", termo acu\u00f1ado polo fol\u00f3sofo Paul Tillich e o estudoso Heinrich Zimmer para referirse ao sistema de pensamento ou filosof\u00eda relixiosa que transcende ao te\u00edsmo, e que, por tanto, non \u00e9 te\u00edsta nin ate\u00edsta.\nCaracter\u00edsticas.\nZimmer aplica o termo ao sistema teol\u00f3xico do xainismo, que \u00e9 te\u00edsta no sentido de que pensa que os Deuses existen, pero que se converten en inmateriais cando son trascendidos por Moksha (isto \u00e9, un sistema que non \u00e9 ate\u00edsta, pero no cal os Deuses non son a instancia espiritual m\u00e1is alta). Zimmer usa o termo para describir a posici\u00f3n dos Tirthankaras tendo traspasado m\u00e1is al\u00f3 das divindades gobernantes da orde natural.\nO termo tam\u00e9n se aplicou recentemente ao budismo, ao Advaita Vedanta e ao movemento Bhakti.\nNathan Katz, en \"Buddish and Western Philosophy\", anota que o termo \"transpolite\u00edsta\" ser\u00eda m\u00e1is adecuado, xa que este indica que as deidades polite\u00edstas non son negadas ou rexeitadas a\u00ednda despois da noci\u00f3n do Brahman absoluto que os transcende, pero critica a clasificaci\u00f3n por categorizar o principal pola periferia. \"Como categorizar o Catolicismo Romano como un bo exemplo de non-Nestorianismo\"."}
{"id": "295568", "revid": "23204", "url": "https://gl.wikipedia.org/wiki?curid=295568", "title": "Chos Malal", "text": "Chos Malal \u00e9 unha cidade da Arxentina, local\u00edzase ao norte da provincia de Neuqu\u00e9n. Conta cunha poboaci\u00f3n de 11.361 habitantes. Chos Malal est\u00e1 localizada entre o R\u00edo Neuqu\u00e9n e o R\u00edo Curi Leuv\u00fa na Cordilleira do Vento.\nHistoria.\nFoi fundada o 4 de agosto de 1887 polo coronel Manuel Xos\u00e9 Olascoaga. Chos Malal foi a capital do Territorio do Neuqu\u00e9n ata 1904, cando a capital foi trasladada a Neuqu\u00e9n capital do Departamento da Confluencia.\nClima.\nO clima clasif\u00edcase como continental de altitude, con invernos fr\u00edos (frecuentes nevadas) e ver\u00e1ns con d\u00edas quentes e noites frescas.\nCultura.\nO Museo Hist\u00f3rico Xos\u00e9 Olascoaga, situado na cidade, exhibe varias partes hist\u00f3ricas da Conquista do Deserto como documentos, equipos dos Soldados e obxectos mapuche."}
{"id": "295569", "revid": "56817", "url": "https://gl.wikipedia.org/wiki?curid=295569", "title": "Just a Little Bit of You", "text": "\"Just a Little Bit of You\" \u00e9 unha canci\u00f3n do artista estadounidense Michael Jackson, do seu \u00e1lbum titulado \"Forever, Michael\". O \u00e1lbum foi o cuarto estreado na s\u00faa carreira en solitario, cando ti\u00f1a 16 anos. Producido por Brian Holland, \"Just a Little Bit of You\" converteuse no maior \u00e9xito de Jackson do \u00e1lbum, acadando o posto #23 na lista de Pop Singles e o #4 na lista Soul Singles."}
{"id": "295575", "revid": "56817", "url": "https://gl.wikipedia.org/wiki?curid=295575", "title": "One Day in Your Life (canci\u00f3n de Michael Jackson)", "text": "\"One Day in Your Life\" \u00e9 unha canci\u00f3n gravada por Michael Jackson para o seu \u00e1lbum de 1975 \"Forever, Michael\". Escrita por Sam Brown e composta por Ren\u00e9e Armand, foi relanzada en 1981 como sinxelo do \u00e1lbum \"One Day in Your Life\" debido \u00f3 grande interese comercial xerado polas vendas do \u00e1lbum de Jackson \"Off the Wall\", malia que este novo \u00e1lbum fora estreado nun selo discogr\u00e1fico diferente. Jackson e Whitney Houston ti\u00f1an previsto cantar xuntos esta canci\u00f3n durante os concertos de 2001, pero por raz\u00f3ns desco\u00f1ecidas non o chegaron a facer."}
{"id": "295585", "revid": "98629", "url": "https://gl.wikipedia.org/wiki?curid=295585", "title": "O meigo", "text": "O meigo (en ) \u00e9 un filme estadounidense dirixido por Sidney Lumet que se estreou no 1978. Producido en colaboraci\u00f3n entre Motown Productions e Universal Pictures. \u00c9 unha adaptaci\u00f3n \"The Wonderful Wizard of Oz\" de L. Frank Baum, interpretado completamente por actores afroamericanos. O filme conta as aventuras de Dorothy, unha t\u00edmida mestra de Harlem que \u00e9 transportada maxicamente \u00f3 Mundo de Oz, que semella unha versi\u00f3n de fantas\u00eda da cidade de Nova York. Fac\u00e9ndose amiga do Espantallo, do Home de folla de lata e do Le\u00f3n covarde, viaxa polo Mundo de Oz para atopar o misterioso Mago, do cal se di que ten o poder de devolvela \u00f3 seu fogar.\nEstreouse en galego o 9 de marzo de 1990 a trav\u00e9s da TVG."}
{"id": "295593", "revid": "23204", "url": "https://gl.wikipedia.org/wiki?curid=295593", "title": "Ease on Down the Road", "text": "\"Ease on Down the Road\" \u00e9 unha canci\u00f3n do musical de Broadway, \"The Wiz\" (1975), intepretada na produci\u00f3n orixinal de Stephanie Mills e Hinton Battle. En 1978, foi gravada en d\u00fao por Diana Ross e Michael Jackson e foi lanzada como o tema do filme de 1978 \"O meigo\" (adaptaci\u00f3n de \"The Wonderful Wizard of Oz\"), e producida por Quincy Jones. A composici\u00f3n, obra de Charlie Smalls, \u00e9 unha reinterpretaci\u00f3n en R&amp;B de \"Follow the Yellow Brick Road\" e \"We're Off to See the Wizard\" do filme orixinal de 1939 \"The Wizard of Oz\"."}
{"id": "295594", "revid": "89787", "url": "https://gl.wikipedia.org/wiki?curid=295594", "title": "You Can't Win (canci\u00f3n)", "text": "\"You Can't Win\" \u00e9 unha canci\u00f3n de estilo R&amp;B, pop e soul interpretada polo artista estadounidense Michael Jackson, que interpretou o Espantallo no filme musical de 1978 \"O meigo\", unha adaptaci\u00f3n da historia de L. Frank Baum \"The Wonderful Wizard of Oz\"."}
{"id": "295595", "revid": "27155", "url": "https://gl.wikipedia.org/wiki?curid=295595", "title": "Sinalizaci\u00f3n par\u00e1crina", "text": "A sinalizaci\u00f3n par\u00e1crina \u00e9 un tipo de comunicaci\u00f3n celular na cal unha c\u00e9lula produce unha mol\u00e9cula sinalizadora que induce cambios nas c\u00e9lulas veci\u00f1as, alterando o comportamento ou a diferenciaci\u00f3n de ditas c\u00e9lulas. As mol\u00e9culas sinalizadoras que realizan este labor denom\u00ednanse factores par\u00e1crinos, e difunden ata distancias relativamente curtas (te\u00f1en unha acci\u00f3n local), o que o oposto do que fan os factores end\u00f3crinos (que son hormonas que viaxan a distancias moito maiores por v\u00eda circulatoria), ou do que ocorre nas interacci\u00f3ns xust\u00e1crinas (nas que hai unha conexi\u00f3n c\u00e9lula-c\u00e9lula directa pola que se env\u00eda o sinal), ou aut\u00f3crinas (nas que a mol\u00e9cula sinalizadora act\u00faa sobre a membrana da mesma c\u00e9lula que a produciu). As c\u00e9lulas que producen os factores par\u00e1crinos segregan estes nas contornas extracelulares inmediatas. Os factores despois viaxan ata as c\u00e9lulas veci\u00f1as nas cales o gradiente do factor que reciben determina o efecto. Con todo, a distancia exacta \u00e1 que os factores par\u00e1crinos poden viaxar non \u00e9 moi precisa.\nA\u00ednda que a sinalizaci\u00f3n par\u00e1crina orixina respostas diversas nas c\u00e9lulas inducidas, a maior parte dos factores par\u00e1crinos utilizan un conxunto relativamente simplificado de receptores e v\u00edas. De feito, diferentes \u00f3rganos do corpo (e mesmo de diferentes especies) utilizan conxuntos similares de factores par\u00e1crinos no desenvolvemento diferencial. Estes receptores e v\u00edas moi conservados poden estar organizados en catro familias principais baseadas en estruturas similares: familia do factor de crecemento de fibroblastos (FGF), familia de Hedgehog, familia Wnt, e superfamilia do TGF-\u03b2. A uni\u00f3n dun factor par\u00e1crino ao seu respectivo receptor d\u00e1 inicio a fervenzas de transduci\u00f3n de sinais, que orixinan diferentes respostas.\nFactores par\u00e1crinos que inducen unha resposta en c\u00e9lulas competentes.\nPara que os factores par\u00e1crinos induzan con \u00e9xito unha resposta na c\u00e9lula receptora, a c\u00e9lula debe ter dispo\u00f1ibles os receptores axeitados na membrana celular para recibir o sinal, \u00e9 dicir, debe ser competente. Ademais, a c\u00e9lula que responde debe tam\u00e9n ter a capacidade de ser inducida por medio dalg\u00fan mecanismo.\nFamilia do factor de crecemento de fibroblastos (FGF).\nA\u00ednda que a familia do factor de crecemento de fibroblastos (FGF) de factores par\u00e1crinos ten unha ampla variedade de funci\u00f3ns, hai evidencias importantes que apoian a idea de que o que fan principalmente \u00e9 estimular a proliferaci\u00f3n e diferenciaci\u00f3n. Para realizar as s\u00faas diversas funci\u00f3ns, os FGFs poden sufrir un splicing alternativo ou mesmo ter diferentes cod\u00f3ns de iniciaci\u00f3n para as\u00ed orixinar centos de isoformas diferentes de FGF.\nUnha das funci\u00f3ns m\u00e1is importantes dos receptores de FGF (FGFR) \u00e9 interviren no desenvolvemento das extremidades. Esta sinalizaci\u00f3n implica a nove isoformas do receptor formadas por splicing alternativo. \"Fgf\"8 e \"Fgf\"10 son d\u00faas das mol\u00e9culas fundamentais para o desenvolvemento das extremidades. Na iniciaci\u00f3n da formaci\u00f3n do antebrazo e no crecemento das patas en ratos, sinais axiais procedentes do mesoderma intermedio producen \"Tbx\"5, o cal despois env\u00eda sinais ao propio mesoderma para que produza \"Fgf\"10. Despois, o \"Fgf\"10 env\u00eda sinais ao ectoderma para que empece a produci\u00f3n de \"Fgf\"8, o cal tam\u00e9n estimula a produci\u00f3n de \"Fgf\"10. A deleci\u00f3n de \"Fgf\"10 orixina ratos sen patas.\nAdemais, a sinalizaci\u00f3n par\u00e1crina de Fgf \u00e9 esencial no desenvolvemento do ollo dos polos. O ARNm de \"Fgf\"8 est\u00e1 localizado na parte que se diferenciar\u00e1 despois como a retina neural da copa \u00f3ptica. Estas c\u00e9lulas est\u00e1n en contacto coas c\u00e9lulas ectod\u00e9rmicas externas, que acabar\u00e1n formando o cristalino.\nO fenotipo e a supervivencia dos ratos despois de sufriren un knockout dalg\u00fans xenes de FGFR \u00e9:\nV\u00eda da receptor tirosina quinase (RTK).\nA sinalizaci\u00f3n par\u00e1crina por medio de factores de crecemento dos fibroblastos e os seus respectivos receptores utiliza a v\u00eda da receptor tirosina quinase. Esta v\u00eda de sinalizaci\u00f3n foi moi estudada en ollos de \"Drosophila\" e cancros humanos.\nA uni\u00f3n do FGF ao FGFR fosforila a quinase inactiva da v\u00eda, activando a v\u00eda RTK. Esta v\u00eda empeza na superficie da membrana plasm\u00e1tica, onde un ligando se une ao seu receptor espec\u00edfico. Os ligandos que se unen a RTKs poden ser os factores de crecemento de fibroblastos, factores de crecemento epid\u00e9rmico, factores de crecemento derivados de plaquetas, e factor de c\u00e9lula nai. Isto dimeriza o receptor transmembrana con outro receptor RTK, o que causa a autofosforilaci\u00f3n e o subseguinte cambio conformacional do receptor homodimerizado. Este cambio conformacional activa a quinase dormente de cada RTK nun residuo de tirosina. Debido a que o receptor abrangue todo o grosor da membrana (desde o medio extracelular atravesando toda a bicapa lip\u00eddica, e chega ao citoplasma), a uni\u00f3n do receptor ao ligando tam\u00e9n causa a transfosforilaci\u00f3n do dominio citoplasm\u00e1tico do receptor.\nUnha prote\u00edna adaptadora (como a SOS) reco\u00f1ece a tirosina fosforilada no receptor. Esta prote\u00edna funciona coma unha ponte que conecta a RTK a unha prote\u00edna intermedia (como GNRP), dando comezo \u00e1 fervenza de sinalizaci\u00f3n intracelular. \u00c1 s\u00faa vez, a prote\u00edna intermediaria estimula a Ras unida a GDP \u00e1 Ras unida a GTP activada. A prote\u00edna GAP finalmente devolve a Ras ao seu estado inactivo. A activaci\u00f3n de Ras ten o potencial de iniciar tres v\u00edas de sinalizaci\u00f3n que est\u00e1n m\u00e1is abaixo na fervenza: a v\u00eda Ras\u2192Raf\u2192quinase MAP, a v\u00eda PI3 quinase, e a v\u00eda RaI. Cada v\u00eda leva \u00e1 activaci\u00f3n de factores de transcrici\u00f3n, que entran no n\u00facleo para alterar a expresi\u00f3n x\u00e9nica.\nReceptor RTK e cancro.\nA sinalizaci\u00f3n par\u00e1crina por factores de crecemento entre c\u00e9lulas veci\u00f1as exacerba a carcinox\u00e9nese. As formas mutantes dunha soa RTK poden ter un papel causal en moitos tipos de cancro. O protooncoxene Kit codifica un receptor tirosina quinase que ten como ligando unha prote\u00edna par\u00e1crina chamada factor de c\u00e9lulas nai (SCF), que \u00e9 importante na hematopoese (formaci\u00f3n de c\u00e9lulas sangu\u00edneas). O receptor Kit e os receptores tirosina quinase relacionados en realidade son inhibitorios e suprimen efectivamente o \"disparo\" do receptor. As formas mutantes do receptor Kit, que disparan constitutivamente de modo independente de ligando, enc\u00f3ntranse en diversos tumores malignos.\nV\u00eda RTK e cancro.\nAs investigci\u00f3ns sobre o cancro de tiroide serviron para aclarar a teor\u00eda de que a sinalizaci\u00f3n par\u00e1crina pode axudar a crear microambientes tumorais. A transcrici\u00f3n de quimiocinas est\u00e1 regulada \u00e1 alza cando Ras est\u00e1 no seu estado unido a GTP. As quimiocinas son despois liberadas da c\u00e9lula, e quedan libres para unirse a outras c\u00e9lulas pr\u00f3ximas. Este bucle de retroalimentaci\u00f3n positiva \u00e9 creado pola sinalizaci\u00f3n par\u00e1crina entre as c\u00e9lulas veci\u00f1as. As\u00ed, a transcrici\u00f3n constitutiva de prote\u00ednas reguladas \u00e1 alza forman uns ambientes ideais para que se orixinen tumores. As m\u00faltiples uni\u00f3ns de ligandos aos receptores RTK sobreestimulan a v\u00eda Ras-Maf-MAP, o cal potencia a capacidade mitox\u00e9nica e invasiva das c\u00e9lulas.\nV\u00eda Jak-STAT.\nAdemais da v\u00eda RTK, os factores de crecemento de fibroblastos poden tam\u00e9n activar a fervenza de sinalizaci\u00f3n Jak-STAT. Os receptores Jak-STAT, en vez de levaren dominios de tirosina quinase asociados covalentemente, forman complexos non covalentes con tirosina quinases da clase Jak (quinase Xano, en ingl\u00e9s \"Janus kinase\"). Estes receptores son para a eritropoetina (importante para a eritropoese), trombopoetina (importante para a formaci\u00f3n de plaquetas), e o interfer\u00f3n (importante para mediar na funci\u00f3n das c\u00e9lulas inmunitarias).\nDespois da dimerizaci\u00f3n dos receptores de citocinas que segue \u00e1 uni\u00f3n de ligandos, as Jaks transfosfor\u00edlanse unhas a outras. As fosfotirosinas resultantes atraen a prote\u00ednas STAT. As prote\u00ednas STAT dimer\u00edzanse e entran no n\u00facleo para actuar como factores de transcrici\u00f3n para alterar a expresi\u00f3n x\u00e9nica. En particular, a STATS transcribe xenes que colaboran na proliferaci\u00f3n e supervivencia celular, como myc.\nO fenotipo e a supervivencia de ratos que se observa despois de facer un knockout dalg\u00fans xenes Jak ou STAT m\u00f3strase na t\u00e1boa: \nV\u00eda Jak-STAT aberrante e mutaci\u00f3ns no \u00f3so.\nA v\u00eda Jak-STAT \u00e9 instrumental no desenvolvemento das extremidades, especificamente pola s\u00faa capacidade de regular o crecemento \u00f3seo por medio de sinalizaci\u00f3n par\u00e1crina con citocinas. Por\u00e9n, as mutaci\u00f3ns nesta v\u00eda foron implicadas en graves formas de ananismo: displasia tanatof\u00f3rica (letal) e ananismo acondropl\u00e1sico (viable). Isto d\u00e9bese a unha mutaci\u00f3n nun xene Fgf, que causa unha activaci\u00f3n prematura e constitutiva do factor de transcrici\u00f3n Stat1. A divisi\u00f3n das c\u00e9lulas condroc\u00edticas remata de forma prematura, dando como resultado un ananismo letal. O crecemento dos \u00f3sos das extremidades e das costelas vese alterado, e a incapacidade de expandirse da caixa tor\u00e1cica impide que o neonato respire.\nV\u00eda Jak-STAT e cancro.\nA investigaci\u00f3n da sinalizaci\u00f3n par\u00e1crina na v\u00eda Jak-STAT revelou o seu potencial para activar o comportamento invasivo das c\u00e9lulas epiteliais de ovario. Esta transici\u00f3n epitelial-mesenquimal \u00e9 moi evidente nas met\u00e1stases. A sinalizaci\u00f3n par\u00e1crina a trav\u00e9s da v\u00eda Jak-STAT \u00e9 necesaria para a transici\u00f3n de c\u00e9lulas epiteliais estacionarias a c\u00e9lulas mesenquimais m\u00f3biles, que son quen de invadir os tecidos que as rodean. S\u00f3 a v\u00eda Jak-STAT induce as c\u00e9lulas migratorias.\nFamilia Hedgehog.\nA familia proteica de Hedgehog est\u00e1 implicada na induci\u00f3n de tipos celulares e na creaci\u00f3n de fronteiras entre tecidos e patr\u00f3ns corporais e enc\u00f3ntrase en todos os organismos bilaterais. As prote\u00ednas Hedgehog foron descubertas e estudadas en \"Drosophila\". A palabra significa \"ourizo cacheiro\" pola forma das larvas con mutaci\u00f3ns para esta prote\u00edna. As prote\u00ednas Hedgehog producen sinais fundamentais para o establecemento das extremidades e do plan corporal das moscas da froita e para a homeostase dos tecidos adultos, implicadas na embriox\u00e9nese tard\u00eda e na metamorfose. En vertebrados atop\u00e1ronse polo menos tres hom\u00f3logos da hedgehog de \"Drosophila\", que son: \"sonic hedgehog\", \"desert hedgehog\", e \"Indian hedgehog\". A \"sonic hedgehog\" (SHH) exerce varias funci\u00f3ns no desenvolvemento de vertebrados, actuando como mediadora de sinalizaci\u00f3ns e regulando a organizaci\u00f3n do sistema nervioso central, extremidades e a polaridade das somitas. A \"desert hedgehog\" (DHH) expr\u00e9sase nas c\u00e9lulas de Sertoli e est\u00e1 implicada na espermatox\u00e9nese. A \"Indian hedgehog\" (IHH) expr\u00e9sase no intestino e cartilaxe, e \u00e9 importante no crecemento \u00f3seo posnatal.\nV\u00eda de sinalizaci\u00f3n Hedgehog.\nProte\u00ednas da famila de Hedgehog act\u00faan un\u00edndose a un receptor transmembrana chamado \"Patched\", que esta unido \u00e1 prote\u00edna \"Smoothened\", por medio da cal o sinal de Hedgehog pode transducirse. En ausencia de Hedgehog, o receptor Patched inhibe a acci\u00f3n da prote\u00edna Smoothened. A inhibici\u00f3n de Smoothened fai que o complexo proteico \"Cos\"\", \"Cubitus interruptus\" (Ci) e \"Fused\" unido aos microt\u00fabulos permaneza intacto. Nesta conformaci\u00f3n, a prote\u00edna Ci \u00e9 clivada para que unha porci\u00f3n da prote\u00edna poida entrar no n\u00facleo e act\u00fae como represor transcricional. En presenza de Hedgehog, Patched xa non inhibe a Smoothened. Ent\u00f3n, a prote\u00edna Smoothened activa pode inhibir a prote\u00edna quinase A (PKA) e a Slimb, para que a prote\u00edna Ci non sexa clivada. Esta prote\u00edna Ci intacta pode entrar no n\u00facleo, as\u00f3ciase coa prote\u00edna CPB e act\u00faa como un activador transcricional, inducindo a expresi\u00f3n dos xenes de resposta a Hedgehog.\nV\u00eda de sinalizaci\u00f3n Hedgehog e cancro.\nA v\u00eda de sinalizaci\u00f3n de Hedgehog \u00e9 esencial para que se forme o patr\u00f3n normal dos tecidos e a s\u00faa correcta orientaci\u00f3n durante o desenvolvemento normal de moitos animais. As prote\u00ednas Hedgehog inducen a proliferaci\u00f3n celular en certas c\u00e9lulas e a diferencici\u00f3n doutras. A activaci\u00f3n aberrante da v\u00eda Hedgehog foi implicada en varios tipos de cancros, expecialmente no carcinoma de c\u00e9lula basal. Esta activaci\u00f3n incontrolada das prote\u00ednas Hedgehog pode ser causada por mutaci\u00f3ns na v\u00eda de sinalizaci\u00f3n, que ser\u00edan independentes do ligando, ou por unha mutaci\u00f3n que causa a sobreexpresi\u00f3n da prote\u00edna Hedgehog, que ser\u00eda dependente de ligando. Esta conexi\u00f3n entre a v\u00eda de sinalizaci\u00f3n Hedgehog e os cancros humanos pode utilizarse para idear posibles tratamentos para eses cancros. A v\u00eda de sinalizaci\u00f3n Hedgehog est\u00e1 implicada na regulaci\u00f3n normal das poboaci\u00f3ns de c\u00e9lulas nai, e \u00e9 necesaria para o crecemento normal e rexeneraci\u00f3n de \u00f3rganos danados. Isto pode ser outra posible ruta para a x\u00e9nese de tumores pola v\u00eda de Hedgehog.\nFamilia Wnt.\nA familia da prote\u00edna Wnt incl\u00fae un gran n\u00famero de glicoprote\u00ednas ricas en ciste\u00edna. As prote\u00ednas Wnt activan fervenzas de transduci\u00f3n de sinais por medio de tres v\u00edas diferentes, a v\u00eda Wnt can\u00f3nica, a v\u00eda da polaridade celular planar (PCP) non can\u00f3nica, e a v\u00eda Wnt/Ca2+ non can\u00f3nica. As prote\u00ednas Wnt parecen controlar un amplo rango de procesos de desenvolvemento e son necesarias para o control da orientaci\u00f3n do fuso mit\u00f3tico, polaridade celular, adhesi\u00f3n mediada por cadherinas, e o desenvolvemento temper\u00e1n de embri\u00f3ns en moitas especies. As investigaci\u00f3ns actuais indican que a desregulaci\u00f3n da sinalizaci\u00f3n por Wnt xoga un papel na formaci\u00f3n de tumores, porque a nivel celular, as prote\u00ednas Wnt a mi\u00fado regulan a proliferaci\u00f3n celular, morfolox\u00eda celular, mobilidade celular, e a funci\u00f3n final dunha c\u00e9lula.\nA v\u00eda de sinalizaci\u00f3n Wnt can\u00f3nica.\nNa v\u00eda Wnt can\u00f3nica, as prote\u00ednas Wnt \u00fanense ao seu receptor de membrana, que pertence \u00e1 familia das prote\u00ednas Frizzled. A uni\u00f3n de Wnt a unha prote\u00edna Frizzled activa a prote\u00edna Dishevelled. No seu estado activo a prote\u00edna Dishevelled inhibe a actividade do encima glic\u00f3xeno sintase quinase 3 (GSK3). Normalmente, a GSK3 activa impide a disociaci\u00f3n da \u03b2-catenina da prote\u00edna APC, o que orixina a degradaci\u00f3n da \u03b2-catenina. As\u00ed, cando a GSK3 est\u00e1 inhibida, a \u03b2-catenina pode disociarse da APC, acum\u00falase, e viaxa ao n\u00facleo. No n\u00facleo a \u03b2-catenina as\u00f3ciase co factor de transcrici\u00f3n Lef/Tcf, o cal xa est\u00e1 actuando sobre o ADN como represor, inhibindo a transcrici\u00f3n dos xenes aos que est\u00e1 unido. A uni\u00f3n da \u03b2-catenina ao Lef/Tcf fai que este funcione como activador da transcrici\u00f3n, activando a transcrici\u00f3n dos xenes de resposta a Wnt.\nAs v\u00edas de sinalizaci\u00f3n Wnt non can\u00f3nicas.\nAs v\u00edas Wnt non can\u00f3nicas funcionan como unha v\u00eda de transduci\u00f3n para Wnt na que non est\u00e1 implicada a \u03b2-catenina. Nas v\u00edas non can\u00f3nicas, a Wnt afecta \u00e1 actina, ao citoesqueleto microtubular e \u00e1 transcrici\u00f3n x\u00e9nica.\nA v\u00eda da polaridade celular planar (PCP) non can\u00f3nica.\nA v\u00eda PCP non can\u00f3nica regula a morfolox\u00eda, divisi\u00f3n e movemento celular. Unha vez que as prote\u00ednas Wnt se unen e activan a Frizzled para que Frizzled active \u00e1 prote\u00edna Dishevelled, que est\u00e1 ligada \u00e1 membrana plasm\u00e1tica a trav\u00e9s da prote\u00edna Prickle e a prote\u00edna transmembrana Stbm. A Dishevelled activada \u00e1 s\u00faa vez activa \u00e1 GTPase RhoA por medio do activador da morfox\u00e9nese 1 asociado a Dishevelled (Daam1) e a prote\u00edna Rac. A RhoA activa pode inducir cambios no citoesqueleto ao activar a quinase asociada a Roh (ROCK) e afecta directamente \u00e1 transcrici\u00f3n xen\u00e9tica. A Rac activa pode inducir directamente cambios no citoesqueleto e afectar \u00e1 transcrici\u00f3n por medio da activaci\u00f3n de JNK.\nA v\u00eda Wnt/Ca2+ non can\u00f3nica.\nA v\u00eda Wnt/Ca2+ non can\u00f3nica regula os niveis de calcio intracelular. Unha vez m\u00e1is Wnt \u00fanese a Frizzled. Pero neste caso a Frizzled activada causa que unha prote\u00edna G acoplada active unha fosfolipase (PLC), que interacciona con PIP2, escind\u00edndoo en DAG e IP3. O IP3 pode despois unirse a un receptor do ret\u00edculo endoplasm\u00e1tico para liberar os almac\u00e9ns de calcio intracelular, para inducir a expresi\u00f3n x\u00e9nica dependente de calcio.\nA v\u00eda de sinalizaci\u00f3n Wnt e o cancro.\nAs v\u00edas de sinalizaci\u00f3n Wnt son cr\u00edticas na sinalizaci\u00f3n c\u00e9lula-c\u00e9lula durante o desenvolvemento normal e a embriox\u00e9nese e son necesarios para o mantemento do tecido adulto, por tanto, non \u00e9 dif\u00edcil comprender por que a alteraci\u00f3n das v\u00edas de sinalizaci\u00f3n Wnt poden promover nos humanos enfermidades dexenerativas e cancro.\nAs v\u00edas de sinalizaci\u00f3n Wnt son complexas, implican moitos elementos diferentes, e, por tanto, te\u00f1en moitas dianas nas que pode haber unha mala regulaci\u00f3n. As mutaci\u00f3ns que causan a activaci\u00f3n constitutiva da v\u00eda de sinalizaci\u00f3n Wnt orixinan a formaci\u00f3n dun tumor e cancro. A activaci\u00f3n anormal da v\u00eda Wnt pode causar un aumento da proliferaci\u00f3n celular. A investigaci\u00f3n actual est\u00e1 enfocada na acci\u00f3n da v\u00eda de sinalizaci\u00f3n Wnt na regulaci\u00f3n da elecci\u00f3n que fan as c\u00e9lulas nai de proliferar e autorrenovarse. Esta acci\u00f3n da sinalizaci\u00f3n de Wnt no posible control e mantemento de c\u00e9lulas nai, pode proporcionar un posible tratamento para cancros que mostran unha sinalizaci\u00f3n Wnt anormal.\nSuperfamilia do TGF-\u03b2.\nO \u201cfactor de crecemento transformante\u201d (TGF) \u00e9 unha familia de 33 prote\u00ednas que comprenden polip\u00e9ptidos segregados dim\u00e9ricos que regulan o desenvolvemento. Moitos procesos de desenvolvemento est\u00e1n baixo o seu control, como a gastrulaci\u00f3n, simetr\u00eda axial do corpo, morfox\u00e9nese de \u00f3rganos, e a homeostase dos tecidos en adultos. Todos os ligandos TGF-\u03b2 se unen a receptores de tipo I ou II, creando complexos heterotetram\u00e9ricos.\nV\u00eda do TGF-\u03b2.\nA v\u00eda do TGF-\u03b2 regula moitos procesos celulares no embri\u00f3n en desenvolvemento e en organismos adultos, como o crecemento celular, diferenciaci\u00f3n, apoptose, e homeostase. Hai cinco clases de receptores de tipo II e sete clases de tipo I en humanos e outros mam\u00edferos. Estes receptores co\u00f1\u00e9cense como \u201cquinases de especificidade dual\u201d porque o seu dominio quinase citoplasm\u00e1tico ten unha feble actividade de tirosina quinase pero unha actividade forte de serina/treonina quinase. Cando un ligando da superfamilia TGF-\u03b2 se une a un receptor de tipo II, recruta un receptor de tipo I e act\u00edvao ao fosforilar os residuos serina ou treonina da s\u00faa caixa \u201cGS\u201d. Isto forma un complexo de activaci\u00f3n que pode despois fosforilar prote\u00ednas SMAD.\nV\u00eda SMAD.\nHai tres clases de prote\u00ednas SMAD:\nExemplos de SMADs de cada clase:\nA superfamilia TGF-\u03b2 activa a membros da familia proteica SMAD, que funcionan como factores de transcrici\u00f3n. Especificamente, o receptor de tipo I, activado polo receptor de tipo II, fosforila R-SMADs, as cales despois se unen ao co-SMAD, SMAD4. O R-SMAD/Co-SMAD forma un complexo coa importina e entra no n\u00facleo, onde act\u00faa como factor de transcrici\u00f3n e pode regular \u00e1 alza ou \u00e1 baixa a expresi\u00f3n dun xene diana determinado.\nOs ligandos TGF-\u03b2 espec\u00edficos dar\u00e1n lugar \u00e1 activaci\u00f3n das R-SMADs SMAD2/3 ou SMAD1/5. Por exemplo, cando un ligando activina, Nodal, ou TGF-\u03b2 se une aos receptores, o complexo receptor fosforilado pode activar a SMAD2 e SMAD3 por fosforilaci\u00f3n. Por\u00e9n, cando un ligando BMP se une aos receptores, o complexo receptor fosforilado activa a SMAD1 e SMAD5. Despois, os complexos Smad2/3 ou Smad1/5 forman un complexo d\u00edmero con SMAD4 e funcionan como factores de transcrici\u00f3n. A\u00ednda que nesta v\u00eda interve\u00f1en moitas R-SMADs, hai s\u00f3 unha co-SMAD, que \u00e9 SMAD4.\nV\u00eda non SMAD.\nAs prote\u00ednas de sinalizaci\u00f3n non Smad contrib\u00faen \u00e1s respostas da v\u00eda do TGF-\u03b2 de tres xeitos. Primeiro, as v\u00edas de sinalizaci\u00f3n non Smad fosforilan as Smads. Segundo, as Smads sinalizan directamente a outras v\u00edas ao comunic\u00e1rense directamente con outras prote\u00ednas sinalizadoras, como as quinases. Finalmente, os receptores TGF-\u03b2 fosforilan directamente as prote\u00ednas non Smad.\nMembros da superfamilia do TGF-\u03b2.\n1. Familia do TGF-\u03b2.\nEsta familia incl\u00fae a TGF-\u03b21, TGF-\u03b22, TGF-\u03b23, e TGF-\u03b25. Est\u00e1n implicados na regulaci\u00f3n positiva e negativa da divisi\u00f3n celular, a formaci\u00f3n da matriz extracelular entre as c\u00e9lulas, a apoptose, e a embriox\u00e9nese. \u00danense ao receptor de TGF-\u03b2 tipo II (TGFBRII).\nO TGF-\u03b21 estimula a s\u00edntese do col\u00e1xeno e da fibronectina e inhibe a degradaci\u00f3n da matriz extracelular. Finalmente, incrementa a produci\u00f3n de matriz extracelular por parte das c\u00e9lulas epiteliais.\nAs prote\u00ednas TGF-\u03b2 regulan os epitelios ao controlaren onde e cando se ramifican para formar os condutos dos riles, pulm\u00f3ns, e gl\u00e1ndulas salivares.\n2. Familia da prote\u00edna morfoxen\u00e9tica do \u00f3so (BMPs).\nAtopouse orixinalmente que membros da familia BMP induc\u00edan a formaci\u00f3n de \u00f3so, como suxire o seu nome. Por\u00e9n, as BMPs son moi multifuncionais e poden tam\u00e9n regular a apoptose, migraci\u00f3n celular, divisi\u00f3n celular, e diferenciaci\u00f3n celular. Tam\u00e9n especifican o eixe anterior/posterior do corpo, o \u00edndice de crecemento, e regulan a homeostase.\nAs BMPs \u00fanense ao receptor da prote\u00edna morfoxen\u00e9tica \u00f3sea tipo II (BMPR2). Algunhas das prote\u00ednas da familia BMP son BMP4 e BMP7. A prote\u00edna BMP4 promove a formaci\u00f3n de \u00f3so, causa a morte celular, ou sinaliza a formaci\u00f3n de epiderme, dependendo do tecido onde act\u00fae. A BMP7 \u00e9 fundamental para o desenvolvemento dos riles, s\u00edntese de esperma, e polarizaci\u00f3n do tubo neural. Tanto a BMP4 coma a BMP7 regulan a estabilidade e procesamento de ligandos maduros, como a degradaci\u00f3n de ligandos en lisosomas. s BMPs act\u00faan difund\u00edndose desde as c\u00e9lulas nas que se produciron.\nExemplos.\nOs factores de crecemento e de coagulaci\u00f3n son axentes de sinalizaci\u00f3n par\u00e1crinos. A acci\u00f3n local da sinalizaci\u00f3n por factores de crecemento xoga un papel especialmente importante no desenvolvemento dos tecidos. Ademais, o \u00e1cido retinoico, que \u00e9 a forma activa da vitamina A, funciona de maneira par\u00e1crina para regular a expresi\u00f3n x\u00e9nica durante o desenvolvemento embrionario nos animais superiores. \nNos insectos, a alatostatina controla o crecemento por medio dunha acci\u00f3n par\u00e1crina sobre os corpos alados.\nNos organismos maduros, a sinalizaci\u00f3n par\u00e1crina est\u00e1 implicada en respostas a al\u00e9rxenos, reparaci\u00f3n de tecidos, formaci\u00f3n de tecido de cicatrizaci\u00f3n, e coagulaci\u00f3n do sangue."}
{"id": "295596", "revid": "27155", "url": "https://gl.wikipedia.org/wiki?curid=295596", "title": "Par\u00e1crino", "text": ""}
{"id": "295597", "revid": "22570", "url": "https://gl.wikipedia.org/wiki?curid=295597", "title": "A Brand New Day (canci\u00f3n de The Wiz)", "text": "\"A Brand New Day\" (subtitulado \"Everybody Rejoice\") \u00e9 unha canci\u00f3n do musical de Broadway \"The Wiz\", escrito polo cantautor estadounidense Luther Vandross. Na obra, a canci\u00f3n interpr\u00e9tase para celebrar que a personaxe de Dorothy acabou con Evilene, a tir\u00e1nica Bruxa do Oeste. Dorothy, o Home de folla de lata, o Le\u00f3n covarde e o Espantallo cantan a canci\u00f3n xunto cos Winkies, que estaban escravizados por Evilene. Posteriormente foi intepretada na versi\u00f3n cinematogr\u00e1fica de 1978, \"O meigo\", cantada por Diana Ross, Michael Jackson, Nipsey Russell e Ted Ross."}
{"id": "295602", "revid": "5863", "url": "https://gl.wikipedia.org/wiki?curid=295602", "title": "Valen\u00e7a", "text": "Valen\u00e7a \u00e9 un top\u00f3nimo en portugu\u00e9s que pode facer referencia a:"}
{"id": "295609", "revid": "5863", "url": "https://gl.wikipedia.org/wiki?curid=295609", "title": "C\u00e9sar Cambeiro Quintela", "text": ""}
{"id": "295611", "revid": "53926", "url": "https://gl.wikipedia.org/wiki?curid=295611", "title": "Xenreira", "text": "A xenreira \u00e9 un sentimento polo cal se lle colle mala vontade ou mala disposici\u00f3n de \u00e1nimo a algo ou algu\u00e9n. Pode ser moi variada, xa que se pode expresar a trav\u00e9s dunha fonda antipat\u00eda cara cousas, persoas, fen\u00f3menos ou situaci\u00f3ns.\nAs persoas tratan de evitar ou destru\u00edr aquilo ao que lle te\u00f1en este sentimento, e no caso de que llo te\u00f1an a outra persoa, pode ser reflectido mediante insultos ou agesi\u00f3ns f\u00edsicas. Tam\u00e9n pode xerar sentimentos de destruci\u00f3n, destruci\u00f3n do equilibrio harm\u00f3nico, e incluso pode chegar at\u00e9 a autodestruci\u00f3n. \u00c9 considerado o oposto ao amor.\nAlgunhas explicaci\u00f3ns desta sensaci\u00f3n aparecen xa nas orixes da cultura grega, sobre o 2000 A.C.\nPunto de vista filos\u00f3fico.\nEn relaci\u00f3n coa filosof\u00eda, Emp\u00e9docles foi un dos primeiros fil\u00f3sofos que fixo un estudo completo sobre a xenreira, a cal para el era unha forza c\u00f3smica oposta ao amor ou \u00e1 amizade, e \u00e9 a causa da s\u00faa separaci\u00f3n. O amor e a xenreira exercen o seu predominio por ciclos: cando un domina, o outro ret\u00edrase.\nSegundo Arist\u00f3teles este sentimento \u00e9 un desexo de aniquilaci\u00f3n dun obxecto, que non pode ser curado polo tempo.\nDiferentes puntos de vista.\nPara Charles Darwin, as ra\u00edces da xenreira estaban na vinganza e na defensa dos propios intereses. Segundo o psic\u00f3logo Erich Fromm, este sentimento xorde como resposta a unha ameaza.\nO historiador Isaiah Berlin falaba da xenreira focaliz\u00e1ndoa nun grupo; por exemplo a xenofobia, e debido a un sentimento de humillaci\u00f3n que experimenta un grupo de xente causado por outro."}
{"id": "295614", "revid": "27155", "url": "https://gl.wikipedia.org/wiki?curid=295614", "title": "Meandro beta", "text": ""}
{"id": "295615", "revid": "56817", "url": "https://gl.wikipedia.org/wiki?curid=295615", "title": "Blood on the Dance Floor (canci\u00f3n)", "text": "\"Blood on the Dance Floor\" \u00e9 unha canci\u00f3n do artista estadounidense Michael Jackson. Foi lanzada como o primeiro sinxelo do \u00e1lbum remix \"\". Orixinalmente, Jackson e Teddy Riley crearon o tema no ano 1991 para o \u00e1lbum \"Dangerous\". Por\u00e9n, non foi inclu\u00eddo daquela e estreouse minimamente alterada en 1997. A canci\u00f3n fala dunha muller depredadora de nome Susie, que seduce a Jackson antes de conspirar para acoitelalo. A composici\u00f3n \u00e9 unha mestura de rock, funk e Hi-NRG."}
{"id": "295616", "revid": "56817", "url": "https://gl.wikipedia.org/wiki?curid=295616", "title": "HIStory/Ghosts", "text": "\"HIStory\"/\"Ghosts\" \u00e9 un dobre sinxelo do artista estadounidense Michael Jackson, extra\u00eddo do seu \u00e1lbum remix de 1997 '. A versi\u00f3n orixinal de \"HIStory\" foi lanzada como pista do \u00e1lbum de estudio ', pero non fora lanzado como sinxelo. \"Ghosts\" foi unha gravaci\u00f3n nova do artista. \"HIStory\" foi composta por Michael Jackson, James Harris III e Terry Lewis antes de que fose remesturada por Tony Moran en 1997. A versi\u00f3n orixinal cont\u00e9n moitas gravaci\u00f3ns hist\u00f3ricas e efectos.\n\"Ghosts\" foi escrita, composta e producida por Michael Jackson e Teddy Riley en 1997. O tema principal da letra \u00e9 a paranoia, como noutros traballos de Jackson. Cada un dos temas ten o seu propio v\u00eddeo musical. O de \"HIStory\" est\u00e1 ambientado nunha era futur\u00edstica. \"Ghosts\" \u00e9 unha curta de cinco minutos tomada do filme hom\u00f3nimo."}
{"id": "295617", "revid": "5863", "url": "https://gl.wikipedia.org/wiki?curid=295617", "title": "Jos\u00e9 Di\u00e9guez Reboredo", "text": ""}
{"id": "295618", "revid": "89787", "url": "https://gl.wikipedia.org/wiki?curid=295618", "title": "Is It Scary", "text": "\"Is It Scary\" \u00e9 un sinxelo do artista estadounidense Michael Jackson, extra\u00eddo do seu \u00e1lbum remix de 1997 \"\". Foi escrita e producida por Jackson, Jimmy Jam (James Harris III) e Terry Lewis.\nRecibiu cr\u00edticas diversas dos cr\u00edticos musicais contempor\u00e1neos. Musicalmente, a canci\u00f3n foi interpretada como o \"lado escuro\" de Jackson, e comparouse a composici\u00f3n con canci\u00f3ns de Marilyn Manson. En novembro de 1997, unha versi\u00f3n para a radio da canci\u00f3n foi lanzada como sinxelo promocional nos Pa\u00edses Baixos."}
{"id": "295619", "revid": "12452", "url": "https://gl.wikipedia.org/wiki?curid=295619", "title": "Son Moix", "text": ""}
{"id": "295621", "revid": "10599", "url": "https://gl.wikipedia.org/wiki?curid=295621", "title": "Reial Club Deportiu Espanyol", "text": ""}
{"id": "295622", "revid": "10599", "url": "https://gl.wikipedia.org/wiki?curid=295622", "title": "RCD Espanyol de Barcelona", "text": ""}
{"id": "295623", "revid": "5863", "url": "https://gl.wikipedia.org/wiki?curid=295623", "title": "Grupos de Resistencia Antifascista Primero de Octubre", "text": ""}
{"id": "295625", "revid": "89787", "url": "https://gl.wikipedia.org/wiki?curid=295625", "title": "You Rock My World", "text": "\"You Rock My World\" \u00e9 unha canci\u00f3n do artista estadounidense Michael Jackson do seu d\u00e9cimo e derradeiro \u00e1lbum de estudio \"Invincible\" (2001). Foi lanzado como o segundo sinxelo do \u00e1lbum, en agosto de 2001 por Epic Records. A letra fai referencia \u00f3 feito de ser amado e de ga\u00f1ar o aprecio dunha muller. Producida por Jackson e Rodney \"Darkchild\" Jerkins e escrita por Jackson, Jerkins, Fred Jerkins III, LaShawn Daniels e Nora Payne, a canci\u00f3n \u00e9 do estilo disco pop, con influencias doutros traballos de Jackson prodcidos por Quincy Jones."}
{"id": "295626", "revid": "89787", "url": "https://gl.wikipedia.org/wiki?curid=295626", "title": "Speechless (canci\u00f3n de Michael Jackson)", "text": "\"Speechless\" \u00e9 unha canci\u00f3n do artista estadounidense Michael Jackson do seu d\u00e9cimo e derradeiro \u00e1lbum de estudio \"Invincible\" (2001). Foi lanzado como o primeiro sinxelo do \u00e1lbum en xu\u00f1o de 2001, que s\u00f3 foi lanzado en Corea. O cantante inspirouse para escribir a balada despois dunha guerra de globos de auga cuns neno en Alema\u00f1a. Jackson colaborou na produci\u00f3n con m\u00fasicos como Jeremy Lubbock, Brad Buxer, Novi Novoq, Stuart Bradley e Bruce Swedien. Andra\u00e9 Crouch e o seu coro gospelfan as voces de acompa\u00f1amento."}
{"id": "295627", "revid": "89787", "url": "https://gl.wikipedia.org/wiki?curid=295627", "title": "Cry (canci\u00f3n de Michael Jackson)", "text": "\"Cry\" \u00e9 unha canci\u00f3n do artista estadounidense Michael Jackson do seu d\u00e9cimo e derradeiro \u00e1lbum de estudio \"Invincible\" (2001). Foi escrita polo cantautor de R&amp;B R. Kelly, quen xa colaborara con Jackson no sinxelo de 1995 \"You Are Not Alone\". \"Cry\" foi producida por Jackson e Kelly. Foi lanzada en decembro de 2001 como o terceiro sinxelo de \"Invincible\". \"Cry\" \u00e9 unha balada de R&amp;B, cunha letra que fai referencia \u00f3s problemas do planeta."}
{"id": "295628", "revid": "56817", "url": "https://gl.wikipedia.org/wiki?curid=295628", "title": "Butterflies (canci\u00f3n de Michael Jackson)", "text": "\"Butterflies\" \u00e9 unha canci\u00f3n do artista estadounidense Michael Jackson do seu d\u00e9cimo e derradeiro \u00e1lbum de estudio \"Invincible\" (2001). Foi escrita e composta por Andre Harris e Marsha Ambrosius, e producida por Jackson e Harris. A canci\u00f3n aparece no d\u00e9cimo \u00e1lbum de estudio de Jackson, \"Invincible\" (2001). A canci\u00f3n \u00e9 o derradeiro sinxelo de Michael Jackson nun \u00e1lbum de estudio. \"Butterflies\" \u00e9 unha balada midtempo de estilo R&amp;B. A canci\u00f3n recibiu cr\u00edticas positivas por parte de expertos musicais; sendo descrita por alg\u00fans como a mellor canci\u00f3n de \"Invincible\"."}
{"id": "295629", "revid": "56817", "url": "https://gl.wikipedia.org/wiki?curid=295629", "title": "Don't Be Messin' 'Round", "text": "\"Don't Be Messin' 'Round\" \u00e9 unha canci\u00f3n do artista estadounidense Michael Jackson. Foi gravada orixinalmente en 1986 durante a sesi\u00f3n inicial do seu s\u00e9timo \u00e1lbum de estudio, \"Bad\", pero nunca foi inclu\u00edda nel. Jackson intentou recuperar o tema para \"Dangerous\" e \"\", pero acabou abandon\u00e1ndoo en \u00e1mbolos dous casos."}
{"id": "295630", "revid": "89787", "url": "https://gl.wikipedia.org/wiki?curid=295630", "title": "Bad 25", "text": "Bad 25 \u00e9 unha edici\u00f3n do 25 aniversario do s\u00e9timo \u00e1lbum de estudio de Michael Jackson, \"Bad\". \u00c9 o segundo \u00e1lbum relanzado polo seu 25 aniversario, (o primeiro foi \"Thriller 25\"). Nunha conferencia de prensa de Michael Jackson Company LLC o 3 de maio de 2012, o \u00e1lbum, que vendeu entre 30 e 45 mill\u00f3ns de copias en todo o mundo, convert\u00e9ndose no d\u00e9cimo primeiro \u00e1lbum m\u00e1is vendido de t\u00f3dolos tempos, foi relanzado no 2012 coa cooperaci\u00f3n de Epic, Legacy Recordings e MJJ Productions."}
{"id": "295631", "revid": "98629", "url": "https://gl.wikipedia.org/wiki?curid=295631", "title": "Theodore Racing", "text": "Theodore Racing (\u5fb3\u5229\u8cfd\u8eca\u968a\u9999\u6e2f) foi un construtor de F\u00f3rmula Un de Hong Kong fundado polo magnate de bens ra\u00edces e millonario Teddy Yip. Participou en 51 grandes premios, presentando un total de 64 coches. Anotaron 2 puntos para o campionato.\nHistoria.\nA principios da d\u00e9cada de 1970, o piloto afeccionado Yip co\u00f1eceu a Sid Taylor e aceptou patrocinar a Vern Schuppan en F\u00f3rmula 5000. Isto levou a Yip a apoiar a Schuppan na F\u00f3rmula 1 con Ensign en . Seguiu unha maior participaci\u00f3n en Am\u00e9rica con Schuppan e logo o apoio a Alan Jones na serie F5000 dos Estados Unidos en 1976. En Australia, Schuppan ga\u00f1ou as Rothmans International Series para Yip pilotando un Lola T332-Chevrolet en 1976. Ese ano Yip fundou Theodore Racing. Foi dirixido por Taylor e participou na F1 cun Ensign para Patrick Tambay. Logo dun ano dif\u00edcil en , Yip encargou a Ron Tauranac constru\u00edr un coche de F1. O coche, chamado Theodore TR1, era dif\u00edcil e Eddie Cheever non puido clasificarse nin en Brasil nin en Arxentina, pero ent\u00f3n Keke Rosberg entrou e ga\u00f1ou o Trofeo Internacional en Silverstone sobre mollado, a\u00ednda que s\u00f3 clasificouse para un GP en Sur\u00e1frica. O coche foi abandonado na metade da tempada. Nos Estados Unidos, Yip patrocinaba a Dan Gurney no equipo Eagle.\nEn 1979, Yip axudou a financiar Ensign, pero o coche foi un fracaso. O coche foi pilotado por Derek Daly, Patrick Gaillard e Marc Surer, pero non anotaron puntos. Ao final do ano Teddy tam\u00e9n financiou o programa British F1 cun Wolf WR6 para David Kennedy e axudou a que Desir\u00e9 Wilson convert\u00e9rase na primeira muller en ga\u00f1ar unha carreira de F\u00f3rmula 1, a\u00ednda que fora unha carreira nacional.\nYip comprou os Shadow a principios de 1980, e Kennedy incorporouse \u00e1 mesma, pero os resultados foron pobres, o equipo estaba por ent\u00f3n nas \u00faltimas, e na metade do ver\u00e1n, Yip decidiu retirar o equipo e volver pensar a s\u00faa participaci\u00f3n nas carreiras, cancelou a maior\u00eda das s\u00faas outras actividades para concentrarse na F1.\nCon Sid Taylor e Julian Randles fundou Theodore Racing Ltd e recrutou a Tony Southgate e a Jo Ram\u00edrez. O novo coche foi alcumado o TY01 e foi pilotado por Tambay no inicio de . Na metade de tempada Tambay fichou por Ligier e Yip deu o volante a Marc Surer. O mesmo coche foi desenvolvido en e f\u00edxose evidente que os equipos pequenos non poder\u00edan sobrevivir facilmente na era do turbo. Yip fusionou Theodore con Ensign e contratou ao dese\u00f1ador do Ensin N183 Nigel Bennett para dese\u00f1ar o Theodore. O equipo contratou a Johnny Cecotto e Roberto Guerreiro, pero ao final desa tempada o equipo pechou e Mo Nunn trasladouse aos Estados Unidos, onde gozou dun grande \u00e9xito como enxe\u00f1eiro de carreiras durante a d\u00e9cada de 1980 e na d\u00e9cada de 1990 e, finalmente, creou un exitoso equipo propio na CART. 1983 tam\u00e9n viu un piloto invitado, o expiloto Brian Henton na carreira no de campionato Race of Champions de 1983 onde terminou cuarto, a mellor posici\u00f3n dun Theodore en toda a tempada.\nDurante moito tempo Yip participou cada ano cun equipo no Macau GP ata finais de 1980 e en 1983 estaba detr\u00e1s do cambio das regras da F\u00f3rmula Atl\u00e1ntico \u00e1s de F\u00f3rmula 3. O resultado foi un grande \u00e9xito e Theodore Racing ga\u00f1ou a carreira moitas veces, cabe destacar a de Ayrton Senna no primeiro ano de F3.\nResultados Completos na F\u00f3rmula Un.\n() As carreiras en letra grosa indican pole position; as carreiras en cursiva indican \"volta r\u00e1pida\"."}
{"id": "295632", "revid": "15490", "url": "https://gl.wikipedia.org/wiki?curid=295632", "title": "Adrian\u00f3polis", "text": "Adrian\u00f3polis, pode referirse a:"}
{"id": "295642", "revid": "1131", "url": "https://gl.wikipedia.org/wiki?curid=295642", "title": "Arquivos Entomol\u00f3xicos Galegos", "text": "Arquivos Entomol\u00f3xicos Galegos (AEGA) \u00e9 unha revista \"online\" gratu\u00edta na que se recollen traballos, recensi\u00f3ns e comentarios relacionados coa entomolox\u00eda en calquera dos seus aspectos. Publicada pola Asociaci\u00f3n Entomol\u00f3xica Galega, ten a s\u00faa sede na Coru\u00f1a.\nEstrutura org\u00e1nica.\nOs seus editores son Fernando Prieto Pilo\u00f1a e Javier P\u00e9rez Valc\u00e1rcel, e o seu comit\u00e9 editor actual (novembro de 2014) est\u00e1 formado por:\nActualmente depos\u00edtanse copias desta revista, en CD, na Universidade de Santiago de Compostela, a hemeroteca da Deputaci\u00f3n de Pontevedra, a CosmoCaixa Barcelona (Museo de Ciencias de Barcelona), o Centro Superior Bibliogr\u00e1fico de Galicia Xos\u00e9 Filgueira Valverde, e a Biblioteca Nacional de Espa\u00f1a. Ademais, todos os seus contidos est\u00e1n dispo\u00f1\u00edbeis \"online\" en www.aegaweb.com, www.biotaxa.org, www.archive.org, ResearchGate e DIALNET, as\u00ed como indexados por Zoological Record, LATINDEX e ICYT (CSIC).\nHistoria.\nAsociaci\u00f3n Entomol\u00f3xica Galega.\nFundada no 2009, o seu labor en realidade data de hai 15 xa que o seu labor \u00e9 continuaci\u00f3n do desenvolvido pola Asociaci\u00f3n Entomol\u00f3xica Galega Luis Iglesias (AEGA), como a asociaci\u00f3n cient\u00edfico-cultural sen \u00e1nimo de lucro, que agrupa e serve de medio de expresi\u00f3n a todas aquelas persoas e instituci\u00f3ns interesadas na fauna entomol\u00f3xica de Galicia, cuxo \u00e1mbito de actuaci\u00f3n se centra en Galicia, pero que est\u00e1 tam\u00e9n aberta, por raz\u00f3ns xeogr\u00e1ficas e culturais \u00e1s provincias lim\u00edtrofes tanto do resto de Espa\u00f1a como de Portugal. O prop\u00f3sito da AEGA \u00e9 o estudo da entomolox\u00eda en sentido amplo, con especial fincap\u00e9 na sistem\u00e1tica e faun\u00edstica de artr\u00f3podos. Xunto ao seu labor cient\u00edfico ofrece asesoramento \u00e1s ONGs e organismos p\u00fablicos que as\u00ed o desexen, especialmente no que se refire \u00e1 protecci\u00f3n dos invertebrados e \u00e1 educaci\u00f3n ambiental.\nCincuenta novas especies.\nEn tan curta existencia, e nos dez n\u00famero aparecidos at\u00e9 o d\u00eda de hoxe (m\u00e1is un monogr\u00e1fico) na revista public\u00e1ronse uns 260 artigos orixinais de 148 autores de 18 pa\u00edses de todo o mundo, o que explica a relevancia que adquiriu esta revista dixital galega, das poucas que funcionan en Espa\u00f1a. Entre outros, figuran as descrici\u00f3ns de 50 especies novas para a ciencia. Segundo admite o seu director, Fernando Prieto, \u00abnunca pensara que entom\u00f3logos estranxeiros puideran fixarse neste proxecto orixinado en Galicia\u00bb. Nun recente artigo, do 3 de novembro de 2014 (que ver\u00e1 a luz no pr\u00f3ximo n\u00famero a final de decembro), descr\u00edbese unha nova especie de cole\u00f3ptero suramericano, \"Oxyletum nairoi\", da familia dos s\u00edlfidos (\"Silphidae\"), froito do traballo do entom\u00f3logo galego Javier P\u00e9rez Valc\u00e1rcel co colombiano Germ\u00e1n Amat-Garc\u00eda.\nOs dous \u00faltimos insectos galegos.\nAs d\u00faas \u00faltimas especies de insectos galegos descubertas at\u00e9 novembro de 2014 son:"}
{"id": "295648", "revid": "5863", "url": "https://gl.wikipedia.org/wiki?curid=295648", "title": "\u00d1u negro", "text": "O \u00f1u negro o \u00f1u de cola branca, \"Connochaetes gnou\", \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos alcelafinos e tribo dos alcelafininos.\n\u00c9 unha das d\u00faas especies que compo\u00f1en o x\u00e9nero \"Connochaetes\", sendo de tama\u00f1o lixeiramente menor que a outra especie, o \u00f1u azul (\"Connochaetes taurinus\").\nO \u00f1u negro \u00e9 un animal end\u00e9mico da \u00c1frica austral, onde historicamente se distribu\u00eda ampla e abundantemente. Pero no s\u00e9culo XIX, debido \u00e1 caza, \u00e1 destruci\u00f3n do seu h\u00e1bitat e \u00e1s enfermidades, a s\u00faa poboaci\u00f3n reduciuse extraordinariamente, de xeito que en 1900 a especie estaba ao bordo da extinci\u00f3n.\nTaxonom\u00eda.\nA especie foi descrita en 1780 polo zo\u00f3logo alem\u00e1n Eberhard August Wilhelm von Zimmermann, baixo o nome de \"Antiolope gnou\", na p\u00e1xina 102 do segundo volume da s\u00faa obra \"Geographische Geschichte des Menschen und der vierf\u00fc\u00dfigen Tiere\", editada en Leipzig en 1783.\nPosteriormente foi reclasificada no x\u00e9nero \"Connochaetes\", que describira en 1812 o seu compatriota Lichtenstein.\nNon se co\u00f1ecen subespecies.\nSin\u00f3nimos.\nAo longo da s\u00faa historia, a especie foi co\u00f1ecida cos seguintes sin\u00f3nimos:\nCaracter\u00edsticas.\nAs principais caracter\u00edsticas morfol\u00f3xicas do \u00f1u negro son:\nBiolox\u00eda.\nH\u00e1bitat e distribuci\u00f3n.\nH\u00e1bitat.\nO \u00f1u de cola branca vive en grandes prader\u00edas (\"veld\" aberto), sabanas arboradas con acacias, matogueiras do karoo ou en bosques claros, nas proximidades da auga. A s\u00faa mesta pelaxe perm\u00edtelle acceder a zonas fr\u00edas en zonas monta\u00f1osas con altitudes que van desde os 1.350 aos 2.150 m sobre o nivel do mar.\nDistribuci\u00f3n.\nAntigamente o \u00f1u negro estaba amplamente distribu\u00eddo por toda a meseta central de Sur\u00e1frica (antigas provincias do Cabo, Estado Libre de Oranxe, o sur de Transvaal e Natal).\nNa actualidade vive en Sur\u00e1frica, Eswatini e Lesoto. A finais do s\u00e9culo XIX, a excesiva caza reducira a s\u00faa poboaci\u00f3n, anteriormente ampla, a tan s\u00f3 uns poucos individuos que sobreviv\u00edan en d\u00faas granxas na provincia do Estado Libre de Oranxe en Sur\u00e1frica. Desde aquela, a protecci\u00f3n por parte dos agricultores e das axencias de conservaci\u00f3n permitiron que a especie se recuperara.\nHoxe en d\u00eda foi reintroducido en zonas da s\u00faa antiga \u00e1rea de distribuci\u00f3n (Eswatini occidental e Lesotho occidental) e en \u00e1reas de cultivo f\u00f3ra da s\u00faa \u00e1rea de distribuci\u00f3n natural (Namibia).\nCostumes.\nOs \u00f1us de cola branca son animais gregarios que viven en pequenos raba\u00f1os de at\u00e9 20 ou 30 cabezas. Antigamente formaban grandes mandas, asociados a cebras e avestruces. Os machos te\u00f1en un terriorio, polo menos durante algunhas \u00e9pocas do ano, que marcan coas secreci\u00f3ns das gl\u00e1ndulas que te\u00f1en na cabeza, defend\u00e9ndoo contra outros machos rivais.\nSon sedentarios, e non fan grandes migraci\u00f3ns como o seu conx\u00e9nere o \u00f1u azul.\nCoas s\u00faas longas e delgadas patas poden correr a gran velocidade (at\u00e9 os 90\u00a0km/h), e son caracter\u00edsticos os seus extraordinarios brincos.\nOs machos son agresivos, loitando entre si na \u00e9poca de celo. \nA s\u00faa voz \u00e9 un sonoro bufido bradante. Disto deriva o seu nome, do khoisan \"t'gnou\". \u00c1s veces tam\u00e9n emiten unha especie de son asubiante.\nAlimentaci\u00f3n.\nFit\u00f3fago, alim\u00e9ntase principalmente de herba, prefirindo as herbas curtas das prader\u00edas do Veld, a\u00ednda que tam\u00e9n come algunhas plantas suculentas e follas de arbustos do \"Karoo\" e outras matogueiras. A mi\u00fado axe\u00f3llase mentres pace.\nBebe regularmente, a\u00ednda que pode pasar unha semana sen facelo.\nReproduci\u00f3n.\nAs femias alcanzan a madurez sexual entre o ano e medio e os doua anos e medio de idade, e os machos aos tres anos.\nOs machos dominantes non se emparellan m\u00e1is que coas femias do seu har\u00e9n, e defenden ferozmente o seu territorio contra os outros machos.\nA xestaci\u00f3n dura de 8 a 8,5 meses, ao cabo dos cales as femias paren unha cr\u00eda (\u00e1s veces, d\u00faas).\nObservouse que as femias dun mesmo grupo paren escalonadamente durante varios d\u00edas, para as\u00ed asegurar a supervivencia dos pequenos. A desteta prod\u00facese aos 4 meses, pero os tenreiros permanecen canda a nai durante un par de meses m\u00e1is, ao cabo dos cales esta pode pre\u00f1ar de novo.\nA lonxevidade do \u00f1u negro en catividade \u00e9 de at\u00e9 os 20 anos.\nInimigos.\nOs \u00f1us de cola branca poden ser atacados \u00e1s veces por le\u00f3ns, hienas, leopardos, guepardos, lica\u00f3ns e crocodilos. Pero a maior\u00eda das veces escapan correndo velozmente para fuxir dos seus depredadores. Ademais, non dubidan en trucar de sentirse ameazados.\nEstado de conservaci\u00f3n.\nO \u00f1u de cola branca distribu\u00edase historicamente ampla e abundantemente por toda a \u00c1frica austral, onde era unha especie end\u00e9mica. Pero ao longo do s\u00e9culo XIX, debido \u00e1 caza, \u00e1 destruci\u00f3n do seu h\u00e1bitat e \u00e1s enfermidades, a s\u00faa poboaci\u00f3n reduciuse drasticamente, de xeito que en 1900 estaba ao bordo da extinci\u00f3n. Por\u00e9n, alg\u00fans dos esp\u00e9cimes que sobreviviron, que se mantiveran pechados en granxas e parques zool\u00f3xicos, ceib\u00e1ronse en \u00e1reas protexidas onde se multiplicaron tan ben que, en 1975, viv\u00edan xa de novo en Sur\u00e1frica uns 3.500 \u00f1us de cola branca. A especie foi reintroducida con \u00e9xito en \u00e1reas privadas e reservas naturais de Lesoto, Eswatini, Sur\u00e1frica e Namibia.\nSegundo a UICN, o status da especie, na actualidade (2014), \u00e9 de \"LC\" (pouco preocupante).\nEn catividade.\nO \u00f1u de cola branca non \u00e9 moi frecuente nos parques zool\u00f3xicos. En Europa contan coa s\u00faa presenza tan s\u00f3 15 parques, entre eles dous en Espa\u00f1a."}
{"id": "295649", "revid": "1987", "url": "https://gl.wikipedia.org/wiki?curid=295649", "title": "Pannexina", "text": "As pannexinas (do grego '\u03c0\u03b1\u03bd', \"pan\", \"todo\", e do lat\u00edn 'nexus', conexi\u00f3n) son unha familia de prote\u00ednas de vertebrados que foron identificadas pola s\u00faa homolox\u00eda coas prote\u00ednas innexinas de invertebrados. As innexinas son responsables da formaci\u00f3n de uni\u00f3ns comunicantes en invertebrados, pero as pannexinas at\u00f3panse predominantemente formando grandes canais transmembrana que conectan os espazos intracelular e extracelular (non conectan d\u00faas c\u00e9lulas entre si), e permiten o paso de i\u00f3ns e pequenas mol\u00e9culas entre estes compartimentos (como o ATP e a sulforrodamina B).\nDescrib\u00edronse tres pannexinas nos cordados: Panx1, Panx2 e Panx3.\nFunci\u00f3n.\nA pannexina 1 est\u00e1 implicada nas etapas iniciais da inmunidade innata por medio da s\u00faa interacci\u00f3n co receptor purin\u00e9rxico P2X7. A activaci\u00f3n do canal da pannexina pola uni\u00f3n de ATP ao receptor P2X7 d\u00e1 lugar \u00e1 liberaci\u00f3n de interleucina-1\u03b2.\nEntre os papeis hipot\u00e9ticos que se cre exercen as pannexinas no sistema nervioso est\u00e1n participar no procesamento sensorial, a sincronizaci\u00f3n entre o hipocampo e o c\u00f3rtex cerebral, a plasticidade hipocampal, e a propagaci\u00f3n de ondas de calcio. As ondas de calcio est\u00e1n sostidas polas c\u00e9lulas gliais, que axudan a manter e modular o metabolismo neuronal. Segundo unha hip\u00f3tese, as pannexinas tam\u00e9n poden participar en reacci\u00f3ns patol\u00f3xicas, inclu\u00edndo os danos neurais producidos despois dunha isquemia e a subseguinte morte celular.\nOs canais de pannexina 1 son v\u00edas para a liberaci\u00f3n de ATP desde as c\u00e9lulas.\nRelaci\u00f3ns coas conexinas.\nAs uni\u00f3ns comunicantes intercelulares de vertebrados est\u00e1n formadas por prote\u00ednas da familia das conexinas. Estruturalmente as pannexinas e as conexinas son moi similares, e constan de 4 dominios transmembrana, 2 bucles extracelulares e 1 bucle intracelular, xunto con colas intracelulares N- e C-terminais. Malia que comparten esta topolox\u00eda, estas d\u00faas familias de prote\u00ednas non presentan unha suficiente semellanza de secuencia como para inferir con seguranza que te\u00f1en antepasados com\u00fans.\nImportancia cl\u00ednica.\nAs pannexinas poden estar implicadas no proceso de desenvolvemento de tumores. Particularmente, os niveis de expresi\u00f3n de PANX2 serven para predicir a supervivencia posdiagn\u00f3stico de pacientes de tumores gliais.\nO Probenecid \u00e9 un f\u00e1rmaco ben establecido para o tratamento da gota, que permite discriminar entre os canais formados por conexinas e por pannexinas. O Probenecid non afecta aos canais formados por conexinas."}
{"id": "295650", "revid": "98629", "url": "https://gl.wikipedia.org/wiki?curid=295650", "title": "The Uninvited (filme de 2009)", "text": "The Uninvited \u00e9 un filme de terror dirixido por The Guard Brothers que se estreou no 2009. \u00c9 un remake do filme surcoreano de 2003 \"Janghwa, Hongryeon\".\nSinopse.\nAnna Rydell (Emily Browning) regresa a casa xunto coa s\u00faa irm\u00e1 Alex (Arielle Kebbel), trala s\u00faa estancia nun hospital mental. Pero a s\u00faa recuperaci\u00f3n ponse en perigo por mor da s\u00faa madrastra, do seu pai ausente e da presenza dunha pantasma que habita na casa."}
{"id": "295660", "revid": "98629", "url": "https://gl.wikipedia.org/wiki?curid=295660", "title": "Toleman", "text": "Toleman Motorsport foi un construtor de F\u00f3rmula Un con base no Reino Unido. Estivo activo entre e e participou en 70 Grandes Premios. Ata que no inverno de 1985 a escudar\u00eda vendeuse a o seu principal patrocinador United Colors of Benetton, pasando o equipo a chamarse a partir de ent\u00f3n Benetton Formula.\nOrixes.\nA compa\u00f1\u00eda Toleman fundouse en 1926 por Edward Toleman co prop\u00f3sito de funcionar a partir dunha f\u00e1brica en Old Trafford, Manchester. Aos dous anos, a empresa trasladouse a Dagenham, Londres xunto a f\u00e1brica de Ford antes de establecerse en Brentwood. Na d\u00e9cada de 1950, o fillo de Edward, Albert asumiu a direcci\u00f3n da compa\u00f1\u00eda. En 1966, Edward morreu deixando ao seu fillo m\u00e1is vello a Ted como presidente e ao seu fillo m\u00e1is novo Bob como director de xesti\u00f3n.\nNa d\u00e9cada de 1970, Ted e Alex comezaron a s\u00faa participaci\u00f3n en diversas f\u00f3rmulas de carreiras de coches no Reino Unido. Ted tam\u00e9n se destacou pola s\u00faa participaci\u00f3n nas carreiras de lanchas en mar aberto. En 1977, Toleman Motorsport presentou un equipo do mesmo nome na F\u00f3rmula Ford 2000 brit\u00e1nica. En 1978, comezaron a s\u00faa andaina na F\u00f3rmula D\u00faas brit\u00e1nica correndo cun chasis March 782-BMW, para Rad Dougall, un modelo habitual entre os equipos privados. Durante ese ano, contrataron ao ex dese\u00f1ador Rory Byrne pero en 1979 continuaron utilizando chasis alleos, compraron un par de chasis Ralts (RT2s) e motores de Brian Hart. Na ampliaci\u00f3n do equipo Rad Dougall estivo acompa\u00f1ado polo experimentado piloto Brian Henton que xa participara en F1 con Lotus, March e Boro. Henton terminou segundo na clasificaci\u00f3n do campionato dese ano o ano seguinte o equipo constru\u00edron o seu propio chasis dese\u00f1ado por Rory Byrne e John Gentry baseado no Ralt. Accionado polos novos motores Hart, montaban pneum\u00e1ticos Pirelli, contaban co apoio de BP e eran pilotados por Henton e Derek Warwick, o equipo terminou primeiro e segundo no Campionato de Europa de F\u00f3rmula 2.\nF\u00f3rmula Un.\nA entrada de Toleman na F\u00f3rmula Un anunciouse en novembro de 1980. Tiveron negociaci\u00f3ns con Lancia para o fornezo dun motor turboalimentado, pero o equipo decidiu usar unha versi\u00f3n turbo do motor Hart F2. Para ent\u00f3n, a F\u00f3rmula Un empezaba a ser dominada polos coches turboalimentados, abandonando os motores de aspiraci\u00f3n natural.\nRory Byrne dese\u00f1a o Toleman TG181 que foi un coche con sobre peso e pouca potencia. Brian Henton e Derek Warwick non se clasificaron ata que Henton superou o corte para o Gran Premio de Italia en Monza en setembro. Warwick tam\u00e9n se clasificou s\u00f3 unha vez, na \u00faltima carreira da tempada, o Gran Premio Caesars Palace en Las Vegas. En , os TG181Cs mellorados foron utilizados por Warwick e o recentemente chegado Teo Fabi ata que o Toleman TG183 de carbono-composite estivo listo a finais de agosto. O TG183 utilizouse s\u00f3 en dous Grandes Premios ( Italia e Las Vegas), pero Warwick rexistrou a primeira das voltas r\u00e1pidas de Toleman no GP holand\u00e9s nun TG181C correndo con pouco combustible e pneum\u00e1ticos brandos.\nEn , os TG183B mostraron unha forma mellorada grazas a unha actualizaci\u00f3n importante. Derek Warwick mant\u00edvose, mentres que Teo Fabi foi substitu\u00eddo por Bruno Giacomelli. O orzamento incrementouse porque ao actual patrocinador de Toleman, o fabricante italiano de produtos de li\u00f1a branca Candy, engad\u00edronse Magirus e BP. Warwick conseguiu os primeiros puntos de Toleman terminar cuarto no Gran Premio de Holanda e anotou de novo nos tres Grandes Premios restantes. Estes resultados colocaron a Toleman noveno na clasificaci\u00f3n do campionato de construtores.\nDebut de Ayrton Senna.\nA ali\u00f1aci\u00f3n de pilotos cambiou por completo en . As actuaci\u00f3ns de Warwick foron recompensadas cando asinou un contrato co equipo Renault, e o seu lugar foi ocupado polo Campi\u00f3n da F\u00f3rmula 3 Brit\u00e1nica e novato na F\u00f3rmula Un (e futuro triplo campi\u00f3n do mundo) Ayrton Senna, mentres que a unidade de Giacomelli foi tomada polo piloto de F2 de Venezuela e ex dobre Campi\u00f3n Mundial de Motociclismo Johnny Cecotto.\nO primeiro Gran premio de F\u00f3rmula Un de Senna foi o Gran Premio do Brasil de 1984 celebrado no Circu\u00edto de Jacarepagu\u00e1, no R\u00edo de Xaneiro o 25 de marzo. Pilotou o coche de 1983 debido a que o TG184 non estaba listo, Senna clasificouse en 17\u00aa posici\u00f3n (Cecotto cualificou 18\u00ba). Con todo, Senna e Toleman tiveron o dubidoso honor de ser a primeira retira da tempada de , cando se viu obrigado a retirarse logo de s\u00f3 8 voltas con problemas no turbo. Cecotto tam\u00e9n se retirou polo mesmo s\u00f3 10 voltas m\u00e1is tarde.\nSenna causou rapidamente unha grande impresi\u00f3n na F\u00f3rmula Un e logrou o mellor resultado de Toleman. Nun chuvioso Gran Premio de M\u00f3naco (Rd.6), terminou nun axustado segundo lugar detr\u00e1s de Alain Prost, cuxo McLaren MP4/2 sufr\u00eda un problema de equilibrio de freos que empeoraba con cada volta segundo informou Prost. Nas condici\u00f3ns de mollado os freos dianteiros do McLaren non xeraban calor e como resultado f\u00f3ronse bloqueando cada vez con maior regularidade durante as \u00faltimas voltas, o que obrigou ao franc\u00e9s, que recuperara a dianteira na volta 15 logo do choque de Nigel Mansell, pilotando m\u00e1is e m\u00e1is lento. As condici\u00f3ns torrenciais obrigaron ao director de carreira (Jacky Ickx) deter a carreira logo de 31 das 78 voltas programadas. Foi unha decisi\u00f3n controvertida porque Ickx non consultou aos comisarios da carreira antes de sacar a bandeira vermella, e espertou a teor\u00eda da conspiraci\u00f3n. O McLaren de Prost montaba un motor Porsche de TAG e Ickx era o piloto principal do equipo Porsche nas carreiras de automobilismo de Grupo C e se rumoreaba que o belga parara a carreira para asegurar que ga\u00f1ara un coche con motor Porsche. A temper\u00e1 cancelaci\u00f3n da carreira resultou nun gran debate sobre se Senna ga\u00f1ar\u00eda. Certamente, ti\u00f1a o ritmo para facelo, estaba alcanzando rapidamente a Prost, logo de reducir a fenda de 35 segundos na volta 21 a sete segundos do l\u00edder do Mundial, cando se axitou a bandeira vermella. Toleman tam\u00e9n informou de que a suspensi\u00f3n de Senna estaba a punto do colapso logo dun incidente anterior e o seu funcionamento constante ao longo dos bordos na chicane du Port, a crenza do equipo era que o dano era suficiente para provocar a s\u00faa retirada 2 ou 3 voltas despois da detenci\u00f3n da carreira. Senna marcou a volta r\u00e1pida da carreira, a s\u00faa primeira na F\u00f3rmula Un. Na captura de ambos Prost e Senna estaba o Tyrrell- Cosworth do r\u00e1pido piloto de Alema\u00f1a Occidental Stefan Bellof que, acabou terceiro na pista, pero foi descualificado m\u00e1is tarde, cando a totalidade de equipo Tyrrell foi descualificado da tempada debido a infracci\u00f3ns t\u00e9cnicas.\nDurante a pr\u00e1ctica da Gran Premio de Gran Breta\u00f1a en Brands Hatch, Cecotto estrelouse con forza e rompeuse as d\u00faas pernas, po\u00f1endo fin \u00e1 s\u00faa carreira na F1, malia que pasar\u00eda a ter \u00e9xito nas carreiras de coches de turismo. Toleman optou por participar cun s\u00f3 coche, o de Senna, en Alema\u00f1a en Hockenheim, no Gran Premio de Austria en \u00d6sterreichring e no Gran Premio de Holanda en Zandvoort.\nCon todo, antes do Gran Premio Holand\u00e9s, s\u00f3ubose que Senna asinara un contrato con Lotus malia ter vixente o seu contrato actual dous anos mais. Malia que inclu\u00edra unha li\u00f1a no seu contrato con Toleman que lle permit\u00eda cortar legalmente os lazos co equipo se recib\u00eda unha oferta mellor, Senna non puidera invocar esta cl\u00e1usula porque non informara o director do equipo Alex Hawkridge do acordo con Lotus. Foi suspendido posteriormente para a seguinte carreira en Italia.\nToleman participou de novo con dous coches no Gran Premio de Italia en Monza, pero o piloto local Pierluigi Martini, suplente de Cecotto, non puido clasificarse para a carreira. O coche de Senna foi para Stefan Johansson, que se clasificou 17\u00ba e terminou en cuarto lugar. Cando Senna regresou logo da s\u00faa \"penalizaci\u00f3n\", el e Johansson terminaron a tempada xuntos.\nSenna terminou o ano con tres podios durante a tempada, terminou terceiro no Gran Premio do Reino Unido detr\u00e1s do McLaren de Niki Lauda e o Renault de Warwick, e rematou a tempada cun terceiro posto (logo da cualificaci\u00f3n dunha a continuaci\u00f3n de carreira mellor terceiro) na rolda final en Portugal detr\u00e1s dos McLaren dominantes do ga\u00f1ador da carreira Prost e do Campi\u00f3n Mundial lauda.\nA principios da tempada de 1984, Ayrton Senna logrou o seu \u00fanico fracaso para cualificar nun Gran Premio de F\u00f3rmula Un. Na cuarta rolda do campionato, o Gran Premio de San Marino en Imola, Toleman decidiu non participar cos seus coches durante o venres na cualificaci\u00f3n logo dunha disputa con provedor de pneum\u00e1ticos Pirelli. Logo Senna sufriu un problema de presi\u00f3n de combustible na chuviosa sesi\u00f3n do s\u00e1bado que o deixou parado no lado m\u00e1is afastado do circu\u00edto entre Tosa e Piratella. Non foi capaz de volver aos boxes no momento de cualificar para a carreira, o seu mellor tempo de 1:41.585 foi 13\u00b4068 segundos m\u00e1is lento que o tempo do campi\u00f3n do mundo Nelson Piquet lograra no seu Brabham - BMW na pole, e 2\u00b4637 segundos m\u00e1is lento que o 26\u00ba e \u00faltimo cualificado Jo Gartner.\nProblemas de fornezo de pneum\u00e1ticos.\nNo principio da tempada, Toleman topouse con dificultades no fornecemento de pneum\u00e1ticos, a ra\u00edz desta situaci\u00f3n foi a decisi\u00f3n de Toleman a abandonar Pirelli logo do Gran Premio de San Marino de 1984 polo seu baixo rendemento, que provocara que Ayrton Senna non clasificara nun Gran Premio por \u00fanica vez na s\u00faa carreira. Toleman xa rompera con Goodyear polo mesmo comportamento (a favor de Pirelli) na F\u00f3rmula D\u00faas, polo que Michelin era a \u00fanica alternativa. Cando Michelin posteriormente anunciou a s\u00faa retirada da F1 a finais de 1984, deixou a Toleman sen fornecedor.\nA relaci\u00f3n con Pirelli non se reparou no inicio da tempada e, en consecuencia, perdeuse os tres primeiros Grandes Premios. S\u00f3 despois de que Benetton o novo patrocinador do equipo, comprara Spirit Racing e transferira o seu contrato con Pirelli para Toleman puido regresar o equipo, inicialmente cun s\u00f3 coche. Os pilotos contratados eran Stefan Johansson e Teo Fabi, pero os problemas xurdidos nas primeiras carreiras levaron ao sueco a romper o contrato e marchar a Tyrrell en Brasil como substituto para o suspendido Stefan Bellof, antes de firmar con Ferrari para substitu\u00edr a Ren\u00e9 Arnoux a partir da segunda rolda en Portugal (onde Ayrton Senna logrou a s\u00faa primeira vitoria nun Gran Premio). O coche restante foi pilotado polo retornado Teo Fabi ata que un aumento do orzamento permitiu un segundo coche en \u00d6sterreichring para o expiloto de Osella Piercarlo Ghinzani.\nO T185 dese ano foi o primeiro monocasco de carbono feito na f\u00e1brica de Witney.\nCambio de titularidade.\nEn maio de 1985, Toleman logrou o patrocinio da empresa de roupa Benetton, que patrocinara anteriormente a Tyrrell e Alfa Romeo. Entre as tempadas de -, a empresa de x\u00e9neros de punto comprou o equipo e pasou a chamarse Benetton Formula antes da tempada . O equipo, a trav\u00e9s de numerosas vendas, e logo de pasar 10 tempadas como equipo de f\u00e1brica de Renault \u00e9 agora o equipo Lotus.\nToleman seguiu participando nas carreiras de motor, cada vez m\u00e1is como xestores e non como competidores. Desde 2010 isto incl\u00fae a xesti\u00f3n Australian Mini Challenge series de Toleman Motorsport. serie unha marca por Toleman Motorsport.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nTodos os chasis foron motorizados con versi\u00f3ns do Hart '415T' 1.5Ltr turbo 4-cilindros."}
{"id": "295669", "revid": "23204", "url": "https://gl.wikipedia.org/wiki?curid=295669", "title": "Immortal (\u00e1lbum)", "text": "Immortal \u00e9 un \u00e1lbum remix do artista estadounidense Michael Jackson, e con material de The Jackson 5/The Jacksons, que foi lanzado o 21 de novembro de 2011 de Epic Records. O \u00e1lbum \u00e9 a banda sonora do espect\u00e1culo do Cirque du Soleil \"\", que se estreou o 21 de novembro de 2011 en Montreal."}
{"id": "295670", "revid": "5863", "url": "https://gl.wikipedia.org/wiki?curid=295670", "title": "Nova Galicia (Par\u00eds)", "text": "Nova Galicia foi unha revista editada en Par\u00eds entre 1966 e 1975.\nHistoria e caracter\u00edsticas.\nSubtitulada \"Revista de Cultura y Pol\u00edtica\", apareceu o 1 de outubro de 1966. Revista trimestral vinculado ao Partido Comunista de Galicia, estaba dirixida por Isaac Fran\u00e7ois. Entre os seus colaboradores figuraron Santiago \u00c1lvarez, Celso Emilio Ferreiro, Xes\u00fas Alonso Montero, S. Novo, Antonio Soureiro, Antonio Vila, Xos\u00e9 Neira Vilas. Prensa pol\u00edtica antifascista, os primeiros n\u00fameros ed\u00edtanse en Francia, mentres que os de 1973 aparecen editados en B\u00e9lxica."}
{"id": "295671", "revid": "23204", "url": "https://gl.wikipedia.org/wiki?curid=295671", "title": "Number Ones (\u00e1lbum de Michael Jackson)", "text": "Number Ones \u00e9 un \u00e1lbum de grandes \u00e9xitos do artista estadounidense Michael Jackson. Foi lanzado o 17 de novembro de 2003 internacionalmente, e o 18 de novembro de 2003 nos Estados Unidos polo selo discogr\u00e1fico Epic Records e por Sony Music. \"Number Ones\" foi a primeira recompilaci\u00f3n de Jackson con Sony, despois do lanzamento de \"\" en 1995. No \u00e1lbum rec\u00f3llense t\u00f3dolos sinxelos que conseguiron acadar o n\u00famero 1 nas listas musicais de todo o mundo.\nNo \u00e1lbum tam\u00e9n se incl\u00fae un sinxelo in\u00e9dito, \"One More Chance\", lanzado o 20 de novembro de 2003."}
{"id": "295672", "revid": "98629", "url": "https://gl.wikipedia.org/wiki?curid=295672", "title": "Thriller 25", "text": "Thriller 25 \u00e9 unha edici\u00f3n especial polo 25 aniversario do sexto \u00e1lbum do artista Michael Jackson, \"Thriller\". O \u00e1lbum orixinal vendeu entre 51 e 65 mill\u00f3ns de copias en todo o mundo, sendo o \u00e1lbum m\u00e1is vendido de toda a historia. O proxecto dun \"segundo cap\u00edtulo\" de \"Thriller\" foi publicado por vez primeira en \"Access Hollywood\" a finais de 2006. Jackson dixo que debater\u00eda a idea co seu colaborador will.i.am. Foi lanzado en Australia o 8 de febreiro de 2008, internacionalmente o 11 de febreiro de 2008, e nos Estados Unidos o 12 de febreiro de 2008 polos selos Epic Records, Legacy Recordings e MJJ Productions."}
{"id": "295673", "revid": "98629", "url": "https://gl.wikipedia.org/wiki?curid=295673", "title": "Hollywood Tonight", "text": "\"Hollywood Tonight\" \u00e9 unha canci\u00f3n do artista estadounidense Michael Jackson, inclu\u00edda no seu \u00e1lbum p\u00f3stumo \"Michael\". A canci\u00f3n foi lanzada por Epic Records o 11 de febreiro de 2011, como o segundo sinxelo de \"Michael\". As partes faladas foron feitas polo sobri\u00f1o de Jackson, Taryll Jackson e escritas por Teddy Riley. O v\u00eddeo musical estreouse o 10 de marzo de 2011. Est\u00e1 protagonizado pola bailarina francesa de orixe alxeriana Sofia Boutella."}
{"id": "295674", "revid": "89787", "url": "https://gl.wikipedia.org/wiki?curid=295674", "title": "Hold My Hand (canci\u00f3n de Michael Jackson e Akon)", "text": "\"Hold My Hand\" \u00e9 un d\u00fao entre Michael Jackson e Akon, inclu\u00eddo no \u00e1lbum p\u00f3stumo de Jackson \"Michael\". A canci\u00f3n foi gravada orixinalmente por Akon e Jackson no 2008. Acadou o Top 20 en pa\u00edses como Alema\u00f1a, Canad\u00e1, Nova Zelandia e o Reino Unido."}
{"id": "295675", "revid": "89787", "url": "https://gl.wikipedia.org/wiki?curid=295675", "title": "Behind the Mask (canci\u00f3n de Michael Jackson)", "text": "\"Behind the Mask\" \u00e9 unha canci\u00f3n inclu\u00edda no \u00e1lbum p\u00f3stumo \"Michael\" do artista estadounidense Michael Jackson. Foi adaptada por Jackson a partir do sinxelo da Yellow Magic Orchestra en 1982, pero finalmente non foi inclu\u00eddo no \u00e1lbum \"Thriller\". A canci\u00f3n foi lanzada por Epic Records o 21 de febreiro de 2011 como o terceiro sinxelo de \"Michael\". Shanice puxo as voces de fondo da canci\u00f3n. En febreiro de 2011, a canci\u00f3n foi lanzada como sinxelo en Francia."}
{"id": "295676", "revid": "23204", "url": "https://gl.wikipedia.org/wiki?curid=295676", "title": "(I Like) The Way You Love Me", "text": "\"(I Like) The Way You Love Me\" \u00e9 unha canci\u00f3n do artista estadounidense Michael Jackson inclu\u00edda no \u00e1lbum p\u00f3stumo \"Michael\", que foi estreada en Corea do Sur como sinxelo dixital o 18 de xaneiro de 2011, e nas estaci\u00f3ns de radio de Italia o 8 de xullo de 2011."}
{"id": "295677", "revid": "23204", "url": "https://gl.wikipedia.org/wiki?curid=295677", "title": "The Girl Is Mine 2008", "text": ""}
{"id": "295678", "revid": "23204", "url": "https://gl.wikipedia.org/wiki?curid=295678", "title": "Wanna Be Startin' Somethin' 2008", "text": ""}
{"id": "295679", "revid": "54334", "url": "https://gl.wikipedia.org/wiki?curid=295679", "title": "One More Chance (canci\u00f3n de Michael Jackson)", "text": "\"One More Chance\" \u00e9 unha canci\u00f3n do artista estadounidense Michael Jackson. Foi escrita por R. Kelly e co-producida por Jackson e Kelly para ser inclu\u00edda no \u00e1lbum \"Number Ones\", 2003. A canci\u00f3n tam\u00e9n foi inclu\u00edda nas versi\u00f3ns australiana, francesa, sueca e indonesia \"King of Pop\" e na edici\u00f3n limitada xaponesa de \"The Ultimate Collection\"."}
{"id": "295680", "revid": "23204", "url": "https://gl.wikipedia.org/wiki?curid=295680", "title": "Cesson-S\u00e9vign\u00e9", "text": "Cesson-S\u00e9vign\u00e9 (en ) \u00e9 unha comuna francesa localizada no departamento de Ille e Vilaine, na Breta\u00f1a."}
{"id": "295681", "revid": "89787", "url": "https://gl.wikipedia.org/wiki?curid=295681", "title": "Albino Prada", "text": "Albino Prada Blanco, nado en Santa Cruz (O Bolo) o 20 de febreiro de 1955, \u00e9 un ensa\u00edsta e economista galego.\nTraxectoria.\nDoutor en Ciencias Econ\u00f3micas pola Universidade de Santiago de Compostela en 1991, profesor de Econom\u00eda Aplicada na Universidade de Vigo, foi membro do Consello Galego de Estat\u00edstica, do Consello Econ\u00f3mico e Social de Galicia e do Consello da Cultura Galega. Editor dos \"Documentos\" do Foro Econ\u00f3mico de Galicia (2014-2018). Entre 2006-2018 foi columnista habitual de \"La Voz de Galicia\"; colabora en medios como \"Luzes\", \"Sin Permiso\", \"N\u00f3s Diario\" ou \"Tempos Novos\". \n\u00c9 membro do Consello Cient\u00edfico de Attac Espa\u00f1a.\nOs seus campos de traballo c\u00e9ntranse na an\u00e1lise cr\u00edtica do crecemento e desenvolvemento rexional, as\u00ed como nos aspectos ambientais e sociais do mesmo. Sobre esa tem\u00e1tica, ademais de libros e informes t\u00e9cnicos, ten publicado artigos acad\u00e9micos en revistas espa\u00f1olas e estranxeiras.\nReco\u00f1ecementos.\nPremio de Ensaio da Fundaci\u00f3n Premios da Cr\u00edtica de Galicia de 1979, xunto con Abel L\u00f3pez Rodr\u00edguez, por \"A outra econom\u00eda galega\"."}
{"id": "295682", "revid": "85894", "url": "https://gl.wikipedia.org/wiki?curid=295682", "title": "Noyemberyan", "text": "Noyemberyan (en ) \u00e9 unha cidade do noroeste da provincia de Tavush, en Armenia. Local\u00edzase nas proximidades do r\u00edo Koghb, a 187 quil\u00f3metros de Ierev\u00e1n e a 22 quil\u00f3metros da estaci\u00f3n de tren da cidade Ayrum, na ruta que vai desde a cidade de Ierev\u00e1n \u00e1 capital de Xeorxia, Tbilisi. Fai fronteira con Acerbaix\u00e1n e mesmamente est\u00e1 a moi poucos quil\u00f3metros da cidade de Noyemberyan.\nNoyemberyan foi co\u00f1ecida ata o ano 1937 como \"Barana\", pero o nome desta cidade foi cambiado como outras tantas cidades espalladas ao longo da Uni\u00f3n Sovi\u00e9tica por mor da conmemoraci\u00f3n da Revoluci\u00f3n de Outubro, tam\u00e9n co\u00f1ecida como a Revoluci\u00f3n de Novembro. Segundo Makar Barkhudaryanc, o antigo nome da cidade, Barana, ven de Parana que era unha forma dialectal aparan da lingua armenia.\nTen un novo hospital na cidade desde finais do ano 2010. O Hospital Noyemberyan \u00e9 de vital importancia para a Rexi\u00f3n de Tavush, xa que da servizo aos m\u00e1is de 30 mil habitantes da cidade de Noyemberyan e \u00e1s aldeas veci\u00f1as. O proxecto foi co-patrocinado por fondos alem\u00e1ns, su\u00edzos, libaneses, e filiais australianas, as\u00ed como tam\u00e9n de Saad Hariri, primeiro ministro do L\u00edbano.\nA cidade est\u00e1 rodeada coas monta\u00f1as Voskepar desde o sur e as monta\u00f1as de Gougark desde o oeste.\nO club de f\u00fatbol.\nAznavour FC era un equipo de f\u00fatbol da cidade de Noyemberyan. O club foi fundado no ano 1981 pero no ano 1997 veuse forzado \u00e1 s\u00faa disoluci\u00f3n debido \u00e1s dificultades econ\u00f3micas. O campo de f\u00fatbol de Noyemberyan era co\u00f1ecido como \" O Centro\" durante a \u00e9poca sovi\u00e9tica, foi renovado entre o ano 2008 e o 2013. Finalmente, o novo Estadio da Cidade de Noyemberyan foi aberto o 18 de outubro do ano 2013, cunha capacidade de s\u00f3 100 asentos.\nPrevese a instalaci\u00f3n dunha nova bancada permanente ao lado norte do campo para aumentar a s\u00faa capacidade ata as 1.500 prazas."}
{"id": "295683", "revid": "1131", "url": "https://gl.wikipedia.org/wiki?curid=295683", "title": "Estadio da Cidade de Noyemberyan", "text": "O Estadio da Cidade de Noyemberyan (en lingua armenia \u0546\u0578\u0575\u0565\u0574\u0562\u0565\u0580\u0575\u0561\u0576\u056b \u0584\u0561\u0572\u0561\u0584\u0561\u0575\u056b\u0576 \u0574\u0561\u0580\u0566\u0561\u0564\u0561\u0577\u057f) \u00e9 un estadio de f\u00fatbol da cidade de Noyemberyan, na Provincia de Tavush (Armenia).\nHistoria.\nO campo de f\u00fatbol de Noyemberyan era co\u00f1ecido como \"O Centro\" durante a \u00e9poca sovi\u00e9tica, foi renovado entre 2008 e 2013. Finalmente, o novo estadio da cidade Noyembery\u00e1n foi inaugurado en 18 de outubro de 2013, cunha capacidade de s\u00f3 100 asentos. Prevese a instalaci\u00f3n dunha bancada permanente ao lado norte do campo para aumentar a s\u00faa capacidade ata 1.500 asentos.\nO custo total do estadio est\u00e1 valorado en 165 mill\u00f3ns de Drams armenios.\nFoi terreo de xogo do Aznavour FC de Noyemberyan. O club usou o estadio para as s\u00faas competici\u00f3ns nacionais entre 1981 e 1997. No 1997 foi disolto debido \u00e1s dificultades econ\u00f3micas.\nActualmente \u00e9 usado como un centro de adestramento para os equipos de f\u00fatbol xuven\u00eds da rexi\u00f3n."}
{"id": "295684", "revid": "54334", "url": "https://gl.wikipedia.org/wiki?curid=295684", "title": "Aznavour FC", "text": "O Aznavour FC (en lingua armenia \u0531\u0566\u0576\u0561\u057e\u0578\u0582\u0580 \u0556\u0578\u0582\u057f\u0562\u0578\u056c\u0561\u0575\u056b\u0576 \u0531\u056f\u0578\u0582\u0574\u0562) foi un club de f\u00fatbol armenio da cidade de Noyemberyan. O club foi disolto en 1997 debido \u00e1s s\u00faas dificultades econ\u00f3micas e tam\u00e9n \u00e1 s\u00faa inactividade como equipo de f\u00fatbol. O seu estadio foi o Estadio da Cidade de Noyemberyan (co\u00f1ecido como \"O Central\")."}
{"id": "295685", "revid": "5863", "url": "https://gl.wikipedia.org/wiki?curid=295685", "title": "Xos\u00e9 Mar\u00eda Dobarro Paz", "text": ""}
{"id": "295688", "revid": "89787", "url": "https://gl.wikipedia.org/wiki?curid=295688", "title": "Paxilina", "text": "A paxilina \u00e9 unha prote\u00edna que funciona como prote\u00edna adaptadora na transduci\u00f3n de sinais descuberta en 1990, \u00e1 que se lle deu o nome en ingl\u00e9s de \"paxillin\", do lat\u00edn \"paxillus\", que significa \"pequeno poste\" (non confundir co alcaloide neurot\u00f3xico chamado en ingl\u00e9s \"paxilline\"). A paxilina ten 68 kDa e local\u00edzase no citoplasma nos puntos onde a c\u00e9lula se une \u00e1 matriz extracelular formando adhesi\u00f3ns focais. A rexi\u00f3n C-terminal da paxilina cont\u00e9n catro dominios LIM que serven para que a paxilina se una \u00e1s adhesi\u00f3ns focais. Crese que nas adhesi\u00f3ns focais establece unha asociaci\u00f3n directa coa cola citoplasm\u00e1tica da beta-integrina. A rexi\u00f3n N-terminal da paxilina \u00e9 rica en sitios para a interacci\u00f3n prote\u00edna-prote\u00edna. As prote\u00ednas que se unen \u00e1 paxilina son diversas e entre elas est\u00e1n prote\u00edna tirosina quinases, como a Src e a quinase de adhesi\u00f3n focal (FAK), prote\u00ednas estruturais, como a vinculina e actopaxina, e reguladores da organizaci\u00f3n da actina, como COOL/PIX e PKL/GIT. A paxilina \u00e9 fosforilada na tirosina por FAK e Src despois da s\u00faa uni\u00f3n a integrinas ou a estimulaci\u00f3n por factores de crecemento, creando sitios de uni\u00f3n para a prote\u00edna adaptadora Crk. A paxilina axuda a recrutar mol\u00e9culas no complexo de transduci\u00f3n de sinais do que forma parte, facilitando a recepci\u00f3n de est\u00edmulos externos que modulan diversos procesos celulares, e intervindo as\u00ed na adhesi\u00f3n celular, mobilidade e crecemento celular."}
{"id": "295689", "revid": "27155", "url": "https://gl.wikipedia.org/wiki?curid=295689", "title": "Paxilina (alcaloide)", "text": "A paxilina (en ingl\u00e9s \"paxilline\") \u00e9 un alcaloide ind\u00f3lico diterp\u00e9nico t\u00f3xico tremorx\u00e9nico que act\u00faa como bloqueador dos canais de potasio. O organismo que produce esta micotoxina e de onde v\u00e9n o nome do composto \u00e9 o fungo \"Penicillium paxilli\". Un grupo de 17 xenes (\"cluster Pax\") localizado no cromosoma Va desta especie codifica os encimas encargados da s\u00edntese da paxilina. A paxilina \u00e9 moi t\u00f3xica se \u00e9 inxerida, inhalada ou absorbida pola pel, xa que pode danar os ollos e funciona como unha potente neurotoxina."}
{"id": "295691", "revid": "27155", "url": "https://gl.wikipedia.org/wiki?curid=295691", "title": "Paxilina (prote\u00edna)", "text": ""}
{"id": "295700", "revid": "23204", "url": "https://gl.wikipedia.org/wiki?curid=295700", "title": "Eberhard August Wilhelm von Zimmermann", "text": "Eberhard August Wilhelm von Zimmermann, nado o 17 de agosto de 1743 en Uelzen, Ducado de Brunswick-Luneburgo e finado o 4 de xullo de 1815 en Brunswick (en alem\u00e1n: \"Braunschweig\"), Ducado de Brunswick, foi un xe\u00f3grafo e zo\u00f3logo alem\u00e1n.\nTraxectoria.\nEberhard August Wilhelm von Zimmermann estudou desde 1761 a 1765 historia natural (medicina), filosof\u00eda, matem\u00e1ticas e xeograf\u00eda nas universidades de Leiden, Halle e Gotinga (e quizais tam\u00e9n na de Berl\u00edn con Leonhard Euler). Graduouse en Gotinga en matem\u00e1ticas (xeometr\u00eda) cunha tese sobre a an\u00e1lise das curvas titulada \"Curvarum imbricatarum consideratio analytica\".\nA partir de 1766 foi profesor de matem\u00e1ticas, f\u00edsica e historia natural no \"Collegium Carolinum\" en Braunschweig.\nZimmermann \u00e9 famoso por ser o autor de \"Specimen Zoologiae Geographicae Quadrupedum\" (1777), unha das primeiras obras dedicadas \u00e1 distribuci\u00f3n xeogr\u00e1fica dos mam\u00edferos.\nEn 1778 foi nomeado membro da Academia de Ciencias de Gotinga e m\u00e1is adiante tam\u00e9n dotras academias, como a Academia de Ciencias de Baviera, en 1808.\nEn 1796 foi elevado \u00e1 dignidade de \"Par do Imperio\" (do Sacro Imperio Romano-Xerm\u00e1nico).\nEn 1801 foi relevado dos seus compromisos no ensino, dedic\u00e1ndose a traballar nas s\u00edas puiblicaci\u00f3ns.\nAbreviatura.\nA abrteviatura Zimmermann enpr\u00e9gase para reco\u00f1ecer a como autoridade na descric\u00ed\u00f3n e taxonom\u00eda en zoolox\u00eda."}
{"id": "295703", "revid": "25871", "url": "https://gl.wikipedia.org/wiki?curid=295703", "title": "Kenichi Matsuyama", "text": ", nado en Mutsu, Aomori, o 5 de marzo de 1985, \u00e9 un actor xapon\u00e9s. \u00c9 co\u00f1ecido por interpretar a personaxe de L nos filmes de 2006 \"Death Note\" e ', e no spin-off de 2008 '. Tam\u00e9n \u00e9 co\u00f1ecido por actuar en \"Noruwei no nori\" na adaptaci\u00f3n da novela hom\u00f3nima de Haruki Murakami."}
{"id": "295704", "revid": "23204", "url": "https://gl.wikipedia.org/wiki?curid=295704", "title": "Ken'ichi Matsuyama", "text": ""}
{"id": "295705", "revid": "1131", "url": "https://gl.wikipedia.org/wiki?curid=295705", "title": "Servando G\u00f3mez-Aller", "text": "Servando G\u00f3mez-Aller de la Vallina Mart\u00ednez de la Rosa, finado en Vigo o 28 de outubro de 1977, foi un pol\u00edtico galego.\nTraxectoria.\nFillo do farmac\u00e9utico e odont\u00f3logo Servando G\u00f3mez de la Vallina e mais de Mercedes Aller Vicente.\nMilitante do Partido Galeguista, foi secretario do Grupo Galeguista de Lugo en 1935. Despois da guerra civil foi unha das persoas coas que contactou Ram\u00f3n Pi\u00f1eiro para tentar reorganizar o Partido Galeguista. Dende 1944 foi delegado do Instituto Social da Mari\u00f1a en Vigo. Recibiu a Encomenda de N\u00famero da Orde do M\u00e9rito civil en 1971."}
{"id": "295707", "revid": "1888", "url": "https://gl.wikipedia.org/wiki?curid=295707", "title": "Servando G\u00f3mez-Aller de la Vallina", "text": ""}
{"id": "295715", "revid": "47401", "url": "https://gl.wikipedia.org/wiki?curid=295715", "title": "Kung fu", "text": "Kung fu pode referirse a:"}
{"id": "295720", "revid": "1888", "url": "https://gl.wikipedia.org/wiki?curid=295720", "title": "Celso Collazo Lema", "text": "Celso Collazo Lema, nado en Vimianzo o 15 de novembro de 1921 e finado en Guadalix de la Sierra o 4 de xullo de 2014, foi un xornalista e escritor galego.\nTraxectoria.\nFillo de Celso Collazo \u00c1lvarez, colaborador de Castelao, que foi paseado en Ponteareas en 1936. Estudou o bacharelato no Instituto de Pontevedra. Trasladado a Compostela, iniciouse como xornalista en \"La Noche\", Manuel Blanco Tob\u00edo ofreceulle un emprego en Madrid na Direcci\u00f3n General de Prensa en 1951. Al\u00ed comezou a s\u00faa carreira xornalistica. Ao ano seguinte casou coa pintora Mar\u00eda Antonia Dans. En 1957 foi enviado especial en Londres do diario \"Pueblo\" e foi o primeiro delegado da Axencia Efe en Moscova, Nova York e Londres. Colaborou na fundaci\u00f3n da editorial SEPT. Escribiu traballos de cr\u00edtica literaria e investigou sobre as obras de Lamas Carvajal, Curros Enr\u00edquez e outros escritores galegos. Publicou na revista \"\u00cdnsula\" o artigo \"El argot en la novela\" e cultivou a poes\u00eda, recibindo un premio polo poema \"Cantigas ao mar do Ferrol\" nos Juegos Florales de la Marina."}
{"id": "295722", "revid": "1888", "url": "https://gl.wikipedia.org/wiki?curid=295722", "title": "Celso Collazo \u00c1lvarez", "text": "Celso Collazo \u00c1lvarez, nado en Crecente cara a 1900 e finado en Covelo o 22 de setembro de 1936, foi un funcionario e xornalista galego.\nTraxectoria.\nFillo de Eugenio Collazo Iglesias. Funcionario municipal, obtivo a praza de Oficial primeiro do Concello de Mondariz en 1926. Foi vicepresidente da Sociedade de Caza e Pesca de Mondariz en 1929. Na Rep\u00fablica foi elixido secretario do Centro Republicano Democr\u00e1tico de Mondariz en xaneiro de 1932. Simpatizante do Partido Galeguista, foi colaborador de Castelao. Foi correspondente de \"Faro de Vigo\" en Mondariz e colaborou en \"El Tea\", onde escribiu artigos a favor do Estatuto de autonom\u00eda de Galicia de 1936. \nCo golpe de Estado do 18 de xullo de 1936 foi paseado o 22 de setembro e o seu cad\u00e1ver apareceu en Santa Mari\u00f1a de Covelo.\nVida persoal.\nCasou con Encarnaci\u00f3n Lema e foi pai de Celso Collazo Lema."}
{"id": "295723", "revid": "1888", "url": "https://gl.wikipedia.org/wiki?curid=295723", "title": "Celso Collazo", "text": "Co nome de Celso Collazo podemos referirnos a:"}
{"id": "295724", "revid": "89787", "url": "https://gl.wikipedia.org/wiki?curid=295724", "title": "Tropomodulina", "text": "A tropomodulina \u00e9 unha prote\u00edna que se une \u00e1 actina que regula a elongaci\u00f3n e despolimerizaci\u00f3n dos microfilamentos por bloqueo do extremo (-) do pol\u00edmero. A prote\u00edna funciona bloqueando fisicamente a disociaci\u00f3n espont\u00e1nea dos mon\u00f3meros de actina unidos a ADP no extremo (-) da fibra de actina. A s\u00faa presenza \u00e9 especialmente salientable en asociaci\u00f3n coa actina dos filamentos delgados do m\u00fasculo estriado. En ensaios feitos en tecido embrionario de polo, a inactivaci\u00f3n da tropomodulina por adici\u00f3n de anticorpos espec\u00edficos produce unha clara elongaci\u00f3n dos microfilamentos no seu extremo (-), e unha reduci\u00f3n na capacidade de contracci\u00f3n celular; este feito suxire cal \u00e9 a s\u00faa funci\u00f3n en ambos os procesos: a contracci\u00f3n muscular e o control da lonxitude da actina F. En humanos describ\u00edronse catro xenes que codifican tropomodulinas, que son: \"TMOD1\", \"TMOD2\", \"TMOD3\" e \"TMOD4\"."}
{"id": "295725", "revid": "5863", "url": "https://gl.wikipedia.org/wiki?curid=295725", "title": "Eduardo Modesto Blanco Amor", "text": ""}
{"id": "295726", "revid": "55340", "url": "https://gl.wikipedia.org/wiki?curid=295726", "title": "Albaca", "text": ""}
{"id": "295760", "revid": "1131", "url": "https://gl.wikipedia.org/wiki?curid=295760", "title": "Marjane Satrapi", "text": "Marjane Satrapi (en persa, \u0645\u0631\u062c\u0627\u0646 \u0633\u0627\u062a\u0631\u0627\u067e\u06cc , AFI m\u00e6r\u02c8\u02a4\u0254\u02d0ne s\u0254\u02d0tr\u0254\u02d0\u02c8pi\u02d0), nada en Rasht (Ir\u00e1n) o 22 de novembro de 1969, \u00e9 unha escritora e debuxante iraniana en lingua francesa.\nTraxectoria.\n\u00c9 filla \u00fanica dunha familia de Teher\u00e1n. A s\u00faa familia, de talante progresista, mandouna estudar ao Liceo Franc\u00e9s at\u00e9 que foron suprimidos os colexios biling\u00fces polas autoridades isl\u00e1micas xurdidas a partir da revoluci\u00f3n iraniana de 1979. Ela e a s\u00faa familia, que simpatizaban coa revoluci\u00f3n antes de que adquirise car\u00e1cter islamista, viviron con dor as restrici\u00f3ns das liberdades individuais, a represi\u00f3n, a imposici\u00f3n do veo feminino e o estoupido da guerra Ir\u00e1n-Iraq, que o novo r\u00e9xime utilizou para consolidarse.\nEn 1984, con 14 anos, os seus pais decidiron enviala a estudar a Viena (Austria), para que puidese completar a s\u00faa educaci\u00f3n laica e permitir que se desenvolvese nun ambiente menos opresivo ca o do seu pa\u00eds natal. Marjane non falaba alem\u00e1n, pero nese momento era m\u00e1is f\u00e1cil conseguir un pasaporte para Austria que para Francia. Tras completar os estudos secundarios regresou a Ir\u00e1n para estudar Belas Artes, e ao rematar decidiu marchar a Francia para seguir estudando Artes Decorativas en Estrasburgo.\nCarreira profesional.\nComezou a traballar en Par\u00eds como ilustradora de literatura infantil. Da man de Christophe Blain e o colectivo L'Association co\u00f1eceu o debuxante e guionista David B., que a animou a introducirse no mundo da banda dese\u00f1ada para narrar os seus recuerdos da infancia en Ir\u00e1n.\nA novela gr\u00e1fica \"Pers\u00e9pole\" \u00e9 unha peza autobiogr\u00e1fica que arranca nos momentos finais do r\u00e9xime do Sah e que d\u00e1 conta das dificultades de vivir baixo un estado teocr\u00e1tico, as\u00ed como das distintas formas de seguir vivindo unha vida laica malia a vixilancia dos \"gardas da revoluci\u00f3n\" e da veci\u00f1anza, oportunamente convertidos a un islamismo m\u00e1is militante ca o do propio goberno. A obra foi publicada en catro volumes, e acadou un grande \u00e9xito de cr\u00edtica e p\u00fablico. Foi adaptada ao cinema de animaci\u00f3n por ela mesma e por Vincent Paronnaud en xu\u00f1o de 2007.\nEn 2003 publicou \"Broderies\", unha banda dese\u00f1ada sobre as mulleres iranianas. Resultou nomeada ao premio ao mellor \u00e1lbum no Festival de Banda Dese\u00f1ada de Angoul\u00eame de 2004. En 2005 publicou \"Poulet aux prunes\", co que adar\u00eda dito premio na edici\u00f3n de 2006 do festival."}
{"id": "295761", "revid": "1505", "url": "https://gl.wikipedia.org/wiki?curid=295761", "title": "Pers\u00e9pole (hom\u00f3nimos)", "text": "O nome de Pers\u00e9pole pode referirse a:"}
{"id": "295762", "revid": "839", "url": "https://gl.wikipedia.org/wiki?curid=295762", "title": "Metr\u00f3pole ortodoxa grega de Boston", "text": "A metr\u00f3pole de Boston (en ; en ) \u00e9 unha xurisdici\u00f3n ortodoxa nos Estados Unidos, unha parte da arquidiocese ortodoxa grega de Am\u00e9rica e baixo xurisdici\u00f3n do patriarcado ecum\u00e9nico de Constantinopla.\nHistoria.\nA diocese foi estabelecida por decisi\u00f3n patriarcal e sinodal o 17 de maio de 1922, como parte da arquidiocese ortodoxa grega de Am\u00e9rica do Norte e do Sur. O 10 de xaneiro de 1931 foi abolida, mais o 15 de marzo de 1979 foi restabelecida.\nO 20 de decembro de 2002, grazas ao curso de reformas estruturais, todo o territorio da diocese adquiriu o status de metr\u00f3pole."}
{"id": "295763", "revid": "25871", "url": "https://gl.wikipedia.org/wiki?curid=295763", "title": "Pers\u00e9pole (novela gr\u00e1fica)", "text": "Pers\u00e9pole \u00e9 unha novela gr\u00e1fica en branco e negro, escrita e ilustrada en forma autobiogr\u00e1fica por Marjane Satrapi, co t\u00edtulo orixinal de \"Persepolis\". Apareceu en catro tomos, publicados entre 2000 e 2003. Foi traducida ao galego por Eva Carri\u00f3n, e publicada en 2011 por Rinoceronte Editora.\nArgumento.\nA obra narra a propia vida da autora desde 1979 (cando ti\u00f1a dez anos) at\u00e9 1994. Conta o modo en que tras nacer nunha familia progresista de Teher\u00e1n, trala revoluci\u00f3n iraniana e a chegada ao poder do r\u00e9xime fundamentalista isl\u00e1mico marcha a estudar a Viena e despois regresa \u00e1 s\u00faa cidade para estudar Belas Artes, e logo de rematar na universidade decide marchar a Estrasburgo.\nMarji difer\u00e9nciase do resto de nenos e nenas da s\u00faa idade por ser educada ao estilo occidental, nunha familia progresista, laica e de clase alta, descendente do \u00faltimo rei da dinast\u00eda persa dos Qajar. De formaci\u00f3n biling\u00fce, ten unha considerable inquedanza intelectual. Mant\u00e9 conversas imaxinarias cun Deus (de est\u00e9tica parecida a Karl Marx) e so\u00f1a con ser a derradeira profeta que siga os pasos de Xesuscristo e Mahoma. Desde nova vive as manifestaci\u00f3ns, as diferenzas de clases sociais e a marxinaci\u00f3n.\nNo segundo tomo vive a tortura e os asasinatos a que son sometidos amigos e familiares, polo que os pais de Marjane deciden que vaia estudar a Austria. Al\u00ed se desenvolve o terceiro tomo, coa adaptaci\u00f3n ao mundo occidental e a ruptura dos prexu\u00edzos, ao tempo que vive, a aprendizaxe da lingua alem\u00e1 e a aparici\u00f3n das relaci\u00f3ns sentimentais.\nNo cuarto tomo Marjane regresa a Teher\u00e1n logo de catro anos, e descobre que as s\u00faas vellas amizades a desprezan polas s\u00faas vivencias. Por\u00e9n, na universidade fai novas amizades, e mesmo casa cun compa\u00f1eiro de clase. Por\u00e9n, decide divorciarse e marchar a Francia.\nAdaptaci\u00f3ns.\nA novela gr\u00e1fica foi levada ao cine de animaci\u00f3n co t\u00edtulo de Persepolis, e foi estrenada o 27 de xu\u00f1o de 2007. Est\u00e1 dirixida por Vincent Paronnaud, e foi nomeada \u00e1 Palma de Ouro e acadou o premio do xurado no Festival de Cannes 2007."}
{"id": "295766", "revid": "56817", "url": "https://gl.wikipedia.org/wiki?curid=295766", "title": "Metr\u00f3pole ortodoxa grega de Buenos Aires e Suram\u00e9rica", "text": "A metr\u00f3pole de Buenos Aires e Sudam\u00e9rica (en ; en ) \u00e9 unha xurisdici\u00f3n ortodoxa con s\u00e9 central na cidade de Buenos Aires, baixo a xurisdici\u00f3n can\u00f3nica do Patriarcado Ecum\u00e9nico de Constantinopla. A diocese foi establecida pola decisi\u00f3n patriarcal e sinodal en 1979. En 1996 a diocese foi elevada ao nivel de arquidiocese e logo foi desmembrada da arquidiocese norteamericana. O seu rito lit\u00farxico \u00e9 o bizantino e o seu xerarca metropolita \u00e9, desde 2001, Tarasios Antonopoulos."}
{"id": "295767", "revid": "43749", "url": "https://gl.wikipedia.org/wiki?curid=295767", "title": "Metr\u00f3pole ortodoxa grega de Bos Aires", "text": ""}
{"id": "295768", "revid": "43749", "url": "https://gl.wikipedia.org/wiki?curid=295768", "title": "Metr\u00f3pole ortodoxa grega de Bos Aires e Am\u00e9rica do Sur", "text": ""}
{"id": "295769", "revid": "15490", "url": "https://gl.wikipedia.org/wiki?curid=295769", "title": "Dan", "text": "O termo Dan pode referirse a:"}
{"id": "295771", "revid": "839", "url": "https://gl.wikipedia.org/wiki?curid=295771", "title": "Noyembery\u00e1n", "text": ""}
{"id": "295776", "revid": "1131", "url": "https://gl.wikipedia.org/wiki?curid=295776", "title": "Estadio da Cidade de Noyembery\u00e1n", "text": ""}
{"id": "295793", "revid": "1131", "url": "https://gl.wikipedia.org/wiki?curid=295793", "title": "Vilarelho da Raia, Chaves", "text": ""}
{"id": "295794", "revid": "1131", "url": "https://gl.wikipedia.org/wiki?curid=295794", "title": "Cambedo", "text": "Cambedo da Raia \u00e9 unha aldea portuguesa da fregues\u00eda de Vilarelho da Raia, no concello de Chaves. Un lugar de Tr\u00e1s-os-Montes que est\u00e1 situado na fronteira con Galiza (A Raia). No ano 2010 ti\u00f1a 70 habitantes.\nAt\u00e9 1868 era considerado \u2015canda Lamadarcos e Souteli\u00f1o\u2015 un dos tres \"pobos promiscuos\", por estar situado na propia fronteira, entre Galiza e Portugal. A parte galega pertenc\u00eda \u00e1 parroquia de O\u00edmbra e a portuguesa \u00e1 de Vilarelho da Raia. Nese ano, a parte galega foi anexada a Portugal coa entrada en vigor do Tratado de Lisboa de 1864.\nA mediados do s\u00e9culo XIX ti\u00f1a unha poboaci\u00f3n de 25 veci\u00f1os galegos e 13 portugueses, sendo o \u00fanico \"pobo promiscuo\" con m\u00e1is galegos ca portugueses. As\u00ed mesmo, ti\u00f1a en 1857 24 veci\u00f1os galegos que equival\u00edan a 78 habitantes.\nO 19 de decembro de 1946 tivo lugar nas s\u00faas inmediaci\u00f3ns a batalla de Cambedo.\nHistoria.\nO lugar de Cambedo era unha poboaci\u00f3n dividida en d\u00faas partes pola fronteira galego-portuguesa. Mais non s\u00f3 era dividido o lugar en si, sen\u00f3n que a li\u00f1a fronteiriza atravesaba as propias casas, pertencendo cada parte a un pa\u00eds. Ademais, as d\u00faas partes adoitaban ter cadans\u00faa porta. Isto pod\u00eda favorecer o contrabando e a burla das autoridades. A primeira referencia co\u00f1ecida desta situaci\u00f3n \u00e1chase nun documento de 1526, a\u00ednda que se ignora a s\u00faa orixe.\nSegundo as \"Mem\u00f3rias Paroquiais\" portuguesas de 1758, a capela de San Gonzalo, situada no lado portugu\u00e9s, foi constru\u00edda e pagada tanto por galegos coma por portugueses e igualmente empregada por ambos.\nEn 1864, Espa\u00f1a e Portugal, ap\u00f3s anos de negociaci\u00f3ns, asinaron o Tratado de L\u00edmites de Lisboa, polo cal Cambedo, xuntamente con Lamadarcos e Souteli\u00f1o, ser\u00eda anexado a Portugal. A troco dos denominados \"pobos promiscuos\", o Couto Mixto, un microestado independente entre Galiza e Portugal, ser\u00eda incorporado a Espa\u00f1a \u2015e por tanto a Galiza\u2015. Este tratado xustificado pra dificultar o contrabando ti\u00f1a como albo a \u00abanomal\u00eda\u00bb do Couto Mixto, un territorio soberano desligado da autoridade de \u00e1mbolos estados e cuxa desaparici\u00f3n era de interese com\u00fan pra eles. Ademais, a Cambedo non se lle atribu\u00eda hect\u00e1rea ningunha de boa calidade dun total de 500, mentres a Lamadarcos e Souteli\u00f1o atribu\u00edaselles unha cantidade desprez\u00e1bel. Isto puido ser unha maneira de xustificar en Espa\u00f1a a perda dos \"pobos promiscuos\".\nDeste xeito, o 28 de xu\u00f1o de 1868 realizouse en Cambedo o acto oficial de entrega a Portugal. Igualmente se fixo en Lamadarcos e, xa o d\u00eda anterior, en Souteli\u00f1o. Algunhas autoridades a\u00ednda se mantiveron alg\u00fan tempo, polo que tras dunha queixa do goberno portugu\u00e9s, o 9 de abril do ano seguinte, o Gobernador de Ourense tivo que ordenar \u00e1s \u00abautoridades espa\u00f1olas\u00bb que ficaban al\u00ed que abandonasen os lugares.\nA mudanza dos l\u00edmites administrativos en 1868 non modificou os eclesi\u00e1sticos, polo que a parte galega seguiu a pertencer \u00e1 fregues\u00eda de O\u00edmbra e por tanto \u00e1 diocese de Ourense. En 1882, co obxectivo de facer coincidir os l\u00edmites civ\u00eds cos relixiosos, executouse unha bula do ano anterior pola cal se incorporaron \u00e1 arquidiocese de Braga as parroquias do bispado ourens\u00e1n situadas en territorio portugu\u00e9s: Lamadarcos e Tour\u00e9m. No entanto, non foron tratados os casos de Cambedo nin de Souteli\u00f1o, cuxas partes galegas seguir\u00edan dentro dos l\u00edmites eclesi\u00e1sticos de Ourense. As\u00ed, en 1914 depend\u00edan do p\u00e1rroco de O\u00edmbra unhas 20 familias portuguesas. Por\u00e9n, coa entrada de Portugal en 1910 nun novo r\u00e9xime e as crecentes dificultades dos p\u00e1rrocos pra cruzar a fronteira, Cambedo e Souteli\u00f1o acabaron sendo incorporados tam\u00e9n \u00f3 arcebispado bracarense o 27 de novembro de 1914.\nEntre 1936 e 1946 acolleu guerrilleiros e exiliados do franquismo. O 19 de decembro de 1946 tivo lugar nas s\u00faas inmediaci\u00f3ns a batalla de Cambedo, un encontro b\u00e9lico entre os guerrilleiros antifranquistas espa\u00f1ois, por unha banda, e por outra forzas da Garda Civil espa\u00f1ola e mais elementos portugueses da Garda Nacional Republicana, Garda Fiscal, do ex\u00e9rcito e da PIDE."}
{"id": "295796", "revid": "56817", "url": "https://gl.wikipedia.org/wiki?curid=295796", "title": "Profilina", "text": "A profilina \u00e9 unha prote\u00edna que se une \u00e1 actina que est\u00e1 implicada na din\u00e1mica do recambio e reestruturaci\u00f3n do citoesqueleto de actina. At\u00f3pase en todos os organismos eucari\u00f3ticos na maior\u00eda das s\u00faas c\u00e9lulas. A profilina \u00e9 importante para o control espacial e temporal do crecemento dos microfilamentos de actina, o cal \u00e9 un proceso esencial na locomoci\u00f3n celular e nos cambios de forma da c\u00e9lula. Esta reestruturaci\u00f3n do citoesqueleto da actina \u00e9 esencial en procesos como o desenvolvemento de \u00f3rganos, a curaci\u00f3n de feridas, e a eliminaci\u00f3n dos invasores infecciosos por parte das c\u00e9lulas do sistema inmunitario.\nA profilina tam\u00e9n se une a secuencias ricas no amino\u00e1cido prolina de diversas prote\u00ednas. A\u00ednda que a maior\u00eda da profilina celular est\u00e1 unida \u00e1 actina, hai unhas 50 posibles prote\u00ednas \u00e1s que as profilinas se poden unir. Moitas delas est\u00e1n relacionadas coa regulaci\u00f3n da actina, pero a profilina tam\u00e9n parece estar implicada en actividades que te\u00f1en lugar no n\u00facleo celular como o splicing do ARNm.\nA profilina \u00fanese tam\u00e9n a algunhas variantes de fosfol\u00edpidos da membrana plasm\u00e1tica (fosfatidilinositol (4,5)-bisfosfato e inositol trifosfato). A funci\u00f3n desta interacci\u00f3n \u00e9 secuestrar a profilina nunha forma \"inactiva\", que pode ser revertida \u00e1 forma activa pola acci\u00f3n do encima fosfolipase C.\nA profilina \u00e9 o principal al\u00e9rxeno presente nos poles de bidueiro, de herbas e outras plantas.\nAs profilinas son prote\u00ednas cun peso molecular de aproximadamente 14\u201316 kDa. Presentan un s\u00f3 xene en l\u00e9vedos, insectos, e vermes, e moitos xenes noutros organismos, inclu\u00edndo as plantas. Nas c\u00e9luas de mam\u00edferos, descubr\u00edronse catro \u00ecsoformas da profilina; a profilina-I expr\u00e9sase na maior\u00eda dos tecidos, mentres que a profilina-II predomina no cerebro e riles.\nA profilina na regulaci\u00f3n da din\u00e1mica da actina.\nA profilina potencia o crecemento dos filamentos de actina de d\u00faas maneiras:\nA profilina tam\u00e9n regula negativamente ao fosfatidilinositol (3,4)-bisfosfato (PI(3,4)P2) limitando o recrutamento de lamelipodina no bordo da c\u00e9lula que avanza durante o movemento.\nA profilina \u00e9 unha das mol\u00e9culas m\u00e1is abondosas de entre as que se unen ao mon\u00f3mero de actina, pero prote\u00ednas como a CAP e (en mam\u00edferos) a timosina \u03b24 presentan un certo solapamento funcional coa profilina. Ao contrario, a ADF/cofilina ten algunhas propiedades que antagonizan a acci\u00f3n da profilina.\nHistoria.\nA profilina describ\u00edrona por primeira vez Uno Lindberg e colaboradores a inicios da d\u00e9cada de 1970 como a primeira prote\u00edna que se un\u00eda ao mon\u00f3mero de actina. Despois, os investigadores decat\u00e1ronse de que non s\u00f3 act\u00faa no m\u00fasculo, sen\u00f3n tam\u00e9n en c\u00e9lulas non musculares, que conte\u00f1en altas concentraci\u00f3ns de actina, a\u00ednda que en parte na s\u00faa forma non polimerizada. Pensouse despois que a profilina secuestraba os mon\u00f3meros de actina (mant\u00e9ndoos na s\u00faa forma \"pro-filamentosa\"), e que os liberaba cando a c\u00e9lula recib\u00eda un sinal para facelos m\u00e1is accesibles para o r\u00e1pido crecemento do pol\u00edmero de actina."}
{"id": "295799", "revid": "98629", "url": "https://gl.wikipedia.org/wiki?curid=295799", "title": "Neurocirurx\u00eda", "text": "A neurocirurx\u00eda \u00e9 unha especialidade da medicina conforme a Lei de especialidades m\u00e9dicas do ano 1977. Est\u00e1 inclu\u00edda dentro do grupo das especialidades cir\u00farxicas. Incl\u00fae a educaci\u00f3n, prevenci\u00f3n, diagn\u00f3stico, avaliaci\u00f3n, tratamento, coidados intensivos e rehabilitaci\u00f3n de todas as doenzas do sistema nervioso central, perif\u00e9rico e vexetativo (tam\u00e9n chamado aut\u00f3nomo), inclu\u00edndo tam\u00e9n as s\u00faas estrututas vasculares, o tratamento cir\u00farxico da dor, e a gl\u00e1ndula hip\u00f3fise ou pituitaria.\nSubespecialidades.\nDentro da neurocirurx\u00eda existen diferentes campos de especializaci\u00f3n:"}
{"id": "295800", "revid": "56817", "url": "https://gl.wikipedia.org/wiki?curid=295800", "title": "Carlexo, Villestro, Santiago de Compostela", "text": "Carlexo \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2013) ten 56 habitantes (29 homes e 27 mulleres)."}
{"id": "295801", "revid": "56817", "url": "https://gl.wikipedia.org/wiki?curid=295801", "title": "Fra\u00edz, Villestro, Santiago de Compostela", "text": "Fra\u00edz \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2013) ten 179 habitantes (79 homes e 100 mulleres)."}
{"id": "295802", "revid": "56817", "url": "https://gl.wikipedia.org/wiki?curid=295802", "title": "Pedrido, Villestro, Santiago de Compostela", "text": "Pedrido \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2013) ten 44 habitantes (22 homes e 22 mulleres)."}
{"id": "295803", "revid": "56817", "url": "https://gl.wikipedia.org/wiki?curid=295803", "title": "Pi\u00f1eiro, Villestro, Santiago de Compostela", "text": "Pi\u00f1eiro \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2013) ten 227 habitantes (102 homes e 125 mulleres)."}
{"id": "295804", "revid": "85894", "url": "https://gl.wikipedia.org/wiki?curid=295804", "title": "Portela, Villestro, Santiago de Compostela", "text": "Portela \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2013) ten 155 habitantes (79 homes e 176 mulleres)."}
{"id": "295805", "revid": "56817", "url": "https://gl.wikipedia.org/wiki?curid=295805", "title": "Quint\u00e1ns, Villestro, Santiago de Compostela", "text": "Quint\u00e1ns \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2013) ten 133 habitantes (65 homes e 68 mulleres)."}
{"id": "295806", "revid": "56817", "url": "https://gl.wikipedia.org/wiki?curid=295806", "title": "Reborido, Villestro, Santiago de Compostela", "text": "Reborido \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2013) ten 60 habitantes (35 homes e 25 mulleres)."}
{"id": "295807", "revid": "85894", "url": "https://gl.wikipedia.org/wiki?curid=295807", "title": "Roxos, Villestro, Santiago de Compostela", "text": "Roxos \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago. Segundo o padr\u00f3n municipal (INE 2019) ten 697 habitantes (363 homes e 355 mulleres). "}
{"id": "295808", "revid": "1987", "url": "https://gl.wikipedia.org/wiki?curid=295808", "title": "Silvouta, Villestro, Santiago de Compostela", "text": "Silvouta \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago."}
{"id": "295809", "revid": "85894", "url": "https://gl.wikipedia.org/wiki?curid=295809", "title": "Tras Igrexa, Villestro, Santiago de Compostela", "text": "Tras Igrexa \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago."}
{"id": "295810", "revid": "85894", "url": "https://gl.wikipedia.org/wiki?curid=295810", "title": "Vilastrexe, Villestro, Santiago de Compostela", "text": "Vilastrexe \u00e9 un lugar da parroquia de Villestro no concello coru\u00f1\u00e9s de Santiago de Compostela, na comarca de Santiago."}
{"id": "295811", "revid": "98629", "url": "https://gl.wikipedia.org/wiki?curid=295811", "title": "Les Sylphides", "text": "Les Sylphides \u00e9 un pequeno \"ballet blanc\" non narrativo. A s\u00faa coreograf\u00eda orixinal foi creada por Michel Fokine, con m\u00fasica de Fr\u00e9d\u00e9ric Chopin orquestrada por Alexander Glazunov. Glazunov xa compuxera parte da m\u00fasica en 1892 como unha suite puramente orquestral, baixo o t\u00edtulo de Chopiniana, Op. 46. Nesta forma foi presentada ao p\u00fablico en decembro de 1983 baixo a direcci\u00f3n de Nikolai Rimskii-Korsakov.\nO ballet, frecuentemente descrito como un \"R\u00eaverie Romantique\", foi de feito o primeiro ballet en ser simplemente isto. \"Les Sylphides\" non ten argumento, no seu lugar consiste en varias s\u00edlfides vestidas de branco bailando \u00e1 luz da l\u00faa co \"poeta\" ou \"mozo\" vestido cunhas medias brancas e unha parte superior negra.\nHistoria das representaci\u00f3ns.\nIdentificar a estrea do ballet completo sup\u00f3n un desaf\u00edo. Poder\u00eda dicirse que se estreou en 1907 no Teatro Mariinski de San Petersburgo baixo o t\u00edtulo de \"R\u00eaverie Romantique: Ballet sur la musique de Chopin\". Con todo, este tam\u00e9n foi a base dun ballet, \"Chopiniana\", que tivo diferentes formas, mesmo nas mans de Fokine. Baixo \"Les Sylphides\", que n\u00f3s consideramos a obra, foi estreado polos Ballets Russes de Sergei Diagilev o 2 de xu\u00f1o de 1909 no Th\u00e9\u00e2tre du Ch\u00e2telet de Par\u00eds. A estrea de Diagilev \u00e9 a m\u00e1is famosa, na que os solistas foron Tamara Karsavina, Vatslav Nizhinskii (como o poeta, so\u00f1ador, ou mozo), Anna Pavlova, e Alexandra Baldina. O tut\u00fa longo e branco co que bailou orixinalmente Pavlova, e que o corpo de baile feminino ao completo o adoptou ao pouco tempo, foi dese\u00f1ado por L\u00e9on Bakst e inspirado por unha litograf\u00eda de Marie Taglioni vestida como unha s\u00edlfide.\nA estrea en Londres, na primeira tempada dos Ballets Russes, tivo lugar na Royal Opera House, mentres que a estrea en Am\u00e9rica do Norte poder\u00eda datarse o 14 de xu\u00f1o de 1911, cunha versi\u00f3n non autorizada representada no Winter Garden, de Nova York (con tan s\u00f3 Baldina do elenco de bailar\u00edns de Diagilev). Con todo, a s\u00faa estrea autorizada no continente americano polos Ballets Russes tivo lugar no Century Theater de Nova York o 20 de xaneiro de 1916, con Lydia Lopokova (que tam\u00e9n participara na produci\u00f3n non autorizada cinco anos antes). Nijinski o bailou coa compa\u00f1\u00eda de Diagilev na Metropolitan Opera o 14 de abril de 1916, onde foi emparellado cunha obra similar a unha suite para piano (de Robert Schumann), \"Papillons\", tam\u00e9n coreografiada por Fokine. Fokine tam\u00e9n puxo en escena o ballet para outras compa\u00f1\u00edas, e el e a s\u00faa muller, Vera Fokina, bailaron os seus papeis principais durante alg\u00fans anos.\nHistoria das produci\u00f3ns.\nProduci\u00f3n orixinal.\nA \"Chopiniana\", posta en escena por Fokine, ti\u00f1a unha composici\u00f3n musical diferente. Tam\u00e9n, a \"Chopiniana\" era orixinalmente unha recompilaci\u00f3n de danzas dram\u00e1ticas ou conxunto de caracteres con m\u00fasica para piano de Chopin. A suite de Glazunov na que se baseou est\u00e1 versi\u00f3n orixinal ten\u00eda tan s\u00f3 catro pezas de Chop\u00edn; Fokine quer\u00eda empregar un valse como unha adici\u00f3n \u00e1 Suite e foi capaz de conseguir que Glazunov para orquestralo para crear o seu ballet, tam\u00e9n chamado \"Chopiniana\".\nO novo valse orquestrado ser\u00eda a inspiraci\u00f3n de Fokine para volver coreografiar o ballet cara \u00e1 s\u00faa forma case final, seleccionando diferentes pezas de Chopin para ir con ela e conseguir que foran orquestradas por Maurice Keller.\nProduci\u00f3n dos Ballets Russes.\nCando o ballet de Fokine foi estreado en Par\u00eds como parte da \"Saison Russe\" dos Ballets Russes de Sergei Diagilev en 1909, Diagilev encargou reorquestraci\u00f3ns de todas as danzas, excepto do valse orquestrado por Glazunov, por Anatoly Lyadov, Sergei Taneyev, Nikolai Tcherepnin e Igor Stravinskii. Esta versi\u00f3n, agora titulada \"Les Sylphides\", foi representada por primeira vez no Th\u00e9\u00e2tre du Ch\u00e2telet o 2 de xu\u00f1o de 1909.\nVersi\u00f3n \"standard\".\nA versi\u00f3n can\u00f3nica do ballet \"Les Sylphides\" incl\u00fae:\nProduci\u00f3n do New York City Ballet.\nO New York City Ballet produciu a s\u00faa propia versi\u00f3n \"standard\" para a escena, omitindo a \"Polonesa en La maior\" (e deixando o \"Preludio en La maior\" na s\u00faa posici\u00f3n orixinal), baixo o t\u00edtulo orixinal, \"Chopiniana\". A estrea do NYCB foi posta en escena por Alexandra Danilova e tivo lugar o 20 de xaneiro de 1972, no New York State Theater, Lincoln Center. O elenco orixinal estaba integrado, entre outros, por Karin von Aroldingen, Susan Hendl, Kay Mazzo, e Peter Martins.\nOutras orquestraci\u00f3ns.\nNumerosos compositores te\u00f1en orquestrado as pezas de Chopin para importantes compa\u00f1\u00edas de ballet, entre eles Benjamin Britten, Alexander Gretchaninov, Roy Douglas e Gordon Jacob. A orquestraci\u00f3n de Britten foi considerada perdida, mais en 2013 atopouse nos arquivos do American Ballet Theatre unha partitura que se cre poder\u00eda corresponder coa obra de Britten.\nA versi\u00f3n de Roy Douglas foi gravada en numerosas ocasi\u00f3ns, e ten suplantado en gran parte \u00e1s versi\u00f3ns anteriores. Foi escrita en 1936, para substitu\u00edr ao que Douglas chamou \"moi malas orquestraci\u00f3ns da m\u00fasica de Chopin\"."}
{"id": "295814", "revid": "59430", "url": "https://gl.wikipedia.org/wiki?curid=295814", "title": "Veld", "text": "Co nome neerland\u00e9s e afrikaans de Veld co\u00f1\u00e9cense as prader\u00edas \nda \u00c1frica meridional, particulartmente \u00e1s chairas cubertas de herba ou mato baixo, especialmente no norte e o nordeste de Sur\u00e1frica e en Lesotho, Eswatini, Zimbabue, Botswana e Namibia.\nOs diferentes velds.\nO Veld div\u00eddese en varias \u00e1reas diferenciadas:\nO bushveld, bosque subtropical do sur de \u00c1frica, foi definido oficialmente como ecorrexi\u00f3n polo World Wide Fund for Nature."}
{"id": "295815", "revid": "1131", "url": "https://gl.wikipedia.org/wiki?curid=295815", "title": "Conselh de la Lenga Occitana", "text": "O Conselh de la Lenga Occitana (Consello da Lingua Occitana en galego) CLO, \u00e9 o organismo de codificaci\u00f3n da lingua occitana que se xuntou formalmente por primeira volta en xu\u00f1o de 1997. Permaneceu activo ata o ano 2007 e logo deixou de traballar con regularidade ata que se volveu activar de novo en 2021. O consello \u00e9 respons\u00e1bel de xestionar e elaborar as regras normativas do occitano."}
{"id": "295816", "revid": "18868", "url": "https://gl.wikipedia.org/wiki?curid=295816", "title": "Consello da Lingua Occitana", "text": ""}
{"id": "295817", "revid": "22570", "url": "https://gl.wikipedia.org/wiki?curid=295817", "title": "Alfabeto occitano", "text": "O alfabeto occitano \u00e9 unha variedade do alfabeto latino. Segundo a norma cl\u00e1sica occitana (en curso de estudo polo Conselh de la Lenga Occitana), o alfabeto occitano ten 23 letras dentro da orde a seguir:\nAs letras K, W e Y consid\u00e9ranse estranxeiras e s\u00f3 se empregan en palabras de orixe estranxeira, non moi adaptadas ao occitano, como por exemplo \"whisky\", \"watt\" (vatio), \"Kenya\". Con todo ins\u00e9rtanse dentro da orde alfab\u00e9tica internacional."}
{"id": "295818", "revid": "56817", "url": "https://gl.wikipedia.org/wiki?curid=295818", "title": "Asco", "text": "Asco p\u00f3dese referir a:"}
{"id": "295819", "revid": "75439", "url": "https://gl.wikipedia.org/wiki?curid=295819", "title": "Katame waza", "text": "Katame-waza (en ) \u00e9 o termo que designa nas artes marciais do Xap\u00f3n as t\u00e9cnicas dirixidas a limitar os movementos do opo\u00f1ente, inmobilizalo ou sometelo a control extremo, de forma que non ofreza m\u00e1is perigo de ataque.\nO grupo de t\u00e9cnicas do Katame-waza subdiv\u00eddise en osae-komi-waza (t\u00e9cnicas de inmovilizaci\u00f3n), shime-waza (t\u00e9cnicas de estrangulamento) e kansetsu-waza (t\u00e9cnicas de luxaci\u00f3n).\nJudo.\nO grupo de t\u00e9cnicas do Katame-waza do Kodokan incl\u00fae actualmente 10 t\u00e9cnicas osae-komi-waza (inmovilizaci\u00f3n), 12 t\u00e9cnicas shime-waza (estrangulamento) e 10 t\u00e9cnicas kansetsu-waza (luxaci\u00f3n), a\u00ednda que orixinalmente s\u00f3 eran 7 as t\u00e9cnicas de inmovilizaci\u00f3n propostas por Jigoro Kano.\nOsae-komi-waza (10 t\u00e9cnicas).\nNas t\u00e9cnicas de inmovilizaci\u00f3n, o opo\u00f1ente (Uke) inmovilizase dende arriba, fixando as s\u00faas costas contra o tatami, e normalmente mirando cara o judoka que executa a acci\u00f3n (Tori). O obxectivo destas t\u00e9cnicas \u00e9 manter de maneira continuada o control do opo\u00f1ente, de tal maneira que non poida liberarse durante un tempo determinado. Na competici\u00f3n actual, este tempo \u00e9 de 20 segundos.\n\"Uke\" acadar\u00e1 romper o control cando agarre o corpo ou pernas de \"Tori\" coas s\u00faas pernas, ou cando o \u00e1ngulo entre as s\u00faas costas e o chan sexa maior de 90 graos.\nO Kodokan actualmente reco\u00f1ece as seguintes t\u00e9cnicas como osae-komi-waza:\nShime-waza (12 t\u00e9cnicas).\nNas t\u00e9cnicas de estrangulamento, Tori emprega as s\u00faas mans, brazos ou pernas ao redor do pescozo ou nas solapas do judogi de Uke, para aplicar unha presi\u00f3n controlada sobre a s\u00faa traquea ou nas s\u00faas arterias car\u00f3tidas.\nO Kodokan reco\u00f1eze as seguintes t\u00e9cnicas como shime-waza:\nKansetsu-waza (10 t\u00e9cnicas).\nAs t\u00e9cnicas de luxaci\u00f3n est\u00e1n dirixidas as articulaci\u00f3ns de opo\u00f1ente, sendo estas retorcidas, estricadas ou pregadas, empreando para iso as mans, brazos ou pernas.\nO Kodokan reco\u00f1eze as seguintes t\u00e9cnicas como kansetsu-waza:"}
{"id": "295820", "revid": "98629", "url": "https://gl.wikipedia.org/wiki?curid=295820", "title": "Kiwi Time", "text": "Kiwi Time \u00e9 unha banda de rock alternativo e indie belarusa residente en San Francisco, nos Estados Unidos de Am\u00e9rica.\nBiograf\u00eda.\nOrixinalmente de Belar\u00fas, os membros de Kiwi Time m\u00fadanse aos Estados Unidos de Am\u00e9rica en busca de liberdade musical. En 2011 lanzan o seu primeiro EP, \"A Part Of Me\" con moi pouco \u00e9xito, tendo s\u00f3 fama local en San Francisco. No ano 2014 firman co selo discogr\u00e1fico Granted Access e lanzan o EP \"It's Kiwi Time\" co produtor Dan Shea, produtor de Mariah Carey, Janet Jackson, Bono e Robin Thicke entre outros. O EP ten \u00e9xito en moita parte de California e Belar\u00fas e moitas partes de Europa, soando nas radios e televisi\u00f3ns destes."}
{"id": "295821", "revid": "23204", "url": "https://gl.wikipedia.org/wiki?curid=295821", "title": "Etnocentrismo", "text": "O etnocentrismo \u00e9 unha actitude ou doutrina de car\u00e1cter relativista que considera a propia cultura como modelo ou criterio absoluto desde o que comprender e xulgar outras culturas e sociedades. Esta actitude d\u00e1se debido a que se cre que o grupo \u00e9tnico ou a cultura dun mesmo son superiores \u00e1s dos demais. Os individuos xulgan os outros grupos normalmente pola linguaxe, os costumes, os comportamentos, a relixi\u00f3n e as crenzas consciente ou inconscientemente. Todas estas diferenzas marcan a identidade cultural.\nO etnocentrismo designa a tendencia que temos os seres humanos de tomar sempre como centro de referencia o propio pa\u00eds, pobo ou raza rexeitando as\u00ed aos que son distintos nese aspecto. Ademais, este \u00e9 realmente prexudicial para todos n\u00f3s porque provoca discriminaci\u00f3n e fai que os demais comportamentos ou actitudes se consideren como estra\u00f1as, err\u00f3neas ou mesmo salvaxes. Debido a isto, pode chegar a dificultar a comunicaci\u00f3n respectuosa entre as persoas de diferentes civilizaci\u00f3ns ou crenzas, as\u00ed como impedir a aprendizaxe de certos temas ou cousas alleos \u00e1s crenzas propias.\nAparici\u00f3n do etnocentrismo.\nO antrop\u00f3logo William Graham Sumner p\u00faxolle este nome \u00e1 discriminaci\u00f3n que exercen unhas persoas sobre outras. Trata disto no libro \"Folkways\" publicado en 1906. Este termo \u00e9 o resultado de unir a crenza de que a propia cultura \u00e9 superior \u00e1s outras e xulgar a outras culturas deix\u00e1ndose levar polos h\u00e1bitos dunha concreta. Habitualmente valoranse positivamente os costumes, comportamentos, relixi\u00f3n etc. que son propios e por\u00e9n \u00e1s que non n\u00f3s pertencen sempre se lles atopan defectos. O etnocentrismo pode negar, en certo modo, o proceso de hominizaci\u00f3n e a historia da diversidade humana.\nEtnocentrismo e relativismo cultural.\nO relativismo cultural \u00e9 unha corrente de pensamento que trata de comprender os fen\u00f3menos culturais doutros pobos en relaci\u00f3n ao contexto ao que pertencen, e dicir, cada cultura debe entenderse dentro dos seus propios termos e as\u00ed establecer un punto de vista que sexa universal. Defende a validez de calquera sistema cultural e nega as valoraci\u00f3ns absolutistas morais ou \u00e9ticas destes. \u00c9, polo tanto, o oposto ao etnocentrismo.\nEn ocasi\u00f3ns, o relativismo cultural tam\u00e9n pode chegar a ser negativo se \u00e9 tolerante con aqueles comportamentos que atentan contra a vida ou a liberdade dos individuos que forman parte dun pobo. En resumo, segundo esta corrente de pensamento todas as culturas ter\u00edan o mesmo valor.\nAntropolox\u00eda.\nA antropolox\u00eda foi a ciencia que lle deu este nome \u00e1 tendencia que leva a unha persoa ou grupo social a interpretar a realidade a partir dos seus propios par\u00e1metros culturais. Consid\u00e9rase a etnia propia superior \u00e1 dos demais grupos. Por todo isto, os antrop\u00f3logos deben evitar caer no etnocentrismo cando analizan culturas alleas e deben valorarse dun xeito obxectivo as diferenzas culturais."}
{"id": "295822", "revid": "89787", "url": "https://gl.wikipedia.org/wiki?curid=295822", "title": "Asco (micolox\u00eda)", "text": "Un asco (do lat\u00edn ascus, \"asci\" en plural) \u00e9 a c\u00e9lula sexual produtora de esporas dos fungos ascomicetos. Normalmente, os ascos conte\u00f1en oito ascosporas, producidas por unha divisi\u00f3n celular mei\u00f3tica seguida, na maior\u00eda das especies, por unha mitose. Por\u00e9n, nalg\u00fans x\u00e9neros ou especies poden conter unha (por exemplo, en \"Monosporascus cannonballus\"), d\u00faas, catro, ou outro n\u00famero m\u00faltiplo de catro. Nalg\u00fans casos, as ascosporas poden producir conidios, que poden encher por centos os ascos (como no x\u00e9nero \"Tympanis\"), ou poden fragmentarse (como nalg\u00fans \"Cordyceps\"), enchendo tam\u00e9n os ascos de c\u00e9lulas m\u00e1is pequenas. As ascosporas son inm\u00f3biles e, polo xeral, unicelulares, a\u00ednda que non poucas veces poden presentarse septadas nun ou varios planos.\nEn moitos casos os ascos forman unha camada regular chamada \"himenio\", dentro dun corpo frut\u00edfero vis\u00edbel a simple vista chamado \"ascocarpo\" ou \"ascoma\". Noutros casos, como no l\u00e9vedo unicelular, non se atopan estas estruturas. En raros casos os ascos dalg\u00fans x\u00e9neros poden desenvolver regularmente dentro de ascos vellos descargados, por exemplo no x\u00e9nero \"Dipodascus \".\nOs ascos normalmente ceiban as s\u00faas esporas por descarga activa desde a punta mais tam\u00e9n p\u00f3deno facer de xeito pasivo desde un l\u00edquido ou en forma de po seco. Tipicamente a descarga activa dos ascos faise nunha punta diferenciada especial, un poro ou un op\u00e9rculo. Nalg\u00fans x\u00e9neros que forman himenio, cando un asco estoura pode inducir a que tam\u00e9n o fagan os demais ascos do ascocarpo, resultando nunha descarga masiva que se ve como unha nube de esporas incluso nalgunhas especies como \"Peziza\" e noutros s\u00e9ntese un estalido ao se ceibaren as esporas.\nNo laboratorio se te\u00f1en empregado ascos, como os de \"Neurospora crasa\", para estudar o proceso da meiose, xa que estas especies fan a meiose moi regular e ordenada. Tam\u00e9n se poden estudar, grazas a estes ascos, outros fen\u00f3menos cromos\u00f3micos.\nClasificaci\u00f3n dos ascos.\nA forma dos ascos \u00e9 importante para clasificar os fungos ascomicetos. Hai catro tipos b\u00e1sicos."}
{"id": "295823", "revid": "27155", "url": "https://gl.wikipedia.org/wiki?curid=295823", "title": "Fosfatidilinositol (3,4)-bisfosfato", "text": "O fosfatidilinositol (3,4)-bisfosfato (PtdIns(3,4)\"P\"2 ou PI(3,4)P2) \u00e9 un fosfol\u00edpido que \u00e9 un compo\u00f1ente menor das membranas celulares, pero que funciona como un importante segundo mensaxeiro. A xeraci\u00f3n de PtdIns(3,4)\"P\"2 na membrana plasm\u00e1tica activa varias v\u00edas importantes de sinalizaci\u00f3n celular. Leva dous fosfatos unidos ao inositol, nas posici\u00f3ns 3 e 4.\nO PtdIns(3,4)\"P\"2 \u00e9 desfosforilado pola fosfatase INPP4B na posici\u00f3n 4 do anel de inositol, e pola familia de fosfatases TPTE (fosfatases transmembrana con homolox\u00eda coa tensina) na posici\u00f3n 3 do anel de inositol.\nO dominio PH presente en varias prote\u00ednas serve para unirse ao PtdIns(3,4)\"P\"2, como ocorre co dominio PH da PKB. A xeraci\u00f3n de PtdIns(3,4)\"P\"2 na membrana plasm\u00e1tica pola activaci\u00f3n de PI 3-quinases de clase I e das fosfatases SHIP causa que as prote\u00ednas con ditos dominios se transloquen \u00e1 membrana plasm\u00e1tica, afectando as\u00ed \u00e1 s\u00faa actividade."}
{"id": "295825", "revid": "27155", "url": "https://gl.wikipedia.org/wiki?curid=295825", "title": "Fosfatidilinositol 3,4-bisfosfato", "text": ""}
{"id": "295826", "revid": "82922", "url": "https://gl.wikipedia.org/wiki?curid=295826", "title": "Ex\u00e9rcito Zapatista de Liberaci\u00f3n Nacional", "text": "O Ex\u00e9rcito Zapatista de Liberaci\u00f3n Nacional (EZLN) \u00e9 unha organizaci\u00f3n mexicana de car\u00e1cter pol\u00edtico, que nos seus comezos foi militar. A s\u00faa inspiraci\u00f3n pol\u00edtica \u00e9 o zapatismo, o marxismo e o socialismo libertario, e a s\u00faa estrutura militar \u00e9 a guerrilla. O seu obxectivo \u00e9, segundo o subcomandante Marcos, \"\"A toma do poder? Non, s\u00f3 algo m\u00e1is dif\u00edcil: un mundo novo.\"\u201d, e na Declaraci\u00f3n da Selva Lacandona estableceuse: \"...loita por traballo, terra, teito, alimentaci\u00f3n, sa\u00fade, educaci\u00f3n, independencia, liberdade, democracia, xustiza e paz...acadar o cumprimento destas demandas b\u00e1sicas do noso pobo formando un goberno do noso pa\u00eds libre e democr\u00e1tico\".\nSa\u00edu \u00e1 luz p\u00fablica no estado mexicano de Chiapas o 1 de xaneiro de 1994, cando un grupo de ind\u00edxenas armados intentaron ocupar 7 cabeceiras municipais o mesmo d\u00eda en que entraba en vigor o \"Tratado de Libre Comercio de Am\u00e9rica do Norte\" (TLC), durante o goberno de Carlos Salinas de Gortari; cuestionando o sistema pol\u00edtico mexicano sobre as s\u00faas promesas de modernidade. O seu obxectivo era o derrocamento do presidente elixido e o establecemento dunha democracia participativa. Trala represi\u00f3n militar recibida, emprendeuse unha actividade pol\u00edtica, mantendo un car\u00e1cter de esquerda radical. O seu mando \u00e9 nomeado Comit\u00e9 Clandestino Revolucionario Ind\u00edxena-Comandancia Xeral (CCRI-CG) do EZLN."}
{"id": "295827", "revid": "27155", "url": "https://gl.wikipedia.org/wiki?curid=295827", "title": "PtdIns(3,4)P2", "text": ""}
{"id": "295828", "revid": "23204", "url": "https://gl.wikipedia.org/wiki?curid=295828", "title": "EZLN", "text": ""}
{"id": "295829", "revid": "22795", "url": "https://gl.wikipedia.org/wiki?curid=295829", "title": "\u00d1u de cola branca", "text": ""}
{"id": "295830", "revid": "27155", "url": "https://gl.wikipedia.org/wiki?curid=295830", "title": "PI(3,4)P2", "text": ""}
{"id": "295831", "revid": "5069567", "url": "https://gl.wikipedia.org/wiki?curid=295831", "title": "Morchella", "text": "Morchella \u00e9 un x\u00e9nero de fungos ascomicetos comest\u00edbeis, caracterizados por posu\u00edr ascocarpos de aspecto reticulado. Son moi apreciados polos coci\u00f1eiros franceses e espa\u00f1ois. O nome culinario en franc\u00e9s \u00e9 \"morille\"; en galego co\u00f1\u00e9cense como cogomelos de coresma, especialmente a especie \"Morchella esculenta\".\nDescrici\u00f3n.\nFormadas por un esteo abrancazado que sost\u00e9n un chapeu en forma esf\u00e9rica, arredondada ou ovoide, de 6 a 10\u00a0cm de largo, da cor da palla rosada ou do mel, cunha forma caracter\u00edstica semellante a un avespeiro. O p\u00e9, que tam\u00e9n est\u00e1 baleiro, \u00e9 abrancazado. A carne \u00e9 feble e moi escasa e practicamente inodora.\nO cogomelo de coresma \u00e9 unha das especies comest\u00edbeis de fungos que medran na Patagonia andina. O fungo en xeral \u00e9 de cor dourada-marr\u00f3n con chapeu alongado, semellante \u00e1 \u00e1rbores, con consistencia esponxosa.\nEstes cogomelos son moi dif\u00edciles de atoparen, pois \u00e1chanse de xeito illado e \u00e9 moi dif\u00edcil distinguilos a simple vista. S\u00f3 coa vista aguda e experta dun bo apa\u00f1ador de cogomelos se logra achalos.\nEstes cogomelos non se poden consumir crus pola s\u00faa toxicidade (conte\u00f1en hemolisinas termol\u00e1biles (TLH), prote\u00ednas que creban as membranas celulares de eritrocitos, leucocitos e plaquetas, e que se alteran ou descompo\u00f1en por acci\u00f3n da calor), segundo os expertos c\u00f3mpre combinar o enxugado e a coza, as\u00ed que se son frescos, primeiro deben enxugarse, despois rehidratarse (desbotando a auga) e a seguir coci\u00f1\u00e1rense uns 30 minutos a unha temperatura entre 70 e 90\u00a0\u00b0C.\nDeste xeito constit\u00faen un excelente alimento polo seu delicado sabor e recendo exquisito, especial para mollos e saborizar comidas."}
{"id": "295834", "revid": "45576", "url": "https://gl.wikipedia.org/wiki?curid=295834", "title": "Civilizaci\u00f3n cicl\u00e1dica", "text": "A civilizaci\u00f3n cicl\u00e1dica (tam\u00e9n co\u00f1ecida como cultura cicl\u00e1dica ou per\u00edodo cicl\u00e1dico) \u00e9 unha cultura arqueol\u00f3xica da Idade do Cobre e do Bronce nas C\u00edcladas, no mar Exeo, abarcando aproximadamente o per\u00edodo do -3000 ao -2000\nEn metade do Exeo, entre as Esp\u00f3radas e Creta, entre a pen\u00ednsula hel\u00e9nica e Anatolia, \u00e1chase o arquip\u00e9lago das C\u00edcladas. Estas illas deben o nome \u00e1 s\u00faa disposici\u00f3n aproximadamente circular (\u03ba\u03cd\u03ba\u03bb\u03bf\u03c2 \"kyklos\" en grego significa c\u00edrculo) en torno a Delos, a illa sagrada que viu nacer a Apolo. Son M\u00edconos, Paros, Milo ou Milos, Sifnos, Amorgos, Tinos, Serifos ou Serfanto e Santorini.\nNestas illas do Exeo floreceu unha civilizaci\u00f3n anterior en case 2.000 anos \u00e1 grega, que deixou tras de si centos de figuri\u00f1as de m\u00e1rmore, a maior\u00eda figuras femininas.\nHistoria.\nA significativa cultura cicl\u00e1dica da \u00e9poca Neol\u00edtica final e Idade do Cobre \u00e9 mellor co\u00f1ecida polos \u00eddolos femininos lisos tallados, f\u00f3ra das illas, en m\u00e1rmore branco puro, s\u00e9culos antes da gran \"cultura minoica\" da Idade de Bronce Medio xurdida en Creta, ao sur. Ditas figuras foron saqueadas dos enterramentos para satisfacer o crecente mercado de antig\u00fcidades cicl\u00e1dicas desde inicios do s\u00e9culo XX.\nUnha caracter\u00edstica cultural neol\u00edtica que am\u00e1lgama elementos anatolios e do continente grego no Exeo occidental antes do -4000, baseada no trigo e cebada silvestre, ovellas e cabras, porcos, e at\u00fans que foron arponeados desde pequenos barcos (Rutter). Sitios escavados como Saliagos e Cefala (en Ceos), que mostran signos de traballo do cobre. Cada unha das pequenas illas C\u00edcladas mante\u00f1en non m\u00e1is duns poucos miles de habitantes, a\u00ednda que os modelos de barcos do cicl\u00e1dico final mostran que cincuenta remeiros puideron ser reunidos de comunidades dispersas (Rutter).\nSabemos que, pola s\u00faa posici\u00f3n xeogr\u00e1fica que as sit\u00faa como unha especie de ponte entre Europa e Asia, pola riqueza do subsolo e pola relativa suavidade do seu clima, as C\u00edcladas foron berce dunha not\u00e1bel civilizaci\u00f3n.\nC\u00f3nstanos que no per\u00edodo Calcol\u00edtico, aproximadamente entre o -3000 e o -2000, aquela civilizaci\u00f3n expresouse con not\u00e1bel orixinalidade. E iso malia que a facilidade de comunicaci\u00f3n coas zonas ribeiregas do Mediterr\u00e1neo ofrec\u00eda aos habitantes destas illas a posibilidade de absorber toda clase de influxos culturais for\u00e1neos.\nSabemos que a civilizaci\u00f3n cicl\u00e1dica se mantivo durante varios s\u00e9culos despois do 2000 A\u00ednda que, cando a altamente organizada cultura palacial de Creta xorde, as illas declinan, coa excepci\u00f3n de Delos, que conservou a s\u00faa arcaica reputaci\u00f3n como santuario durante o per\u00edodo da civilizaci\u00f3n cl\u00e1sica grega (ver liga de Delos). E m\u00e1is tarde cae baixo a cada vez m\u00e1is predominante influencia pol\u00edtica e art\u00edstica do continente grego.\nA cronolox\u00eda da civilizaci\u00f3n cicl\u00e1dica div\u00eddese en tres principais secuencias: cicl\u00e1dico inicial, medio e final. Ao per\u00edodo inicial (ca. 3000) seguiulle o arqueoloxicamente escuro cicl\u00e1dico medio (ca. -2500). A finais do cicl\u00e1dico final (ca. -2000) houbo unha converxencia esencial entre o cicl\u00e1dico e a civilizaci\u00f3n minoica.\nPero o cicl\u00e1dico afunde as s\u00faas ra\u00edces en tempos a\u00ednda m\u00e1is remotos. Quizais no -7000 Proba diso \u00e9 a difusi\u00f3n da obsidiana de Milo. Desta illa prove\u00f1en numerosos obxectos cortantes de obsidiana atopados en diferentes asentamentos prehist\u00f3ricos do Mediterr\u00e1neo oriental, especialmente na costa turca e en Tesalia (Grecia).\nBen \u00e9 certo, que isto s\u00f3 demostra unha frecuentaci\u00f3n da zona, que non sup\u00f3n necesariamente a existencia nela dunha base ben definida de civilizaci\u00f3n. De feito, os primeiros indicios de comunidades organizadas nas C\u00edcladas non van m\u00e1is al\u00f3 do -5000\nE a\u00ednda no Neol\u00edtico final, \u00e9 dicir, na segunda metade do cuarto milenio a. C., o grado de desenvolvemento destas comunidades cicl\u00e1dicas parece limitado, sobre todo se o comparamos co dos centros do Oriente m\u00e1is inmediato: Anatolia, Siria, Cana\u00e1n. Tratar\u00edase, segundo os datos que temos, de pequenas aldeas de pescadores ou de agricultores moi pobres.\nAo comezar a Idade do Cobre, todo empeza a cobrar relevo nas C\u00edcladas. O desenvolvemento das actividades mari\u00f1eiras e o cultivo da vide son o resorte que dispara a transformaci\u00f3n das estruturas econ\u00f3micas, sociais e culturais dos das illas. Os seus produtos chegan a Grecia e a diversas rexi\u00f3ns do Mediterr\u00e1neo oriental. Tr\u00e1tase dunha verdadeira engalaxe econ\u00f3mica, que orixina diferenzas sociais. E todo isto en paz, pois os asentamentos, situados maioritariamente nas costas, non est\u00e1n fortificados. Estarano m\u00e1is tarde, cando as C\u00edcladas caian na \u00f3rbita de Creta, m\u00e1is poderosa e organizada. Isto \u00e9, ent\u00f3n, cara ao final do bronce Antigo, \u00e9 dicir, en torno ao ano 2000\nHai certa tensi\u00f3n entre os sistemas de dataci\u00f3n usados para a civilizaci\u00f3n cicl\u00e1dica, un \"cultural\" e outro \"cronol\u00f3xico.\" Os intentos de axuntalos conducen a varias combinaci\u00f3ns; a m\u00e1is com\u00fan \u00e9 resumida abaixo.\nArqueolox\u00eda.\nHai que advertir, de entrada, que a\u00ednda quedan moitos puntos escuros, moitos datos por codificar, moitas hip\u00f3teses non probadas.\nO estudo do Cicl\u00e1dico foi laborioso, complexo e a\u00ednda non pode darse por conclu\u00eddo.\nO historiador grego Tuc\u00eddides escribira no s\u00e9culo -V: \nForon estas palabras as que chamaron a atenci\u00f3n do arque\u00f3logo Ludwig Ross, quen no segundo terzo do s\u00e9culo XIX, aventurou a hip\u00f3tese de que nas sepulturas prehist\u00f3ricas visitadas por el en Paros, Naxos, Amorgos e Tera (Santorini), onde se acharon \u00eddolos e vasos de m\u00e1rmore, estaba a confirmaci\u00f3n da presenza dos carios no arquip\u00e9lago: un pobo de piratas orixinario da rexi\u00f3n costeira da Asia Menor entre as antigas Lidia, Licia e Frixia.\nPolos mesmos anos do s\u00e9culo XIX en que Ludwig Ross, cos textos de Tuc\u00eddides na man, atribu\u00eda aos carios as tumbas do Cicl\u00e1dico, en Filacop\u00ed, na illa de Milo, aparec\u00edan novas tumbas intactas colmadas de cer\u00e1mica que logo se dispersaron polos museos de Europa.\nVinte anos despois, en torno a 1850-60, o arque\u00f3logo Papadopoulos exploraba a necr\u00f3pole de Chaliandrani na illa de Siros e lanzaba a hip\u00f3tese de que aquelas tumbas eran de \u00e9poca romana e gardaban os restos dos condenados por delitos pol\u00edticos, a quen Roma expatriaba e confinaba nas illas daquel arquip\u00e9lago.\nNon deben estra\u00f1arnos estas suposici\u00f3ns err\u00f3neas, posto que naquela \u00e9poca non hab\u00eda forma de cotexar criticamente os materiais que proporcionaban as escavaci\u00f3ns.\nCara a 1860 comeza a exploraci\u00f3n dos asentamentos prehist\u00f3ricos da illa de Santorini.\nPero a\u00ednda non pode falarse de investigaci\u00f3ns cient\u00edficas, suscept\u00edbeis de configurar un cadro fi\u00e1bel da civilizaci\u00f3n que os achados van delineando.\nNos \u00faltimos anos do s\u00e9culo a actividade exploratoria \u00e9 moi intensa, rica en observaci\u00f3ns que a\u00ednda te\u00f1en validez. En gran parte l\u00e9vaa a cabo Christos Tsountas, quen investigou lugares de enterramento en varias illas en 1898-99, sobre todo en Amorgos, Despotic\u00f3s, Paros, Ant\u00edparos, Sifnos e Siros, e acu\u00f1ou o termo de \"civilizaci\u00f3n cicl\u00e1dica\".\nPero as primeiras escavaci\u00f3ns verdadeiras son as que en 1896 dirixe a Escola Brit\u00e1nica de Atenas, en Filacop\u00ed, na illa de Milo. As escavaci\u00f3ns inclu\u00edron a an\u00e1lise estratigr\u00e1fica do terreo e proporcionaron resultados fi\u00e1beis. En concreto na illa de Milo puido reco\u00f1ecerse a presenza de tres cidades superpostas, precedidas por unha fase a\u00ednda m\u00e1is antiga (preurbana). E sobre todo comprobouse que estas diversas fases pod\u00edan ser relacionadas cos estilos de cer\u00e1mica.\nA partir de ent\u00f3n, o interese diminu\u00edu, pero reanimouse a mediados do s\u00e9culo XX, cando alg\u00fans coleccionistas comezaron a poxar polas tallas de corte modernista que se parec\u00edan tanto \u00e1 escultura de Jean Arp ou de Constantin Brancusi. Os sitios arqueol\u00f3xicos foron saqueados e xurdiu un activo comercio de falsificaci\u00f3ns. O contexto de moitas destas figuri\u00f1as cicl\u00e1dicas foi as\u00ed destru\u00eddo; o seu significado nunca poder\u00e1 ser entendido. Outros intrigantes e misteriosos obxectos son as tixolas cicl\u00e1dicas. A arqueolox\u00eda revelou as li\u00f1as xerais da cultura agr\u00edcola e mari\u00f1eira que ter\u00edan inmigrado de Asia Menor c. -5000 O cicl\u00e1dico inicial evolucionou en tres fases, entre c. -3300 - -2000, cando foi cada vez m\u00e1is invadida pola crecente influencia da Creta minoica.\nA cultura de Grecia continental contempor\u00e1nea da cultura cicl\u00e1dica \u00e9 cualificada como Hel\u00e1dico.\nOrixe dos habitantes das C\u00edcladas.\nOutro tema de grandes debates foi o da orixe dos primeiros habitantes das C\u00edcladas.\nAta os anos 50 do s\u00e9culo XX, a ausencia de pegadas de asentamentos neol\u00edticos nas illas daba p\u00e9 a supo\u00f1er que estas non estaban habitadas naquel per\u00edodo; polo tanto, o seu poboamento situ\u00e1base en torno ao 2600 Pero de onde proced\u00edan aqueles primeiros habitantes das C\u00edcladas?\nCase todos os investigadores coincid\u00edan en afirmar que se trataba de grupos heterox\u00e9neos chegados de Anatolia no curso de migraci\u00f3ns sucesivas, e moitos sinalaban que un dos centros de procedencia, entre o -2800 e o -2300, foi Troia.\nEn calquera caso parec\u00eda certo que, no momento de chegaren \u00e1s illas, aqueles grupos posu\u00edan xa unha civilizaci\u00f3n propia e definida, que despois evolucionou de xeito aut\u00f3nomo.\nEra a \u00fanica hip\u00f3tese pos\u00edbel, dado que as demais carec\u00edan de base. Faltaban por completo as informaci\u00f3ns hist\u00f3ricas, e as breves noticias de Tuc\u00eddides, que \u00e9 necesario repetir, viviu no s\u00e9culo -V, fac\u00edan referencia a unha \u00e9poca m\u00e1is avanzada, concretamente \u00e1 expansi\u00f3n cretense polo arquip\u00e9lago.\nSegundo menciona o historiador, naquel tempo as illas estaban habitadas polos carios, cuxas armas acharon os atenienses en m\u00e1is da metade das tumbas que descubriron no curso da purificaci\u00f3n da illa de Delos.\nPero as escavaci\u00f3ns efectuadas nos 60 forneceron novos elementos que botaron por terra gran parte das precedentes hip\u00f3teses.\nFoi posible determinar que as C\u00edcladas estaban xa habitadas, polo menos, nos \u00faltimos tempos do Neol\u00edtico Medio e no Neol\u00edtico Final; \u00e9 dicir cara ao -5000\nAs\u00ed o demostraban os achados habidos en Saliagos, unha illa entre as illas de Paros e Ant\u00edparos, entre 1964 e 1965, as\u00ed como as escavaci\u00f3ns que en 1963 se levaron a cabo en Cefala, na illa de Ceos.\nOs descubrimentos de Saliagos foron moi interesantes. Eran restos de habitaci\u00f3ns de planta rectangular, sobre fundamentos de pedra, pechadas por un muro perimetral. Nelas apareceron cer\u00e1micas de formas xeom\u00e9tricas, cuxa superficie escura estaba decorada con motivos en branco opaco, rectil\u00edneos ou curvos. Estes elementos configuraban a que, a partir de ent\u00f3n, se chamou cultura de Saliagos, que englobou outros achados das mesmas caracter\u00edsticas en Vouni (illa de Ant\u00edparos), Agrilia (Milo) e Mavrispilia (Miconos).\nOs materiais foron sometidos a probas de dataci\u00f3n mediante o carbono 14 (14C), segundo as cales, e en relaci\u00f3n coas escavaci\u00f3ns de Emporio X na illa de Qu\u00edos, puido determinarse que esta cultura floreceu en torno ao -4900\nA ela asoci\u00e1ronse tam\u00e9n puntas de obsidiana e pequenas figuras tanto esquem\u00e1ticas como naturalistas.\nPolas mesmas datas, o arque\u00f3logo Caskey achou en Cefala unha necr\u00f3pole con tumbas redondas, ovaladas e rectangulares. En xeral estaban realizadas con pequenos muros de pedra inclinados cara ao centro, a\u00ednda que algunhas se escavaran parcialmente na rocha; hab\u00edaas individuais e m\u00faltiples.\nEntre os cascallos sa\u00edron \u00e1 luz numerosas cer\u00e1micas de cor escura, algunhas avermelladas e outras de cor vermella brillante. Hab\u00eda xerras de pescozo longo e fino, cuncas, unha especie de cazo de extravagante forma, unha estatu\u00ed\u00f1a obscena de terracota etc. Dado que estes obxectos, e especialmente a cer\u00e1mica escura, mostraban caracter\u00edsticas af\u00edns \u00e1 doutros achados producidos na \u00c1tica e nas C\u00edcladas noroccidentais, asignouse a esta cultura a denominaci\u00f3n de \u00c1tica-Cefala. Sabemos que se desenvolveu cara ao -3500\nTodos estes descubrimentos foron important\u00edsimos, porque obrigaron a revisar as conclusi\u00f3ns de quen atribu\u00edan unha orixe exclusivamente anat\u00f3lica \u00e1 civilizaci\u00f3n cicl\u00e1dica.\nUn dos principais argumentos en que se apoiaban era a presenza de tumbas de cista, pero o feito de que este tipo de tumbas apareza xa na necr\u00f3pole de Cefala suxire unha continuidade local.\nSen d\u00fabida hai certas analox\u00edas entre a civilizaci\u00f3n cicl\u00e1dica e a anat\u00f3lica, pero iso non demostra que sexa Anatolia o fogar orixinario daquela. Algunhas das s\u00faas formas parecen de orixe local; outras poder\u00edan estar ligadas ao continente grego.\nConsiderando os co\u00f1ecementos que proporcionan as escavaci\u00f3ns, resulta m\u00e1is sinxelo pensar nunha evoluci\u00f3n paralela de culturas an\u00e1logas, sen que con isto pret\u00e9ndase rexeitar a existencia de contactos m\u00e1is ou menos ocasionais entre elas.\nAs cidades dos vivos.\nDispo\u00f1emos de datos procedentes de escavaci\u00f3ns de asentamentos e vivendas illadas, pero non sempre son totalmente fi\u00e1beis polas dificultades que entra\u00f1a a dataci\u00f3n.\nAs escavaci\u00f3ns que realizou Tsountas en Paros en 1898, sacaron \u00e1 luz casas de planta rectangular, divididas en d\u00faas habitaci\u00f3ns comunicadas e a m\u00e1is interior rematada en \u00e1bsida. O detalle do \u00e1bsida parece suxerir un recordo da cabana redonda que, no Neol\u00edtico, se difundiu por gran parte da \u00e1rea mediterr\u00e1nea.\nRespecto de Filacop\u00ed son singularmente xenerosos os datos ofrecidos:\nTam\u00e9n Santorini e Tirasia proporcionaron datos \u00fatiles sobre as casas das C\u00edcladas. O xe\u00f3logo Fouqu\u00e9 estudou as situadas sobre a escolleira setentrional de Tirasia. Son de planta rectangular, con muros de pedra de lava, irregulares, unidas por argamasa.\nAtop\u00e1ronse outros muros que seguramente se fixeron mediante unha armaz\u00f3n de madeira. Sistema de construci\u00f3n que achamos a mi\u00fado en case todas as poboaci\u00f3ns do Exeo.\nOs seus muros angulares comp\u00f3\u00f1ense de perpia\u00f1os perfectamente tallados e case sempre de grandes dimensi\u00f3ns, superpostos en fileiras horizontais.\nOs muros defensivos.\nHai fortificaci\u00f3ns en Chalandriani (Siros), Panormos (Naxos), Agios Andreas (Sifnos) e Filacop\u00ed. Son fortificaci\u00f3ns que se remontan ao momento da influencia cretense e parecen confirmar o que escribiu Tuc\u00eddides achega da s\u00faa construci\u00f3n despois de que a armada de Minos expulsase aos piratas carios.\nEn Filacop\u00ed II hai unha dobre muralla. Os muros que a forman est\u00e1n a unha distancia de tres metros o un do outro. A parte baixa da muralla interior \u00e9 unha masa de terra e pedras pequenas, sobre a que se apoian grandes bloques cicl\u00f3peos. A exterior, moito m\u00e1is d\u00e9bil, \u00e9 de terra, reforzada con algunhas filas de pedra. A intervalos m\u00e1is ou menos regulares, as d\u00faas murallas un\u00edronse mediante pequenos muros transversais, e os espazos baleiros reench\u00e9ronse con grava. O conxunto ten un ancho de aproximadamente seis metros.\nO sector m\u00e1is curioso da fortificaci\u00f3n \u00e9 aquel en que se practicou unha porta secreta, defendida por un muro. Desta forma os cercadores ti\u00f1an que percorrer un longo treito xunto aos basti\u00f3ns e, polo mesmo, a po\u00f1erse a tiro dos que defend\u00edan a cidade.\nEn Chalandriani tr\u00e1tase propiamente dunha acr\u00f3pole, tres de cuxos lados est\u00e1n defendidos por un precipicio. Bastou con fortificar o cuarto lado mediante unha muralla dobre, semiel\u00edptica, de preto de 60 m. Do muro externo, o m\u00e1is d\u00e9bil, quedan un par de fileiras de pedras. No seu centro \u00e1brese unha porta disposta oblicuamente respecto ao muro. A muralla interior, de perpia\u00f1os pequenos, est\u00e1 reforzada por cinco torres. Os accesos eran dous, situados xunto \u00e1 segunda torre e entre a terceira e a cuarta, e obrigaban tam\u00e9n aos agresores a un longo percorrido ao descuberto.\nAgios Andrea, en Sifnos, presenta asombrosas analox\u00edas con Chalandriani, cunha t\u00e9cnica de construci\u00f3n perfeccionada.\nAs cidades dos mortos.\nCoa excepci\u00f3n da illa de Siros, as tumbas cicl\u00e1dicas son do tipo de cista. Esc\u00e1vanse a pouca profundidade nas pendentes dos outeiros, \u00e1s veces ata a beira do mar e te\u00f1en forma trapezoidal, cos lados revestidos de pedras planas. A cobertura \u00e9 tam\u00e9n de pedras sen tallar, mentres que o piso \u00e9 de pedra, croios ou sinxelamente terra apisoada. As s\u00faas dimensi\u00f3ns son reducidas. Non m\u00e1is 1,20 m de lonxitude.\nOutra caracter\u00edstica \u00e9 que abundan as tumbas m\u00faltiples, probabelmente de membros dunha mesma familia, nas que se superpo\u00f1en as sepulturas.\nAs tumbas de Siros son moi diferentes. Tr\u00e1tase de pequenas tumbas con c\u00e1mara, con paredes de pedra en seco cuxas fileiras van aproxim\u00e1ndose cara ao interior ata formar unha falsa b\u00f3veda, que na s\u00faa parte superior se pecha cunha gran lastra cuxo peso d\u00e1 solidez ao conxunto. Como detalle curioso hai que observar que estas tumbas te\u00f1en unha abertura que comunica co exterior e cuxa funci\u00f3n apenas podemos imaxinar. As s\u00faas dimensi\u00f3ns non permiten o paso dun corpo. Posibelmente destin\u00e1base a certos ritos funerarios.\nA prop\u00f3sito de tales ritos recordemos que nas tumbas de cista o corpo do defunto, ou os corpos cando eran varios, dispo\u00f1\u00edase recostados sobre o lado dereito, os xeonllos dobrados cara ao peito e o antebrazo levado cara \u00e1 cabeza. De a\u00ed as reducidas dimensi\u00f3ns do enterramento.\nAs pr\u00e1cticas relixiosas.\nA escaseza de achados arqueol\u00f3xicos fai que saibamos moi pouco das pr\u00e1cticas relixiosas dos pobos cicl\u00e1dicos. Mentres que en Creta atop\u00e1ronse numerosos lugares de culto, nas C\u00edcladas tan s\u00f3 co\u00f1ecemos un. No porto de Minoa, na illa de Amorgos, baixo unha gran pena, ach\u00e1ronse fragmentos de cer\u00e1mica e alg\u00fans vasos enteiros. Parece que en tempos remotos existiu al\u00ed un gruta ou freita.\nPreto, noutra freita, ach\u00e1ronse tam\u00e9n moitos restos cer\u00e1micos. As escavaci\u00f3ns dirixidas por Tsountas nesta mesma zona revelaron a existencia de fosas semellantes repletas de cachos de cer\u00e1mica. Nunha delas o mesmo arque\u00f3logo descubriu, ademais, certo n\u00famero de vasos m\u00e1is ou menos completos, algunha peza en forma de fuso e anacos de obsidiana. Moitos vasos conti\u00f1an achas de \u00f3so, a mi\u00fado ennegrecidas e calcinadas, dentes de ovella, cabra ou boi.\nO descubrimento destes dep\u00f3sitos de vasos baixo as rocas ou en anfractuosidades do terreo, por unha banda, e a completa ausencia de necr\u00f3poles nos arredores, por outro, suxiren que nos achamos ante un lugar sagrado ao aire libre. Talvez se trate dun daqueles lugares sagrados, nos que durante as cerimonias de ofrenda se acend\u00edan grandes fogueiras. Tras unha invocaci\u00f3n m\u00e1xica arrox\u00e1banse a elas os animais inmolados, se cadra vivos a\u00ednda. E logo cando o lume comezaba a languidecer, lanz\u00e1banse obxectos votivos. As cinzas, mesturadas cos \u00f3sos e os exvotos, eran depositados finalmente na freita de modo que quedasen en estreito contacto coa rocha, a que \u00e1 s\u00faa vez non era sen\u00f3n unha parte do corpo da Deusa Gran Nai, a divindade m\u00e1is importante dos pobos cicl\u00e1dicos\nExpertos navegantes.\nDo feito de que a maior parte de obxectos prove\u00f1an dun n\u00famero reducido de tumbas, en tanto que na maior\u00eda destas s\u00f3 aparezan un ou dous m\u00e1is ou menos, c\u00f3mpre deducir que o pobo cicl\u00e1dico pasara xa da sociedade diferenciada, no que destacaban determinados grupos e persoas. Hab\u00eda \"ricos\" ou \"not\u00e1beis\" que se pod\u00edan permitir un enxoval funerario acorde co seu rango, en tanto que os \"pobres\" deb\u00edan contentarse cun \u00eddolo, unha vasilla ou un sinxelo adorno.\nEsta hip\u00f3tese v\u00e9n corroborada por outro indicio, como \u00e9 o da aparici\u00f3n nas tumbas de obxectos xa usados: vasillas con evidentes pegadas de composturas, p\u00edxides con tapadeiras que non lles corresponden etc. Diso deduciron alg\u00fans estudosos que as familias pobres compraban para os seus defuntos un enxoval literalmente de \"segunda man\".\nIsto \u00e9, en suma, o que revelan as necesidades sobre a estrutura social daquelas xentes.\nAlg\u00fans outros achados ref\u00edrense \u00e1 vida econ\u00f3mica. \u00c9 pos\u00edbel afirmar que se trataba dun pobo de agricultores, pastores e artes\u00e1ns, pero as\u00ed mesmo que ti\u00f1a a mirada posta no mar: na pesca e na navegaci\u00f3n.\nQue practicaban a primeira pr\u00f3bano tanto o descubrimento dalg\u00fans anzois de bronce, como a decoraci\u00f3n de certos vasos de terracota en que aparecen homes portando un peixe en cada man.\nE en canto \u00e1 navegaci\u00f3n, baste citar outras decoraci\u00f3ns cer\u00e1micas nas que vemos representadas naves de altura, capaces de servir para as m\u00e1is audaces exploraci\u00f3ns. De feito, parece que os mari\u00f1os das C\u00edcladas non se limitaron a comerciar coa veci\u00f1a Creta, o Peloponeso e Anatolia, sen\u00f3n que chegaron ata a costa d\u00e1lmata, Sarde\u00f1a e polo menos durante o Bronce Medio, a partir do 2000, ata as Baleares e o sur de Francia, xa que en todos estes lugares apareceron obxectos de elaboraci\u00f3n cicl\u00e1dica.\nPor desgraza aquel pobo que posu\u00eda noci\u00f3ns de numeraci\u00f3n non deixou documentos escritos que permitan caracterizalo con maior precisi\u00f3n."}
{"id": "295837", "revid": "27155", "url": "https://gl.wikipedia.org/wiki?curid=295837", "title": "Fosfatidilinositol (4,5)-bisfosfato", "text": "O fosfatidilinositol 4,5-bisfosfato (PtdIns(4,5)\"P\"2 ou PI(4,5)P2) \u00e9 un fosfol\u00edpido que \u00e9 un compo\u00f1ente menor das membranas celulares. \u00c1s veces ch\u00e1maselle simplemente PIP2, a\u00ednda que non \u00e9 o \u00fanico fosfatidilinositol bisfosfato que hai. O PtdIns(4,5)\"P\"2 est\u00e1 enriquecido na membrana plasm\u00e1tica onde \u00e9 o substrato para varias importantes prote\u00ednas sinalizadoras.\nO PtdIns(4,5)P2 f\u00f3rmase principalmente pola acci\u00f3n das fosfatidilinositol 4 fosfato 5 quinases de tipo I a partir do fosfatidilinositol 4-fosfato (PI(4)P).\nOs \u00e1cidos graxos do PtdIns(4,5)\"P\"2 son variables en diferentes especies e tecidos, pero os estudos realizados mostran que os \u00e1cidos graxos m\u00e1is com\u00fans son o este\u00e1rico en posici\u00f3n 1 e o araquid\u00f3nico na 2.\nFunci\u00f3ns.\nV\u00eda IP3/DAG.\nO PtdIns(4,5)\"P\"2 funciona como un intermediario na v\u00eda IP3/DAG, que se inicia pola uni\u00f3n de ligandos a receptores acoplados \u00e1 prote\u00edna G que activan a subunidade Gq alfa. O PtdIns(4,5)\"P\"2 \u00e9 un substrato que \u00e9 hidrolizado pola fosfolipase C (PLC), que \u00e9 un encima unido a membranas activado por medio de receptores proteicos como os receptores adren\u00e9rxicos \u03b11. O PtdIns(4,5)\"P\"2 regula o funcionamento de moitas prote\u00ednas de membrana e de canles i\u00f3nicas, como o canle M. Os produtos da cat\u00e1lise da PLC sobre o PtdIns(4,5)\"P\"2 son o inositol 1,4,5-trisfosfato (Ins\"P\"3; IP3) e o diacilglicerol (DAG), que funcionan ambos como segundos mensaxeiros. Nesta fervenza, o DAG permanece na membrana plasm\u00e1tica e activa a fervenza sinalizadora ao activar a prote\u00edna quinase C (PKC). A PKC \u00e1 s\u00faa vez activa outras prote\u00ednas citos\u00f3licas ao fosforilalas. O efecto da PKC pode ser revertido por fosfatases. O IP3 entra no citoplasma e activa os receptores IP3 do ret\u00edculo endoplasm\u00e1tico liso (REL), que abren canais de calcio no REL, e mobilizan o Ca2+ cara ao citosol. O calcio participa na fervenza activando outras prote\u00ednas.\nFosfol\u00edpidos de atraque.\nAs PI 3-quinases de clase I fosforilan o PtdIns(4,5)\"P\"2 formando o fosfatidilinositol (3,4,5)-trisfosfato (PtdIns(3,4,5)\"P\"3). Tanto a PtdIns(3,4,5)\"P\"3 coma a PtdIns(4,5)\"P\"2 non s\u00f3 act\u00faan como substratos para encimas sen\u00f3n que serven como \"fosfol\u00edpidos de atraque\" que se unen a dominios espec\u00edficos que promoven o recrutamento de prote\u00ednas na membrana plasm\u00e1tica e a subseguinte activaci\u00f3n de fervenzas de sinalizaci\u00f3n.\nCanles de potasio.\nOs canles de potasio rectificantes entrantes requiren o atraque de PtdIns(4,5)\"P\"2 para a actividade da canle.\nRegulaci\u00f3n.\nO PtdIns(4,5)\"P\"asub&gt;2 (ou PIP2) \u00e9 regulado por medio de diferentes compo\u00f1entes. Unha hip\u00f3tese emerxente \u00e9 que a concentraci\u00f3n de PIP2 \u00e9 mantida localmente. Alg\u00fans dos factores implicados na regulaci\u00f3n de PIP2 son: "}
{"id": "295838", "revid": "23204", "url": "https://gl.wikipedia.org/wiki?curid=295838", "title": "Cogomelo de coresma", "text": "O cogomelo de coresma ou pantorra (Morchella esculenta) \u00e9 unha especie de fungo comest\u00edbel que medra en Europa (Andaluc\u00eda), Am\u00e9rica do Norte e Am\u00e9rica do Sur (bosques da Rexi\u00f3n de Araucan\u00eda en Chile, na Arxentina (oeste das provincias de Neuqu\u00e9n, R\u00edo Negro e Chubut).\nDescrici\u00f3n.\nEste cogomelo ten forma de colmea (por iso tam\u00e9n recibe en galego o nome de colme\u00ed\u00f1a), con 5-14\u00a0cm de altura desde a base, e 3\u20138\u00a0cm de largo; o chapeu componse de celi\u00f1as desordenadas, e separadas unhas das outras por bordos flex\u00edbeis de cor marr\u00f3n clara e amarela opaca e tam\u00e9n tons pardos escuros ao madureceren; a parte interna \u00e9 feble, el\u00e1stica e abrancazada. O est\u00edpite (esteo) \u00e9 cil\u00edndrico, de 2\u20137\u00a0cm de lonxitude, e de 2\u20134\u00a0cm de di\u00e1metro, de cor m\u00e1is suave que a parte superior, e a parte interna est\u00e1 baleira. Presenta recendo e sabor agrad\u00e1beis.\nNomes vulgares.\nEn galego:\nUsos.\nAd\u00f3itanse coci\u00f1ar frit\u00edndoas con allo, touci\u00f1o ou chourizo ou en revoltos de ovos. Xamais deben comerse cr\u00faas, pois conte\u00f1en unha toxina que se descomp\u00f3n a altas temperaturas, arredor de 80\u00a0\u00b0C, sendo logo inocua."}
{"id": "295839", "revid": "18868", "url": "https://gl.wikipedia.org/wiki?curid=295839", "title": "Morchella esculenta", "text": ""}
{"id": "295840", "revid": "18868", "url": "https://gl.wikipedia.org/wiki?curid=295840", "title": "Pantorra", "text": ""}
{"id": "295841", "revid": "18868", "url": "https://gl.wikipedia.org/wiki?curid=295841", "title": "Colme\u00ed\u00f1a", "text": ""}
{"id": "295842", "revid": "27155", "url": "https://gl.wikipedia.org/wiki?curid=295842", "title": "Fosfatidilinositol 4,5-bisfosfato", "text": ""}
{"id": "295843", "revid": "27155", "url": "https://gl.wikipedia.org/wiki?curid=295843", "title": "PtdIns(4,5)P2", "text": ""}
{"id": "295844", "revid": "27155", "url": "https://gl.wikipedia.org/wiki?curid=295844", "title": "PI(4,5)P2", "text": ""}
{"id": "295845", "revid": "22570", "url": "https://gl.wikipedia.org/wiki?curid=295845", "title": "Emotivismo", "text": "O emotivismo \u00e9tico \u00e9 unha corrente meta\u00e9tica que afirma que os xu\u00edzos de valor non afirman nada sobre ning\u00fan obxecto externo (acci\u00f3n avaliada) ou interno (estado de \u00e1nimo), s\u00f3 expresan certas emoci\u00f3ns. Expresar non \u00e9 o mesmo que afirmar: as\u00ed expresar unha dor (\u00e1s veces cun \"Ai!\") \u00e9 distinto que afirmar que se sente. Ao non ser afirmaci\u00f3ns, os xu\u00edzos de valor non son nin verdadeiros nin falsos; polo tanto carece de sentido falar de verdades morais ou dun co\u00f1ecemento moral. A s\u00faa funci\u00f3n \u00e9 expresar emoci\u00f3ns ou persuadir aos demais para que sintan o mesmo.\nDesenvolvemento.\nDurante o s\u00e9culo XX o emotivismo foi das teor\u00edas meta\u00e9ticas m\u00e1is influentes. Os seus representantes m\u00e1is destacados foron o fil\u00f3sofo brit\u00e1nico Alfred Jules, portavoz do empirismo l\u00f3xico en Inglaterra e o estadounidense Charles Leslie Stevenson.\nAlfred Jules.\nSost\u00e9n que os xu\u00edzos de valor non afirman nada nin sobre ning\u00fan obxecto do mundo (como aseveran as posturas obxectivistas) nin sobre o estado persoal de \u00e1nimo do enunciador (como sup\u00f3n o subxectivismo).\nBertrand Russell.\nO desexo moral manifesta a pretensi\u00f3n de estender universalmente a calidade valorada.\nC. L. Stevenson.\nStevenson admite que hai un razoamento moral, \u00e9 dicir, que tendemos a apoiar os nosos xu\u00edzos morais mediante raz\u00f3ns. O que fai posible este apoio \u00e9 o feito de que as nosas actitudes morais est\u00e1n psicoloxicamente emparentadas coas nosas crenzas, e a alteraci\u00f3n das crenzas en xeral a modificaci\u00f3n das actitudes do caso.\nSegunda metade s\u00e9culo XX.\nO fil\u00f3sofo Georg Henrik von Wright, creador da l\u00f3xica das normas, desenvolveu unha versi\u00f3n propia desta teor\u00eda. Allan Gibbard formulou unha teor\u00eda expresivista das normas. Nicol\u00e1s Zavadivker intentou ampliar o emotivismo de forma tal de incorporar as pretensi\u00f3ns de validez que segundo as correntes neo-racionalistas manifestan os xu\u00edzos morais, no marco dunha posici\u00f3n emotivista, contra o que afirmaban os primeiros partidarios desta doutrina.\nO emotivismo moral.\nO emotivismo moral oponse ao intelectualismo moral. Esta \u00faltima teor\u00eda moral afirma que a condici\u00f3n necesaria e suficiente para a conduta moral \u00e9 o co\u00f1ecemento. Esta teor\u00eda parece contraria \u00e1s ideas correntes pois para a maior\u00eda das persoas p\u00f3dese ser malo sabendo con todo que \u00e9 o que se ha de facer, cal \u00e9 o noso deber. O emotivismo moral ach\u00e9gase moito m\u00e1is \u00e1 concepci\u00f3n corrente ou de sentido com\u00fan ao destacar a importancia da esfera dos sentimentos e as emoci\u00f3ns na vida moral.\nDavid Hume.\nDavid Hume \u00e9 o seu m\u00e1is importante defensor, no Ap\u00e9ndice I da obra \"Investigaci\u00f3n sobre os principios da moral\", Hume presenta con claridade as teses b\u00e1sicas do emotivismo moral e da s\u00faa cr\u00edtica ao racionalismo moral, e inmediatamente sinala que a raz\u00f3n ten unha achega notable na loanza moral: as calidades ou as acci\u00f3ns que encomiamos son aquelas que gardan relaci\u00f3n coa utilidade, coas consecuencias beneficiosas que traen consigo para a sociedade e para o seu posuidor. A raz\u00f3n pode axudarnos a decidir cales son as consecuencias \u00fatiles ou perniciosas das calidades e as acci\u00f3ns."}
{"id": "295847", "revid": "23204", "url": "https://gl.wikipedia.org/wiki?curid=295847", "title": "Cobra lagarteira com\u00fan", "text": "A cobra lagarteira com\u00fan ou cobra lisa com\u00fan (Coronella austriaca) \u00e9 unha especie de cobra non velenosa que habita en Europa do norte e central, pero tam\u00e9n chega ata o norte de Ir\u00e1n. O European Molecular Biology Laboratory (EMBL) reco\u00f1ece actualmente tres subespecies, inclu\u00edda a com\u00fan descrita neste artigo."}
{"id": "295848", "revid": "23204", "url": "https://gl.wikipedia.org/wiki?curid=295848", "title": "Coronella austriaca", "text": ""}
{"id": "295849", "revid": "1822", "url": "https://gl.wikipedia.org/wiki?curid=295849", "title": "Cobra lagarteira meridional", "text": "Cobra lagarteira meridional ou cobra lisa meridional (\"Coronella girondica\") \u00e9 unha especie inofensiva de cobra que habita no sur de Europa e no norte de \u00c1frica. Non est\u00e1 reco\u00f1ecida ningunha subespecie deste animal.\nDistribuci\u00f3n.\nHabita en Espa\u00f1a, Portugal, sur de Francia, Italia, Marrocos, Alxeria e Tunisia."}
{"id": "295850", "revid": "23204", "url": "https://gl.wikipedia.org/wiki?curid=295850", "title": "Coronella girondica", "text": ""}
{"id": "295851", "revid": "56817", "url": "https://gl.wikipedia.org/wiki?curid=295851", "title": "Fosfatidilinositol bisfosfato", "text": "Fosfatidilinositol bisfosfato ou PIP2 \u00e9 un termo xeral co que se fai referencia aos produtos obtidos pola clivaxe de PIP3, ou pola fosforilaci\u00f3n de PI(3)P, PI(4)P ou PI(5)P.\nO termo \"PIP2\" \u00e9 utilizado con maior frecuencia para referirse ao seguinte composto:\nNon obstante, hai outros l\u00edpidos PIP2 como son:"}
{"id": "295852", "revid": "27155", "url": "https://gl.wikipedia.org/wiki?curid=295852", "title": "PIP2", "text": ""}
{"id": "295853", "revid": "89787", "url": "https://gl.wikipedia.org/wiki?curid=295853", "title": "Cobra de escada", "text": "A cobra de escada ou cobra riscada (Rhinechis scalaris) \u00e9 unha especie non velenosa de cobra que \u00e9 com\u00fan no suroeste de Europa."}
{"id": "295854", "revid": "23204", "url": "https://gl.wikipedia.org/wiki?curid=295854", "title": "Serpe riscada", "text": ""}
{"id": "295858", "revid": "23204", "url": "https://gl.wikipedia.org/wiki?curid=295858", "title": "Rhinechis scalaris", "text": ""}
{"id": "295859", "revid": "27155", "url": "https://gl.wikipedia.org/wiki?curid=295859", "title": "Karoo", "text": "O Karoo, voz derivada do \"khoikhoi\" (unha lingua Khoisan) \"karusa\", que significa \"est\u00e9ril\", \"seco\", \u00e9 unha meseta semides\u00e9rtica situada en Sur\u00e1frica que abarca unha \u00e1rea de m\u00e1is de 400.000\u00a0km\u00b2. Por\u00e9n, a rexi\u00f3n \u00e9 moi f\u00e9rtil naquelas zonas en que est\u00e1 irrigada, cultiv\u00e1ndose pastos para o gando, c\u00edtricos e cereais.\nO nome karoo apl\u00edcase tam\u00e9n \u00e1 vexetaci\u00f3n de tipo mato que se encontra nas s\u00faas rexi\u00f3ns semi\u00e1ridas. Div\u00eddese en Pequeno Karoo, o Gran Karoo e o Karoo do Norte.\nHistoria.\nO Karoo foi explorado polo explorador, naturalista, m\u00e9dico e zo\u00f3logo alem\u00e1n Martin Lichtenstein durante un per\u00edodo comprendido entre 1803 e 1806 no que levou a cabo moitas confirmaci\u00f3ns astron\u00f3micas e describiu con precisi\u00f3n a rexi\u00f3n.\nDespois do descubrimento de ouro en Transvaal, d\u00e9uselle un novo impulso ao estudo da xeolox\u00eda da zona, ampli\u00e1ndose o da s\u00faa xeograf\u00eda.\nO Pequeno Karoo.\nO Pequeno Karoo ou Karoo meridional est\u00e1 situado na Provincia do Cabo Occidental de Sur\u00e1frica, ao norte da cadea monta\u00f1osa Langeberg que o separa da chaira costeira, e se estende ao longo de 320\u00a0km de leste a oeste e cunha altitude de entre os 300 e os 600 m.\nO Gran Karoo.\nO Pequeno Karoo est\u00e1 separado do Gran Karoo ou Karoo central polos montes Swartberg. Ocupa unha franxa de leste a oeste duns 480\u00a0km de lonxitude e cunahs alturas de entre os 600 e os 900 m ao longo das provincias do Cabo Occidental e de Cabo do Norte.\nO Karoo do Norte.\nO Karoo do Norte, situado nas provincias surafricanas do Cabo do Norte, Noroeste e Estado Libre, forma, xunto co Veld Alto ou \"Highveld\", a rexi\u00f3n de altiplanicies m\u00e1is interna e m\u00e1is alta de Sur\u00e1frica. Est\u00e9ndese ao norte do Gran Karoo entre Namaqualand polo oeste e os montes Komsberg e Roggeveld polo suroeste, un\u00edndose co \"Highveld\" nas provincias de Transvaal e do Estado Libre. As alturas desta franxa van desde os 1.200 m no Cabo do Norte at\u00e9 os 1.800 en Transvaal.\nEn Transvaal encontr\u00e1ronse restos de microorganismos f\u00f3siles datados, ao parecer, entre finais do e\u00f3n Arcaico e principios do Paleoproterozoico. Por\u00e9n, a veracidade destes f\u00f3siles permanece incerta. "}
{"id": "295860", "revid": "5863", "url": "https://gl.wikipedia.org/wiki?curid=295860", "title": "Citania (hom\u00f3nimos)", "text": "Citania pode referirse a:"}
{"id": "295861", "revid": "98629", "url": "https://gl.wikipedia.org/wiki?curid=295861", "title": "\u00d1u azul", "text": "O \u00f1u azul, \"Connochaetes taurinus\", \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos alcelafinos e tribo dos alcelafininos.\n\u00c9 unha das d\u00faas especies que compo\u00f1en o x\u00e9nero \"Connochaetes\", sendo de tama\u00f1o lixeiramente maior que a outra especie, o \u00f1u negro (\"Connochaetes gnou\").\nDistribu\u00eddo por varias zonas da \u00c1frica oriental e meridional, no \u00f1u azul dist\u00ednguense cinco subespecies.\nEste grande ant\u00edlope ten un aspecto musculoso, coa cabeza pesada, cun distintivo foci\u00f1o robusto. As cr\u00edas nacen cunha coloraci\u00f3n parda avermellada e comezan a tomar a cor dos adultos \u00e1 idade de dous meses. A capa dos adultos var\u00eda desde un gris lousa ou azulado profundo, a plena luz, \u00e1 parda agrisada ou gris.\nAmbos os sexos pos\u00faen un par de grandes cornos curvados.\nO \u00f1u azul \u00e9 herb\u00edvoro, aliment\u00e1ndose principalmente de pastos de herbas curtas. Forma mandas que se moven en grupos soltos. Estes animaos son corredores r\u00e1pidos e extremadamente precavidos.\nO apareamento comeza ao final da temporada de chuvias e normalmente nace unha soa cr\u00eda por parto despois dun per\u00edodo de xestaci\u00f3n duns oito meses e medio. A cr\u00eda permanece coa s\u00b4\u00b4ua nai durante oito meses, tras o cal se une a unha manda de xuven\u00eds.\nO \u00f1u azul habita nas chairas herb\u00e1ceas que bordean as sabana arboradas con acacias e matogueiras (\"bush\") na \u00c1frica meridional e oriental, e prosperan en \u00e1reas que non son nin demasiado h\u00famidas nin demasiado \u00e1ridas.\nCada ano, algunhas poboaci\u00f3ns de \u00c1frica oriental toman parte dunha gran migraci\u00f3n a longa distancia, aparentemente programada para coincidir cos pad\u00f3ns locais de precipitaci\u00f3ns e de herba en crecemento.\nO \u00f1u azul \u00e9 nativo de Angola, Botsuana, Eswatini, Kenya, Mozambique, Sur\u00e1frica, Tanzania, Zambia e Zimbabue. Hoxe est\u00e1 extinto en Malaui, pero foi reintroducido con \u00e9xito en Namibia. O l\u00edmite meridional da \u00e1rea de dispersi\u00f3n do \u00f1u azul est\u00e1 no r\u00edo Orange, mentres que o l\u00edmite occidental est\u00e1 delimitado polo lago Victoria e o monte Kenya.\nEste ant\u00edlope est\u00e1 amoplamente difundido e est\u00e1 introduc\u00edndose en granxas privadas, reservas e zonas protexidas. Por esta raz\u00f3n, a Uni\u00f3n Internacional para a Conservaci\u00f3n da Natureza e dos Recursos Naturais (UICN) clasifica hoxe ao \u00f1u azul como especie \"LC\" (pouco\npreocupante).\nA s\u00faa poboaci\u00f3n est\u00edmase en ao redor dun mill\u00f3n e medio de individuos, a s\u00faa tendencia \u00e9 est\u00e1bel.\nTaxonom\u00eda.\nA especie foi descrita por primeira vez en 1823 polo naturalista, ilustrador e explorador brit\u00e1nico William John Burchell nunha nota ao p\u00e9 da p\u00e1xina 278 do segundo volume da s\u00faa obra \"Travels in the interior of southern Africa\" editada en Londres en 1824.\nClasificouse dentro do x\u00e9nero \"Connochaetes\", descrito polo alem\u00e1n Lichtenstein en 1812, e d\u00e9uselle o nome cient\u00edfico \"Connochaetes taurinus\".\nO nome xen\u00e9rico \"Connochaetes\" deriva das palabras do grego antigo \u03ba\u03cc\u03bd\u03bd\u03bf\u03c2 \"k\u00f3nnos\", \"barba\", e \u03c7\u03b1\u03af\u03c4\u03b7, \"cha\u00edt\u0113\", \"pelo que flue\", \"melena\". O nome espec\u00edfico latino \"taurinus\", que significa \"de touro\", \"de boi\", deriva de \"taurus\", \"touro\" que, \u00e1 s\u00faa vez, deriva do grego \u03c4\u03b1\u03c5\u03c1\u03bf\u03c3 \"ta\u00fbros\", co mesmo significado, \"touro\".\nO \"azul\" do nome com\u00fan, \"\u00f1u azul\", fai referencia \u00e1 conspicua tonalidade azul prateada da s\u00faa capa. En canto a \"\u00f1u\" \u00e9 a adaptaci\u00f3n de \"t'gnu\", \no nome que lle dan a estes animais os khoikhoi, pequeno grupo \u00e9tnico n\u00f3made da \u00c1frica do suroeste, especificamente de Botsuana e Namibia, que se separou da tribo dos hotentotes ou khoisan.\nA\u00ednda que ambos os \u00f1us, o azul e o negro, se clasifican actualmente no mesmo x\u00e9nero, o \u00f1u azul anteriormente foi situado nun x\u00e9nero separado, \"Gorgona\". Pero un estudo dos cromosomas mit\u00f3ticos e de ADN mitocondrial permitiu saber m\u00e1is das relaci\u00f3ns evolutivas entre as d\u00faas especies, encontr\u00e1ndose que as d\u00faas ti\u00f1an unha estreita relaci\u00f3n filoxen\u00e9tica, e que diverxeron hai un mill\u00f3n de anos.\nSubespecies.\nA maior\u00eda dos autores reco\u00f1ecen na especie Connochates taurinus as seguintes cinco subespecies:\nHibridaci\u00f3n.\nS\u00e1bese que o \u00f1u azul pode hibridarse co \u00f1u negro. As diferenzas en comportamento social e h\u00e1bitats historicamente impediron a hibridaci\u00f3n interespec\u00edfica, por\u00e9n pode ocorrer cando ambas as especies est\u00e1n confinadas dentro da mesma zona, e a descendencia \u00e9 xeralmente f\u00e9rtil. Un estudo destes animais h\u00edbridos na \"Spioenkop Dam Nature Reserve\" en KwaZulu-Natal, Sur\u00e1frica, revelou que moitos ti\u00f1an anormalidades conx\u00e9nitas nos dentes, nos cornos e nos \u00f3sos wormianos (\u00f3sos suturais) do cranio. Outro estudo revelou un aumento no tama\u00f1o dos h\u00edbridos en comparaci\u00f3n co do dos seus pais. Nalg\u00fans animais h\u00edbridos as bullas timp\u00e1nicas do \u00f3so temporal aparecen moi deformadas e, nuotros, o radio e o c\u00fabito aparecen fusionados.\nCaracter\u00edsticas.\nAs principais caracter\u00edstyicas morfol\u00f3xicas do \u00f1u azul son:\nBiolox\u00eda.\nH\u00e1bitat e distribuci\u00f3n.\nA especie enc\u00f3ntrase en chairas de herbas curtas con arbustos espi\u00f1entos, bordeando sabanas arboradas e zonas de matogueiras, penetrando tam\u00e9n en e bosques abertos de zonas secas.\nNo Serengueti os \u00f1us azuis prosperan en pasteiros en solos alcalinos e volc\u00e1nicos durante a estaci\u00f3n das chuviaa, retir\u00e1ndose a pastos das zonas de maior precipitaci\u00f3n e con augas permanentes durante a estaci\u00f3n seca.\nA s\u00faa mesta pelaxe perm\u00edtelle acceder a zonas fr\u00edas en zonas monta\u00f1osas, a\u00ednda que raramente se encontran por riba dos 1.800-2.100 m (por exemplo, no cr\u00e1ter de Ngorongoro).\nAntigamente o \u00f1u azul distribu\u00edase desde o sur de Kenya at\u00e9 o norte leste de Namibia, Botsuana, e o r\u00edo Orange en Sur\u00e1frica e Mozambique. Ultimamente foi introducido f\u00f3ra da s\u00faa \u00e1rea de distribuci\u00f3n natural, tales como as terras altas do leste de Zimbabue e en granxas privadas en Namibia.\nNa actualidade enc\u00f3ntrase en Angola, Botsuana, Eswatini, Kenya, Mozambique, Namibia Sur\u00e1frica, Tanzania, Zambia e Zimbabue. Recentemente extinguiuse en Malaui, pero foi reintroducido con \u00e9xito en Namibia.\nCostumes.\nOs \u00f1us azuis son moi gregarios e viven xeralmente en granes mandas. Durante os seus desprazamentos poden verse en grupos de decenas de millares de individuos. Poden encontrtarse asociados a cebras e gacelas de Thomson e, \u00e1s veces, con outros herb\u00edvos das prader\u00edas.\nDurante a \u00e9poca de celo forman grupos pequenos, desde d\u00faas a tres at\u00e9 m\u00e1is de 150 femias e xoves que son congregados por dun a tres machos.&lt;br&gt; Estes machos comparten aparenemente o raba\u00f1o sen ningunha xerarqu\u00eda definida entre eles.&lt;br&gt; Trotan ao redor del cun paso balanceante, coa cabeza alta, forzando ao raba\u00f1o a agruparse nun grupo m\u00e1is mesto.\nPero os machos son agresivos e defenden unha zona ao redor do seu raba\u00f1o, incluso durante os desprazamentos, que marcan coas secreci\u00f3ns das gl\u00e1ndulas que te\u00f1en na cabeza, defend\u00e9ndoo contra outros machos rivais. e loitan entre si na \u00e9poca de celo.\nDespois da \u00e9poca de celo, os raba\u00f1os de cr\u00eda int\u00e9granse en mandas maiores e, nestas, non se observa ningunha estutura social. Nos seus desprazamentos seguen as condici\u00f3ns favor\u00e1beis de alimento e auga, sendo os seus extensos movementos (\u00e1s veces os desprazamentos destes animais superan os 1.600\u00a0km). Andan e corren a mi\u00fado en \"fila india\" e, ao igual que outros moitos animais das chairas, disgr\u00e9ganse durante as chuvias concentr\u00e1ndose durante a estaci\u00f3n seca ao redor das pozas ou das correntes, buscando herbas frescas apetec\u00edbeis. Tenden a pacer en formaci\u00f3ns dispersas. Son activos a todas as horas do d\u00eda e da noite, ag\u00e1s ao mediod\u00eda nas xornadas c\u00e1lidas.\nOs \u00f1uis azuis son moi ruidosos. A s\u00faa voz \u00e9 un sonoro bufido e un grave gru\u00f1ido. O olfacto \u00e9 unha forma moi importante de comunicaci\u00f3n intraespec\u00edfica.\nAlimentaci\u00f3n.\nOs \u00f1us azuis a son herb\u00edvoros puros. A herba constit\u00fae o 90 % da s\u00faa dieta, e parecen ter preferencia por certas especies cando brotan despois da chuvia (en \u00c1frica oriental, \"Themeda triandra\" \u00e9, con moita diferenza, a m\u00e1is importante, seguida de \"Pennisetum mezianum\").\nO tempo de pastoreo aumenta un 100 % durante a estaci\u00f3n seca. A\u00ednda que a elecci\u00f3n da dieta segue a ser a mesma na estaci\u00f3n seca que na temporada de chuvias, os animais son m\u00e1is selectivos durante esta \u00faltima.\nBeben cada d\u00eda se te\u00f1en auga dispo\u00f1\u00edbel, pero poden pasar at\u00e9 5 d\u00edas sen beberen. Durante a estaci\u00f3n seca poden desprazarse at\u00e9 50\u00a0km diarios para beberen. \u00c1s veces poden complementar a inxesta de auga comendo plantas suculentas e mel\u00f3ns silverstres. Os \u00f1us azuis presentan requirimentos h\u00eddricos m\u00e1is estritos que outros animais que viven nas mesmas zonas, particularmente os \u00f3rices e as gacelas de Grant.\nReproduci\u00f3n.\nOs \u00f1us azuis machos alcanzan a madurez sexual aos dous anos de idade, mentres que as femias poden concibir aos 16 meses se se alimentaronadecuadamente. Por\u00e9n, a maior\u00eda das femias non comenzan a reproducirse at\u00e9 un aho despois. O apareamento, que dura tres semanas, coincide con final da temporada de chuvias. Isto significa que os animais est\u00e1n en bo estado de sa\u00fade, xa que se alimentaron de pastos altamente nutritivos de herbas acabadas de crecer, e a taxa de concepci\u00f3n a mi\u00fado \u00e9 tan alta como o 95 %. A tempada de apareamento t\u00edpicamente comenza nunha noite de l\u00faa chea, o que suxire que o ciclo lunar infl\u00fae na reproduci\u00f3n. Nese momento, o \"pico\" de produci\u00f3n de testosterona nos machos \u00e9 o m\u00e1ximo, o que d\u00e1 por resultado un aumento da chamada ao comportamento territorial. As actividades destes machos sexualmente excitados tam\u00e9n poden estimular \u00e1s femias para entraren no estro. \nOs machos marcan os seus territorios e compiten entre eles polas femias. Trucan e empuxan cos cornos, dobrando os xeonllos, bramando e bufando, \u00e1s veces, cravando os cornos no chan. Unha vez que se estableceu a dominaci\u00f3n, cada macho intenta atraer \u00e1 femias ao seu territorio. O macho intenta montar \u00e1 femia. As femias receptivas mante\u00f1en a s\u00faa cola desviada cara a un lado, e permanecen parados mentres dura a c\u00f3pula. Os apareamentos poden repetirse varias veces, e poden levarse a cabo d\u00faas veces ou m\u00e1is nun minuto. Os machos nin comen nin descansan cando unha femia est\u00e1 presente no seu territorio e, durante este tempo, a femia mantense cerca do macho, a mi\u00fado fregando a s\u00faa cabeza sobre o torso do macho e cheirando o seu pene. Na temporada de cr\u00eda, unha femia pode visitar varios territorios e aparearse con varios machos diferentes.\nInimigos.\nO seu principal depredadolr \u00e9 o le\u00f3n (nalgunhas zonas os \u00f1us azuis constit\u00faen a metade da s\u00faa dieta), o guepardo, os lica\u00f3ns e os crocodilos. En \u00c1frica oriental as hienas pintas cazan gran n\u00famero de exemplares acabados der nacer. Na terra dos masais (\u00c1frica oriental) os \u00f1us azuis son quizais os herb\u00edvoros m\u00e1is cazados.\nA\u00ednda que a peste bovina \u00e9 probabelmente a enfermidade m\u00e1is grave que padece o \u00f1u azul, tam\u00e9n \u00e9 suscept\u00edbel de enfermidades das patas e a boca, como o carb\u00fanculo, a sarna e a gangrena nos cascos. O herpesvirus foi illado por primeira vez nos \u00f1us azuis en 1960 polo veterinario Walter Plowright. A\u00ednda que as causas de morte var\u00edan de ano en ano, nunha \u00e9poca de seca en Botsuana, os tenreiros xoves, ad femias e os adultos vellos foron os m\u00e1is propensos a morrer. Noutra ocasi\u00f3n estimouse que o 47 % das mortes foron causadas por enfermidades, o 37 % eran debidas \u00e1 depredaci\u00f3n e o resto eran resultado de accidentes.\nO animal pode ser h\u00f3spede de gran n\u00famero de diferentes parasitos. Nun estudo encontrouse que os \u00f1us azuis eran hospedeiros de trece especies de nematodos, trematodos, larvas de cinco moscas da familia dos \u00e9stridos, tres especies de piollos, sete especies de carrachas da familia dos ix\u00f3didos e de larvas dun verme da lingua (pentast\u00f3midos). Destes, a maior\u00eda foron m\u00e1is prevalentes nalgunhas \u00e9pocas do ano que noutras. Xeralmente, as larvas de \"Gedoelstica\" e \"Oestrus\" viven nas fosas nasais e as cavidades respiratorias e, \u00e1s veces, migran cara ao cerebro. En comparaci\u00f3n con alg\u00fans outros b\u00f3vidos, os \u00f1us azuis son resistentes \u00e1 infestaci\u00f3n por varias especies de carrachas.\nEstado de conservaci\u00f3n.\nOs \u00f1us azuis sofren a depredaci\u00f3n por parte de le\u00f3ns, leopardos, lica\u00f3ns, hienas e crocodilos, sendo as\u00faa caza por estes a principal causa de morte. As\u00ed mesmo son suscept\u00edbeis a varias enfermidades que tam\u00e9n poden levar a unha diminuci\u00f3n dos seus efectivos. Os principais factores humanos que afectan \u00e1s s\u00faas poboaci\u00f3ns incl\u00faen a deforestaci\u00f3n a grande escala, o desecamento das fontes de auga, a expansi\u00f3n dos asentamentos humanos e a caza furtiva. Ademais, doenzas do gando dom\u00e9stico como a enfermidade do sono poden ser transmitidas a estes animais. A construci\u00f3n de valados que interrompen as rotas migratorias tradicionais entre as zonas h\u00famidas e as secas trad\u00facense na morte masiva cando os animais quedan illados de fontes de auga cando buscan \u00e1reas de pasto mellores durante as secas. Un estudo dos factores que infl\u00faen nas poboaciones de \u00f1us no ecosistema do Masai Mara revelou que a poboaci\u00f3n sufrira unha dr\u00e1stica diminuci\u00f3n de ao redor do 80 % duns 119.000 cabezas en 1977, at\u00e9 chegar a uns 22.000 vinte anos m\u00e1is tarde. A principal causa disto p\u00e9nsase que foi a expansi\u00f3n da agricultura, que conduciu \u00e1 perda do pasto tradiconal nas zonas de partos e cr\u00eda na estaci\u00f3n chuviosa.\nA poboaci\u00f3n total de \u00f1us azuis est\u00edmase actualmente en ao redor de 1.550.000 individuos. A tendencia da poboaci\u00f3n xeral \u00e9 est\u00e1bel, e no Parque Nacional de Serengueti (Tanzania) incrementouse ultimamente at\u00e9 as 1.300.000 cabeza. A densidade da poboaci\u00f3n \u00e9 de 0,15 animais por km 2 no Parque Nacional Hwange e nos Parques Nacionais de Etosha, de 35/km 2 no cr\u00e1ter do Ngorongoro e no Parque Nacional de Serengueti, onde son m\u00e1is abundantes. O \u00f1u azul tam\u00e9n se introduciu en gran n\u00famero de granxas privadas, coutos de caza, reservas e \u00e1reas de conservaci\u00f3n. Por estas raz\u00f3ns, a Uni\u00f3n Internacional para a Conservaci\u00f3n da Natureza (UICN) clasifica o status do \u00f1u azul como \"LC\" (pouco preocupante). Por\u00e9n, o n\u00famero de esp\u00e9cimes de \u00f1us de barba branca orientais (\"C. t. albojubatus\") viu un forte descenso nos tempos actuais da orde de probabelmente de 6.000 a 8.000 animais, e isto est\u00e1 causando certa preocupaci\u00f3n.\nUsos e interacci\u00f3n cos humanos.\nComo un dos grandes herb\u00edvoros de \u00c1frica meridional e oriental, o \u00f1u azul desempe\u00f1a un papel importante no ecosistema e \u00e9 un elemento principal como presa dos grandes depredadores como o le\u00f3n. \u00c9 un dos animais que atrae a turistas \u00e1 zona para observar o \"gran xogo da vida e a morte\" e, como tal, \u00e9 de grande importancia econ\u00f3mica para a rexi\u00f3n. O \u00f1u azul foi tradicionalmente cazado pola s\u00faa pel e a s\u00faa carne; a pel para fabricar un coiro de boa calidade, a\u00ednda que a carne \u00e9 de poca calidade, seca e moi dura.\nPor\u00e9n, o \u00f1u azul tam\u00e9n pode afectar negativamente aos seres humanos. Pode competir co gando dom\u00e9stico polo pasto e a auga, e poden transmitir enfermidades mortais como a peste bovina e causar epidemias. Tam\u00e9n poden tansmitir varios parasitos, como trematodos, tenias, moscas e carrachas.\nDescubriuse unha antiga lousa tallada representando un animal moi similar ao \u00f1u azul, que data de ao redor do ano 3.000 a.C., en Nekhen (Exipto), hoxe Kom el-Ahmar, a antiga \u1f39\u03b5\u03c1\u03ac\u03ba\u03c9\u03bd \u03c0\u03cc\u03bb\u03b9\u03c2 (\"Hier\u00e1k\u014dn p\u00f3lis\" ou Hierac\u00f3mpole), cidade que era daquela a capital pol\u00edtica e relixiosa do Alto Exipto. Isto poder\u00eda indicar que o animal se encontraba no norte de \u00c1frica en tempos dos antigos exipcios."}
{"id": "295862", "revid": "23204", "url": "https://gl.wikipedia.org/wiki?curid=295862", "title": "R\u00edo Barrag\u00e1n", "text": "O r\u00edo Barrag\u00e1n ou r\u00edo Freaza \u00e9 un r\u00edo afluente do Oitav\u00e9n que forma o l\u00edmite entre os concellos de Fornelos de Montes e Pazos de Borb\u00e9n.\nSenda da Fraga do Barrag\u00e1n.\nO r\u00edo Barrag\u00e1n e a s\u00faa fraga acollen un itinerario para sendeirismo pendente de homologaci\u00f3n pola Federaci\u00f3n Galega de Monta\u00f1ismo co n\u00famero PR-G 164 Senda da Fraga do Barrag\u00e1n. \nDestaca a devandita fraga, \u00e1s marxes finais do r\u00edo Barrag\u00e1n, antes do encoro de Eiras, que se caracteriza por un estreito val cun bosque de ribeira ben conservado. Tam\u00e9n c\u00f3mpre salientar elementos etnogr\u00e1ficos e culturais como as levadas, os mu\u00ed\u00f1os, os pasos ou pasales, as pontes e pontellas, muros de todo tipo, cami\u00f1os enlousados e, especialmente, os restos do castro da Cidade."}
{"id": "295874", "revid": "56817", "url": "https://gl.wikipedia.org/wiki?curid=295874", "title": "Igrexa cat\u00f3lica caldea", "text": "A Igrexa cat\u00f3lica caldea (en , \"\u02bf\u012btha kaldetha q\u0101thuliqetha\") \u00e9 unha Igrexa particular da Igrexa cat\u00f3lica, baixo a autoridade da s\u00e9 apost\u00f3lica do patriarca de Babilonia, en comu\u00f1\u00f3n co papa e o resto da Igrexa cat\u00f3lica. Actualmente ten arredor de 500.000 fieis, principalmente asirios \u00e9tnicos orixinarios do norte de Iraq, sueste de Turqu\u00eda, nordeste de Siria e noroeste de Ir\u00e1n, mais hoxe cunha di\u00e1spora en todo o mundo."}
{"id": "295878", "revid": "56817", "url": "https://gl.wikipedia.org/wiki?curid=295878", "title": "Lu\u00eds Rafael I Saku", "text": "Lu\u00eds Rafael I Saku (en , \"Lwys Rwp\u02beyl qdmy\u02be Skw\"; en ), nado como Luis Saku en Zaxo (hoxe no Kurdist\u00e1n, Iraq) o 4 de xullo de 1948, \u00e9 o 113\u00ba Patriarca de Babilonia da Igrexa Cat\u00f3lica Caldea e arcebispo de Bagdad dende o 31 de xaneiro de 2013.\nTraxectoria.\nLuis Saku naceu en Zaxo, unha cidade do Kurdist\u00e1n iraqu\u00ed, o 4 de xullo de 1948. A s\u00faa familia trasladouse a Mosul, onde comezou os seus estudos.\nO 1 de xu\u00f1o de 1974 foi ordenado sacerdote da arquieparqu\u00eda de Mosul, e traballou na catedral at\u00e9 1979, cando foi enviado a estudar a Roma, onde doutorouse en Patrolox\u00eda oriental no Pontificio Instituto Oriental. Continuou os seus estudos na Universidade de Par\u00eds-Sorbona, doutor\u00e1ndose en Historia.\nO 24 de outubro de 2002 foi elixido arcebispo de Kerk\u00fbk polo S\u00ednodo dos Bispos da Igrexa Caldea. Recibiu a ordenaci\u00f3n episcopal o 14 de novembro de 2003, de mans do em\u00e9rito Andr\u00e9 Sana.\nO 31 de xaneiro de 2013 foi elixido Patriarca de Babilonia da Igrexa Cat\u00f3lica Caldea. O 1 de febreiro o papa Bieito XVI concedeulle a comu\u00f1\u00f3n eclesi\u00e1stica.\nO 19 de febreiro de 2014 o papa Francisco reco\u00f1eceuno como membro da Congregaci\u00f3n para as Igrexas Orientais."}
{"id": "295879", "revid": "839", "url": "https://gl.wikipedia.org/wiki?curid=295879", "title": "Lu\u00eds Rafael I Sako", "text": ""}
{"id": "295883", "revid": "56817", "url": "https://gl.wikipedia.org/wiki?curid=295883", "title": "Zaxo", "text": "Zaxo (en , tr. \"Zaxo\"; en , tr. \"Z\u0101\u1e35\u014d\"; en , tr. \"Sakhw\") \u00e9 unha cidade do Kurdist\u00e1n iraqu\u00ed, centro do distrito hom\u00f3nimo na gobernaci\u00f3n de Duhok, localizada a poucos quil\u00f3metros da fronteira con Turqu\u00eda, e cunha poboaci\u00f3n de arredor de 350.000 habitantes."}
{"id": "295884", "revid": "89787", "url": "https://gl.wikipedia.org/wiki?curid=295884", "title": "Dem\u00f3stenes", "text": "Dem\u00f3stenes (en grego, \u0394\u03b7\u03bc\u03bf\u03c3\u03b8\u03ad\u03bd\u03b7\u03c2: \"D\u0113mosth\u00e9n\u0113s\"), nado en Atenas no ano -384 e finado en Calauria no ano -322, foi un dos oradores m\u00e1is relevantes da historia e un importante pol\u00edtico ateniense.\nOs seus dotes de oratoria constit\u00faen a \u00faltima expresi\u00f3n significativa das proezas intelectuais atenienses, e permiten o acceso aos detalles da pol\u00edtica e a cultura da Antiga Grecia durante o s\u00e9culo -IV. Dem\u00f3stenes aprendeu ret\u00f3rica mediante o estudo dos discursos de oradores anteriores. Pronunciou os seus primeiros discursos xudiciais aos vinte anos de idade, cando reclamou aos seus titores que lle entregasen a totalidade da s\u00faa herdanza. Durante un tempo, Dem\u00f3stenes ga\u00f1ou a vida como escritor profesional de discursos xudiciais e como avogado, redactando textos para o seu uso en preitos entre particulares.\nDem\u00f3stenes interesouse pola pol\u00edtica durante esa \u00e9poca, e foi no -354 cando deu os seus primeiros discursos pol\u00edticos en p\u00fablico. Dedicou os seus anos de plenitude f\u00edsica e intelectual a opo\u00f1erse \u00e1 expansi\u00f3n do reino de Macedonia. Idealizaba a s\u00faa cidade e loitaba por restaurar a supremac\u00eda ateniense e motivar os seus compatriotas para se opo\u00f1er a Filipo II de Macedonia. Buscou preservar a liberdade de Atenas e establecer unha alianza contra Macedonia nun intento sen \u00e9xito de impedir os plans de Filipo de expandir a s\u00faa influencia cara ao sur, conquistando as cidades-estado gregas. Dous anos antes da morte de Filipo, Dem\u00f3stenes tivo un papel capital no levantamento de Atenas e Tebas contra o rei macedonio e o seu fillo, Alexandre III, na batalla de Queronea, a\u00ednda que os seus esforzos non tiveron \u00e9xito cando a revolta atopou cunha en\u00e9rxica reacci\u00f3n macedonia. M\u00e1is a\u00ednda: para previr unha revolta similar contra o seu propio l\u00edder, o sucesor de Alexandre, o di\u00e1doco Ant\u00edpatro, enviou os seus homes para que acabasen con Dem\u00f3stenes. Dem\u00f3stenes, con todo, suicidouse co fin de evitar caer nas mans de Arquias, confidente de Ant\u00edpatro.\nO chamado \"Canon Alexandrino\", compilado por Arist\u00f3fanes de Bizancio e Aristarco de Samotracia, reco\u00f1ece a Dem\u00f3stenes como un dos 10 maiores log\u00f3grafos e oradores \u00e1ticos. Segundo Lonxino, Dem\u00f3stenes \"perfeccionou ao m\u00e1ximo o ton do discurso idealista, pasional, abundante, preparado, r\u00e1pido\".\nCicer\u00f3n aclamouno como \"o orador perfecto\" ao que non lle faltaba nada e Quintiliano loouno, dirix\u00edndose a el como \"lex orandi\" (\"a norma da oratoria\") e dicindo del que \"inter omnes unus excellat\" (\"de entre todos, sobresae un\").\nTraxectoria.\nPrimeiros anos.\nFamilia, educaci\u00f3n e vida persoal.\nFamilia e educaci\u00f3n.\nDem\u00f3stenes naceu no ano -384, durante o \u00faltimo ano da 98.\u00aa Olimp\u00edada ou o primeiro da 99\u00aa. Seu pai, do mesmo nome, pertenc\u00eda \u00e1 tribo (\"phyle\") pandionisia e viv\u00eda no Demo de Peania, nos arredores de Atenas. Pertenc\u00eda a unha rica familia mercantil, ou que lle valeu o desprezo das vellas familias aristocr\u00e1ticas. Seu pai, Dem\u00f3stenes de Peania, posu\u00eda unha f\u00e1brica de armas.\nEsquines, o maior rival pol\u00edtico de Dem\u00f3stenes, manter\u00eda m\u00e1is tarde que a s\u00faa nai, Cle\u00f3bula, era de orixe escita, a\u00ednda que alg\u00fans estudosos modernos po\u00f1en en d\u00fabida esta afirmaci\u00f3n.\nAos sete anos Dem\u00f3stenes quedou orfo. O seu pai deixoulle unha fortuna en fideicomiso, quedando ao coidado dos seus t\u00edos, Afobo e Demof\u00f3n, as\u00ed como dun tal Ter\u00edpido. Os seus titores dilapidaron a s\u00faa fortuna, xa sexa por erro de xesti\u00f3n ou por mala intenci\u00f3n, quedando o mozo Dem\u00f3stenes en extrema pobreza.\nAxi\u00f1a que Dem\u00f3stenes alcanzou a maior\u00eda de idade, esixiu unha auditor\u00eda de contas da xesti\u00f3n realizada polos seus titores. Segundo Dem\u00f3stenes, a revisi\u00f3n das contas demostraba a apropiaci\u00f3n indebida do seu patrimonio. A\u00ednda que o seu pai lle deixou un patrimonio de case catorce talentos, que equivaler\u00edan de forma aproximada a uns 400.000 d\u00f3lares estadounidenses de 2008. Dem\u00f3stenes dixo no xu\u00edzo que os seus titores non lle deixaron nada \"ag\u00e1s a casa, catorce escravos e trinta minas de prata\" (30 minas equival\u00edan a medio talento).\nAos 20 anos, Dem\u00f3stenes demandou aos seus titores, intentando recuperar o seu patrimonio. Durante os xu\u00edzos pronunciou cinco discursos: tres \"Contra Afobos\", entre o -363 e o -362, e dous \"Contra Ontenor\" entre o -362 e o -361. O tribunal fixou os danos e perdas sufridos por Dem\u00f3stenes en dez talentos (285.000 d\u00f3lares estadounidenses de 2008). Cando finalizaron todos os preitos, Dem\u00f3stenes s\u00f3 logrou recuperar unha porci\u00f3n de toda a s\u00faa herdanza.\nEntre o -366, data na que alcanzou a maior\u00eda de idade, e o -364, Dem\u00f3stenes e os seus extitores buscaron arduamente unha sa\u00edda negociada ao conflito, a\u00ednda que non conseguiron chegar a un arranxo porque ningunha das d\u00faas partes estaba disposta a facer concesi\u00f3ns. Ao mesmo tempo, Dem\u00f3stenes preparouse para os xu\u00edzos mediante o adestramento das s\u00faas habilidades oratorias.\nAos 16 anos Dem\u00f3stenes asistira a un proceso de Cal\u00edstrato de Afidna (-367), quedando sorprendido polo talento do orador. Cal\u00edstrato estaba ent\u00f3n no momento c\u00faspide da s\u00faa carreira e ga\u00f1ou un preito dunha importancia consider\u00e1bel. Aparentemente, esa experiencia levouno a decidirse por aprender a ret\u00f3rica.\nSegundo Friedrich Nietzsche, fil\u00f3logo e fil\u00f3sofo alem\u00e1n, e Constantine Paparregopoulus, historiador grego, Dem\u00f3stenes foi alumno de Is\u00f3crates. Segundo Cicer\u00f3n, Quintiliano e o bi\u00f3grafo romano Hermipo, foi un alumno de Plat\u00f3n. Luciano, un ret\u00f3rico e sat\u00edrico romano-sirio, incl\u00fae os fil\u00f3sofos Arist\u00f3teles, Teofrasto e Xen\u00f3crates entre os seus profesores. Con todo, todas estas afirmaci\u00f3ns son hoxe en d\u00eda postas en d\u00fabida.\nDe acordo con Plutarco, Dem\u00f3stenes converteuse en alumno de Iseo, outro orador \u00e1tico, a\u00ednda que nesa \u00e9poca Is\u00f3crates tam\u00e9n daba clases na \u00e1rea, especializ\u00e1ndose nos problemas de sucesi\u00f3ns. O motivo pode ser ou ben que non puidese pagar os honorarios de Is\u00f3crates, ou porque pensaba que o estilo de Iseo encaixaba mellor coa s\u00faa forma de ser, m\u00e1is vigorosa e astuta. Ernst Curtius, un arque\u00f3logo alem\u00e1n, describ\u00eda a relaci\u00f3n entre alumno e profesor como \"unha alianza armada intelectual\". Tam\u00e9n se dixo que Dem\u00f3stenes pagou ao seu profesor unhas 10.000 dracmas (aproximadamente medio talento) baixo a condici\u00f3n de que deixase a escola de ret\u00f3rica que abrira e se dedicase de maneira total ao ensino de Dem\u00f3stenes. Outra versi\u00f3n afirma que Iseo non cobrou nada a Dem\u00f3stenes polo ensino. Con todo, segundo Sir Richard C. Jebb, estudoso brit\u00e1nico cl\u00e1sico, \"a relaci\u00f3n entre Iseo e Dem\u00f3stenes como profesor e alumno apenas puido ser nin moi \u00edntima nin de moi longa duraci\u00f3n\". Konstantinos Tsatsos, profesor e acad\u00e9mico grego, cre que Iseo axudou a Dem\u00f3stenes na creaci\u00f3n dos seus primeiros discursos xudiciais contra os seus titores.\nSegundo unha biograf\u00eda de autor desco\u00f1ecido pero atribu\u00edda a Plutarco, que chegou ata os nosos d\u00edas, Dem\u00f3stenes casou unha vez. A \u00fanica informaci\u00f3n que aparece sobre a s\u00faa esposa, da que se desco\u00f1ece o nome, \u00e9 que era filla de Heliodoro, un cidad\u00e1n importante.\nTam\u00e9n tivo unha filla, \"a primeira e \u00fanica que algunha vez lle chamou pai\", segundo Esquines, nun comentario acedo. A s\u00faa filla morreu nova, antes de casar, poucos d\u00edas despois da morte de Filipo . O seu sobri\u00f1o Dem\u00f3cares foi tam\u00e9n pol\u00edtico e orador.\nAcusaci\u00f3ns concernentes \u00e1 s\u00faa vida persoal.\nNos seus discursos, Esquines frecuentemente utilizaba as relaci\u00f3ns pederastas de Dem\u00f3stenes para atacalo. O contido dos ataques non era o feito de que Dem\u00f3stenes tivese relaci\u00f3ns con mozos (algo que naquela \u00e9poca non era raro nin socialmente inacept\u00e1bel), sen\u00f3n que o seu comportamento como erast\u00e9s fora inadecuado, e que a s\u00faa forma de actuar non beneficiaba os mozos (como era o esperado) sen\u00f3n que os danaba. No caso de Aristi\u00f3n, un mozo de Platea que viviu durante moito tempo na casa de Dem\u00f3stenes, Esquines burl\u00e1base da s\u00faa falta de control sexual e do seu pos\u00edbel comportamento efeminado.\nNo caso de Cnosio, Esquines fai outra acusaci\u00f3n de \u00edndole sexual, a\u00ednda que neste caso acusa a Dem\u00f3stenes de deitar este coa s\u00faa esposa para que a deixase embarazada.\nAteneo, pola s\u00faa banda, m\u00f3stranos outro punto de vista, argumentando que foi a muller a que deitou co mozo nun ataque de celos.\nEsquines tam\u00e9n acusaba a Dem\u00f3stenes de conseguir di\u00f1eiro a trav\u00e9s das s\u00faas relaci\u00f3ns con mozos adi\u00f1eirados. Dic\u00eda que enganou a Aristarco, o fillo de Mosco, coa idea de que o poder\u00eda converter nun grande orador.\nAparentemente, estando a\u00ednda baixo a tutela de Dem\u00f3stenes, Aristarco matou e mutilou a un tal Nicodemo de Afidna, arrinc\u00e1ndolle os ollos e a lingua. Esquines acusaba a Dem\u00f3stenes de complicidade no asasinato, utilizando como argumento o feito de que Nicodemo se querelara anteriormente con Dem\u00f3stenes acus\u00e1ndoo de deserci\u00f3n. Tam\u00e9n acusaba a Dem\u00f3stenes de ser tan mal erast\u00e9s para Aristarco como para non ser digno de recibir tal nome. O seu crime, segundo Esquines, era traizoar o seu er\u00f3meno apropi\u00e1ndose do seu patrimonio mentres que pretend\u00eda estar namorado do novo (dic\u00edase que se apropiou de tres talentos - 86.000 d\u00f3lares estadounidenses de 2008 - de Aristarco mentres que este fux\u00eda para o exilio para evitar o xu\u00edzo). Por iso, en pagamento pola confianza que Aristarco e a s\u00faa familia puxeran nel, e en palabras de Esquines \"Entraches nun fogar feliz [...] arruin\u00e1chelo\".\nEn calquera caso, a historia das relaci\u00f3ns de Dem\u00f3stenes con Aristarco \u00e9 m\u00e1is que dubidosa, e non se co\u00f1ece pupilo ning\u00fan de Dem\u00f3stenes con ese nome.\nCarreira como log\u00f3grafo.\nAo finalizar os preitos contra os seus titores e como forma de ga\u00f1arse a vida, Dem\u00f3stenes dedicouse a redactar discursos para a s\u00faa utilizaci\u00f3n en preitos privados de terceiras persoas. Destacou moito no seu traballo, e foi conseguindo unha carteira de clientes ricos e poderosos.\nPor outra banda, un log\u00f3grafo ateniense pod\u00eda permanecer no anonimato e non figurar como tal en ningures, o cal nalgunhas ocasi\u00f3ns pod\u00eda ocasionar que un profesional deste estilo se dedicase aos seus intereses persoais en prexu\u00edzo dos do seu cliente (non se pod\u00edan examinar os pos\u00edbeis conflitos de intereses dunha persoa an\u00f3nima). Esquines tam\u00e9n acusou a Dem\u00f3stenes de comportamento pouco \u00e9tico no seu traballo, dicindo que transmitira aos opo\u00f1entes dos seus clientes alg\u00fans dos argumentos que utilizar\u00edan no xu\u00edzo.\nPor exemplo, Esquines acusou a Dem\u00f3stenes de escribir un discurso para un tal Formi\u00f3n, un rico banqueiro, e logo comunicalo a Apolodoro, que estaba preparando cargos contra Formi\u00f3n. Plutarco apoiaba esta acusaci\u00f3n, dicindo que Dem\u00f3stenes \"crese que actuara de forma deshonesta\".\nComezo na vida pol\u00edtica.\nAdestramento da oratoria.\nAntes ata de cumprir os 21 anos no -363, Dem\u00f3stenes demostrara certo interese pola pol\u00edtica. No -363, -359 e -357 desempe\u00f1ou o posto de trierarca, encarg\u00e1ndose do mantemento e abastecemento dunha trirreme. No -348 f\u00edxose cargo dunha corex\u00eda, e pagaba os gastos dunha produci\u00f3n teatral.\nA\u00ednda que Dem\u00f3stenes dixo que nunca avogaba en ning\u00fan caso privado, non est\u00e1 claro a\u00ednda cando abandonou Dem\u00f3stenes a lucrativa (a\u00ednda que non tan prestixiosa) profesi\u00f3n de log\u00f3grafo, e se \u00e9 que chegou a facelo.\nCando era rapaz, Dem\u00f3stenes ti\u00f1a un defecto de elocuci\u00f3n no fala. Esquines burl\u00e1base diso, e refer\u00edase a el nos seus discursos polo alcumo que lle po\u00f1\u00edan, B\u00e1talo, que aparentemente poder\u00edan inventar ou ben os seus pedagogos ou ben os seus propios compa\u00f1eiros de xogos.\nSegundo Plutarco, durante o primeiro discurso p\u00fablico do mozo Dem\u00f3stenes, a audiencia burl\u00e1base do seu problema de elocuci\u00f3n (dificultade en pronunciar o /R/) e o seu estra\u00f1o e duro estilo, \"que estaba pragado de longas frases con argumentos formalistas ata un extremo duro e desagrad\u00e1bel\". Afirmaba o de Queronea que ti\u00f1a unha debilidade na voz, \"unha fala estra\u00f1a e dif\u00edcil de entender e unha falta de aire que, ao romper e desenlazar as frases, escurec\u00eda moito o sentido e o significado do que dic\u00eda\".\nDem\u00f3stenes levou a cabo un estrito programa para superar esas deficiencias e mellorar a s\u00faa locuci\u00f3n. Traballou a dicci\u00f3n, a s\u00faa voz e os seus xestos ata o punto que o seu af\u00e1n e a s\u00faa devoci\u00f3n se volveron proverbiais. Con todo, non se sabe con certeza se estes relatos son verdadeiros feitos da vida de Dem\u00f3stenes ou meras an\u00e9cdotas utilizadas para ilustrar a s\u00faa perseveranza e determinaci\u00f3n.\nAlg\u00fans cidad\u00e1ns, con todo, si que se deron de conta do seu talento. A primeira vez que abandonou apesarado a Ekkles\u00eda (a asemblea ateniense), un anci\u00e1n chamado Eunomo animouno dicindo que a s\u00faa dicci\u00f3n era moi parecida \u00e1 de Pericles. Noutra ocasi\u00f3n, despois de que a Ekkles\u00eda se negase a escoitalo e mentres marchaba a casa tras ser rexeitado, un actor chamado S\u00e1tiro seguiuno e entret\u00edvoo nunha amigable conversa.\nIncremento da actividade pol\u00edtica.\nA\u00ednda que se cre que continuou coa pr\u00e1ctica legal privada como log\u00f3grafo, o feito \u00e9 que a partir do ano -354 Dem\u00f3stenes interesouse cada vez m\u00e1is polos asuntos p\u00fablicos, fac\u00e9ndose famoso polos seus discursos que versaban sobre o restablecemento do esp\u00edrito p\u00fablico en Atenas e sobre a conservaci\u00f3n da cultura grega nun momento en que o modelo de cidade-estado se v\u00eda ameazado.\nNo -355 escribiu \"Contra Androcio\" e no -354, \"Contra Leptino\", dous feros ataques contra individuos que pretend\u00edan eliminar unhas exenci\u00f3ns de impostos. En \"Contra Tim\u00f3crates\" e \"Contra Arist\u00f3crates\" avogou pola eliminaci\u00f3n da corrupci\u00f3n, denunciando medidas que v\u00eda como deshonestas ou contrarias das tradici\u00f3ns atenienses. Todos estes discursos ofrecen unhas primeiras mostras sobre as s\u00faas ideas de pol\u00edtica exterior, como puidesen ser a importancia da frota, as alianzas, ou o honor nacional.\nPartidario de Eubulo, en -354 Dem\u00f3stenes pronunciou en favor deste o seu primeiro discurso pol\u00edtico, \"Sobre as symmor\u00edas\", no que defend\u00eda a moderaci\u00f3n ao mesmo tempo que propo\u00f1\u00eda a reforma das symmor\u00edas como unha fonte de financiamento para a frota ateniense, defendendo o aumento das obrigaci\u00f3ns con respecto \u00e1s trierarqu\u00edas.\nCon todo, axi\u00f1a cortou con Eubulo, ao que atacou no -352 (\"Sobre a sintaxe\"), ao mesmo tempo que se pronunciaba contra a pol\u00edtica exterior ateniense co discurso \"Polos megalopolitanos\" (-353), que chamou a atenci\u00f3n dos atenienses sobre o perigo que representaba o poder de Esparta, trala debacle de Tebas. Tam\u00e9n se opuxo a Eubulo no -351, co discurso \"Pola liberdade dos rodios\".\nEubulo era naquel tempo o pol\u00edtico m\u00e1is influente de Atenas, situaci\u00f3n que mantivo no per\u00edodo entre o -355 e o -342, e estaba en contra da intervenci\u00f3n nos asuntos internos doutras poles gregas.\nA\u00ednda que ning\u00fan dos seus primeiros discursos tivo \u00e9xito, Dem\u00f3stenes foi aos poucos fac\u00e9ndose un oco dentro do grupo das personalidades pol\u00edticas de importancia ao mesmo tempo que, doutra banda, romp\u00eda coa facci\u00f3n pol\u00edtica de Eubulo (facci\u00f3n \u00e1 que pertenc\u00eda Esquines). Nesa \u00e9poca Dem\u00f3stenes foi plantando os alicerces dos seus futuros \u00e9xitos pol\u00edticos, o que o levar\u00eda a se converter no l\u00edder do seu propio partido. Os seus argumentos mostraban o seu desexo de articular as necesidades e intereses de Atenas.\nNo ano -351, Dem\u00f3stenes sentiuse suficientemente forte como para mostrar a s\u00faa visi\u00f3n sobre o asunto de pol\u00edtica exterior m\u00e1is importante ao que se enfrontaba Atenas naquel tempo: a postura que deber\u00eda tomar a cidade con respecto a Filipo II de Macedonia. Segundo comenta Jacqueline de Romilly, fil\u00f3loga membro da Academia francesa, a ameaza de Filipo dar\u00eda a Dem\u00f3stenes un enfoque e unha raz\u00f3n de ser. A carreira pol\u00edtica de Dem\u00f3stenes \u00e9 virtualmente a historia da pol\u00edtica exterior ateniense.\nConfrontaci\u00f3n con Filipo.\nPrimeira Fil\u00edpica e as Ol\u00ednticas (-351 - -341).\nDem\u00f3stenes dirixiu as s\u00faas enerx\u00edas contra o crecente poder do rei Filipo II de Macedonia, a quen v\u00eda como unha ameaza non s\u00f3 para Atenas sen\u00f3n para todas as cidades-estado gregas.\nGran parte dos seus mellores discursos dirix\u00edronse contra o poder crecente do rei Filipo II de Macedonia. Desde o ano -357, cando Filipo cercou Anf\u00edpolis e Pidna, Atenas e Macedonia estiveran formalmente en guerra.\nNo -352 Dem\u00f3stenes describiu a Filipo como o maior e o peor inimigo da s\u00faa cidade. O discurso ser\u00eda un avance dos feros ataques que Dem\u00f3stenes lanzar\u00eda contra o rei macedonio durante os anos que seguiron. Un ano despois criticou a aqueles que subestimaban o poder de Filipo e avisaba de que era tan perigoso como o propio rei de Persia.\nNo -352 as tropas atenienses lograron con \u00e9xito enfrontarse a Filipo nas Term\u00f3pilas, pero a vitoria macedonia sobre os focios na batalla do Campo de Azafr\u00e1n supuxo un duro golpe para Dem\u00f3stenes.\nO seu primeiro discurso contra Filipo, co\u00f1ecido como a \"Primeira Fil\u00edpica\" (-351 - -350), ti\u00f1a como tema a preparaci\u00f3n e a reforma do fondo social de Atenas, o alicerce principal das pol\u00edticas de Eubulo. Exhortou aos atenienses a que espertasen da s\u00faa falsa seguridade e pediu que a guerra se estendese a Tracia, pero non tivo \u00e9xito.\nDesde ese momento e ata o -341, todos os discursos de Dem\u00f3stenes refer\u00edanse ao mesmo asunto: a loita contra Filipo. No -349, para completar o seu dominio do mar Exeo Filipo marchou contra Olinto, aliado de Atenas e a \u00faltima cidade da Calc\u00eddica que lle quedaba por dominar. Olinto pediu axuda a Atenas, e Dem\u00f3stenes pronunciou con tal motivo as tres \"Ol\u00ednticas\", nas que solicitou a Atenas axuda para o seu aliado. Nos tres discursos, Dem\u00f3stenes criticaba os seus compatriotas por non facer nada, e urx\u00eda a Atenas a axudar a Olinto contra o \"b\u00e1rbaro\" macedonio.\nMalia os avisos de Dem\u00f3stenes, os atenienses enguedell\u00e1ronse nunha guerra in\u00fatil en Eubea e non ofreceron apoio militar a Olinto. O tratado subseguinte, a paz de Fil\u00f3crates, era insoport\u00e1bel para el, que non o considerou m\u00e1is que un respiro entre d\u00faas batallas.\nO caso de Meidias (-348)..\nNo -348 ocorreu un caso peculiar: Meidias, un rico ateniense, deulle unha labazada publicamente a Dem\u00f3stenes, que naquel tempo ocupaba un cargo na Corex\u00eda, un gran festival relixioso en honor ao deus Dioniso. Meidias era un amigo de Eubulo e apoiaba a campa\u00f1a militar en Eubea. Tam\u00e9n era un vello inimigo de Dem\u00f3stenes que entrara violentamente na s\u00faa casa no -361, xunto co seu irm\u00e1n Tras\u00edloco, para se apoderar dela.\nDem\u00f3stenes decidiu presentar unha querela contra o seu rico opo\u00f1ente e escribiu o discurso xudicial \"Contra Meidias\". O discurso ofrece informaci\u00f3n moi valiosa sobre a lei ateniense nesa \u00e9poca e especialmente sobre o concepto grego de \"Hibris\" ou ambici\u00f3n excesiva, que se trataba nesa cidade como un crime que \u00eda non s\u00f3 contra a cidade sen\u00f3n contra a sociedade en si mesma. Dem\u00f3stenes defende que o estado democr\u00e1tico perece se o goberno da lei vese socavado polos homes ricos e sen escr\u00fapulos, e que todos os cidad\u00e1ns adquiren poder e autoridade en todos os asuntos de estado grazas a \"a forza das leis\".\nSegundo o fil\u00f3logo Henri Weil, Dem\u00f3stenes retirou finalmente os cargos contra Meidias por raz\u00f3ns pol\u00edticas, e nunca chegou a pronunciar \"Contra Meidias\", a\u00ednda que Esquines mantivo que Dem\u00f3stenes fora subornado para retiralos.\nPaz de Fil\u00f3crates (-347 - -345)..\nNo ano -348, Filipo II conquistou Olinto e arrasouna ata os seus cimentos. Logo seguiu avanzando e conquistou a Calc\u00eddica e todos os Estados da federaci\u00f3n calc\u00eddica que antes estaban liderados por Olinto. Tras estas vitorias maced\u00f3nicas, Atenas dirixiuse para ese Estado \u00e1 busca da paz. Dem\u00f3stenes atop\u00e1base a favor de asinar un tratado con Filipo II. En -347 enviouse unha delegaci\u00f3n ateniense a Pella co obxectivo de negociar un tratado de paz e Dem\u00f3stenes estaba entre os doce embaixadores enviados (-346) para entrevistarse con Filipo, delegaci\u00f3n na que tam\u00e9n se atopaban Esquines e Fil\u00f3crates. Segundo Esquines, no seu primeiro encontro con Filipo, Dem\u00f3stenes desmaiar\u00edase do medo.\nA \"ekkles\u00eda\" aceptou oficialmente os duros termos que Filipo impuxera. Con todo, cando a delegaci\u00f3n ateniense chegou a Pella para recibir o xuramento de Filipo necesario para considerar que o tratado fora acordado, este atop\u00e1base en plena campa\u00f1a militar. Filipo estaba atrasando de forma deliberada o momento da negociaci\u00f3n e pos\u00edbel acordo porque esperaba poder manter baixo a s\u00faa soberan\u00eda todas aquelas posesi\u00f3ns atenienses que puidese conquistar antes de ratificar o tratado. Dem\u00f3stenes, ansioso ante o atraso, insist\u00eda en que a embaixada deber\u00eda viaxar ao lugar en que se atopase Filipo, e conseguir o xuramento sen demora pero, con todo, os enviados atenienses (inclu\u00eddos tanto el como Esquines) permaneceron en Pella ata o regreso de Filipo da s\u00faa campa\u00f1a con \u00e9xito en Tracia. Finalmente xurouse a paz en Feres, pero Dem\u00f3stenes acusou ao resto de enviados de actuar neglixentemente por intereses econ\u00f3micos.\nXusto logo da firma da Paz de Fil\u00f3crates, Filipo atravesou as Term\u00f3pilas e conquistou F\u00f3cida, mentres que Atenas permaneceu inactiva e non enviou axuda ningunha \u00e1 rexi\u00f3n. Apoiada por Tebas e Tesalia, Macedonia tomou o control sobre os votos de F\u00f3cida na Anfiction\u00eda, unha organizaci\u00f3n relixiosa formada para apoiar aos grandes templos de Apolo e Dem\u00e9ter. Malia certa reticencia por parte dos l\u00edderes atenienses, Atenas finalmente aceptou a entrada de Filipo no Consello da Liga, estando Dem\u00f3stenes entre aqueles que apoiaron esta opci\u00f3n, tal como nos indica no seu discurso \"Sobre a paz\".\nSegunda e Terceira Fil\u00edpicas (-344 - -341)..\nEntre os seus discursos deste per\u00edodo destacan a \"Segunda Fil\u00edpica\", o discurso co\u00f1ecido como \"Sobre a falsa embaixada\", contra Esquines, e a \"Terceira Fil\u00edpica\" na que se esix\u00eda unha acci\u00f3n resolta contra Filipo (-341). Destes, as Fil\u00edpicas consid\u00e9ranse discursos pol\u00edticos, mentres que \"Sobre a falsa embaixada\" \u00e9 un discurso pronunciado no \u00e1mbito xudicial.\nEn -344 Dem\u00f3stenes viaxou ao Peloponeso, coa finalidade de conseguir alianzas e afastar o maior n\u00famero pos\u00edbel de cidades da influencia macedonia, a\u00ednda que os seus esforzos foron xeralmente infrutuosos. A maior parte dos peloponesios v\u00edan a Filipo como o garante da s\u00faa liberdade, e mesmo enviaron unha embaixada conxunta a Atenas para presentar as s\u00faas queixas ante a actividade de Dem\u00f3stenes. En resposta \u00e1 devandita embaixada, Dem\u00f3stenes pronunciou a \"Segunda Fil\u00edpica\", un vehemente ataque contra a persoa de Filipo. No ano -343 Dem\u00f3stenes pronunciou \"Sobre a falsa embaixada\", dirixida contra o seu rival pol\u00edtico Esquines, que estaba enfront\u00e1ndose a un cargo de alta traiz\u00f3n. Esquines foi finalmente absolto por unha estreita marxe de trinta votos, nun xurado cuxo n\u00famero poder\u00eda ser de ata 1.501.\nEn -343 as forzas macedonias atop\u00e1banse realizando unha nova campa\u00f1a militar na rexi\u00f3n de Epiro e, en -342, Filipo fixo unha incursi\u00f3n en Tracia. Tam\u00e9n negociou cos atenienses algunhas modificaci\u00f3ns dos termos pactados na Paz de Fil\u00f3crates.\nCando o ex\u00e9rcito macedonio se aproximaba ao Quersoneso Tracio, un xeneral ateniense chamado Diopeites arrasou o distrito mar\u00edtimo de Tracia, incitando a resposta de Filipo. A asemblea ateniense reuniuse para estudar a situaci\u00f3n e Dem\u00f3stenes pronunciou o seu discurso \"Sobre o Quersoneso\", co que convenceu aos atenienses a non chamar a Diopeites de volta a Atenas. Tam\u00e9n no -342 pronunciou a \"Terceira Fil\u00edpica\", que se considera como o mellor discurso pol\u00edtico de toda a s\u00faa carreira. Utilizando todo o poder da s\u00faa elocuencia, Dem\u00f3stenes esixiu \u00e1 asemblea ateniense unha firme resposta contra Filipo, pedindo ao pobo ateniense unha en\u00e9rxica demostraci\u00f3n de forza. Dic\u00edalles que ser\u00eda \"mellor morrer mil veces que render tributo a Filipo\". Tras este discurso Dem\u00f3stenes tomou o control da pol\u00edtica ateniense e foi capaz de debilitar considerabelmente a facci\u00f3n pro-macedonia liderada por Esquines, convert\u00e9ndose no l\u00edder pol\u00edtico m\u00e1is influente de Atenas.\nGrazas a iso Dem\u00f3stenes conseguir\u00eda que se anulase o tratado de paz, que se aumentasen as asignaci\u00f3ns militares e se reforzase a mari\u00f1a e fixo de Tebas, cidade longo tempo hostil cara a Atenas, unha aliada.\nBatalla de Queronea (338)..\nA \"Cuarta Fil\u00edpica\" (-340), foi na realidade unha declaraci\u00f3n de guerra que conduciu a outra derrota grega \u00e1s mans dos macedonios: En gran parte grazas aos esforzos de Dem\u00f3stenes, o intento de Filipo, no -340, de capturar Bizancio (actual Istambul) atrasouse.\nEn -341 Dem\u00f3stenes foi enviado a Bizancio, onde buscou a renovaci\u00f3n da alianza con Atenas. Grazas \u00e1s s\u00faas manobras diplom\u00e1ticas, Abidos tam\u00e9n se uniu \u00e1 causa. Por outra banda, estes acontecementos preocuparon a Filipo e incrementaron a s\u00faa animadversi\u00f3n contra Dem\u00f3stenes. A asemblea ateniense, con todo, non tivo en conta as queixas de Filipo contra a conduta de Dem\u00f3stenes e denunciou o tratado de paz, o que de feito significaba unha declaraci\u00f3n de guerra.\nEn -339 Filipo fixo o seu \u00faltimo e maior movemento \u00e1 busca da conquista do sur de Grecia, asistido polo apoio de Esquines no marco da a Anficton\u00eda. Durante a reuni\u00f3n do Consello, Filipo acusou \u00e1 cidade de Anfisa, na L\u00f3crida, de invadir chan consagrado. O oficial que presid\u00eda o Consello, un tesalio chamado Cotifo, propuxo a convocatoria do Congreso da Anficton\u00eda para que impuxese un castigo exemplar. Esquines concordaba con esta proposta e manti\u00f1a que os atenienses deber\u00edan participar no Congreso, a\u00ednda que Dem\u00f3stenes reverteu as iniciativas de Esquines e Atenas finalmente abst\u00edvose. Tralo fracaso da primeira incursi\u00f3n militar \u00e1 L\u00f3crida, a sesi\u00f3n de ver\u00e1n da Anficton\u00eda deu o mando das forzas da liga a Filipo, e pediulle que dirixise unha segunda excursi\u00f3n.\nFilipo decidiu actuar de inmediato. O inverno de -339 - -338 atravesou as Term\u00f3pilas e entrou en Anfisa, onde venceu rapidamente \u00e1 poboaci\u00f3n da cidade. Tras esta significativa vitoria, Filipo entrou na F\u00f3cida en -338 e logo dirixiuse ao sueste, baixando o val do r\u00edo Cefiso, para asediar e capturar a cidade de Elateia, onde restaurou as fortificaci\u00f3ns.\nMentres tanto, Atenas dedicouse a forxar unha alianza coas cidades de Eubea, Megara, Acaia, Corinto, Acarnania, as\u00ed como con outros estados menos importantes do Peloponeso. En calquera caso, a alianza m\u00e1is desexada para Atenas era coa cidade-estado de Tebas.\nCo obxectivo de conseguir dita alianza, Atenas enviou a Dem\u00f3stenes \u00e1 cidade de Beocia. Filipo, pola s\u00faa banda, tam\u00e9n enviou a s\u00faa propia delegaci\u00f3n coa finalidade contraria, pero non logrou evitar que Dem\u00f3stenes adherise a Tebas \u00e1 s\u00faa causa. Non chegou aos nosos d\u00edas o discurso completo de Dem\u00f3stenes diante o pobo tebano, polo que as argumentaci\u00f3ns que utilizou para convencer a Tebas para unirse \u00e1 alianza desco\u00f1ec\u00e9molas. De calquera modo, a alianza produciuse a cambio dun prezo: Politicamente, o control de Beocia por parte de Tebas foi reco\u00f1ecido de forma oficial. Militarmente, Tebas conseguiu o mando supremo da tropas aliadas de terra, e o mando conxunto con Atenas da armada no mar. Ademais, Atenas pagar\u00eda dous terzos do custo militar total da campa\u00f1a.\nMentres que os atenienses e os tebanos se preparaban para a guerra, Filipo fixo un \u00faltimo intento para tranquilizar aos seus inimigos, propo\u00f1endo un novo tratado de paz que non foi aceptado. Tras isto, e tras unha serie de pequenos enfrontamentos entre os dous bandos que terminaron con vitorias menores do bando ateniense, Filipo logrou levar as falanxes confederadas a un enfrontamento en campo aberto nunha chaira pr\u00f3xima \u00e1 cidade de Queronea. Malia a alianza entre Tebas e Atenas, Filipo derrotou os ex\u00e9rcitos aliados na batalla do ano -338 Durante a batalla Dem\u00f3stenes participou como un mero hoplita m\u00e1is, e mesmo algunhas fontes falan dun comportamento pouco honor\u00e1bel. Segundo Plutarco, Dem\u00f3stenes desertou do campo de batalla e \"non fixo nada honor\u00e1bel, nin o seu comportamento estivo \u00e1 altura dos seus discursos\".\nTal era o odio de Filipo contra Dem\u00f3stenes que, segundo relata Diodoro S\u00edculo, o rei burlouse trala batalla dos infortunios do pol\u00edtico ateniense. Con todo, o tam\u00e9n orador e pol\u00edtico ateniense D\u00e9mades dise que fixo o seguinte comentario ao rei:\nSegundo conta Diodoro, Filipo reaccionou ante estas palabras e detivo inmediatamente a s\u00faa actitude.\nTrala s\u00faa vitoria, Filipo foi s\u00f3 severo con Tebas, a cal pasou a controlar directamente mediante o nomeamento de gobernantes macedonios. Atenas foi tratada de forma m\u00e1is magn\u00e1nima, obrig\u00e1ndoa s\u00f3 a que disolvese a s\u00faa liga naval e a que abandonase as s\u00faas posesi\u00f3ns en Tracia, mentres que en troco lle garant\u00eda a independencia. Malia todo iso, Dem\u00f3stenes continuou falando contra Macedonia, mesmo trala derrota de Queronea.\n\u00daltimas iniciativas pol\u00edticas e morte.\nEnfrontamento con Alexandre. Discurso \"Sobre a Coroa\"..\nTrala batalla de Queronea, Filipo impuxo un severo castigo \u00e1 cidade de Tebas, a\u00ednda que foi bastante transixente \u00e1 hora de impo\u00f1er a Atenas as condici\u00f3ns dun acordo de paz. Dem\u00f3stenes defendeu a fortificaci\u00f3n de Atenas e foi elixido pola ekkles\u00eda para pronunciar o discurso f\u00fanebre polos cidad\u00e1ns mortos na guerra contra Macedonia.\nNo -336 Filipo foi asasinado durante a voda da s\u00faa filla, Cleopatra de Macedonia co rei Alexandre de Epiro. Trala s\u00faa morte, o ex\u00e9rcito proclamou rei ao seu fillo primox\u00e9nito, Alexandre. Mentres tanto, cidades como Atenas ou Tebas v\u00edan neste cambio de l\u00edder unha oportunidade para recuperar a s\u00faa total independencia, e Dem\u00f3stenes estivo entre os atenienses que tomaron un rol m\u00e1is activo na direcci\u00f3n da revolta de Atenas. Segundo Esquines, \"era tan s\u00f3 o s\u00e9timo d\u00eda trala morte da s\u00faa filla, e malia que as cerimonias de loito non se completaron, p\u00faxose unha coroa de flores na cabeza e roupas brancas polo seu corpo, e estivo a\u00ed, facendo ofrendas en agradecemento, violando toda decencia\".\nDem\u00f3stenes tam\u00e9n enviou mensaxeiros ao xeneral \u00c1talo, pai da \u00faltima esposa de Filipo, a quen consideraba un opo\u00f1ente interno ao trono de Alexandre. En calquera caso, Alexandre marchou axi\u00f1a para Tebas, que se someteu pouco despois de velo aparecer fronte \u00e1s s\u00faas portas. Cando os atenienses se decataron de que Alexandre se moveu tan r\u00e1pido para Beocia rendeu o p\u00e1nico e suplicaron piedade ao novo rei de Macedonia. Alexandre, pola s\u00faa banda, limitouse a amonestalos, e non impuxo castigo ning\u00fan pola sublevaci\u00f3n.\nEn -335 Alexandre sentiuse con suficiente fortaleza como para se enfrontar con Tracia e Iliria. Mentres estaba loitando no norte, os tebanos e os atenienses rebel\u00e1ronse unha vez m\u00e1is, crendo os rumores que se estenderon sobre a pos\u00edbel morte de Alexandre. Dar\u00edo III de Persia financiou as cidades gregas que se levantaron contra Macedonia, e dise que Dem\u00f3stenes poder\u00eda recibir uns 300 talentos (uns 8,5 mill\u00f3ns de d\u00f3lares) en nome de Atenas, motivo polo cal se enfrontou despois a acusaci\u00f3ns por apropiaci\u00f3n indebida.\nAlexandre reaccionou de xeito inmediato e arrasou Tebas ata os seus cimentos. Non atacou Atenas, pero esixiu que todos os pol\u00edticos da facci\u00f3n anti-macedonia fosen exiliados, sendo Dem\u00f3stenes o primeiro da lista. Segundo Plutarco, unha embaixada especial de Atenas encabezada por Foci\u00f3n, un opositor da facci\u00f3n anti-macedonia, foi capaz de persuadir a Alexandre para que retirase dita esixencia.\nDem\u00f3stenes, pola s\u00faa banda, e malia as s\u00faas desventuras que sufrira nos seus enfrontamentos contra Filipo e Alexandre, a\u00ednda era respectado polo pobo de Atenas. En -336 o orador Ctesifonte propuxo a Atenas que honrase a Dem\u00f3stenes polos seus servizos prestados conced\u00e9ndolle, de acordo coa tradici\u00f3n, a coroa de ouro. Con todo, a existencia en Atenas dun importante partido promacedonio fac\u00eda que a posici\u00f3n de Dem\u00f3stenes estivese sempre suxeita a oposici\u00f3n e a proposta converteuse nun controvertido tema pol\u00edtico que desembocou, en -330, en que Esquines utilizase un tecnicismo legal para procesar a Ctesifonte. O motivo do procesamento era ofrecer a coroa a Dem\u00f3stenes tras incorrer nunha serie de irregularidades no ofrecemento.\nNo seu discurso m\u00e1is brillante, \"Sobre a Coroa\", Dem\u00f3stenes defende a Ctesifonte e ataca vehementemente a todos aqueles que preferiron a paz con Macedonia. Non estaba arrepentido polas s\u00faas acci\u00f3ns pasadas nin polas s\u00faas ideas pol\u00edticas e insist\u00eda en que, cando estaba no poder, o obxectivo constante de todas as s\u00faas acci\u00f3ns foi o enxalzamento do honor e a ascendencia do seu pobo, e que en todas as ocasi\u00f3ns e en todo o que fixo preservou a s\u00faa lealdade a Atenas. Finalmente venceu a Esquines, malia que as obxecci\u00f3ns legais que opo\u00f1\u00eda o seu inimigo ao outorgamento da Coroa eran probabelmente v\u00e1lidas.\nEste ser\u00eda o seu discurso m\u00e1is famoso, no que realiza unha defensa global de toda a s\u00faa carreira, defendendo a Ctesifonte e atacando ao partido promacedonio. A s\u00faa elocuencia e l\u00f3xica foron tan convincentes que Ctesifonte foi absolto e Esquines, humillado, viuse obrigado a exiliarse de forma voluntaria.\nO caso de H\u00e1rpalo..\nNo ano -324 a influencia pol\u00edtica de Dem\u00f3stenes comezou a decaer por culpa dun novo caso no que o acusaron de corrupci\u00f3n.\nEn -324 un arist\u00f3crata macedonio chamado H\u00e1rpalo, a quen Alexandre nomeara gobernador de Babilonia e confiara unha cuantiosa cantidade de tesouros, fuxiu de Macedonia, escapando co bot\u00edn, e buscando refuxio en Atenas. Dem\u00f3stenes esixiu que H\u00e1rpalo fose capturado e, finalmente, H\u00e1rpalo foi encarcerado malia a oposici\u00f3n de Hip\u00e9rides, un pol\u00edtico da facci\u00f3n anti-macedonia que era un antigo aliado de Dem\u00f3stenes. A ekkles\u00eda, tras unha proposta de Dem\u00f3stenes, decidiu confiscar o di\u00f1eiro de H\u00e1rpalo, que foi confiado a un comit\u00e9 presidido por Dem\u00f3stenes. Cando o comit\u00e9 contou o tesouro atopou que s\u00f3 hab\u00eda a metade do di\u00f1eiro que H\u00e1rpalo declarara que ti\u00f1a, pero non revelaron publicamente o d\u00e9ficit. M\u00e1is tarde, cando H\u00e1rpalo escapou, o Are\u00f3pago realizou unha auditor\u00eda, ao final da cal acusou a Dem\u00f3stenes de malversar 20 talentos (570.000 d\u00f3lares estadounidenses de 2008).\nDurante o xu\u00edzo contra el, Hiperides argumentou que non revelara o enorme d\u00e9ficit porque fora subornado por H\u00e1rpalo.\nDem\u00f3stenes foi condenado a pagar unha multa de 50 talentos (1,4 mill\u00f3ns de d\u00f3lares estadounidenses de 2008), que non puido reunir, polo que foi condenado \u00e1 prisi\u00f3n, a\u00ednda que escapou en pouco tempo. A\u00ednda non est\u00e1 claro se as acusaci\u00f3ns contra el ti\u00f1an ou non fundamento a\u00ednda que, en calquera caso, os atenienses axi\u00f1a revogaron a sentenza. Dem\u00f3stenes fuxiu para Exina ata a morte de Alexandre.\nUn ano m\u00e1is tarde, a morte de Alexandre Magno provocou en toda Grecia unha rebeli\u00f3n contra Ant\u00edpatro, sucesor a Alexandre como gobernador macedonio de Grecia, feito que Dem\u00f3stenes aproveitou para terminar o seu exilio e entrar triunfalmente en Atenas, ao mesmo tempo que reclamaba unha nova guerra contra Macedonia. Dem\u00f3stenes volve insistir aos atenienses na persecuci\u00f3n da s\u00faa independencia de Macedonia, que se converter\u00eda na chamada Guerra Lam\u00edaca. Con todo, Ant\u00edpatro sufocou a rebeli\u00f3n e acabou coa oposici\u00f3n ao seu poder, tras o cal esixiu que os atenienses entregasen a Dem\u00f3stenes e a Hip\u00e9rides, xunto con outros pol\u00edticos antimacedonios. D\u00e9mades, xefe ent\u00f3n do partido promacedonio, conseguiu que a ekkles\u00eda se pregase \u00e1s esixencias de Ant\u00edpatro e votase e aprobase un decreto coa condena a matar dos axitadores pol\u00edticos.\nDem\u00f3stenes escapou a un santuario da illa de Calauria, onde finalmente foi descuberto por Arquias, un confidente de Ant\u00edpatro. Dem\u00f3stenes suicidouse no templo de Poseid\u00f3n de Calauria antes de ser capturado mediante un engano a Arquias: pretendendo ir escribir unha carta \u00e1 s\u00faa familia, aproveitou para tomar veleno escondido nunha cana. Cando notou que o veleno comezaba a facer efecto d\u00edxolle a Arquias: \"Agora, cando che pareza, podes comezar a xogar o papel de Creonte na traxedia, e levarte de aqu\u00ed este corpo meu sen enterrar. Pero eu, grazas a Neptuno, pola mi\u00f1a banda, mentres a\u00ednda estou vivo, lev\u00e1ntome e deixo este sagrado lugar; a\u00ednda que Ant\u00edpatro e os macedonios case non deixaron nada, salvo o templo, sen contaminar\". Tras dicir estas palabras, caeu \u00e1 beira do altar e faleceu.\nValoraci\u00f3ns.\nCarreira pol\u00edtica.\nA figura hist\u00f3rica de Dem\u00f3stenes foi obxecto de opini\u00f3ns enfrontadas e de distintas valoraci\u00f3ns ao longo dos s\u00e9culos.\nPlutarco, por exemplo, encomia a Dem\u00f3stenes polo seu car\u00e1cter. Rebatendo ao historiador Teopompo, o bi\u00f3grafo insiste en que Dem\u00f3stenes mantivo \"o mesmo partido e direcci\u00f3n pol\u00edtica que ti\u00f1a desde un principio, mant\u00edvoos constantes ata o final; e estivo tan lonxe de abandonalos mentres viviu que chegou a preferir dar a s\u00faa vida a traizoar os seus principios\". Doutra banda, Polibio un historiador grego do mundo mediterr\u00e1neo, era moi cr\u00edtico coas pol\u00edticas defendidas por Dem\u00f3stenes. Polibio ac\u00fasao de lanzar ataques verbais inxustificados contra grandes homes doutras cidades, trat\u00e1ndoos inxustamente de traidores aos gregos. O historiador manti\u00f1a que Dem\u00f3stenes med\u00eda todo en funci\u00f3n dos intereses da s\u00faa propia cidade, imaxinando que os gregos deber\u00edan ter as s\u00faas visi\u00f3n centrada en Atenas. Con todo, e segundo este historiador, o \u00fanico que os atenienses chegaron a conseguir grazas \u00e1 s\u00faa oposici\u00f3n a Filipo foi a derrota en Queronea, \"e se non fose pola magnanimidade do rei e o seu coidado pola s\u00faa propia reputaci\u00f3n, os seus infortunios ser\u00edan a\u00ednda maiores, grazas \u00e1 pol\u00edtica de Dem\u00f3stenes\".\nPaparrigopoulos enxalza o patriotismo de Dem\u00f3stenes, pero crit\u00edcao por ser curto de miras. De acordo coa s\u00faa cr\u00edtica, Dem\u00f3stenes deber\u00eda entender que os antigos Estados gregos s\u00f3 pod\u00edan sobrevivir unificados baixo o liderado do reino de Macedonia. Polo tanto, acusa a Dem\u00f3stenes de non xulgar ben os acontecementos, os opo\u00f1entes e as oportunidades, e de ser incapaz de prever o inevit\u00e1bel triunfo de Filipo. Crit\u00edcao por sobrevalorar a capacidade de Atenas de revivir e de retar a Macedonia. A s\u00faa cidade perdera a maior\u00eda de aliados no Exeo, mentres que Filipo consolidara o seu control sobre a rexi\u00f3n de Macedonia e controlaba unha gran riqueza mineral.\nChris Carey, profesor de grego na University College de Londres, concl\u00fae que Dem\u00f3stenes era mellor orador que estratego e pol\u00edtico, a\u00ednda que tam\u00e9n subli\u00f1a que os \"pragm\u00e1ticos\" como Esquines e Foci\u00f3n non ti\u00f1an unha visi\u00f3n suficientemente inspiradora como para rivalizar coa de Dem\u00f3stenes. O orador ped\u00eda aos atenienses que elixisen entre o que \u00e9 xusto e honor\u00e1bel e o antepuxesen \u00e1 s\u00faa propia seguridade e \u00e1 preservaci\u00f3n da cidade. A xente, pola s\u00faa banda, prefer\u00eda o activismo de Dem\u00f3stenes ata o punto de que a agre derrota de Queronea foi recibida como un prezo que val\u00eda a pena pagar na tentativa de reter a liberdade e a influencia sobre a pen\u00ednsula.\nPor outra banda, segundo o tam\u00e9n profesor de grego Arthur Wallace Pickard-Cambridge, o \u00e9xito \u00e9 un pobre criterio para xulgar as acci\u00f3ns da xente como Dem\u00f3stenes, que actuaban motivados polo ideal pol\u00edtico da liberdade. Filipo pedira a Atenas que sacrificase a s\u00faa liberdade e a s\u00faa democracia, mentres que Dem\u00f3stenes intentaba revivir o brillante pasado da cidade. Buscaba revivir eses valores imperecedoiros e, xa que logo, converterse nun \"educador da xente\" (en palabras de Werner Jaeger).\nO feito de que Dem\u00f3stenes loitase na batalla de Queronea como un mero hoplita m\u00e1is, as\u00ed como a s\u00faa fuxida do campo de batalla, indica que carec\u00eda de capacidade militar. Segundo o historiador Thomas Babington Macaulay, na \u00e9poca na que viviu Dem\u00f3stenes estaba fortemente marcada a diferenza entre os oficios pol\u00edticos e os militares. Case ning\u00fan pol\u00edtico, exceptuando Foci\u00f3n, era ao mesmo tempo un bo orador e un xeneral competente. Dem\u00f3stenes era moi competente no \u00e1mbito da pol\u00edtica e das ideas, pero non no da guerra. O contraste, por outra banda, entre a capacidade intelectual de Dem\u00f3stenes e as s\u00faas deficiencias en termos de vigor, resistencia e co\u00f1ecementos ou habilidade militar, as\u00ed como de visi\u00f3n estrat\u00e9xica il\u00fastrase na inscrici\u00f3n que os seus concidad\u00e1ns puxeron na base da s\u00faa estatua:\nHabilidade oratoria.\nDe acordo con Dionisio de Halicarnaso, historiador grego e profesor de ret\u00f3rica, Dem\u00f3stenes representa a etapa final do desenvolvemento da prosa \u00e1tica. Este autor afirma que Dem\u00f3stenes reuniu as mellores caracter\u00edsticas dos estilos b\u00e1sicos; utilizaba habitualmente o estilo de tipo medio ou normal e aplicaba o estilo arcaico e o de elegancia ch\u00e1 cando era necesario. En todos e cada un dos tres estilos era mellor que os seus mestres especializados.\nDem\u00f3stenes \u00e9 considerado un orador consumado, adepto de todas as t\u00e9cnicas da oratoria que utiliza de forma conxunta no seu traballo. Nos seus discursos xudiciais iniciais, a influencia dos seus primeiros mestres \u00e9 obvia, pero non enmascara o seu estilo marcado e orixinal, que tam\u00e9n aparece.\nSegundo Harry Thurston Peck, pertencente \u00e1 escola cl\u00e1sica, Dem\u00f3stenes \"non incrementa o co\u00f1ecemento; o seu obxectivo non \u00e9 a elegancia; non busca brillantes ornamentos; en raras ocasi\u00f3ns toca o coraz\u00f3n da xente con suaves apelaci\u00f3ns, e cando o fai, produce s\u00f3 un efecto que poder\u00eda mellorar calquera orador de terceira clase. Non ti\u00f1a agudeza, graza ou vivacidade, tal como n\u00f3s entendemos estes termos. O segredo do seu poder \u00e9 simple, posto que se atopa esencialmente no feito de que os seus principios pol\u00edticos estaban ligados ao seu propio esp\u00edrito\". No seu xu\u00edzo, Peck coincide con Jaeger, que dixo que as decisi\u00f3ns pol\u00edticas inminentes imbu\u00edan os discursos de Dem\u00f3stenes cun poder art\u00edstico fascinante.\nDem\u00f3stenes era capaz de combinar mensaxes curtas con explicaci\u00f3ns extensas, harmonizando coa s\u00faa funci\u00f3n. A s\u00faa linguaxe \u00e9 simple e natural, non utiliza palabras estra\u00f1as ou artificiais. Segundo Jebb, Dem\u00f3stenes era un artista capaz de facer que a s\u00faa propia arte o obedecese. Pola s\u00faa banda, Esquines estigmatizaba a s\u00faa intensidade, atribu\u00edndo aos seus rivais f\u00edos de imaxes absurdas e incoherentes.\nDionisio establece que o \u00fanico punto d\u00e9bil de Dem\u00f3stenes era a s\u00faa falta de senso do humor, a\u00ednda que Quintiliano v\u00eda esta deficiencia como unha virtude. Con todo, a principal cr\u00edtica que se fixo a Dem\u00f3stenes parece que se apoiou principalmente na s\u00faa negativa a falar \"ex tempore\"; t\u00e9ndose negado a mi\u00fado a comentar asuntos que non se estudou previamente. En calquera caso, dedicaba unha elaborada preparaci\u00f3n a todos os seus discursos e, xa que logo, os seus argumentos son os produtos dun estudo coidadoso de cada asunto. Tam\u00e9n era famoso pola s\u00faa capacidade de s\u00e1tira.\nDe acordo con Cicer\u00f3n, Dem\u00f3stenes v\u00eda a forma de entregar a mensaxe (os xestos, a voz etc.) como algo m\u00e1is importante que o estilo. A\u00ednda que non ti\u00f1a a voz de Esquines, ou a capacidade improvisadora de Demades, utilizaba de forma moi eficiente o seu corpo para acentuar as s\u00faas palabras, conseguindo proxectar as s\u00faas ideas e argumentos cunha maior forza. Con todo, dita posta en escena non era ben acollida por todo o mundo da antig\u00fcidade: Demetrio de Falero e os comediantes ridiculizaban a \"teatralidade\" de Dem\u00f3stenes, mentres que Esquines opinaba que Leodamas de Acarnas era superior a el.\nLegado ret\u00f3rico.\nA fama de Dem\u00f3stenes perdurou a trav\u00e9s dos s\u00e9culos. Os estudosos da Biblioteca de Alexandr\u00eda editaron coidadosamente os manuscritos dos seus discursos, e os colexiais da antiga Roma estudaron a s\u00faa arte como parte do seu propio adestramento en ret\u00f3rica. Xuvenal aclamouno dicindo que era \"largus et exundans ingenii fons\" (unha longa e desbordante fonte de enxe\u00f1o), Os discursos de Cicer\u00f3n contra Marco Antonio tam\u00e9n mencionaban as Fil\u00edpicas.\nPola s\u00faa banda, Plutarco fixo unha menci\u00f3n na s\u00faa \"Vida de Dem\u00f3stenes\" recalcando as fortes similitudes entre as personalidades e as carreiras pol\u00edticas de Dem\u00f3stenes e de Marco Tulio Cicer\u00f3n:\nDurante a Idade Media e o Renacemento Dem\u00f3stenes mantivo unha boa reputaci\u00f3n pola s\u00faa elocuencia. Os seus textos eran os m\u00e1is estudados e lidos de todos os oradores antigos, con quizais Cicer\u00f3n como \u00fanico competidor real. O autor e xurista franc\u00e9s Guillaume du Vair encomia os seus discursos polo seu elegante estilo e art\u00edstica composici\u00f3n; John Jewel, bispo de Salisbury, e Jacques Amyot, escritor e tradutor renacentista franc\u00e9s, ven a Dem\u00f3stenes como un magn\u00edfico orador, ata \"supremo\".\nNa historia moderna, oradores como Henry Clay imitaron a t\u00e9cnica de Dem\u00f3stenes. As s\u00faas ideas e principios sobreviviron e inspiraron a personaxes e tendencias pol\u00edticas da nosa \u00e9poca. Dem\u00f3stenes constitu\u00edu unha fonte de inspiraci\u00f3n para os autores dos artigos federalistas (unha serie de 85 artigos defendendo a ratificaci\u00f3n da Constituci\u00f3n dos Estados Unidos de Am\u00e9rica) e para os principais oradores da Revoluci\u00f3n francesa. O primeiro ministro franc\u00e9s Georges Clemenceau estivo entre aqueles que idealizaron a Dem\u00f3stenes e mesmo escribiu un libro sobre el. Pola s\u00faa banda Friedrich Nietzsche a mi\u00fado compuxo as s\u00faas frases de acordo cos paradigmas de Dem\u00f3stenes, cuxo estilo admiraba.\nDurante a segunda guerra mundial, os loitadores da resistencia francesa identific\u00e1ronse con Dem\u00f3stenes, e deron a Adolf Hitler o nome de Filipo. Dem\u00f3stenes reco\u00f1eceuse como o s\u00edmbolo da independencia e utilizouse como sin\u00f3nimo da resistencia contra a opresi\u00f3n tir\u00e1nica. Tam\u00e9n constitu\u00edu unha fonte de inspiraci\u00f3n para escritores da literatura moderna tales como Mary Renault ou Orson Scott Card.\nPor outra banda, a \"Demosthenian Literary Society\", sociedade pertencente \u00e1 Universidade de Georgia, recibe a s\u00faa nome en honor a Dem\u00f3stenes, sendo un tributo \u00e1 s\u00faa habilidade ret\u00f3rica e \u00e1 forma en que mellorou a s\u00faa habilidade oratoria.\nTraballos.\nParece que Dem\u00f3stenes publicou a maior\u00eda dos seus discursos, se non todos. Trala s\u00faa morte, os textos das s\u00faas obras sobreviv\u00edrono, sendo gardados en Atenas e na Biblioteca de Alexandr\u00eda. En Alexandr\u00eda os textos incorpor\u00e1ronse ao corpo de literatura grega cl\u00e1sica que foi preservado, catalogado e utilizado polos estudosos do per\u00edodo helen\u00edstico. Desde ent\u00f3n e ata o s\u00e9culo IV multiplic\u00e1ronse as copias dos seus discursos, polo que estiveron nunha situaci\u00f3n relativamente boa para sobrevivir ao escuro per\u00edodo comprendido entre os s\u00e9culos VI e IX Finalmente, chegaron aos nosos d\u00edas un total de sesenta e un discursos de Dem\u00f3stenes. Friedrich Blass, da Escola Cl\u00e1sica alem\u00e1, cre que o orador escribiu outros nove discursos m\u00e1is, pero que non sobreviviron.\nAs edici\u00f3ns modernas dos discursos bas\u00e9anse en manuscritos dos s\u00e9culos X e XI. A autor\u00eda de polo menos nove dos sesenta e un discursos disc\u00fatese.\nTam\u00e9n chegaron aos nosos d\u00edas cincuenta e seis pr\u00f3logos e seis cartas. Os pr\u00f3logos eran aperturas de discursos de Dem\u00f3stenes, e foron recompiladas para a Biblioteca de Alexandr\u00eda por Cal\u00edmaco, que cr\u00eda na autor\u00eda de Dem\u00f3stenes. Os estudosos modernos, con todo, est\u00e1n divididos: alg\u00fans os rexeitan, mentres que outros, como Blass, opinan que son aut\u00e9nticos. As cartas est\u00e1n escritas co nome de Dem\u00f3stenes, pero a s\u00faa autor\u00eda foi duramente discutida.\nV\u00e9xase tam\u00e9n.\nFontes secundarias.\nBibliograf\u00eda.\nBiograf\u00edas\nA s\u00faa \u00e9poca\nMiscel\u00e1nea"}
{"id": "295888", "revid": "23204", "url": "https://gl.wikipedia.org/wiki?curid=295888", "title": "Mecanicismo", "text": "O mecanicismo \u00e9 unha doutrina segundo a cal a realidade, ou unha parte dela, pode ser comprendida e explicada apelando exclusivamente a dous principios: a materia e o movemento local. Segundo isto, o mecanicismo concibir\u00eda a realidade como \"corpos en movemento\".\nTipos de mecanicismo.\nHai profundas diferenzas entre o mecanicismo cl\u00e1sico (s\u00e9culo XVII) e as filosof\u00edas contempor\u00e1neas neomecanicistas. O mecanicismo cl\u00e1sico, xurdido no s\u00e9culo XVII foi enunciado por Descartes. Trat\u00e1base dunha cosmovisi\u00f3n caracterizada por d\u00faas doutrinas, unha ontol\u00f3xica e outra gnoseol\u00f3gica. A ontolox\u00eda mecanicista conti\u00f1a d\u00faas teses principais: o mundo \u00e9 unha m\u00e1quina ou como unha m\u00e1quina (maquinismo) e todo o real \u00e9 f\u00edsico (fisicismo ou \"fisicalismo\"). A gnoseolox\u00eda mecanicista, pola s\u00faa banda, sosti\u00f1a a reduci\u00f3n dos fen\u00f3menos \u00e1s s\u00faas partes (f\u00edsicas) e as s\u00faas interacci\u00f3ns (mec\u00e1nicas).\nO mecanicismo sost\u00e9n que toda realidade debe ser entendida segundo os modelos proporcionados pola mec\u00e1nica, e interpretada sobre a base das noci\u00f3ns de materia e movemento.\nElementos caracter\u00edsticos do mecanicismo moderno.\nDistinci\u00f3n entre calidades primarias e calidades secundarias.\nAs calidades secundarias son as cores, sons e sabores, e son subxectivos; non son trazos das cousas sen\u00f3n meros efectos de certas combinaci\u00f3ns de materia sobre as nosas mentes. As calidades primarias son as calidades obxectivas, as calidades que realmente pos\u00faen as cousas (figura, n\u00famero, tama\u00f1o e movemento). Esta clasificaci\u00f3n introduciuna Galileo e foi aceptada por Locke e Descartes.\nRexeitamento da causalidade final.\nAs explicaci\u00f3ns aristot\u00e9licas do mundo natural consideraban imprescindible a referencia \u00e1 causalidade eficiente para a explicaci\u00f3n do mundo natural, pero tam\u00e9n \u00e1 causalidade final e \u00e1 causa formal. As explicaci\u00f3ns mecanicistas rexeitan a causa final, e, da causa formal, s\u00f3 aceptan as formas matem\u00e1ticas, ben xeom\u00e9tricas como a figura, ben outras puramente cuantitativas, como o tama\u00f1o a cantidade e o movemento\nArgumentos do mecanicismo.\nA imaxe mecanicista do mundo apoi\u00e1base fundamentalmente no principio de causalidade polo que se consideraban rexidos todos os fen\u00f3menos que describe a f\u00edsica cl\u00e1sica.\nO mecanicismo tendeu a abandonar o car\u00e1cter ontol\u00f3gico para adoptar a forma epistemol\u00f3gica. \u00c9 dicir, non se trataba tanto de afirmar que o mundo \u00e9 unha m\u00e1quina, nin tan s\u00f3 unha m\u00e1quina extremadamente complexa, sen\u00f3n que se trataba simplemente de concibilo e explicalo coma se o fose, \u00e9 dicir, a partir das leis da mec\u00e1nica sen presupor por iso o car\u00e1cter mec\u00e1nico do real. Iso deu lugar a un mecanicismo metodol\u00f3xico."}
{"id": "295892", "revid": "27155", "url": "https://gl.wikipedia.org/wiki?curid=295892", "title": "Fosfatidilinositol (3,5)-bisfosfato", "text": "O fosfatidilinositol 3,5-bisfosfato (PtdIns(3,5)\"P\"2 ou PI(3,5)P2) \u00e9 un dos sete fosfoinos\u00edtidos que se encontran nas membranas das c\u00e9lulas eucari\u00f3ticas.\nEn c\u00e9lulas quiescentes os niveis de PtdIns(3,5)\"P\"2, cuantif\u00edcanse normalmente por HPLC, e son os m\u00e1is baixos de entre os fosfoinos\u00edtidos presentes constitutivamente na membrana. Son aproximadamente de 3 a 5 veces menores que os do PtdIns3P e o PtdIns5P, e m\u00e1is de 100 veces menores que o dos abondosos PtdIns4P e PtdIns(4,5)\"P\"2.\nO PtdIns(3,5)\"P\"2 descubriuse nos fibroblastos de rato e no l\u00e9vedo \"Saccharomyces cerevisiae\" en 1997.\nEn \"S. cerevisiae\" os niveis de PtdIns(3,5)\"P\"2 increm\u00e9ntanse drasticamente durante un shock hiperosm\u00f3tico.\nEsta resposta \u00e1s condici\u00f3ns hiperosm\u00f3ticas non est\u00e1 conservada na maior\u00eda das c\u00e9lulas de mam\u00edferos examinadas ag\u00e1s nos adipocitos 3T3L1 diferenciados.\nMetabolismo.\nA \u00fanica v\u00eda co\u00f1ecida actualmente para a produci\u00f3n de PtdIns(3,5)\"P\"2 \u00e9 a s\u00edntese catalizada pola fosfoinos\u00edtido quinase PIKfyve. Experimentos realizados en fibroblastos de ratos revelaron que o PtdIns(3,5)\"P\"2 \u00e9 revertido a PtdIns3P pouco despois da s\u00faa s\u00edntese.\nEn c\u00e9lulas de mam\u00edferos, os PtdIns(3,5)\"P\"2 son sintetizados a partir do PtdIns3P por un complexo proteico que cont\u00e9n dous encimas con actividades opostas: a fosfoinos\u00edtido quinase PIKfyve e a PtdIns(3,5)P2 5-fosfatase Sac3/Fig4, que cont\u00e9n o dominio Sac1. \nEstes dous encimas non interaccionan directamente, sen\u00f3n que son reunidos por un regulador asociado de PIKfyve, chamado ArPIKfyve/VAC14, que crea o armaz\u00f3n dun complexo regulador ternario, chamado o complexo PAS (siglas das primeiras letras de PIKfyve/ArPIKfyve/Sac3). \nA PIKfyve \u00fanese ao complexo PAS sobre microdominios endos\u00f3micos enriquecidos en Rab5GTP/PtdIns3P por medio do seu dominio dedo FYVE, que se une selectivamente a PtdIns3P.\nO papel esencial do complexo PAS na s\u00edntese de PtdIns(3,5)P2 e o seu recambio est\u00e1 apoiado en datos de silenciamento de prote\u00ednas mediada por ARN interferente pequeno e a expresi\u00f3n heter\u00f3loga dos compo\u00f1entes do complexo PAS en varios tipos celulares, e en datos de knockout de xenes de prote\u00ednas da complexo PAS.\n \nUnha v\u00eda adicional para o recambio do PtdIns(3,5)\"P\"2 implica as fosfatases da familia da miotubularina. A miotubularina 1 e a MTMR2 desfosforilan a posici\u00f3n 3 do PtdIns(3,5)\"P\"2; por tanto, o produto desta hidr\u00f3lise \u00e9 o PtdIns5P, en vez do PtdIns3P.\nAs prote\u00ednas do complexo PAS est\u00e1n conservadas evolutivamente con ort\u00f3logos que se encontran en \"S. cerevisae\" (\u00e9 dicir, as prote\u00ednas Fab1p, Vac14p, e Fig4p) e en todos os eucariotas aos que se lles secuenciou o xenoma. Por tanto, crese que o PtdIns(3,5)\"P\"2 est\u00e1 presente en todos os eucariotas, nos que regula funci\u00f3ns celulares similares. As prote\u00ednas de l\u00e9vedo Fab1p, Vac14p, e Fig4p tam\u00e9n forman un complexo, chamado complexo Fab1.\nPor\u00e9n, o complexo Fab1 cont\u00e9n a maiores outras prote\u00ednas adicionais,\nque poder\u00edan engadir unha capa regulatoria adicional do PtdIns(3,5)\"P\"sub&gt;2 en l\u00e9vedos. A composici\u00f3n de complexos proteicos que regulan os niveis de PtdIns(3,5)P2 noutras especies a\u00ednda non est\u00e1 aclarado.\nFunci\u00f3ns e regulaci\u00f3n.\nO PtdIns(3,5)\"P\"2 regula operaci\u00f3ns endos\u00f3micas (fisi\u00f3n e fusi\u00f3n) que mante\u00f1en a homeostase das endomembranas e o correcto funcionamento das v\u00edas de tr\u00e1fico celular que proceden ou pasan polos endosomas. A diminuci\u00f3n dos niveis de PtdIns(3,5)\"P\"2 por perturbaci\u00f3ns da PIKfyve celular por expresi\u00f3n heter\u00f3loga de mutantes puntuais de PIKfyve encimaticamente inactiva,\nsilenciamento mediado por ARN interferente pequeno,\ninhibici\u00f3n farmacol\u00f3xica\ne knockout de PIKFYVE\ncausan a formaci\u00f3n de moitos vac\u00faolos citos\u00f3licos, que se fan meirandes co tempo. Un feito importante \u00e9 que a vacuolizaci\u00f3n inducida pola disfunci\u00f3n de PIKfyve e a diminuci\u00f3n do PtdIns(3,5)\"P\"2 \u00e9 reversible e poder\u00eda ser rescatada selectivamente por microinxecci\u00f3n citos\u00f3lica de PtdIns(3,5)\"P\"2,\nsobreexpresi\u00f3n de PIKfyve\nou eliminaci\u00f3n por lavado do inhibidor YM201636 de PIKfyve.\nA actividade da fosfatase Sac3 no complexo PAS tam\u00e9n xoga un importante papel na regulaci\u00f3n dos niveis de PtdIns(3,5)\"P\"2 e no mantemento da homeostase das endomenbranas. As\u00ed, a vacuolizaci\u00f3n citoplasm\u00e1tica inducida polo mutante dominante negativo PIKfyveK1831E \u00e9 suprimida pola coexpresi\u00f3n dun mutante puntual de fosfatase Sac3 inactiva xunto con ArPIKfyve.\nOs ensaios de reconstituci\u00f3n in vitro da fusi\u00f3n de endosomas e a formaci\u00f3n/separaci\u00f3n (fisi\u00f3n) de corpos multivesiculares (MVB) suxire un papel positivo do PtdIns(3,5)\"P\"2 na fisi\u00f3n de corpos multivesiculares a partir de endosomas temper\u00e1ns e un papel negativo na fusi\u00f3n de endosomas. \nO PtdIns(3,5)\"P\"2 est\u00e1 implicado no transporte retr\u00f3grado dependente de microt\u00fabulos desde endosomas temper\u00e1ns e tard\u00edos \u00e1 rede do trans Golgi. \nUn tratamento agudo con insulina incrementa os niveis de PtdIns(3,5)\"P\"2 nos adipocitos 3T3L1, tanto en membranas illadas coma en c\u00e9lulas intactas para promover o efecto da insulina sobre a translocaci\u00f3n na superficie celular do transportador GLUT4 e o transporte de glicosa.\nEstas c\u00e9lulas tam\u00e9n presentan un incremento marcado de PtdIns(3,5)\"P\"2 durante os shocks hiperosm\u00f3ticos.\nOutros est\u00edmulos, entre eles os sinais mitox\u00e9nicos como a IL-2 e a luz ultravioleta en linfocitos,\na activaci\u00f3n da prote\u00edna quinase C polo PMA en plaquetas\ne a estimulaci\u00f3n por factor de crecemento epid\u00e9rmico (EGF) de c\u00e9lulas COS, \ntam\u00e9n incrementan os niveis de PtdIns(3,5)\"P\"&lt;asub&gt;2.\nO PtdIns(3,5)\"P\"2 xoga un papel clave no crecemento e desenvolvemento como se evidencia na letalidade preimplantaci\u00f3n en modelos de ratos knockout para PIKfyve.\nO feito de que os ratos heterocigotos para PIKfyve son claramente normais e viven ata unha idade adulta avanzada con s\u00f3 ~60% dos niveis de PtdIns(3,5)\"P\"2 normais ou \"salvaxes\" suxire que o PtdIns(3,5)\"P\"2 poder\u00eda estar normalmente en exceso. \nNos ratos knockout para ArPIKfyve/Vac14 ou Sac3/Fig4 obs\u00e9rvase un descenso do 30-50% nos niveis de PtdIns(3,5)\"P\"2 e prod\u00facese unha dexeneraci\u00f3n central masiva e neuropat\u00eda perif\u00e9rica.\nEstes estudos indican que os niveis reducidos de PtdIns(3,5)\"P\"&gt;sub&gt;2, por un mecanismo a\u00ednda non identificado, median a morte neuronal. Ao contrario, o knockout para a fosfatase MTMR2, que tam\u00e9n causa neuropat\u00eda perif\u00e9rica, est\u00e1 acompa\u00f1ada pola elevaci\u00f3n dos niveis de PtdIns(3,5)\"P\"2.\nXa que logo, non est\u00e1 claro se os niveis anormais de PtdIns(3,5)\"P\"2 afectan selectivamente \u00e1s funci\u00f3ns das neuronas perif\u00e9ricas e como o fan.\nEfectores.\nOs fosfoinos\u00edtidos consid\u00e9ranse xeralmente como sinais ancorados na membrana que recrutan prote\u00ednas efectoras citos\u00f3licas espec\u00edficas. Ata agora, propux\u00e9ronse varias destas prote\u00ednas como posibles efectores do PtdIns(3,5)\"P\"2. Desafortunadamente, as expectativas que se ti\u00f1an de que eses efectores estar\u00edan evolutivamente conservados e que compartir\u00edan un moitvo com\u00fan de uni\u00f3n ao PtdIns(3,5)\"P\"2 de alta afinidade non se cumpriron. Por exemplo, a deleci\u00f3n de Atg18p, unha prote\u00edna implicada tam\u00e9n na autofaxia en \"S. cerevisae\", causa o agrandamento dos vac\u00faolos e unha multiplicaci\u00f3n por 10 dos niveis de PtdIns(3,5)\"P\"2. A Atg18p \u00fanese ao PtdIns(3,5)\"P\"2 con alta afinidade e especificidade.\nPor\u00e9n, excepto para a autofaxia, os ort\u00f3logos de mam\u00edfero da Atg18p non comparten funci\u00f3ns similares. \nOutras d\u00faas prote\u00ednas dos l\u00e9vedos (Ent3p e Ent5p) que se atoparon en estruturas endos\u00f3micas e prevacuolares son efectores potenciais do PtdIns(3,5)\"P\"2 na clasificaci\u00f3n dos corpos multivesiculares. Conte\u00f1en un dominio ENTH para a uni\u00f3n de fosfoinos\u00edtidos e a s\u00faa deleci\u00f3n causa defectos na clasificaci\u00f3n dos corpos multivesiculares que lembran aos observados na deleci\u00f3n de Fab1p.\nPor\u00e9n, nin Ent3p nin Ent5p te\u00f1en especificidade de uni\u00f3n de alta afinidade preferencial para o PtdIns(3,5)\"P\"2 in vitro. \nO VPS24 de mam\u00edfero (un membro da familia de prote\u00ednas de corpos multivesiculares cargados ou CHMPs) \u00e9 outro posible efector do PtdIns(3,5)\"P\"2. \nAs medidas de resonancia plasm\u00f3nica de superficie non apoian que haxa un reco\u00f1ecemento espec\u00edfico ou de alta afinidade do PtdIns(3,5)\"P\"2 para os VPS24 de mam\u00edferos ou de l\u00e9vedos. \nO canal cati\u00f3nico transmembrana humano TRPML1 (cuxa inactivaci\u00f3n xen\u00e9tica causa unha enfermidade de almacenamento lisos\u00f3mico) foi proposto recentemente como un posible efector do PtdIns(3,5)\"P\"2, base\u00e1ndose nos ensaios de uni\u00f3n in vitro e a s\u00faa capacidade para rescatar o fenotipo de vacuolaci\u00f3n en fibroblastos en ratos knockout ArPIKfyve/Vac14.\nPero a deleci\u00f3n da prote\u00edna ort\u00f3loga en l\u00e9vedos non causa o agrandamento dos vac\u00faolos,\no que pon en d\u00fabida a conservaci\u00f3n evolutiva deste mecanismo efector.\nC\u00f3mpren m\u00e1is estudos para validar isto ou para descubrir efectores a\u00ednda non co\u00f1ecidos do PtdIns(3,5)\"P\"2."}
{"id": "295893", "revid": "27155", "url": "https://gl.wikipedia.org/wiki?curid=295893", "title": "Fosfatidilinositol 3,5-bisfosfato", "text": ""}
{"id": "295894", "revid": "27155", "url": "https://gl.wikipedia.org/wiki?curid=295894", "title": "PtdIns(3,5)P2", "text": ""}
{"id": "295895", "revid": "27155", "url": "https://gl.wikipedia.org/wiki?curid=295895", "title": "PI(3,5)P2", "text": ""}
{"id": "295896", "revid": "27155", "url": "https://gl.wikipedia.org/wiki?curid=295896", "title": "Fosfatidilinositol 3,5-bifosfato", "text": ""}
{"id": "295897", "revid": "27155", "url": "https://gl.wikipedia.org/wiki?curid=295897", "title": "Fosfatidilinositol 3,5-difosfato", "text": ""}
{"id": "295898", "revid": "27155", "url": "https://gl.wikipedia.org/wiki?curid=295898", "title": "Fosfatidilinositol bifosfato", "text": ""}
{"id": "295899", "revid": "27155", "url": "https://gl.wikipedia.org/wiki?curid=295899", "title": "Fosfatidilinositol difosfato", "text": ""}
{"id": "295900", "revid": "27155", "url": "https://gl.wikipedia.org/wiki?curid=295900", "title": "Fosfatidilinositol 3,4-bifosfato", "text": ""}
{"id": "295901", "revid": "27155", "url": "https://gl.wikipedia.org/wiki?curid=295901", "title": "Fosfatidilinositol (3,4)-difosfato", "text": ""}
{"id": "295902", "revid": "27155", "url": "https://gl.wikipedia.org/wiki?curid=295902", "title": "Fosfatidilinositol 4,5-bifosfato", "text": ""}
{"id": "295903", "revid": "27155", "url": "https://gl.wikipedia.org/wiki?curid=295903", "title": "Fosfatidilinositol (4,5)-difosfato", "text": ""}
{"id": "295904", "revid": "98629", "url": "https://gl.wikipedia.org/wiki?curid=295904", "title": "Il mostro", "text": "Il mostro \u00e9 un filme franco-italiano dirixido por Roberto Benigni e Yves Attal que se estreou en 1994. No seu tempo, foi o filme italiano con maior recadaci\u00f3n, s\u00f3 superoado por outro filme de Benigni, \"La vita \u00e8 bella\".\nSinopse.\nLoris (Roberto Benigni) \u00e9 un home desempregado que vive nun pequeno departamento propiedade do Se\u00f1or Roccarotta (Jean-Claude Brialy), o administrador do edificio, quen pretende alugar o apartamento de Loris a persoas que poidan pagalo. Na mesma cidade existe un man\u00edaco sexual que asasina e desmembra mulleres de todo tipo. Unha serie de malentendidos levan a sospeitar \u00e1 polic\u00eda que Loris \u00e9 ese man\u00edaco. Organ\u00edzase unha misi\u00f3n especial para tratar de atrapalo por medio dunha axente encuberta, Jessica Rossetti (Nicoletta Braschi), quen buscar\u00e1 provocalo sexualmente para poder arrestalo \"in fraganti\"."}
{"id": "295906", "revid": "197", "url": "https://gl.wikipedia.org/wiki?curid=295906", "title": "Centro Superior Bibliogr\u00e1fico de Galicia", "text": "O Centro Superior Bibliogr\u00e1fico de Galicia (CSBG) foi un organismo creado pola lei 14/1989, do 11 de outubro, de bibliotecas, e que en 2011 foi incorporado \u00e1 Biblioteca de Galicia.\nAs s\u00faas funci\u00f3ns eran a de ser a cabeceira do \"Sistema Bibliotecario de Galicia\", as\u00ed como a de conservar e difundir o patrimonio bibliogr\u00e1fico do pa\u00eds.\nAntecedentes.\nA lei 16/1885 de patrimonio hist\u00f3rico espa\u00f1ol ordena a creaci\u00f3n do \"Cat\u00e1logo colectivo de patrimonio bibliogr\u00e1fico espa\u00f1ol\" por parte da Administraci\u00f3n do estado en colaboraci\u00f3n coas Comunidades aut\u00f3nomas. Dado que o Estatuto de Autonom\u00eda de Galicia de 1981 sinala que os poderes p\u00fablicos deben conservar e acrecentar o patrimonio hist\u00f3rico, o \"Cat\u00e1logo colectivo do patrimonio bibliogr\u00e1fico de Galicia\" in\u00edciase en 1986, tras asumir a creaci\u00f3n dun centro catalogador dependente do Centro de Coordinaci\u00f3n Bibliotecaria de Galicia creado polo decreto 313/1986.\nEvoluci\u00f3n.\nPosteriormente, coa lei 14/1989 de Bibliotecas de Galicia, nace o CSBG asumindo as responsabilidades bibliogr\u00e1ficas do proxecto do \"Cat\u00e1logo colectivo do patrimonio bibliogr\u00e1fico de Galicia\", as\u00ed como as funci\u00f3ns de \"Biblioteca Nacional\" (de Galicia).\nNa data da s\u00faa fundaci\u00f3n, e dado que non exist\u00eda a\u00ednda un edificio para albergar todos os fondos do CSBG, a Xunta fixo un convenio coa Biblioteca Xeral da Universidade de Santiago de Compostela para que os conservaran en r\u00e9xime de dep\u00f3sito e os clasificaran para cando se crease o edificio da Biblioteca de Galicia.\nO CSBG naceu practicamente sen colecci\u00f3n retrospectiva, e pensouse en facer copias dalg\u00fans materiais, ademais de permitir a consulta e difusi\u00f3n dos fondos que estaban dispersos en distintos centros. Grazas \u00e1s novas tecnolox\u00edas apareceron novas t\u00e9cnicas de conservaci\u00f3n, e facilitouse a s\u00faa difusi\u00f3n. Por\u00e9n, antes de dixitalizar alg\u00fans documentos microfilm\u00e1ronse, pero a\u00ednda as\u00ed tomouse a decisi\u00f3n de dixitalizar. Fix\u00e9ronse 500.000 imaxes de prensa antiga galega, e a s\u00faa difusi\u00f3n, as\u00ed como a das bases de datos do propio Centro ou das bibliotecas nodais f\u00edxose a trav\u00e9s da \"Autoestrada Galega da Informaci\u00f3n\" (Galiciana).\nRespecto ao edificio, o Centro Superior ocupou un inm\u00f3bel anexo ao actual edificio do Parlamento de Galicia, que ocupaban os catalogadores que levaban a cabo o \"Cat\u00e1logo colectivo\". Os seus principais inconvenientes era que carec\u00eda de dependencias para o dep\u00f3sito de libros e que non permit\u00eda prestar atenci\u00f3n directa ao p\u00fablico.\nEn 1996, d\u00edas despois do pasamento do ilustre pol\u00edgrafo Xos\u00e9 Filgueira Valverde, o Centro Superior Bibliogr\u00e1fico de Galicia pasou a denominarse \"Centro Superior Bibliogr\u00e1fico de Galicia Xos\u00e9 Fernando Filgueira Valverde\".\nFinalmente, coa creaci\u00f3n en 2011 da Biblioteca de Galicia, o CSBG pasou a integrarse nesta instituci\u00f3n.\nFunci\u00f3ns.\nAs funci\u00f3ns do Centro Superior eran as seguintes:\nPolo decreto 24/1995 de centros bibliotecarios engad\u00edronse a estas funci\u00f3ns:"}
{"id": "295908", "revid": "22795", "url": "https://gl.wikipedia.org/wiki?curid=295908", "title": "CSBG", "text": ""}
{"id": "295909", "revid": "98629", "url": "https://gl.wikipedia.org/wiki?curid=295909", "title": "Edward Steichen", "text": "Edward Jean Steichen,nado o 27 de marzo de 1879 en Bivange, Luxemburgo e finado o 25 de marzo de 1973 en West Redding, Connecticut, foi un fot\u00f3grafo, pintor e comisario de galer\u00edas de arte e museos estadounidense.\nSteichen foi o fot\u00f3grafo que apareceu con m\u00e1is frecuencia na innovadora revista de Alfred Stieglitz \"Camera Work\", editada dende 1903 ata 1917. Xunto con Stieglitz abriu as Little Galleries of the Photo-Secession, que finalmente ser\u00eda co\u00f1ecida como 291 pola s\u00faa direcci\u00f3n.\nAs s\u00faas fotos de vestidos para a revista \"Art et D\u00e9coration\" en 1911 son consideradas como as primeiras fotograf\u00edas de moda moderna publicadas. Dende 1923 ata 1938 Steichen foi fot\u00f3grafo das revistas de Cond\u00e9 Nast \"Vogue\" e \"Vanity Fair\", mentres a\u00ednda traballaba para axencias publicitarias como J. Walter Thompson. Durante eses anos, Steichen foi considerado o fot\u00f3grafo m\u00e1is reco\u00f1ecido e mellor pagado do mundo. En 1944 dirixiu o documental de guerra \"The Fighting Lady\", que en 1945 ga\u00f1ou o Oscar ao mellor documental.\nTras a segunda guerra mundial, Steichen foi o director do departamento de fotograf\u00eda do Museo de Arte Moderna de Nova York ata 1962. Mentres estivo no MoMA, foi comisario e montou a exposici\u00f3n \"The Family of Man\", visitada por nove mill\u00f3ns de persoas.\nBiograf\u00eda.\nPrimeiros anos.\nSteichen naceu como \u00c9duard Jean Steichen en Bivange, Luxemburgo o 27 de marzo de 1879. Os seus pais eran Jean-Pierre e Marie Kemp Steichen. Jean-Pierre Steichen emigrou inicialmente aos Estados Unidos en 1880. Marie Steichen levou a Eduard cando Jean-Pierre se estableceu en Chicago en 1881. A familia, coa adici\u00f3n da s\u00faa irm\u00e1 m\u00e1is nova Lilian, trasladouse a Milwaukee en 1889, cando Steichen ti\u00f1a 10 anos.\nEn 1894, con 15 anos de idade, comezou unha aprendizaxe en litograf\u00eda de catro anos coa American Fine Art Company de Milwaukee. Tras unhas horas xa era capaz de bosquexar e debuxar, e comezou a aprender pintura de forma autodidacta. De cami\u00f1o ao seu traballo pasaba por unha tenda de c\u00e1maras, a cal visitaba frecuentemente con curiosidade ata que se persuadiu a si mesmo para mercar a s\u00faa primeira c\u00e1mara, unha Kodak \"detective\" de segunda man en 1895. Steichen e os seus amigos que tam\u00e9n estaban interesados no debuxo e na fotograf\u00eda xuntaron os seus aforros, alugaron un pequeno cuarto nun edificio de oficinas de Milwaukee, e comezaron a chamarse a eles mesmos a Milwaukee Art Students League. O grupo tam\u00e9n contratou a Richard Lorenz e Robert Schade para clases ocasionais.\nSteichen nacionalizouse como cidad\u00e1n estadounidense en 1900 e asinou os papeis como Edward J. Steichen; por\u00e9n, continuou usando o seu nome de nacemento Eduard ata despois da primeira guerra mundial.\nSteichen casou con Clara Smith en 1903, e xuntos tiveron d\u00faas fillas, Katherine e Mary. Tras o seu divorcio en 1922, Steichen casou con Dana Desboro Glover en 1923. Dana morreu de leucemia en 1957. En 1960, con 80 anos, Steichen casou con Joanna Taub coa que estivo ata a s\u00faa morte. Joanna Steichen morreu o 24 de xullo de 2010 en Montauk, Nova York, \u00e1 idade de 77 anos.\nAsociaci\u00f3n con Stieglitz.\nSteichen co\u00f1eceu a Alfred Stieglitz en 1900, mentres paraba en Nova York de cami\u00f1o a Par\u00eds dende o seu fogar en Milwaukee. nese primeiro encontro, Stieglitz loubou os antecedentes de Steichen na pintura e mercou tres das s\u00faas impresi\u00f3ns fotogr\u00e1ficas.\nEn 1902, cando Stieglitz estaba formulando o que se converter\u00eda no \"Camera Work\", pediulle a Steichen que dese\u00f1ase o logotipo para a revista cunha tipograf\u00eda personalizada. Steichen ser\u00eda o fot\u00f3grafo que aparecer\u00eda con m\u00e1is frecuencia na publicaci\u00f3n.\nEn 1904 Steichen comezou experimentar coa fotograf\u00eda en cor. Foi unha das primeiras persoas nos Estados Unidos en usar o proceso Autochrome Lumi\u00e8re. En 1905 Stieglitz e Steichen crearon as Little Galleries of the Photo-Secession, que finalmente ser\u00eda co\u00f1ecida como 291 polo seu enderezo. Nela present\u00e1ronse unhas das primeiras mostras estadounidenses de Henri Matisse, Auguste Rodin, Paul C\u00e9zanne, Pablo Picasso e Constantin Br\u00e2ncu\u0219i.\nEn 1911 Lucien Vogel, o editor de \"Jardin des Modes\" e \"La Gazette du Bon Ton\", atreveuse con Steichen para promocionar a moda como unha arte a trav\u00e9s do uso da fotograf\u00eda. Steichen tomou fotos de vestidos dese\u00f1ados por Paul Poiret, que foron publicadas no n\u00famero de abril de 1911 da revista \"Art et D\u00e9coration\". Segundo Jesse Alexander, estas imaxes est\u00e1n \"... na actualidade consideradas as primeiras fotograf\u00edas tomadas de moda moderna. \u00c9 dicir, fotografando as pezas dun xeito tal que transmitan un sentido da s\u00faa calidade f\u00edsica ademais do seu aspecto formal, en oposici\u00f3n a ilustrar sinxelamente o obxecto\".\nServindo no ex\u00e9rcito dos Estados Unidos na primeira guerra mundial (e na armada na Segunda), Steichen comandou destacadas unidades que contribu\u00edron \u00e1 fotograf\u00eda militar. Tras a segunda guerra mundial, durante a cal comandou a divisi\u00f3n fotogr\u00e1fica das Forzas Expedicionarias, volveu \u00e1 fotograf\u00eda convencional, mov\u00e9ndose gradualmente cara a fotograf\u00eda de moda. A fotograf\u00eda de Steichen de 1928 da actriz Greta Garbo est\u00e1 reco\u00f1ecida como un dos retratos definitivos de Garbo.\nTraballo posterior.\nA publicaci\u00f3n inicial da imaxe de Ansel Adams \"Moonrise, Hernandez, New Mexico\" foi en \"U.S. Camera Annual 1943\", despois de ter sido seleccionada por Steichen, que traballou como xu\u00edz de fotograf\u00edas para a publicaci\u00f3n. Isto deulle a \"Moonrise\" unha audiencia antes da s\u00faa primeira mostra formal no Museum of Modern Art en 1944.\nDurante a segunda guerra mundial, Steichen foi o director da Unidade de Fotograf\u00eda da Aviaci\u00f3n Naval. O seu documental de guerra \"The Fighting Lady\" ga\u00f1ou o Oscar en 1945 ao mellor documental.\nTras a guerra, Steichen traballou como director de fotograf\u00eda do Museum of Modern Art de Nova York ata 1962. Entre outros logros, Steichen \u00e9 apreciado por crear \"The Family of Man\", unha grande exposici\u00f3n no MoMA dunhas 500 fotograf\u00edas que mostraban vida, amor e morte en 68 pa\u00edses. O cu\u00f1ado Steichen, o escritor e editor Carl Sandburg, escribiu un pr\u00f3logo para o cat\u00e1logo da mostra. Como desexo de Steichen, a exposici\u00f3n foi doada ao Gran Ducado de Luxemburgo. Na actualidade at\u00f3pase permanentemente na vila luxemburguesa de Clervaux. En 1962 Steichen contratou a John Szarkowski como o seu sucesor no Museum of Modern Art.\nO 6 de decembro de 1963, Steichen foi galardoado coa Medalla Presidencial da liberdade polo presidente Lyndon Johnson.\nEn 1970 presentouse durante o festival Rencontres d'Arles o espect\u00e1culo \"Edward Steichen, photographe\", de Martin Boschet.\nUnha mostra das primeiras fotograf\u00edas en cor de Steichen celebrouse no museo de arte moderna luxemburgu\u00e9s Mudam dende o 14 de xullo ata o 3 de setembro de 2007.\nSteichen mercou unha granxa en 1928 \u00e1 que chamou Umpawaug, xusto \u00e1s aforas de West Redding, Connecticut. Steichen viviu al\u00ed ata a s\u00faa morte no ano 1973. Tras o seu falecemento, o terreo converteuse nun parque, co\u00f1ecido como Topstone Park."}
{"id": "295912", "revid": "89787", "url": "https://gl.wikipedia.org/wiki?curid=295912", "title": "Jos\u00e9 Antonio Monago", "text": "Jos\u00e9 Antonio Monago Terraza, nado en Quintana de la Serena, Badaxoz, o 10 de xaneiro de 1966, \u00e9 un pol\u00edtico espa\u00f1ol, presidente do Partido Popular de Estremadura e de 2011 a 2015 Presidente da Xunta de Estremadura.\nTraxectoria.\nPrimeiros anos: formaci\u00f3n.\nNado en Quintana de la Serena, o seu pai, Manuel, natural de Guare\u00f1a e proveniente dunha familia de labregos, era garda civil; a s\u00faa nai, Rosal\u00eda, nada en Hornachos e criada en Cordobilla de L\u00e1cara, era filla dun carteiro. Despois de que seu pai fose destinado finalmente a Calzadilla de los Barros, Jos\u00e9 Antonio Monago medrou al\u00ed. Comezou os seus primeiros estudos no Colexio P\u00fablico Aneja, e rematou a fase preuniversitaria no Instituto P\u00fablico B\u00e1rbara de Braganza, onde cursou COU. Durante esta etapa, Monago chegou a participar na selecci\u00f3n estreme\u00f1a de balonm\u00e1n como porteiro.\nIngresou no corpo de bombeiros en 1987, do que na actualidade \u00e9 Xefe de Secci\u00f3n. Entre outros servizos, formou parte dos equipos de rescate que actuaron no lume dos Almacenes Arias de Madrid, onde perderon a vida 10 bombeiros, e fundou a ONG SOS Extremadura, que actuou nos terremotos de Alxeria e Marrocos.\n\u00d3 mesmo tempo, completou na Universidade de Estremadura os estudos de Formaci\u00f3n do Profesorado de EXB na especialidade de Ciencias Humanas.\nPosteriormente cursou os estudos de Experto Universitario en Criminolox\u00eda dependentes da Universidade de C\u00e1diz, cursou Dereito en C\u00e1ceres, realizou dous anos de Pr\u00e1cticas Xur\u00eddicas no Colexio de Avogados de Badaxoz (onde se colexiou), e realizou os cursos de docutoramento en Dereito na Universidade de Salamanca.\nCarreira pol\u00edtica.\nO seu paso pola pol\u00edtica comezou no Partido Dem\u00f3crata Popular de \u00d3scar Alzaga en Badaxoz, dende onde pasou, cando se fusionou este partido co Partido Popular, \u00e1s Novas Xeraci\u00f3ns do Partido Popular. Daquela, foi cofundador do Consello Local da Mocidade de Badaxoz, sendo o seu primeiro vicepresidente. Nas elecci\u00f3ns municipais de 1991 foi elixido concelleiro no concello de Badaxoz polo Partido Popular. Do mesmo xeito, foi deputado auton\u00f3mico e senador.\nEntre 2000 e 2004 foi Secretario Xeral do PP de Estremadura, de 2004 a 2008 foi Presidente do PP de Badaxoz, e dende o 9 de novembro de 2008 Presidente do PP de Estremadura as\u00ed como o seu candidato \u00e1 Asemblea de Estremadura nas elecci\u00f3ns auton\u00f3micas de 2011. Malia que o PP foi a lista m\u00e1is votada na Xunta de Estremadura, non acadou a maior\u00eda absoluta, polo que obtivo a presidencia grazas \u00e1 abstenci\u00f3n dos tres deputados de Esquerda Unida, convirt\u00e9ndose as\u00ed no primeiro presidente de Estremadura do Partido Popular, tras 28 anos de goberno do PSOE.\n\u00abBar\u00f3n Vermello\u00bb.\nA presidencia de Monago, por mor da necesidade do apoio parlamentario de Esquerda Unida, caracterizouse, segundo as s\u00faas propias palabras, por unha \u00abviaxe \u00f3 centro\u00bb e o consiguinte pulo de pol\u00edticas e proxectos de maior sensibilidade social. As\u00ed por exemplo, en xu\u00f1o de 2014 anunciou que, fronte as pol\u00edticas fiscais contractivas do seu partido, levar\u00eda a cabo unha baixada do IRPF \u00f3s estreme\u00f1os, baixada que cifrou nunha media de 292 euros anuais por contribu\u00ednte.\nPor outra parte, \u00f3 longo do seu mandato, realizou numerosas declaraci\u00f3ns matizando ou arred\u00e1ndose directamente de posturas m\u00e1is ou menos oficiais do seu partido en temas tan controvertidos como a reforma do aborto do daquela ministro de Xustiza Alberto Ruiz-Gallard\u00f3n. Sobre devandita reforma manifestou que \u00abningu\u00e9n pode negar a ningu\u00e9n o seu dereito a ser nai nin tampouco pode obrigala a selo\u00bb. Tam\u00e9n fixo algunhas declaraci\u00f3ns sobre os diversos casos de corrupci\u00f3n da \u00e9poca, inclu\u00eddos os do seu partido, sobre os que afirmou que influ\u00edron nos malos resultados electorais obtidos polo Partido Popular nas elecci\u00f3ns ao Parlamento Europeo de 2014. Estas pol\u00edticas e declaraci\u00f3ns val\u00e9ronlle, por parte da prensa, o apelativo de \u00abBar\u00f3n Vermello\u00bb, en referencia \u00f3 nome que reciben os dirixentes auton\u00f3micos dos principais partidos (bar\u00f3ns)."}
{"id": "295913", "revid": "1410", "url": "https://gl.wikipedia.org/wiki?curid=295913", "title": "Quintana de la Serena", "text": "Quintana de la Serena \u00e9 un concello espa\u00f1ol pertencente \u00e1 provincia de Badaxoz, na comunidade aut\u00f3noma de Estremadura."}
{"id": "295914", "revid": "89787", "url": "https://gl.wikipedia.org/wiki?curid=295914", "title": "Mar\u00eda Jos\u00e9 Alonso", "text": "Mar\u00eda Josefa Alonso Fern\u00e1ndez, nada en Carrizo de la Ribera (provincia de Le\u00f3n) o 22 de decembro de 1959, \u00e9 unha farmac\u00e9utica, catedr\u00e1tica e acad\u00e9mica galega especializada no campo das nanopart\u00edculas como veh\u00edculo de medicamentos.\nTraxectoria.\nEn 1981 licenciouse en Farmacia pola Universidade de Santiago de Compostela, e en 1985 acadou o doutoramento con premio extraordinario. Nese mesmo ano foi nomeada profesora axudante do Departamento de Tecnolox\u00eda Farmac\u00e9utica de dita Universidade. \u00c9 docente deste departamento desde ent\u00f3n e, desde 1998, como catedr\u00e1tica.\nNos anos 1986-87 iniciou a s\u00faa actividade no campo das nanopart\u00edculas como sistemas de liberaci\u00f3n de f\u00e1rmacos na Universidade de Par\u00eds XI. En 1988 traballou como investigadora na Universidade de Angers, onde foi cient\u00edfica visitante, e no Instituto Tecnol\u00f3xico de Massachussets (1991-92 e 2012).\nFoi vicerreitora de Investigaci\u00f3n e Innovaci\u00f3n da USC desde 2006 at\u00e9 2010.\nO seu laboratorio na Facultade de Farmacia da USC foi pioneiro en numerosos descubrimentos no campo da nanofarmac\u00e9utica e da nanomedicina. \u00c9 autora de m\u00e1is de 260 contribuci\u00f3ns cient\u00edficas, con m\u00e1is de 14 900 citas, e a inventora de 20 patentes. \nActividades realizadas.\nDirixiu 25 proxectos financiados por instituci\u00f3ns p\u00fablicas, entre eles varios proxectos europeos e financiados por instituci\u00f3ns internacionais como a OMS e a \"Bill &amp; Melinda Gates Foundation\". \u00c9 autora de 97 publicaci\u00f3ns cient\u00edficas en revistas internacionais de alto impacto na \u00e1rea da liberaci\u00f3n de f\u00e1rmacos, de dezasete cap\u00edtulos de libros e de oito patentes. As\u00ed mesmo, ten participado como conferenciante invitada en trinta congresos internacionais.\nFoi membro do comit\u00e9 cient\u00edfico e organizadora de numerosos congresos e cursos de \u00e1mbito internacional. \u00c9 fundadora e presidenta da Sociedade Hispano-Portuguesa de Liberaci\u00f3n Controlada (1995). \u00c9 a coordinadora da Rede Tem\u00e1tica de Investigaci\u00f3n en Sistemas de Liberaci\u00f3n de Mol\u00e9culas Activas (SLMA). Por iniciativa da Sociedade Europea para a Ciencia (NSF), liderou grupos de traballo sobre a Nanomedicina, e \u00e9 responsable da divisi\u00f3n de educaci\u00f3n e comunicaci\u00f3n da \"Plataforma Tecnol\u00f3gica Espa\u00f1ola de Nanomedicina\".\n\u00c9 fundadora da asociaci\u00f3n \"Spanish Portuguese Chapter of the Controlled Release Society\" e presidenta da s\u00faa xunta directiva (1995-97), as\u00ed como secretaria da mesma (1997-2000), \"Governor\" da \"Controlled Release Society\" (1995-1998) e, desde 2018, presidenta da instituci\u00f3n, membro do \"Board of Pharmaceutical Sciences\" da \"International Pharmaceutical Federation\" (1998-2000), membro de \"Scientific Advidsory Board\" da \"Association de Pharmacie Gal\u00e9nique Industrielle\" (1997-2000) e pertence \u00e1 \"European Federation for Pharmaceutical Sciences\". \n\u00c9 tam\u00e9n membro do \"American Institute for Medical and Biological Engineering\" (Instituto Estadounidense de Enxe\u00f1ar\u00eda M\u00e9dica e Biol\u00f3xica), e da \"US National Academy of Medicine\" (Academia Nacional de Medicina dos Estados Unidos).\nAs\u00ed mesmo, e membro do comit\u00e9 editorial das seguintes revistas internacionais: \nM. J. Alonso est\u00e1 inclu\u00edda na clasificaci\u00f3n dos dez maiores expertos mundiais en farmacolox\u00eda e toxicolox\u00eda, elaborado polo \"Times Higher Education\", co que se converteu na primeira espa\u00f1ola en alcanzar este posto. O r\u00e1nking do \u00edndice h, o indicador m\u00e1is relevante do impacto das publicaci\u00f3ns cient\u00edficas dentro dunha \u00e1rea espec\u00edfica, out\u00f3rgalle un \u00edndice-h 71, a posici\u00f3n m\u00e1is alta entre todas as investigadoras que figuran na lista en calquera dos \u00e1mbitos cient\u00edficos indexados. Dende o ano pasado, Alonsofigura como a cient\u00edfica m\u00e1is influente no eido das Ciencias da Sa\u00fade, posto no que se mant\u00e9n neste 2019.\nA profesora Alonso \u00e9 membro da "}
{"id": "295915", "revid": "12452", "url": "https://gl.wikipedia.org/wiki?curid=295915", "title": "Mar\u00eda Josefa Alonso Fern\u00e1ndez", "text": ""}
{"id": "295916", "revid": "5132", "url": "https://gl.wikipedia.org/wiki?curid=295916", "title": "Lietuvos krep\u0161inio lyga", "text": ""}
{"id": "295917", "revid": "89787", "url": "https://gl.wikipedia.org/wiki?curid=295917", "title": "Aceite vexetal", "text": "O aceite vexetal \u00e9 un composto org\u00e1nico obtido a partir de sementes ou outras partes das plantas en cuxos tecidos acum\u00falase como fonte de enerx\u00eda.\nAlg\u00fans non son aptos para consumo humano, como o de r\u00edcino ou o de algod\u00f3n.\nComo todas as graxas est\u00e1 constitu\u00eddo por glicerina e tres \u00e1cidos graxos.\nFontes.\nCosm\u00e9ticos e outros.\nSegundo o Departamento de Agricultura dos Estados Unidos o consumo mundial no ano 2007/08 de aceites vexetais foi:\nUso alimentario.\nMoitos aceites vexetais son prefer\u00edbeis \u00e1s graxas animais para o consumo humano. Isto d\u00e9bese a que son ricos en \u00e1cidos graxos mono ou poliinsaturados, unha cualidade moi importante para a transformaci\u00f3n de graxa no organismo humano. Por\u00e9n, alg\u00fans aceites vexetais conte\u00f1en unha elevada proporci\u00f3n de graxas saturadas (coco e palma).\nDesde o 2014 \u00e9 obrigatorio especificar na etiquetaxe a orixe concreta do aceite engadido na elaboraci\u00f3n do alimento, trala entrada en vixencia do Regulamento 1169/2011 sobre informaci\u00f3n alimentaria facilitada \u00f3 consumidor. Ata ese momento permit\u00edase indicar este ingrediente, simplemente, como \"aceite vexetal\", sen especificar.\nOutros usos.\nA maior parte dos aceites vexetais \u00fasanse para alimentar o gando. O aceite vexetal m\u00e1is usado para consumo humano \u00e9 o de xirasol.\nO aceite de palma, que \u00e9 s\u00f3lido a temperatura ambiente, us\u00e1base especialmente para xab\u00f3ns e cosm\u00e9ticos, pero tam\u00e9n est\u00e1 presente en gran n\u00famero de alimentos.\nA maior parte do aceite de colza producido en Europa \u00fasase para produci\u00f3n de biodi\u00e9sel, a\u00ednda que pode ser producido con outros como o de xirasol ou o de c\u00e1nabo. A\u00ednda que tam\u00e9n se ten estendido o uso destes aceites vexetais como combust\u00edbeis para os motores di\u00e9sel.\nO aceite vexetal tam\u00e9n se pode utilizar como combust\u00edbel en veh\u00edculos h\u00edbridos ou adaptados (melkin).\nObtenci\u00f3n.\nO aceite vexetal p\u00f3dese obter de xeito mec\u00e1nico ou qu\u00edmico, e xeralmente \u00fasase algunha combinaci\u00f3n de ambas as d\u00faas t\u00e9cnicas.\nNo m\u00e9todo mec\u00e1nico as sementes e froitos oleaxinosos som\u00e9tense a un proceso de prensado. Os residuos deste prensado aprov\u00e9itase como alimento para o gando, por ser un produto moi rico en prote\u00ednas. Finalmente som\u00e9tese o aceite extra\u00eddo a outro proceso de refinamento.\nO m\u00e9todo qu\u00edmico utiliza disolventes qu\u00edmicos que resultan m\u00e1is r\u00e1pidos e baratos, ademais de dar mellor rendemento. O solvente xeralmente usado \u00e9 o hexano.\nOs aceites hidroxenados f\u00f3rmanse a partir de aceite e hidr\u00f3xeno. A combinaci\u00f3n de ambos real\u00edzase en quente e a presi\u00f3ns elevadas, de xeito que o aceite l\u00edquido transf\u00f3rmase en graxas ou nunha substancia semis\u00f3lida coa que se elaboran as margarinas. Estes aceites hidroxenados son perniciosos (nocivos) para a sa\u00fade, xa que contrib\u00faen ao aumento dos niveis de colesterol en sangue, moito m\u00e1is que as graxas vexetais ou as animais; por mor do seu contido en \u00e1cidos graxos \"trans\". Por este motivo, moitos nutricionistas e m\u00e9dicos, est\u00e1n en contra do seu uso na alimentaci\u00f3n."}
{"id": "295919", "revid": "12452", "url": "https://gl.wikipedia.org/wiki?curid=295919", "title": "Mar\u00eda Jos\u00e9 Alonso Fern\u00e1ndez", "text": ""}
{"id": "295920", "revid": "1888", "url": "https://gl.wikipedia.org/wiki?curid=295920", "title": "Eugenio Collazo \u00c1lvarez", "text": "Eugenio Collazo \u00c1lvarez, nado en Leiro en 1912 e finado en Cenlle o 21 de agosto de 1936, foi un pol\u00edtico galego.\nTraxectoria.\nFillo de Eugenio Collazo Iglesias. Veci\u00f1o de San Clodio. Co golpe de Estado do 18 de xullo de 1936 foi paseado o 21 de agosto e o seu cad\u00e1ver apareceu en Razamonde (Cenlle). Foi procesado na causa 1599/37 xunto con Gin\u00e9s Alemparte Al\u00e9n, Miguel Crego Araujo, Luis Crisp\u00edn Fern\u00e1ndez, Antonio Fern\u00e1ndez D\u00edaz, Antonio Gonz\u00e1lez D\u00edaz, Eladio Porto Bugallo, Manuel Rodr\u00edguez, Jes\u00fas Romero e Benito Velerio Fern\u00e1ndez."}
{"id": "295921", "revid": "22795", "url": "https://gl.wikipedia.org/wiki?curid=295921", "title": "R\u00edo Freaza", "text": ""}
{"id": "295923", "revid": "56817", "url": "https://gl.wikipedia.org/wiki?curid=295923", "title": "REC", "text": "REC \u00e9 unha saga de filmes espa\u00f1ois de terror, composta por catro pel\u00edculas:"}
{"id": "295929", "revid": "89787", "url": "https://gl.wikipedia.org/wiki?curid=295929", "title": "Ah\u00ed ven o maio", "text": "Ah\u00ed ven o maio \u00e9 o primeiro \u00e1lbum de estudio do cantante galego de folk Lu\u00eds Emilio Batall\u00e1n, publicado en 1975 baixo o selo Fonomusic.\nNeste \u00e1lbum musica poemas de Curros Enr\u00edquez, Celso Emilio Ferreiro, Ram\u00f3n Cabanillas, Rosal\u00eda de Castro e \u00c1lvaro Cunqueiro."}
{"id": "295931", "revid": "56817", "url": "https://gl.wikipedia.org/wiki?curid=295931", "title": "Ballet da nena", "text": "Ballet da nena \u00e9 o segundo \u00e1lbum de estudio do cantante galego de folk Lu\u00eds Emilio Batall\u00e1n, publicado en 1990."}
{"id": "295932", "revid": "88628", "url": "https://gl.wikipedia.org/wiki?curid=295932", "title": "One Flew Over the Cuckoo's Nest", "text": "O enunciado en lingua inglesa One Flew Over the Cuckoo's Nest pode referirse a:"}
{"id": "295933", "revid": "839", "url": "https://gl.wikipedia.org/wiki?curid=295933", "title": "Zakho", "text": ""}
{"id": "295935", "revid": "624", "url": "https://gl.wikipedia.org/wiki?curid=295935", "title": "Ateneo", "text": ""}
{"id": "295947", "revid": "23204", "url": "https://gl.wikipedia.org/wiki?curid=295947", "title": "One Flew Over the Cuckoo's Nest (filme)", "text": ""}
{"id": "295957", "revid": "85894", "url": "https://gl.wikipedia.org/wiki?curid=295957", "title": "Jos\u00e9 Campos N\u00fa\u00f1ez", "text": "Jos\u00e9 Campos N\u00fa\u00f1ez, nado en Camari\u00f1as en 1897 e finado no mesmo concello en decembro de 1933, foi un xornalista e escritor galego.\nTraxectoria.\nEmigrante retornado. Exerceu como secretario municipal de Camari\u00f1as, e despois no concello de Laxe. Colaborou en \"Diario de Pontevedra\", \"El Noroeste\", \"El Orz\u00e1n\", \"La Voz de Galicia\", \"El Norte de Galicia\", \"El Ideal Gallego\", \"Nerio\", \"El Eco de Galicia\" e \"Alborada\" con artigos e poemas en galego e castel\u00e1n. Asinaba como J. Campos N\u00fa\u00f1ez. Finou en Camari\u00f1as aos 36 anos."}
{"id": "295958", "revid": "27155", "url": "https://gl.wikipedia.org/wiki?curid=295958", "title": "Fosfatidilinositol (3,4,5)-trisfosfato", "text": "O fosfatidilinositol (3,4,5)-trisfosfato (PtdIns(3,4,5)\"P\"3, ou PIP3 ou PIP3), \u00e9 un fosfoinos\u00edtido produto da fosforilaci\u00f3n do fosfatidilinositol (4,5)-bisfosfato realizada polos encimas fosfoinos\u00edtido 3-quinases de clase I (PI 3-quinases). \u00c9 un fosfol\u00edpido que est\u00e1 situado na membrana plasm\u00e1tica.\nDescubrimento.\nEn 1988, Lewis C. Cantley publicou un artigo describindo o descubrimento dun novo tipo de fosfoinos\u00edtido quinase que ti\u00f1a a capacidade sen precedentes de fosforilar na posici\u00f3n 3' do anel de inositol, orixinando a formaci\u00f3n de fosfatidilinositol 3-fosfato (PI3P). Traballando de forma independente, Alexis Traynor-Kaplan e colaboradores publicaron outro artigo que demostraba que nos neutr\u00f3filos humanos aparec\u00eda de forma natural un novo l\u00edpido, chamado fosfatidilinositol 3,4,5 trisfosfato (PtdIns(3,4,5)\"P\"3 ou PIP3), e os seus niveis increment\u00e1banse rapidamente despois da estimulaci\u00f3n fisiol\u00f3xica con p\u00e9ptidos [quimiot\u00e1cticos. Estudos posteriores demostraron que in vivo o encima que fora orixinalmente identificado polo grupo de Cantley prefer\u00eda o PtdIns(4,5)P2 como substrato, orixinando o produto PtdIns(3,4,5)\"P\"3 (ou PIP3).\nFunci\u00f3n.\nO PtdIns(3,4,5)\"P\"3 funciona activando compo\u00f1entes das partes finais de v\u00edas de sinalizaci\u00f3n, o m\u00e1is notable \u00e9 a prote\u00edna quinase AKT, que activa as partes finais de v\u00edas de sinalizaci\u00f3n anab\u00f3licas que se requiren para o crecemento celular e a supervivencia.\nO PtdIns(3,4,5)\"P\"3 \u00e9 desfosforilado pola fosfatase PTEN na posici\u00f3n 3, xerando PtdIns(4,5)\"P\"2, e pola fosfatase SHIPs (inositol fosfatase que cont\u00e9n SH2) na posici\u00f3n 5' do anel de inositol, producindo fosfatidilinositol (3,4)-bisfosfato (ou PtdIns(3,4)\"P\"2).\nO dominio PH que te\u00f1en varias prote\u00ednas \u00fanese ao PtdIns(3,4,5)\"P\"3. Entre esas prote\u00ednas est\u00e1n a Akt/PKB, a PDK1, a Btk1, e a ARNO. A xeraci\u00f3n de PtdIns(3,4,5)\"P\"3 na membrana plasm\u00e1tica despois da activaci\u00f3n das PI 3-quinases de clase I causa que estas prote\u00ednas se transloquen \u00e1 membrana plasm\u00e1tica o que afecta \u00e1 s\u00faa actividade.\nO dominio PH permite a uni\u00f3n entre o PtdIns(3,4,5)\"P\"3 e as quinases do receptor acoplado \u00e1 prote\u00edna G (GRKs). Isto potencia a uni\u00f3n da GRK \u00e1 membrana plasm\u00e1tica."}
{"id": "295959", "revid": "27155", "url": "https://gl.wikipedia.org/wiki?curid=295959", "title": "Fosfatidilinositol 3,4,5-trisfosfato", "text": ""}
{"id": "295961", "revid": "27155", "url": "https://gl.wikipedia.org/wiki?curid=295961", "title": "Fosfatidilinositol 3,4,5-trifosfato", "text": ""}
{"id": "295962", "revid": "27155", "url": "https://gl.wikipedia.org/wiki?curid=295962", "title": "PtdIns(3,4,5)P3", "text": ""}
{"id": "295964", "revid": "27155", "url": "https://gl.wikipedia.org/wiki?curid=295964", "title": "PIP3", "text": ""}
{"id": "295968", "revid": "56817", "url": "https://gl.wikipedia.org/wiki?curid=295968", "title": "A Abidueira", "text": "O top\u00f3nimo A Abidueira pode referirse a:"}
{"id": "295969", "revid": "56817", "url": "https://gl.wikipedia.org/wiki?curid=295969", "title": "As Abidueiras", "text": "O top\u00f3nimo As Abidueiras pode referirse a:"}
{"id": "295972", "revid": "56817", "url": "https://gl.wikipedia.org/wiki?curid=295972", "title": "Abrag\u00e1n", "text": "O top\u00f3nimo Abrag\u00e1n pode referirse a:"}
{"id": "295973", "revid": "56817", "url": "https://gl.wikipedia.org/wiki?curid=295973", "title": "Abru\u00f1edo", "text": "O top\u00f3nimo Abru\u00f1edo pode referirse a:"}
{"id": "295974", "revid": "56817", "url": "https://gl.wikipedia.org/wiki?curid=295974", "title": "Abu\u00edme", "text": "O top\u00f3nimo Abu\u00edme pode referirse a:"}
{"id": "295975", "revid": "56817", "url": "https://gl.wikipedia.org/wiki?curid=295975", "title": "Abu\u00edn", "text": "O top\u00f3nimo Abu\u00edn pode referirse a:"}
{"id": "295976", "revid": "1131", "url": "https://gl.wikipedia.org/wiki?curid=295976", "title": "O Abru\u00f1edo", "text": ""}
{"id": "295977", "revid": "56817", "url": "https://gl.wikipedia.org/wiki?curid=295977", "title": "Fosfatidilinositol 3-fosfato", "text": "O fosfatidilinositol 3-fosfato (PtdIns3\"P\" ou PI3P) \u00e9 un fosfol\u00edpido que se encontra nas membranas celulares que recruta diversas prote\u00ednas na membrana, moitas das cales est\u00e1n implicadas no tr\u00e1fico de prote\u00ednas. \u00c9 o produto orixinado pola actividade dos encimas fosfoinos\u00edtido 3-quinases (PI 3-quinases) de clase II e III sobre o fosfatidilinositol.\nO PtdIns3\"P\" \u00e9 desfosforilado polas fosfatases da familia da miotubularina, na posici\u00f3n D3 do anel de inositol, e pode ser convertido en fosfatidilinositol 3,5-bisfosfato (PtdIns(3,5)\"P\"2) pola l\u00edpido quinase PIKfyve.\nAo PtdIns3\"P\" poden unirse tanto os dominios FYVE coma os PX, que se encontran en prote\u00ednas como SNX1, Hrs, e EEA1.\nA maior\u00eda do PtdIns3\"P\" parece ser sintetizado constitutivamente por unha PI 3-quinase de clase III chamada Vps34, nas membranas endoc\u00edticas. As PI 3-quinases de clase II tam\u00e9n parecen sintetizar o PtdIns3\"P\", pero a s\u00faa actividade est\u00e1 regulada por diversos est\u00edmulos, entre os cales est\u00e1n factores de crecemento. Isto suxire que existen conxuntos espec\u00edficos de PtdIns3\"P\" que poden sintetizarse por estimulaci\u00f3n celular."}
{"id": "295978", "revid": "1131", "url": "https://gl.wikipedia.org/wiki?curid=295978", "title": "Abenostre", "text": ""}
{"id": "295979", "revid": "1131", "url": "https://gl.wikipedia.org/wiki?curid=295979", "title": "Abercovo", "text": ""}
{"id": "295980", "revid": "1131", "url": "https://gl.wikipedia.org/wiki?curid=295980", "title": "Os Aboares", "text": ""}
{"id": "295981", "revid": "1131", "url": "https://gl.wikipedia.org/wiki?curid=295981", "title": "Abrairas", "text": ""}
{"id": "295982", "revid": "25871", "url": "https://gl.wikipedia.org/wiki?curid=295982", "title": "Abres", "text": "O top\u00f3nimo Abres pode referirse a:"}
{"id": "295983", "revid": "1131", "url": "https://gl.wikipedia.org/wiki?curid=295983", "title": "Abrigueiro", "text": ""}
{"id": "295984", "revid": "1131", "url": "https://gl.wikipedia.org/wiki?curid=295984", "title": "Abrodos", "text": ""}
{"id": "295985", "revid": "1131", "url": "https://gl.wikipedia.org/wiki?curid=295985", "title": "Abru\u00f1\u00e1s", "text": ""}
{"id": "295986", "revid": "1131", "url": "https://gl.wikipedia.org/wiki?curid=295986", "title": "Abru\u00f1eiras", "text": ""}
{"id": "295987", "revid": "1131", "url": "https://gl.wikipedia.org/wiki?curid=295987", "title": "Os Abru\u00f1eiros", "text": ""}
{"id": "295988", "revid": "1131", "url": "https://gl.wikipedia.org/wiki?curid=295988", "title": "Abucide", "text": ""}
{"id": "295989", "revid": "88628", "url": "https://gl.wikipedia.org/wiki?curid=295989", "title": "Concello de Neira de Rei", "text": "O Concello de Neira de Rei existiu formalmente como concello de seu desde a divisi\u00f3n territorial de Espa\u00f1a en 1833 at\u00e9 1840, cando se integrou no de Neira de Xus\u00e1.\nAbrangu\u00eda as parroquias da Frair\u00eda, Fur\u00eds e Masoucos (no actual concello de Castroverde), Penarrubia e Pedrafita de Camporredondo, San Mart\u00edn de Neira de Rei, San Miguel de Neira de Rei (hoxe no concello de Baralla) e Mart\u00edn (no concello de Baleira)."}
{"id": "295990", "revid": "27155", "url": "https://gl.wikipedia.org/wiki?curid=295990", "title": "PtdIns3P", "text": ""}
{"id": "295991", "revid": "27155", "url": "https://gl.wikipedia.org/wiki?curid=295991", "title": "PI3P", "text": ""}
{"id": "295992", "revid": "6393104", "url": "https://gl.wikipedia.org/wiki?curid=295992", "title": "Amizade", "text": "A amizade (do lat\u00edn amic\u00eetas, por amicit\u00eea, de amicus, amigo, que deriva de amare, amar) \u00e9 unha relaci\u00f3n afectiva entre d\u00faas ou m\u00e1is persoas. A amizade \u00e9 unha das relaci\u00f3ns m\u00e1is com\u00fans que acostuman ter as persoas na vida. Esta prod\u00facese en diferentes etapas da vida e en distintos graos de importancia.\nPor outra parte Philia (do grego \u03c6\u03b9\u03bb\u03af\u03b1, Phil-, Philo-) \u00e9 un antigo termo grego para referirse ao amor fraterno, inclu\u00edndo amizade e afecto. Foi definida tam\u00e9n como a intenci\u00f3n de promover o ben com\u00fan cando se traballa en conxunto con outros.\nCultura popular.\nAs relaci\u00f3ns de amizade foron narradas, tanto no mundo da literatura como no do cine e televisi\u00f3n.\nFilosof\u00eda.\nArist\u00f3teles no seu escrito \"\u00c9tica a Nic\u00f3maco\", dedicou dous libros a falar da amizade, o libro VIII e o libro IX. Nestes libros danse exemplos de \"philia\" que incl\u00faen: amantes mozos, amigos de toda a vida, cidad\u00e1ns, contactos pol\u00edticos ou de negocios, pais e fillos, compa\u00f1eiros de viaxe e soldados, membros da mesma sociedade relixiosa, do mesmo club, da mesma tribo, ou dun obreiro e quen usa os seus servizos.\nTipos de amizade.\nDifer\u00e9ncianse alg\u00fans tipos de \"philia\", como por exemplo:\nPsicolox\u00eda.\nNa psicolox\u00eda, a filia \u00e9 un cultismo do grego: de amizade. As filias son atracci\u00f3ns cara determinadas persoas, realidades ou situaci\u00f3ns. Significan o contrario das fobias que fan referencia o medo."}
{"id": "295993", "revid": "55340", "url": "https://gl.wikipedia.org/wiki?curid=295993", "title": "Tyra Lex", "text": "Tyra Lex, nada no R\u00edo de Xaneiro o 17 de xaneiro de 1980, \u00e9 unha ex actriz pornogr\u00e1fica brasileira. Fixo o seu primeiro filme porno en 2007, \u00e1 idade de 27 anos."}
{"id": "295995", "revid": "98629", "url": "https://gl.wikipedia.org/wiki?curid=295995", "title": "Johnny Stecchino", "text": "Johnny Stecchino \u00e9 un filme c\u00f3mico italino dirixido e protagonizado por Roberto Benigni, que se estreou en 1991. Conta a historia de Dante, un condutor de autob\u00e9s cuxas vacaci\u00f3ns en Sicilia conv\u00e9rtense nunha trampa para que o famoso Johnny Stecchino engane \u00e1 mafia. Est\u00e1 co-protagonizado por Nicoletta Braschi e Paolo Bonacelli."}
{"id": "296002", "revid": "22795", "url": "https://gl.wikipedia.org/wiki?curid=296002", "title": "Rep\u00fablica de Malaui", "text": ""}
{"id": "296008", "revid": "55340", "url": "https://gl.wikipedia.org/wiki?curid=296008", "title": "Nicoletta Braschi", "text": "Nicoletta Braschi, nada en Cesena o 19 de abril de 1960, \u00e9 unha actriz e produtora italiana, co\u00f1ecida por traballar xunto co seu marido, o actor e director Roberto Benigni."}
{"id": "296012", "revid": "23204", "url": "https://gl.wikipedia.org/wiki?curid=296012", "title": "Cesena", "text": "Cesena \u00e9 unha cidade e comuna da rexi\u00f3n Emilia-Roma\u00f1a, no norte de Italia. Est\u00e1 localizada \u00f3 sur de R\u00e1vena e \u00f3 oeste de Rimini, a car\u00f3n do r\u00edo Savio, co-capital da Forl\u00ec-Cesena. Est\u00e1 \u00f3 p\u00e9 dos Apeninos, e a 15\u00a0km do Mar Adri\u00e1tico."}
{"id": "296022", "revid": "77860", "url": "https://gl.wikipedia.org/wiki?curid=296022", "title": "R\u00edcino", "text": "O r\u00edcino, Ricinus communis, \u00e9 a \u00fanica especie aceptada do x\u00e9nero: Ricinus, planta arbustiva da familia Euphorbiaceae, de follas moi grandes, pecioladas, e froito capsular. Das s\u00faas sementes extr\u00e1ese un aceite purgante.\nDescrici\u00f3n.\nO r\u00edcino \u00e9 un arbusto de talo groso e l\u00edgneo, oco que, ao igual que os pec\u00edolos, nervios e incluso as propias follas nalgunhas variedades, pode tomar unha cor p\u00farpura escura e adoita estar cuberto dunha voaxa abrancazada, semellante \u00e1 cera.\nAs follas son moi grandes, de nervaci\u00f3n palmada e fendidas de 5 a 9 lobos, de bordos irregularmente dentados; as follas son alternas, con pec\u00edolo moi longo, unido pola s\u00faa parte inferior.\nAs flores est\u00e1n dispostas en grandes inflorescencias, ergueitas, que, cando son novas, abrollan dunha espata nos n\u00f3s entre o talo e os ped\u00fanculos das follas; na parte inferior de ditas inflorescencias \u00e1chanse as flores masculinas, cun c\u00e1liz, con cinco pezas lanceoladas/triangulares e m\u00faltiples estames soldados, con forma de columna, ramificada en forma de coliflor. As flores femininas at\u00f3panse na parte superior da pan\u00edcula, con ovario, formado por tres follas carpelares e rematado por un pistilo trifurcado, con papilas destinadas a captar o pole. Florea case todo o ano.\nO froito \u00e9 globuloso, trilobado, case sempre cuberto por abundantes pugas, que lle dan aspecto de ourizo; ten tres cavidades, cada unha cunha semente, grande e xaspeada, de superficie lisa e brillante, rematada por unha excrecencia e que cont\u00e9n unha toxina chamada de ricina. Cando os froitos secan, a codia espi\u00f1enta t\u00e9nsase aos poucos producindo finalmente un efecto de resorte que guinda a sementa a distancias superiores aos dez metros, sendo este o xeito de se espallaren.\nH\u00e1bitat e distribuci\u00f3n.\nC\u00f3mpre dun clima c\u00e1lido sen xeadas, est\u00e1 espallado por case todas as rexi\u00f3ns c\u00e1lidas do globo, t\u00e9ndose naturalizado por ser unha planta cultivada dende a antig\u00fcidade. Semella ser orixinaria do corno de \u00c1frica (Abisinia).\nToxicidade e usos.\nAs sementes son mou t\u00f3xicas, pola presenza dunha albumina chamada \"ricina\", xa que abonda a inxesti\u00f3n dunhas poucas, mastigadas ou engolidas, para produciren un cadro de intensa gastroenterite con deshidrataci\u00f3n; pode danar seriamente o f\u00edgado e mailo ril e incluso producir a morte. \u00c9 unha das toxinas biol\u00f3xicas m\u00e1is potentes que se co\u00f1ecen.\nO aceite de r\u00edcino, obtido por prensado das sementes e quentado para destru\u00edr a ricina, \u00e9 un dos purgantes m\u00e1is reputados, deb\u00e9ndose a s\u00faa acci\u00f3n ao \"\u00e1cido ricinoleico\"; ten o inconveniente do seu desagrad\u00e1bel sabor. Na actualidade encontra aplicaci\u00f3ns na industria de tinturas e vernices, as\u00ed como para a fabricaci\u00f3n de lubrificantes e l\u00edquidos para freos.\nXardinaxe.\nEmpr\u00e9gase principalmente pola s\u00faa follaxe e penacho floral para muros de separaci\u00f3n, sebes, pantallas e dar tons de cores nos fondos dos xard\u00edns. As variedades que se utilizan son variaci\u00f3ns na cor das follas e talos. Algunhas delas son:\nTaxonom\u00eda.\n\"Ricinus communis\" foi descrito por Carl von Linn\u00e9 e publicado en \"Species Plantarum\" 2: 1007. 1753.\nO nome do x\u00e9nero, aplicado xa a esta planta por Plinio (\"15, 25\") \u2014a\u00ednda que tam\u00e9n o aplicou \u00e1 amora (froito dunha silveira (\"23, 137\")\u2014 e outros autores l\u00e1tinos, alude \u00e1 semellanza das s\u00faas sementes con certas carrachas, chamadas tam\u00e9n de \"ricinus\" en lat\u00edn. Mais o r\u00edcino era co\u00f1ecido dende hab\u00eda moito antes, pois nome\u00e1bano xa autores gregos, como Teofrasto e Diosc\u00f3rides, co nome de \u00ab\"croton\"\u00bb \u2014nome que tam\u00e9n usou Plinio (\"15, 25\")\u2014 e as s\u00faas sementes apareceron en tumbas exipcias, moi anteriores.\nTodos os innumer\u00e1beis t\u00e1xones infra-espec\u00edficos (subespecies, variedades, formas) son meros sin\u00f3nimos da especie, ademais das especies a seguir e os seus t\u00e1xones infra-espec\u00edficos:"}
{"id": "296023", "revid": "18868", "url": "https://gl.wikipedia.org/wiki?curid=296023", "title": "Ricinus communis", "text": ""}
{"id": "296024", "revid": "18868", "url": "https://gl.wikipedia.org/wiki?curid=296024", "title": "Ricinus", "text": ""}
{"id": "296028", "revid": "25871", "url": "https://gl.wikipedia.org/wiki?curid=296028", "title": "S\u00e1ndalo", "text": "O s\u00e1ndalo, Santalum \u00e1lbum \u00e9 unha especie bot\u00e1nica, unha \u00e1rbore de gran tama\u00f1o, da familia das santal\u00e1ceas, de follas el\u00edpticas e opostas, flores pequenas, en acio ou axilares, e froito parecido \u00e1 cereixa. Medra no sur de Asia e Ocean\u00eda. A s\u00faa madeira empr\u00e9gase en ebanistar\u00eda e proporciona unha esencia arom\u00e1tica.\nA madeira arom\u00e1tica desta \u00e1rbore tam\u00e9n recibe o mesmo nome e \u00e9 co\u00f1ecida por usarse para tallar esculturas e porque dela obt\u00e9\u00f1ense \u00f3leos vol\u00e1tiles usados en perfumar\u00eda. O s\u00e1ndalo orixinario da India \u00e9 o que produce a mellor madeira e os mellores \u00f3leos aromatizantes.\nNa India, o s\u00e1ndalo consid\u00e9ranse unha \u00e1rbore sagrada e o goberno declarouna \"propiedade nacional\" para preservala da corta indiscriminada. S\u00f3 se permite a corta cando o exemplar pos\u00fae m\u00e1is de trinta anos, momento no que naturalmente comeza a morrer. Un tronco de s\u00e1ndalo demora 25 anos para adquirir un di\u00e1metro de 6\u00a0cm.\nDistribuci\u00f3n.\n\u00c9 unha \u00e1rbore hemipar\u00e1sita, nativa das \u00e1reas semi\u00e1ridas da India. Pl\u00e1ntase hoxe en d\u00eda ademais de na India, na China, Sri Lanka, Indonesia, Malaisia, as Filipinas e o norte de Australia.\nA madeira.\nA madeira do s\u00e1ndalo, acabada de cortar, presenta unha coloraci\u00f3n amarela, por\u00e9n co tempo adquire unha coloraci\u00f3n marr\u00f3n m\u00e1is escura. Cando seca, non racha; \u00e9 de doado tratamento en carpintar\u00eda e fumega con facilidade.\n\u00c9 unha madeira dura, de densidade 950\u00a0kg/m\u00b3 , que seca amodo, e \u00e9 resistente a fungos e insectos.\nUsos.\nOs \u00f3leos obtidos da destilaci\u00f3n da casca da madeira, do seu miolo e das ra\u00edces util\u00edzanse en perfumar\u00eda.\n\u00dasase en rituais como aromatizante (incenso) para acadar a harmon\u00eda espiritual.\nA madeira pode ser usada para producir esculturas, caixas, peites e outros objetos pequenos. Tam\u00e9n \u00e9 moi utilizada na confecci\u00f3n dos mala, os rosarios hind\u00fas utilizados para meditaci\u00f3n, ascensi\u00f3n espiritual e protecci\u00f3n enerx\u00e9tica."}
{"id": "296030", "revid": "89787", "url": "https://gl.wikipedia.org/wiki?curid=296030", "title": "Ernst Curtius", "text": "Ernst Curtius, nado en L\u00fcbeck o 2 de setembro de 1814 e finado en Berl\u00edn o 11 de xullo de 1896, foi un historiador e arque\u00f3logo alem\u00e1n.\nTraxectoria.\nFoi profesor na Universidade de Berl\u00edn e director do Museo de Antiguidades, tam\u00e9n en Berl\u00edn. \n\u00c9 co\u00f1ecido polas escavaci\u00f3ns que dirixiu en Olimpia (Grecia) dende 1874, onde descubriu o Templo de Zeus e o Templo de Hera e esculturas como o \"Hermes co neno Dioniso\" de Prax\u00edteles. Entre os cient\u00edficos que o acompa\u00f1aron atop\u00e1banse os arquitectos e tam\u00e9n arque\u00f3logos Friedrich Adler e Wilhelm D\u00f6rpfeld. \nEscribiu a obra de divulgaci\u00f3n \"Geschichte Griechenlands\" (en galego, \"Historia de Grecia\"), entre 1857 e 1867. Foi o av\u00f3 do fil\u00f3logo e romanista Ernst Robert Curtius."}
{"id": "296032", "revid": "5312", "url": "https://gl.wikipedia.org/wiki?curid=296032", "title": "Crina", "text": "Denom\u00ednase crina ao pelo, longo e groso que crece no pescozo de varios mam\u00edferos como, por exemplo, o cabalo. Neste \u00faltimo caso, tam\u00e9n reciben ese nome os pelos da s\u00faa cola.\nAs crinas poden ser moi r\u00edxidas ou pola contra moi finas e flex\u00edbeis; nos cabalos, o pelo da melena \u00e9 polo xeral m\u00e1is suave e curto que o da cola.\nNestes animais a textura da crina pode depender da raza e a crianza do cabalo, inclu\u00eddas condici\u00f3ns tales como a alimentaci\u00f3n ou o clima.\nUsos.\n\u00c1s crinas d\u00e1nselle varios usos, inclu\u00eddos a fabricaci\u00f3n de tapizar\u00edas, pinceis, arcos de instrumentos musicais, un tipo de tea r\u00fastica a base de pelo, e tam\u00e9n un tipo de material de recubrimento de ambientes antigamente utilizado na industria da construci\u00f3n e que na actualidade \u00e9 pos\u00edbel observar en certos edificios antigos.\nA crina \u00e9 unha fibra de prote\u00ednas que absorbe a auga lentamente, pero que se pode tinxir utilizando tinturas tradicionais adecuadas para fibras de prote\u00ednas. Incluso p\u00f3dense facer con elas feltro, a\u00ednda que non \u00e9 moi doado.\nO procesamento tam\u00e9n pode afectar \u00e1 s\u00faa calidade e sensaci\u00f3n ao tacto.\nEn Galicia.\nEn varias localidades do territorio galego onde existen poboaci\u00f3ns de cabalos asilvestrados, ceibos polos montes, e que impropiamente se chaman moitas veces cabalos salvaxes (xa que este termo empr\u00e9gase para describir cabalos que nunca foron domesticados), cel\u00e9branse desde tempos inmemoriais (e hoxe constit\u00faen festas de grande atractivo tur\u00edstico), as \nrapas das bestas, nas que se curtan as crinas dos cabalos para despois vendelas."}
{"id": "296033", "revid": "18868", "url": "https://gl.wikipedia.org/wiki?curid=296033", "title": "Santalum album", "text": ""}
{"id": "296034", "revid": "75439", "url": "https://gl.wikipedia.org/wiki?curid=296034", "title": "R\u00e5shult", "text": "R\u00e5shult \u00e9 unha vila sueca \u00f3 norte de \u00c4lmhult, no condado de Kronoberg, Sm\u00e5land. R\u00e5shult \u00e9 a vila onde naceu o cient\u00edfico Carl von Linn\u00e9 en 1707."}
{"id": "296036", "revid": "624", "url": "https://gl.wikipedia.org/wiki?curid=296036", "title": "Sir Richard C. Jebb", "text": ""}
{"id": "296037", "revid": "23204", "url": "https://gl.wikipedia.org/wiki?curid=296037", "title": "Richard Claverhouse Jebb", "text": "Sir Richard Claverhouse Jebb, nado en Dundee o 27 de agosto de 1841 e finado en Londres o 9 de decembro de 1905, foi un pol\u00edtico e tradutor escoc\u00e9s.\nFoi tam\u00e9n un dos meirandes tradutores (das linguas cl\u00e1sicas ao ingl\u00e9s) da s\u00faa \u00e9poca.\nTraxectoria.\nFillo dun avogado e neto dun xu\u00edz, emprendeu unha carreira escol\u00e1stica na Charterhouse School e no Trinity College, en Cambridge. Tras alg\u00fans reco\u00f1ecementos conv\u00e9rtese en profesor de grego en Glasgow do 1875 ao 1889, para despois pasar a Cambridge desde o 1889, onde permaneceu no cargo ata a s\u00faa morte. Casou en 1874 e no 1891 el\u00edxeno membro do parlamento e foi distinguido co t\u00edtulo de cabaleiro en 1900. S\u00f3 \u00e1 s\u00faa morte obtivo reco\u00f1ecemento a nivel mundial."}
{"id": "296041", "revid": "98629", "url": "https://gl.wikipedia.org/wiki?curid=296041", "title": "Drowning Pool", "text": "Drowning Pool \u00e9 unha banda de m\u00fasica Nu metal e metal alternativo formada en 1996 na cidade de Dallas, Texas, nos Estados Unidos. A carreira da banda xorde no 2000 grazas ao festival de Ozzfest e desde ent\u00f3n crece rapidamente ata o presente, ademais cada un dos seus discos ten un vocalista distinto. O seu \u00e1lbum debut no 2002 foi chamado \"Sinner\" e ga\u00f1ou o disco de platino en seis semanas. Durante o mes de agosto do mesmo ano, ocorreu o deceso do vocalista da banda, Dave Williams, produto dun ataque card\u00edaco.\nFinalmente, no 2003, uniuse \u00e1 banda o m\u00fasico Jason 'Gong' Jones, substitu\u00edndo ao falecido vocalista facendo a s\u00faa primeira aparici\u00f3n para o seu novo \u00e1lbum \"Desensitized\" do 2004, pero a mediados de 2005, anuncia a s\u00faa sa\u00edda da banda.\nDespois de moitos rumores, \u00e9 anunciado que o novo vocalista ser\u00eda Ryan McCombs, o anterior vocalista da banda \"Soil\". O seu novo disco \"Full Circle\" foi lanzado no 2007, inclu\u00edndo un cover de Billy Idol, Rebel Yell. No 2008 lanzan o disco ao vivo chamado \"Loudest Common Denominator\" onde Ryan McCombs canta canci\u00f3ns dos vocalistas anteriores. No 2010 a banda lanza o seu cuarto \u00e1lbum de estudio hom\u00f3nimo. O tema Rise Up usase na WWE para abrir o programa Smackdown, tam\u00e9n realiza varias canci\u00f3ns para os eventos de pago pola visi\u00f3n da WWE. No 2011 Ryan McCombs deixa Drowning Pool volvendo coa s\u00faa banda inicial Soil. No 2012 integrase \u00e1 banda Jasen Moreno como o novo vocalista."}
{"id": "296042", "revid": "56817", "url": "https://gl.wikipedia.org/wiki?curid=296042", "title": "As Aceas", "text": "O top\u00f3nimo As Aceas fai referencia a aceas, mu\u00ed\u00f1os de auga. Pode referirse a:"}
{"id": "296043", "revid": "56817", "url": "https://gl.wikipedia.org/wiki?curid=296043", "title": "Acea", "text": "Unha acea (do \u00e1rabe \"as-saniya\") \u00e9 un mu\u00ed\u00f1o de auga destinado a moer fari\u00f1a. Como top\u00f3nimo, Acea p\u00f3dese referir a:"}
{"id": "296044", "revid": "1131", "url": "https://gl.wikipedia.org/wiki?curid=296044", "title": "A Acea", "text": ""}
{"id": "296046", "revid": "1131", "url": "https://gl.wikipedia.org/wiki?curid=296046", "title": "Acalabanda", "text": ""}
{"id": "296047", "revid": "98629", "url": "https://gl.wikipedia.org/wiki?curid=296047", "title": "Alvin Langdon Coburn", "text": "Alvin Langdon Coburn, nado o 11 de xu\u00f1o de 1882 en Boston, Massachusetts e finado o 23 de novembro de 1966, foi un fot\u00f3grafo de principios do s\u00e9culo XX que se converteu nunha figura clave no desenvolvemento do pictorialismo estadounidense. Foi o primeiro gran fot\u00f3grafo en salientar o potencial visual de puntos de vista elevados e posteriormente realizou algunhas das primeiras fotograf\u00edas completamente abstractas.\nBiograf\u00eda.\nInfancia.\nCoburn naceu o 11 de xu\u00f1o de 1882 no 134 da East Springfield Street de Boston, Massachusetts, nunha familia de clase media. Seu pai, que fundara a exitosa firma Coburn &amp; Whitman Shirts, morreu cando Alvin ti\u00f1a sete anos. Despois diso foi criado en solitario pola s\u00faa nai, Fannie, que foi a s\u00faa principal influencia nos seus primeiros anos de vida, a pesar de que volveu casar cando era adolescente. Na s\u00faa autobiograf\u00eda Coburn escribiu, \"Mi\u00f1a nai foi unha muller excepcional cun car\u00e1cter moi forte que intentou dominar a mi\u00f1a vida... Foi unha batalla real todos os d\u00edas da nosa vida xuntos\".\nEn 1890 a familia visitou aos seus t\u00edos maternos nos \u00c1nxeles, e estes regal\u00e1ronlle unha c\u00e1mara Kodak 4 x 5. Alvin namorouse inmediatamente dela, e nuns poucos anos desenvolveu un talento extraordinario tanto en composici\u00f3n visual como en dominio t\u00e9cnico na habitaci\u00f3n escura. Canto ti\u00f1a 16 anos, en 1898, co\u00f1eceu ao ser curm\u00e1n F. Holland Day, que xa era un fot\u00f3grafo reco\u00f1ecido internacionalmente cunha influencia considerable. Day reco\u00f1eceu o talento de Coburn e foi o seu mentor e animouno a tomar a fotograf\u00eda como a s\u00faa carreira.\nA finais de 1899 a s\u00faa nai e mais el mud\u00e1ronse a Londres, onde se atoparon con Day. Day fora convidado pola Royal Photographic Society a seleccionar impresi\u00f3ns dos mellores fot\u00f3grafos estadounidenses para unha mostra na cidade. Levou m\u00e1is dun cento de fotograf\u00edas con el, inclu\u00eddas nove de Coburn (que nese momento ti\u00f1a s\u00f3 17 anos). Coa axuda do seu curm\u00e1n a carreira de Coburn deu un primeiro paso xigantesco.\nSubida cara a fama.\nAs imaxes de Coburn na Royal Photographic Society chamaron a atenci\u00f3n doutro importante fot\u00f3grafo, Frederick H. Evans, que fora un dos fundadores da Linked Ring, unha asociaci\u00f3n de fot\u00f3grafos art\u00edsticos considerada a m\u00e1xima autoridade da est\u00e9tica fotogr\u00e1fica. No ver\u00e1n de 1900 Coburn foi convidado a expo\u00f1er con el, feito que aumentou a s\u00faa categor\u00eda entre alg\u00fans dos fot\u00f3grafos m\u00e1is elitistas da \u00e9poca.\nEn 1901 Coburn viviu en Par\u00eds durante uns meses polo que puido estudar cos fot\u00f3grafos Edward Steichen e Robert Demachy. Xunto coa s\u00faa nai viaxar\u00eda por Francia, Su\u00edza e Alema\u00f1a o resto do ano.\nCando regresaron aos Estados Unidos en 1902 Coburn comezou a estudar co afamado fot\u00f3grafo Gertrude Kasebier en Nova York. Abriu un estudio fotogr\u00e1fico na Quinta Avenida pero pasou moito do seu tempo nese ano estudando con Arthur Wesley Dow na s\u00faa escola de arte de Massachusetts. Ao mesmo tempo, a nai continuou promocionando ao seu fillo cando pod\u00eda. Stieglitz unha vez dixo nunha entrevista, \"Fannie Coburn dedicou moita enerx\u00eda tentando convencer tanto a Day como a min de que Alvin era mellor fot\u00f3grafo que Steichen\".\nO ano seguinte Coburn foi elixido como asociado da Linked Ring, convert\u00e9ndose nun dos membros m\u00e1is novos dese grupo e un dos poucos estadounidenses en pertencer a el. En maio tivo a s\u00faa primeira exposici\u00f3n individual no Camera Club de Nova York, e en xullo Stieglitz publicou un dos seus fotogravados no n\u00famero 3 de \"Camera Work\".\nEn 1904 Coburn regresou a Londres cunha comisi\u00f3n da \"The Metropolitan Magazine\" pra fotografar aos principais artistas e escritores ingleses, como G.K. Chesterton, George Meredith ou H.G. Wells. Durante esta vaxe visitou ao renomeado pictorialista J. Craig Annan en Edimburgo e realizou estudos de motivos fotografados polos pioneiros fot\u00f3grafos Hill e Adamson. Seis imaxes m\u00e1is s\u00faas foron publicadas no n\u00famero 6 de \"Camera Work\" (abril de 1904). En 1905 fotografar\u00eda ao artista estadounidense Leon Dabo.\nCoburn permanecer\u00eda en Londres durante 1905 e gran parte de 1906, realizando retratos e paisaxes por toda Inglaterra. Fotografou a Henry James para a revista \"The Century\" e regresou a Edimburgo para unhas series que el pensou como visualizaci\u00f3ns das \"Edimburgh: Picturesque Notes\" de Robert Louis Stevenson.\nPer\u00edodo simbolista.\nOs anos 1906-7 foron alg\u00fans dos m\u00e1is prol\u00edficos e importantes para Coburn. Comezou 1906 tendo exposici\u00f3ns individuais na Royal Photographic Society (acompa\u00f1ada por un cat\u00e1logo cun prefacio de George Bernard Shaw) e na Liverpool Amateur Photographic Association. En xullo foron publicados cinco fotogravados m\u00e1is no n\u00famero 15 de \"Camera Work\". Ao mesmo tempo comezou a estudar impresi\u00f3n por fotogravado na London County Council School of Photo-Engraving. Foi durante esta \u00e9poca cando Coburn realizou un dos seus retratos m\u00e1is famosos, o de George Bernard Shaw posando nu como \"O pensador\" de Rodin.\nNo ver\u00e1n navegou ao redor do Mediterr\u00e1neo e viaxou a Par\u00eds, Roma e Venecia no outono mentres traballaba en frontispicios para unha edici\u00f3n estadounidense das novelas de Henry James. Mentres estaba en Par\u00eds viu as impresi\u00f3ns en cor Autochrome de Steichen e aprendeu o proceso por el mesmo.\nCara 1907 Coburn estaba tan ben establecido na s\u00faa carreira que Shaw chamouno \"o fot\u00f3grafo m\u00e1is grande do mundo\", a\u00ednda que tan s\u00f3 ti\u00f1a 24 anos nese momento. O seu \u00e9xito continuou cunha mostra individual na prestixiosa galer\u00eda de Stieglitz Little Galleries of the Photo-Secession de Nova York, e organizando unha exibici\u00f3n internacional de fotograf\u00eda na New English Art Galleries de Londres. A petici\u00f3n do coleccionista de arte estadounidense Charles Lang Freer, Coburn regresou brevemente aos Estados Unidos polo que puido fotografar a gran colecci\u00f3n de arte oriental de Freer e impresi\u00f3ns de Whistler. Coburn quedou cativado polo \u201cex\u00f3tico\u201d estilo dos artistas orientais, e este comezou a influ\u00edr tanto na s\u00faa forma de pensar como na s\u00faa fotograf\u00eda.\nEn xaneiro de 1908 foron publicadas 2 fotograf\u00edas m\u00e1is de Coburn no n\u00famero 21 de \"Camera Work\". Curiosamente, nesa mesma edici\u00f3n hab\u00eda un artigo an\u00f3nimo que conti\u00f1a algunhas palabras duras cara el:\nO autor foi probablemente Stieglitz, que \u00e1s veces gozaba tanto promocionando como castigando a un fot\u00f3grafo, especialmente se sent\u00eda que a persoa se estaba volvendo demasiado fachendosa. A cr\u00edtica non pareceu ter un efecto a longo prazo na s\u00faa relaci\u00f3n, xa que \u00e1mbolos dous continuaron sendo os amigos durante moitos anos.\nNa primavera Coburn tivo outra mostra individual, desta vez nas Goupil Galleries de Nova York. Pouco despois escribiu a Stieglitz, \"A impresi\u00f3n \u00e9 agora case toda en grises... penso que \u00e9 unha reacci\u00f3n \u00e1s autocromas...\" No ver\u00e1n visitou Dubl\u00edn, onde realizou retratos de W.B. Yeats e George Moore. Continuou as s\u00faas viaxes ese ano con visitas a Bavaria e os Pa\u00edses Baixos.\nO ano seguinte Stieglitz deulle a Coburn a s\u00faa segunda exposici\u00f3n individual na s\u00faa galer\u00eda, que nese tempo era co\u00f1ecida s\u00f3 como \"291\". Outro signo da prominencia de Coburn nesa \u00e9poca foi que Stieglitz s\u00f3 realizara d\u00faas mostras a outro fot\u00f3grafo, a Edward Steichen. De volta a Londres, Coburn mercou unha nova casa cunha grande \u00e1rea de estudo onde instalou d\u00faas prensas de impresi\u00f3n. Procedeu a usar as habilidades que aprendera no County Council School para publicar un libro das s\u00faas fotograf\u00edas chamado \"London\".\nCoburn regresou aos Estados Unidos en 1910, exhibindo 26 impresi\u00f3ns na Albright-Knox Art Gallery de Buffalo, Nova York. Comezou a viaxar extensamente polo pa\u00eds o ano seguinte, indo a Arizona a fotografar o Gran Can\u00f3n e a California para tomar fotos no Parque nacional de Yosemite. Regresou a Nova York en 1912 e realizou unha serie de novas fotos que publicou no seu libro \"New York\". Foi durante este per\u00edodo cando fixo algunhas das s\u00faas fotograf\u00edas m\u00e1is famosas dende puntos de vista elevados, inclu\u00edda a s\u00faa imaxe m\u00e1is co\u00f1ecida, \"Octopus\".\nMentres estaba en Nova York co\u00f1eceu e casou con Edith Wightman Clement o 11 de outubro de 1912. En novembro Coburn e a s\u00faa muller regresaron a Inglaterra, e despois de 33 cruces transatl\u00e1nticos non regresar\u00eda nunca m\u00e1is aos Estados Unidos.\nExploraci\u00f3ns.\nCoburn continuou constru\u00edndo a s\u00faa fama publicando o que se converter\u00eda no seu libro m\u00e1is famoso, \"Men of Mark\", en 1913. O libro conta con 33 fotogravados de importantes autores, artistas e estadistas europeos e estadounidenses, como Henri Matisse, Henry James, Auguste Rodin, Mark Twain, Theodore Roosevelt e W. B. Yeats. No prefacio do libro di:\nEn 1915 Coburn organizou a exposici\u00f3n \"Old Masters of Photography\", mostrada na Royal Photographic Society de Londres e na Albright-Knox Art Gallery dos Estados Unidos. A mostra inclu\u00eda moitas impresi\u00f3ns hist\u00f3ricas da propia colecci\u00f3n de Coburn.\nO seguinte ano ocorreron dous acontecementos fundamentais na s\u00faa vida. Co\u00f1eceu a George Davison, un compa\u00f1eiro fot\u00f3grafo e fil\u00e1ntropo que estaba involucrado na teosof\u00eda e a masoner\u00eda. Este iniciouno nun cami\u00f1o de estudo do misticismo, ideais metaf\u00edsicos e druidismo. Finalmente dedicar\u00eda gran parte da s\u00faa vida a estes estudos, renunciando \u00e1 fotograf\u00eda como seu interese primario.\nCo\u00f1eceu a Ezra Pound, que o introduciu no vorticismo un movemento da arte brit\u00e1nica de curta vida. Esas novas est\u00e9ticas visuais intrigaron a Coburn e, provocado pola s\u00faa crecente busca espiritual, comezou a reexaminar o seu estilo fotogr\u00e1fico. Respondeu facendo un retrato audaz e distintivo de Pound, mostrando tres imaxes de diferentes tama\u00f1os superpostas. Nun breve per\u00edodo de tempo moveuse da s\u00faa viaxe semirepresentativa cara a unha serie de imaxes abstractas que est\u00e1n entre as primeiras fotograf\u00edas completamente non representativas realizadas.\nPara facer esas imaxes Coburn inventou un instrumento semellante ao calidoscopio con tres espellos suxeitos xuntos, que cando se axustaban sobre a lente da c\u00e1mara pod\u00edan reflectir e fracturar a imaxe. Pound chamou a este instrumento \"vortoscopio\" e \u00e1s fotograf\u00edas resultantes \"vortograf\u00edas\". El fixo s\u00f3 unhas 18 vortograf\u00edas diferentes, tomadas nun per\u00edodo de aproximadamente un mes, por\u00e9n, seguen estando entre as imaxes m\u00e1is impactantes da fotograf\u00eda de principios do s\u00e9culo XX.\nEn 1917 tivo unha mostra de vortograf\u00edas no Camera Club de Londres. Recentemente comezara a pintar, no que Ezra Pound chamou estilo postimpresionista, e a combinaci\u00f3n de pinturas de 'segunda categor\u00eda' xunto coas s\u00faas infrecuentes fotograf\u00edas recibiu recensi\u00f3ns variadas. A Stieglitz particularmente non lle gustou o cambio na imaxiner\u00eda de Coburn, e rexeitou varias impresi\u00f3ns para unha mostra que estaba preparando.\nDende 1919 ata 1921 Coburn involucrouse cada vez m\u00e1is cos mas\u00f3ns, acadando o t\u00edtulo de Royal Arch Mason. Tam\u00e9n se uniu \u00e1 Societas Rosicruciana e adentrouse a\u00ednda m\u00e1is nos estudos metaf\u00edsicos.\nEn 1922 Coburn regresou brevemente \u00e1s s\u00faas ra\u00edces cando publicou \"More Men of Mark\", un segundo libro de retratos que fixera m\u00e1is de dez anos antes. Este volume inclu\u00eda fotograf\u00edas in\u00e9ditas entre as que hab\u00eda imaxes de Pound, Thomas Hardy, Frank Harris, Joseph Conrad, Israel Zangwill e Edmund Dulac.\nDevoci\u00f3n espiritual.\nEn 1923 Coburn co\u00f1eceu a un home que se converter\u00eda nunha grande influencia para el o resto da s\u00faa vida. Ese home era o l\u00edder da Orde Universal, un grupo relixioso comparativo que xurdiu da Orde da Sabedor\u00eda Ancestral, e que baixo o nome Sociedade da Verdade Herm\u00e9tica organizou conferencias p\u00fablicas e elaborou a revista trimestral \"The Shrine of Wisdom\". A identidade do home, descrito como un ser grande e bo en todos os sentidos, era co\u00f1ecida por Coburn, pero mantida en segredo para calquera que non estivera na orde debido \u00e1s estritas doutrinas de anonimato da sociedade. Hab\u00eda algo nel que tocou a fibra sensible de Coburn, e \"a solidez de Coburn como cidad\u00e1n e o decrecemento de todas as s\u00faas ambici\u00f3ns mundanas a partir de ent\u00f3n debeuse \u00e1 s\u00faa influencia directa\".\nAo longo dos anos 20 e 30 Coburn comprometeuse completamente coas crenzas da Orde Universal, que eran descritas na revista \"The Shrine of Wisdom\" como dedicadas \u00e1 \"filosof\u00eda sint\u00e9tica, relixi\u00f3n e misticismo\". O seu profundo interese polo misticismo, e especialmente a masoner\u00eda, \u00eda ocupar a meirande parte do resto da s\u00faa vida. Coburn investigou moito a historia da masoner\u00eda, ademais de aspectos do ocultismo e o misticismo. Presentou numerosas conferencias baseadas nas s\u00faas conclusi\u00f3ns en tertulias mas\u00f3nicas, viaxando intensamente por toda Inglaterra e Gales. Tam\u00e9n tivo un interese particular en rituais cerimoniais, e nas s\u00faas orixes e simbolismo.\nEn 1927 foi nomeado Ovate of the Welsh Gorsedd, ou consello de dru\u00eddas, e tomou o nome gal\u00e9s \"Maby-y-Trioedd\" (fillo das tr\u00edadas).\nEn 1928 morreu a s\u00faa nai. Ela fora unha grande influencia para el gran parte da s\u00faa vida, e a s\u00faa morte foi un sinal m\u00e1is da que a s\u00faa nova devoci\u00f3n aos intereses relixiosos era o cami\u00f1o correcto para el.\nVida posterior.\nCara 1930 Coburn perdera case todo o seu interese pola fotograf\u00eda. Decidiu que o seu pasado era de pouca utilidade para el nese momento, e cara o ver\u00e1n destru\u00edu ao redor de 15.000 negativos, case toda a s\u00faa obra. Ese mesmo ano doou a s\u00faa extensa colecci\u00f3n de fotograf\u00edas contempor\u00e1neas e hist\u00f3ricas \u00e1 Royal Photographic Society.\nUn ano despois escribiu a s\u00faa derradeira carta a Stieglitz, e dende ent\u00f3n s\u00f3 fixo unhas poucas fotograf\u00edas. Ironicamente, xusto cando rompeu case completamente coa fotograf\u00eda Coburn foi elixido membro honorario da Royal Photographic Society.\nDespois de vivir en Inglaterra durante case vinte anos, Coburn finalmente converteuse en cidad\u00e1n brit\u00e1nico en 1932.\nEn 1945 trasladouse da s\u00faa casa en Harlech, Gales do Norte a Rhos-on-Sea, Colwyn Bay, na costa norte de Gales. Coburn vivir\u00eda al\u00ed o resto da s\u00faa vida.\nA s\u00faa muller Edith morreu o 11 de outubro de 1957, o d\u00eda do seu 45 aniversario de voda.\nCoburn morreu na s\u00faa casa en Gales do Norte o 23 de novembro de 1966."}
{"id": "296048", "revid": "865", "url": "https://gl.wikipedia.org/wiki?curid=296048", "title": "F. Holland Day", "text": ""}
{"id": "296049", "revid": "12452", "url": "https://gl.wikipedia.org/wiki?curid=296049", "title": "Igrexa Maronita", "text": ""}
{"id": "296050", "revid": "56817", "url": "https://gl.wikipedia.org/wiki?curid=296050", "title": "Aceveda", "text": "O fit\u00f3nimo Aceveda pode referirse a:"}
{"id": "296051", "revid": "1131", "url": "https://gl.wikipedia.org/wiki?curid=296051", "title": "A Aceveda", "text": ""}
{"id": "296052", "revid": "1131", "url": "https://gl.wikipedia.org/wiki?curid=296052", "title": "O Acevo", "text": "O fit\u00f3nimo O Acevo pode referirse a:"}
{"id": "296053", "revid": "56817", "url": "https://gl.wikipedia.org/wiki?curid=296053", "title": "Acivreira", "text": "O fit\u00f3nimo Acivreira pode referirse a:"}
{"id": "296054", "revid": "1131", "url": "https://gl.wikipedia.org/wiki?curid=296054", "title": "A Acivreira", "text": ""}
{"id": "296055", "revid": "1131", "url": "https://gl.wikipedia.org/wiki?curid=296055", "title": "O Acivro", "text": ""}
{"id": "296056", "revid": "1131", "url": "https://gl.wikipedia.org/wiki?curid=296056", "title": "Aceredo", "text": ""}
{"id": "296057", "revid": "1131", "url": "https://gl.wikipedia.org/wiki?curid=296057", "title": "Acevoso", "text": ""}
{"id": "296058", "revid": "1131", "url": "https://gl.wikipedia.org/wiki?curid=296058", "title": "O Acevro", "text": ""}
{"id": "296059", "revid": "1131", "url": "https://gl.wikipedia.org/wiki?curid=296059", "title": "A Achadiza", "text": ""}
{"id": "296060", "revid": "1131", "url": "https://gl.wikipedia.org/wiki?curid=296060", "title": "Ach\u00e1n", "text": ""}
{"id": "296061", "revid": "1131", "url": "https://gl.wikipedia.org/wiki?curid=296061", "title": "O Aciquelo", "text": ""}
{"id": "296062", "revid": "1131", "url": "https://gl.wikipedia.org/wiki?curid=296062", "title": "Acivedo", "text": ""}
{"id": "296063", "revid": "1131", "url": "https://gl.wikipedia.org/wiki?curid=296063", "title": "O Acivido", "text": ""}
{"id": "296064", "revid": "56817", "url": "https://gl.wikipedia.org/wiki?curid=296064", "title": "Adegas", "text": "Unha adega \u00e9 un lugar onde se elabora e almacena vi\u00f1o. Como top\u00f3nimo pode referirse a:"}
{"id": "296065", "revid": "1131", "url": "https://gl.wikipedia.org/wiki?curid=296065", "title": "Ademour\u00e1n", "text": ""}
{"id": "296066", "revid": "56817", "url": "https://gl.wikipedia.org/wiki?curid=296066", "title": "Adoufe", "text": "O top\u00f3nimo Adoufe pode referirse a:"}
{"id": "296067", "revid": "1131", "url": "https://gl.wikipedia.org/wiki?curid=296067", "title": "O Adrado", "text": ""}
{"id": "296068", "revid": "1131", "url": "https://gl.wikipedia.org/wiki?curid=296068", "title": "Agolada (hom\u00f3nimos)", "text": "O top\u00f3nimo galego Agolada (do lat\u00edn AQUA + LATA, \"auga levada) pode referirse a:"}
{"id": "296069", "revid": "1131", "url": "https://gl.wikipedia.org/wiki?curid=296069", "title": "A Agolada", "text": ""}
{"id": "296071", "revid": "1131", "url": "https://gl.wikipedia.org/wiki?curid=296071", "title": "Agad\u00edn de Abaixo", "text": ""}
{"id": "296072", "revid": "1131", "url": "https://gl.wikipedia.org/wiki?curid=296072", "title": "Agad\u00edn de Arriba", "text": ""}
{"id": "296073", "revid": "1131", "url": "https://gl.wikipedia.org/wiki?curid=296073", "title": "Agarr\u00edos", "text": ""}
{"id": "296074", "revid": "1131", "url": "https://gl.wikipedia.org/wiki?curid=296074", "title": "Castro de Carreira", "text": "O castro de Carreira ou Castro de Carreira de Abaixo, \u00e9 un castro de cumio situado no monte Castro, na parroquia de Meir\u00e1s (Valdovi\u00f1o).\nDescrici\u00f3n.\nA s\u00faa forma \u00e9 triangular estirada cara ao nordeste. O seu eixo maior mide uns 150 m. A cara norte \u00e9 a ladeira do monte que chega ata o rego da G\u00e1ndara. A croa do castro est\u00e1 aproveitada como prado."}
{"id": "296075", "revid": "5863", "url": "https://gl.wikipedia.org/wiki?curid=296075", "title": "M\u00e1ximo V Hakim", "text": "M\u00e1ximo V Hakim (en ), nado en Tanta (Exipto) o 18 de maio de 1908 e finado o 29 de xu\u00f1o de 2001, foi o Patriarca de Antioqu\u00eda e todo Oriente, de Alexandr\u00eda e de Xerusal\u00e9n da Igrexa cat\u00f3lica greco-melquita e bispo da Damasco dende o 22 de novembro de 1967 at\u00e9 o seu retiro o 22 de novembro de 2000.\nTraxectoria.\nPrimeiros anos e sacerdocio.\nHakim naceu en Tanta, unha cidade do Khedivato de Exipto, o 18 de maio de 1908, de pais orixinarios da cidade siria de Alepo.\nO 20 de xullo de 1930 foi ordenado sacerdote por Amin Risqallah Sair, arcebispo de Tiro. Entre 1932 e 1943 foi director do colexio patriarcal no Cairo.\nBispo de Acre.\nO 13 de marzo de 1943 foi nomeado bispo de Acre, e recibiu a consagraci\u00f3n episcopal o 13 de xu\u00f1o de mans do patriarca Cirilo IX Murabrab.\nPatriarcado.\nO 22 de novembro de 1967 foi elixido patriarca de Antioqu\u00eda e bispo de Damasco polo S\u00ednodo da Igrexa cat\u00f3lica greco-melquita. Polo seu cargo foi nomeado membro da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\").\nComo patriarca, foi un dos principais conselleiros do papa Xo\u00e1n Paulo II nos asuntos referidos ao Medio Oriente.\nPermaneceu no cargo at\u00e9 o seu retiro o 22 de novembro de 2000, con 92 anos. Finou ao ano seguinte, o 29 de xu\u00f1o de 2001.\nPremios e distinci\u00f3ns.\nFoi Comandante da Lexi\u00f3n de Honor."}
{"id": "296079", "revid": "56817", "url": "https://gl.wikipedia.org/wiki?curid=296079", "title": "Eres un f\u00e1rmaco", "text": "Eres un f\u00e1rmaco \u00e9 o terceiro \u00e1lbum de estudio do cantante galego de folk Lu\u00eds Emilio Batall\u00e1n, publicado en 1992."}
{"id": "296080", "revid": "56817", "url": "https://gl.wikipedia.org/wiki?curid=296080", "title": "Tu retrato", "text": "Tu retrato \u00e9 o cuarto \u00e1lbum de estudio do cantante galego de folk Lu\u00eds Emilio Batall\u00e1n, publicado en 2007."}
{"id": "296081", "revid": "98629", "url": "https://gl.wikipedia.org/wiki?curid=296081", "title": "Cr\u00e1tilo (Plat\u00f3n)", "text": "Cr\u00e1tilo, ou Da adecuaci\u00f3n dos nomes, \u00e9 unha obra escrita polo fil\u00f3sofo grego Plat\u00f3n cara o 385 a.C. Foi das primeiras obras filos\u00f3ficas da Antiga Grecia en tratar materias etimol\u00f3xicas e ling\u00fc\u00edsticas. \u00c9 o primeiro escrito no que Plat\u00f3n introduce a teor\u00eda das Ideas, contra a afirmaci\u00f3n heracliteana do acontecer perpetuo.\nContido.\nConsiste nun di\u00e1logo que comeza cunha invitaci\u00f3n de Herm\u00f3xenes a que S\u00f3crates participe na discusi\u00f3n entre este e Cr\u00e1tilo sobre a exactitude dos nomes. \nCr\u00e1tilo defende a idea dun valor obxectivo dos nomes argumentando que estes son exactos por natureza, polo que alg\u00fans non corresponden \u00e1s realidades que designan. Seguindo esta tese, existen palabras id\u00f3neas para realidades brandas, duras, l\u00edquidas etc\u00e9tera. Na obra podemos destacar unha cita s\u00faa que confirma que defende esta tese: \"O que co\u00f1ece os nomes co\u00f1ece tam\u00e9n as cousas\".\nPolo contrario, Herm\u00f3xenes prop\u00f3n non ver neles m\u00e1is que unha convenci\u00f3n. Que a relaci\u00f3n entre o nome e a realidade nomeada v\u00e9n dada polo costume e a convenci\u00f3n. Os nomes non expresan o estado ou a presenza das cousas polo que se poden substitu\u00edr por outros se os que empregan a palabra nese contexto o aproban.\nS\u00f3crates non se mostra de acordo con ningunha das d\u00faas propostas polo que durante a primeira metade do di\u00e1logo, realiza unha an\u00e1lise detallada dos elementos da linguaxe da que podemos salientar unha cita: \"De feito, de tanto darlle voltas aos nomes a eito, non ser\u00eda en absoluto de estra\u00f1ar que a nosa lingua antiga, fronte \u00e1 actual, non se diferenciara en nada da b\u00e1rbara\". Pero na segunda parte do di\u00e1logo matiza a tese de Cr\u00e1tilo."}
{"id": "296082", "revid": "89787", "url": "https://gl.wikipedia.org/wiki?curid=296082", "title": "Hab\u00eda que chegar", "text": "Hab\u00eda que chegar \u00e9 o quinto \u00e1lbum de estudio do cantante galego de folk Lu\u00eds Emilio Batall\u00e1n, publicado o 24 de xullo de 2014.\nA edici\u00f3n componse dun libro-disco e un DVD que recolle un concerto en directo gravado no Teatro Principal de Santiago de Compostela en 2013. "}
{"id": "296083", "revid": "56817", "url": "https://gl.wikipedia.org/wiki?curid=296083", "title": "Fosfatidilinositol 4-fosfato", "text": "O fosfatidilinositol 4-fosfato (PtdIns4\"P\" ou PI4P) \u00e9 un fosfoinos\u00edtido precursor do fosfatidilinositol (4,5)-bisfosfato. O PtdIns4\"P\" \u00e9 abundante na membrana do aparato de Golgi.\nNo aparato de Golgi, o PtdIns4\"P\" \u00fanese \u00e1 prote\u00edna G ARF e a prote\u00ednas efectoras, como as prote\u00ednas adaptadoras do 4-fosfato 1 e 2 (FAPP1 e FAPP2). Estes complexos moleculares recrutan prote\u00ednas que deben ser levadas \u00e1 membrana.\nHai evidencias de que o PtdIns4\"P\" pode deformar sistemas lip\u00eddicos formando ensamblaxes moi curvadas, o que \u00e9 consistente co comportamento similar observado no fosfatidilinositol."}
{"id": "296084", "revid": "27155", "url": "https://gl.wikipedia.org/wiki?curid=296084", "title": "PtdIns4P", "text": ""}
{"id": "296085", "revid": "27155", "url": "https://gl.wikipedia.org/wiki?curid=296085", "title": "PI4P", "text": ""}
{"id": "296086", "revid": "22570", "url": "https://gl.wikipedia.org/wiki?curid=296086", "title": "Arbil", "text": "Arbil (en , \"Arbil\"; en , \"Arb\u012bl\") ou Hewl\u00ear (en , \"Hewl\u00ear\" e en ) \u00e9 a maior cidade e capital da rexi\u00f3n do Kurdist\u00e1n iraqu\u00ed. Local\u00edzase a 88 quil\u00f3metros ao leste de Mosul, e en 2013 ti\u00f1a unha poboaci\u00f3n total de arredor de 1,5 mill\u00f3ns de habitantes."}
{"id": "296088", "revid": "56817", "url": "https://gl.wikipedia.org/wiki?curid=296088", "title": "Fosfatidilinositol 5-fosfato", "text": "O fosfatidilinositol 5-fosfato (PtdIns5\"P\" ou PI5P) \u00e9 un fosfoinos\u00edtido, un dos derivados fosforilados do fosfatidilinositol (PtdIns), que son mol\u00e9culas reguladoras ancoradas na membrana. Os fosfoinos\u00edtidos participan en eventos de sinalizaci\u00f3n celular que controlan a din\u00e1mica do citoesqueleto, o tr\u00e1fico de membranas intracelulares, a proliferaci\u00f3n celular e moitas outras funci\u00f3ns celulares. Xeralmente, os fosfoinos\u00edtidos transducen sinais ao recrutar nas membranas intracelulares prote\u00ednas que se unen a fosfoinos\u00edtidos. O PtdIns5\"P\" est\u00e1 fosforilado na posici\u00f3n D5 do grupo inositol, o cal est\u00e1 unido por enlace fosfodi\u00e9ster ao diacilglicerol (que xeralmente leva \u00e1cidos graxos coa composici\u00f3n 1-estearoil-2-araquidonoil).\nO fosfatidilinositol 5-fosfato \u00e9 un dos fosfoinos\u00edtidos celulares do que se co\u00f1ece peor as s\u00faas funci\u00f3ns. En c\u00e9lulas quiescentes, como media, o PtdIns5\"P\" ten unha abundancia similar \u00e1 do PtdIns3\"P\", pero ~20-100 veces menor que a do PtdIns4\"P\" e PtdIns(4,5)\"P\"2.\nOs niveis de PtdIns5\"P\" son m\u00e1is de 5 veces maiores que os do PtdIns(3,5)\"P\"2.\nA presenza de PtdIns5\"P\" demostrouse primeiro por cromatograf\u00eda l\u00edquida de alta presi\u00f3n (HPLC) en fibroblastos de rato como un substrato para a s\u00edntese do PtdIns(4,5)\"P\"2 realizada pola PIP quinase de tipo II (1-fosfatidilinositol-5-fosfato 4-quinase). Por\u00e9n, en moitos tipos celulares, o PtdIns5\"P\" non se detecta por HPLC debido a limitaci\u00f3ns t\u00e9cnicas asociadas coa s\u00faa mala separaci\u00f3n do m\u00e1is abondoso PtdIns4\"P\". Neses casos o PtdIns5P m\u00eddese por \"ensaio de masas\", no que o PtdIns5\"P\" (como parte dos l\u00edpidos celulares extra\u00eddos) \u00e9 convertido in vitro pola PtdIns5P 4-quinase purificada en PtdIns(4,5)\"P\"2, o cal \u00e9 seguidamente cuantificado.\nBase\u00e1ndose en estudos con ensaio de masas e unha t\u00e9cnica mellorada de HPLC, o PtdIns5\"P\" det\u00e9ctase en todas as c\u00e9lulas animais estudadas. A maior\u00eda do PtdIns5\"P\" celular enc\u00f3ntrase nas membranas citoplasm\u00e1ticas, mentres que unha pequena fracci\u00f3n reside no n\u00facleo. Os conxuntos citopl\u00e1smico e nuclear te\u00f1en distintas funci\u00f3ns e regulaci\u00f3n.\nMetabolismo.\nO PtdIns5\"P\" celular pode producirse por fosforilaci\u00f3n en D5 do fosfatidilinositol ou por desfosforilaci\u00f3n do PtdIns(3,5)\"P\"2 ou do PtdIns(4,5)\"P\"2. Todas estas posibilidades te\u00f1en apoio experimental. O PtdIns5\"P\" sintet\u00edzao in vitro o encima PIKfyve, un encima responsable principalmente da produci\u00f3n de PtdIns(3,5)\"P\"2, e tam\u00e9n os encimas PIP5Ks. A importancia de PIKfyve na s\u00edntese de PtdIns5\"P\" celulares ind\u00edcana os datos de niveis de masa de PtdIns5\"P\" reducidos atopados despois da sobreexpresi\u00f3n heter\u00f3loga do mutante puntual para PIKfyve inactiva encimaticamente (PIKfyveK1831E) e do silenciamento de PIKfyve por ARNs interferentes pequenos. Este papel est\u00e1 reforzado por datos de fibroblastos transx\u00e9nicos cun alelo PIKfyve alterado xeneticamente, que demostran unha reduci\u00f3n igual dos niveis de estado estacionario de PtdIns5\"P\" e PtdIns(3,5)\"P\"2. \nIgualmente, atopouse unha reduci\u00f3n similar do PtdIns5\"P\" e o PtdIns(3,5)\"P\"2 en fibroblastos con knockout do activador PIKfyve ArPIKfyve/VAC14. Estas probas experimentais xunto co feito de que os niveis celulares de PtdIns5\"P\" son m\u00e1is de 5 veces superiores aos de PtdIns(3,5)\"P\"2 indican un papel predminante de PIKfyve no mantemento do estado estacionario dos niveis de PtdIns5\"P\" por medio da fosforilaci\u00f3n D5 do fosfatidilinositol.\nProp\u00faxose tam\u00e9n que a familia de prote\u00ednas da miotubularina exerce un papel na produci\u00f3n de PtdIns5\"P\" base\u00e1ndose na desfosforilaci\u00f3n de PtdIns(3,5)\"P\"2 pola miotubularina 1 sobreexpresada. \n En concordancia co anterior, a ablaci\u00f3n xen\u00e9tica da prote\u00edna 2 relacionada coa miotubularina (MTMR2) causa a elevaci\u00f3n das PtdIns(3,5)\"P\"2 celulares e un descenso do PtdIns5\"P\".\nOs baixos niveis celulares de PtdIns(3,5)\"P\"2 suxiren que a actividade da miotubularina fosfatase xoga un papel menor no mantemento do estado estacionario dos niveis de PtdIns5\"P\". O PtdIns(3,5)\"P\"2 \u00e9 sintetizado a partir de PtdIns3\"P\" polo complexo PIKfyve, que incl\u00fae a ArPIKfyve e a Sac3/Fig4. O complexo PIKfyve interv\u00e9n na s\u00edntese e recambio de PtdIns(3,5)\"P\"2 a partir de PtdIns3\"P\". \n Non se co\u00f1ece a proporci\u00f3n relativa de recambio de PtdIns(3,5)\"P\"2 feito polas fosfatases miotubularinas en comparaci\u00f3n co realizado por Sac3.\nO PtdIns5\"P\" pode tam\u00e9n producirse por desfosforilaci\u00f3n de PtdIns(4,5)\"P\"2. Esta actividade fosfatase m\u00f3strase por medio do efector de \"Shigella flexneri\" IpgD e de d\u00faas fosfatases de mam\u00edfero: as PtdIns(4,5)P2 4-fosfatases tipo I e tipo II.\nActualmente, non se co\u00f1ece ningunha fosfatase de mam\u00edfero que desfosforile especificamente o PtdIns5\"P\". A v\u00eda para a eliminaci\u00f3n do PtdIns5\"P\" implica a s\u00edntese de PtdIns(4,5)\"P\"2.\nFunci\u00f3ns.\nOs niveis de PtdIns5\"P\" cambian significativamente en resposta de est\u00edmulos fisiol\u00f3xicos e patol\u00f3xicos. A insulina, a trombina, a activaci\u00f3n de c\u00e9lulas T, e a transformaci\u00f3n de c\u00e9lulas coa tirosina quinase de linfoma anapl\u00e1stico nucleofosmina (NPM-ALK), causa a elevaci\u00f3n dos niveis de PtdIns5\"P\" celulares. Ao contrario, o shock hipoosm\u00f3tico e o tratamento con histamina fan descender os niveis de PtdIns5\"P\". En c\u00e9lulas T, propux\u00e9ronse d\u00faas prote\u00ednas \u201ctirosina quinases de \"augas abaixo\"\u201d chamadas DOK1 e DOK2 como prote\u00ednas que se unen ao PtdIns5\"P\" e son efectores.\nIgual que os outros fosfoinos\u00edtidos, o PtdIns5P est\u00e1 tam\u00e9n presente no n\u00facleo das c\u00e9lulas de mam\u00edferos. O PtdIns5\"P\" nuclear \u00e9 controlado pola PtdIns(4,5)P2 4-fosfatase de tipo I nuclear, a cal, en conxunci\u00f3n coa quinase PIPKIIbeta, xoga un papel no estr\u00e9s por luz ultravioleta, a apoptose e a progresi\u00f3n do ciclo celular.\nNa funci\u00f3n do PtdIns5\"P\" na sinalizaci\u00f3n nuclear probablemente est\u00e1 implicada ING2, un membro da familia proteica ING. As prote\u00ednas desta familia as\u00f3cianse con acetilases e desacetilases de histonas e modulan a s\u00faa actividade, e tam\u00e9n inducen a apoptose por medio da acetilaci\u00f3n de p53. A prote\u00edna ING2 interacciona co PtdIns5\"P\" por medio do seu motivo dedo homeodominio de planta (PHD).\nEn resumo, as probas dispo\u00f1ibles indican que a actividade PIKfyve \u00e9 a principal fonte de PtdIns5\"P\" celular no estado estaacionario. En certas condici\u00f3ns, o PtdIns5\"P\" prod\u00facese por desfosforilaci\u00f3n de bis-fosfoinos\u00edtidos. O PtdIns5\"P\" est\u00e1 envolvido na regulaci\u00f3n de funci\u00f3ns celulares b\u00e1sicas e de respostas a unha multitude de est\u00edmulos fisiol\u00f3xicos e patol\u00f3xicos por medio de mecanismos que a\u00ednda non foron especificados."}
{"id": "296089", "revid": "85894", "url": "https://gl.wikipedia.org/wiki?curid=296089", "title": "Santa Mari\u00f1a, Santa Mari\u00f1a, Outeiro de Rei", "text": "Santa Mari\u00f1a \u00e9 un lugar da parroquia de Santa Mari\u00f1a no concello lugu\u00e9s de Outeiro de Rei, na comarca de Lugo. Segundo o IGE, en 2020 ti\u00f1a 35 habitantes (16 homes e 19 mulleres)."}
{"id": "296090", "revid": "27155", "url": "https://gl.wikipedia.org/wiki?curid=296090", "title": "PtdIns5P", "text": ""}
{"id": "296091", "revid": "27155", "url": "https://gl.wikipedia.org/wiki?curid=296091", "title": "PI5P", "text": ""}
{"id": "296092", "revid": "1131", "url": "https://gl.wikipedia.org/wiki?curid=296092", "title": "O Pedragoso, Santa Mari\u00f1a, Outeiro de Rei", "text": "O Pedragoso \u00e9 un lugar da parroquia de Santa Mari\u00f1a no concello lugu\u00e9s de Outeiro de Rei, na comarca de Lugo. Segundo o IGE, en 2013 non ti\u00f1a habitante alg\u00fan."}
{"id": "296093", "revid": "89787", "url": "https://gl.wikipedia.org/wiki?curid=296093", "title": "Felp\u00e1s, Santa Mari\u00f1a, Outeiro de Rei", "text": "Felp\u00e1s \u00e9 un lugar da parroquia de Santa Mari\u00f1a no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 24 habitantes (15 homes e 9 mulleres)."}
{"id": "296094", "revid": "85894", "url": "https://gl.wikipedia.org/wiki?curid=296094", "title": "Guimarei, Santa Mari\u00f1a, Outeiro de Rei", "text": "Guimarei \u00e9 un lugar da parroquia de Santa Mari\u00f1a no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 10 habitantes (5 homes e 5 mulleres)."}
{"id": "296095", "revid": "85894", "url": "https://gl.wikipedia.org/wiki?curid=296095", "title": "Sinoga, Santa Mari\u00f1a, Outeiro de Rei", "text": "Sinoga \u00e9 un lugar da parroquia de Santa Mari\u00f1a no concello lugu\u00e9s de Outeiro de Rei, na comarca de Lugo. Segundo o IGE, en 2013 ti\u00f1a 22 habitantes (10 homes e 12 mulleres).\nPatrimonio.\nEn 1909 \u00c1ngel del Castillo atopou na aldea unha ara romana coa inscrici\u00f3n (\"consagrado aos lucoves arovienos. Exvoto de Silonio Sil\u00f3n\")."}
{"id": "296096", "revid": "89787", "url": "https://gl.wikipedia.org/wiki?curid=296096", "title": "Aparencia", "text": "A aparencia \u00e9 a manifestaci\u00f3n externa do aspecto das cousas que percibimos polos sentidos no que non interv\u00e9n a raz\u00f3n, sendo as\u00ed un equivalente ao fen\u00f3meno. Igualmente, contamos co termo aparencia sensible que fai referencia aos trazos comprendidos polos sentidos pero que non constit\u00faen a verdadeira realidade das cousas. Deste xeito, todos os conceptos que captamos polos sentidos forman o mundo aparente.\nNa filosof\u00eda de Parm\u00e9nides e Plat\u00f3n.\nA contraposici\u00f3n entre o aparente e o real constit\u00fae a esencia do pensamento de Parm\u00e9nides de Elea. Este fil\u00f3sofo distingu\u00eda a \"v\u00eda da verdade\", que se fundamenta na raz\u00f3n e l\u00e9vanos \u00e1 verdade, e a \"v\u00eda da opini\u00f3n\", que \u00e9 a que nos mostra unha realidade enganosa, unha aparencia. Deste xeito podemos dicir que a aparencia oculta a verdadeira realidade e, o mesmo tempo, \u00e9 a realidade mesma, a s\u00faa manifestaci\u00f3n.\nTendo en conta a primeira afirmaci\u00f3n, Plat\u00f3n dinos que o mundo sensible \u00e9 un reflexo do mundo ideal, polo tanto, \u00e9 unha aparencia del, constitu\u00edndo este a verdadeira realidade. Non obstante, todo o que digamos deste mundo nunca vai chegar a ser o verdadeiro co\u00f1ecemento, simplemente vai quedar coma unha opini\u00f3n porque son unha copia imperfecta das Ideas.\nNa filosof\u00eda de Kant.\nKant afirma que o ser humano non pode co\u00f1ecer as cousas en si mesmas, sen\u00f3n que s\u00f3 as identifica tal e como as percibe e experimenta. Deste xeito temos o termo sensaci\u00f3n que alude ao efecto dun obxecto sobre a facultade representativa, cando nos vemos afectados por el, gu\u00edandonos pola subxectividade. A intuici\u00f3n ser\u00eda unha percepci\u00f3n calquera que se refire ao obxecto. Ademais, temos a intuici\u00f3n emp\u00edrica que \u00e9 a que alude a un obxecto facendo uso das sensaci\u00f3ns. Finalmente, o fen\u00f3meno \u00e9 o obxecto indeterminado da intuici\u00f3n emp\u00edrica, algo que \u00e9 aparente."}
{"id": "296097", "revid": "1888", "url": "https://gl.wikipedia.org/wiki?curid=296097", "title": "Cr\u00e1tilo", "text": ""}
{"id": "296099", "revid": "56817", "url": "https://gl.wikipedia.org/wiki?curid=296099", "title": "Cadeado", "text": "Un cadeado \u00e9 un aparello sinxelo composto dunha caixa met\u00e1lica que cont\u00e9n unha fechadura, capaz de bloquear a parte libre dun arco ou aro met\u00e1lico que vai montado sobre a caixa cunha bisagra.\nCada cadeado ten unha chave propia, o cal permite que s\u00f3 o seu propietario poida accionalo. Os cadeados, que poden ter varios tama\u00f1os e formas, son empregados para trancar portas, xanelas, maletas de viaxe e cadeas. Existen tam\u00e9n cadeados de cofres e os magn\u00e9ticos, que son abertos con tarxetas codificadas.\nO cadeado \u00e9 unha forma de \"fechadura port\u00e1til\", \u00e9 dicir, pode ser utilizado para trancar m\u00e1is dun obxecto ou \u00e1rea. Entre os tipos de cadeados, podemos citar aqueles que son utilizados c\u00f3digos, chaves e tarxetas."}
{"id": "296100", "revid": "23204", "url": "https://gl.wikipedia.org/wiki?curid=296100", "title": "Rathgar", "text": "Rathgar (en , que significa \"fortaleza agreste\"), era orixinalmente unha vila irlandesa, pero dende 1862 foi parte de Rathmines and Rathgar, e en 1930 converteuse nun suburbio de Dubl\u00edn. Est\u00e1 a 3 quil\u00f3metros \u00f3 sur do centro da cidade e \u00e9 famosa por ser o lugar de nacemento do escritor James Joyce."}
{"id": "296101", "revid": "92340", "url": "https://gl.wikipedia.org/wiki?curid=296101", "title": "Dem\u00f3cares", "text": "Dem\u00f3cares de Leuc\u00f3noe foi un orador e pol\u00edtico ateniense, de entre os s\u00e9culos -IV e -III Era sobri\u00f1o de Dem\u00f3stenes, fillo dunha irm\u00e1 deste e de Laques.\nTraxectoria.\nAtribu\u00eduselle unha historia dos feitos ocorridos na Atenas do seu tempo, nun estilo oratorio, non hist\u00f3rico, que non se conservou.\nCons\u00e9rvase un texto no que Dem\u00f3cares solicitou unha estatua de bronce na \u00c1gora de Dem\u00f3stenes, o seu t\u00edo, as\u00ed como manutenci\u00f3n e un posto de preferencia para el e para o maior dos seus fillos, por ser gran benfeitor dos atenienses.\nUn relato mencionado por S\u00e9neca explicaba que a Dem\u00f3cares lle chamaban \u00ab\"parrheriastes\"\u00bb, por mor da liberdade excesiva da s\u00faa linguaxe, \u00e1s veces imprudente, como nunha ocasi\u00f3n na que, tendo sido enviado xunto a outros atenienses en misi\u00f3n diplom\u00e1tica \u00e1 corte de Filipo IV de Macedonia, o rei preguntou aos atenienses que poder\u00eda facer que fose lles grato a eles, e Dem\u00f3cares contestou: \u00ab\"Aforcarte\"\u00bb. Filipo, con todo, non se alterou e dixo aos presentes que o deixasen marchar san e salvo. Tam\u00e9n sufriu un desterro por mor dunhas palabras ofensivas que dirixiu contra Estratocles.\nNo ano -306 apoiou unha proposta que no seu momento realizara S\u00f3focles segundo a cal deb\u00eda prohibirse o ensino da filosof\u00eda antidemocr\u00e1tica. \u00c1 s\u00faa vez, Laques, fillo de Dem\u00f3cares, solicitou unha estatua para o seu pai, que se di que foi levada ao Pritaneo."}
{"id": "296103", "revid": "98629", "url": "https://gl.wikipedia.org/wiki?curid=296103", "title": "Konstantinos Tsatsos", "text": "Konstantinos Tsatsos (en grego, \u039a\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c2 \u03a4\u03c3\u03ac\u03c4\u03c3\u03bf\u03c2), nado en Atenas o 1 de xullo de 1899 e finado en Atenas o 8 de outubro de 1987, foi un diplom\u00e1tico, intelectual, profesor de dereito e pol\u00edtico grego. Foi presidente de Grecia entre 1975 e 1980.\nTraxectoria.\nDespois de se graduar na Facultade de Dereito da Universidade de Atenas, en 1918 ingresou ao corpo diplom\u00e1tico. Logo de completar os seus estudos doutorais (1924-1928) en Heidelberg, Alema\u00f1a regresou a Grecia onde exerceu como profesor de dereito (1933). En 1941 foi arrestado e deportado por se opo\u00f1er \u00e1 ditadura de Ioannis Metaxas.\nDurante a ocupaci\u00f3n alem\u00e1 de Grecia polas tropas alem\u00e1s, participou na resistencia e logo trasladouse a Medio Oriente onde estaba asentado o goberno grego exiliado.\nLogo da segunda guerra mundial, en 1945 retornou a Grecia e participou en pol\u00edtica sendo ministro por primeira vez. En 1946, decidiu participar m\u00e1is activamente da vida pol\u00edtica do seu pa\u00eds, renunciou ao seu cargo na Universidade de Atenas e converteuse nun membro activo do Partido Liberal. Logo da formaci\u00f3n da Uni\u00f3n Radical Nacional por Constantinos Karamanl\u00eds, en 1955 pasouse a este partido e converteuse nun dos colegas m\u00e1is pr\u00f3ximos de Karamanlis, a\u00ednda que a\u00ednda que, ideoloxicamente, el era un liberal de centro e non un conservador.\nFoi integrante do parlamento e tivo varios cargos ministeriais ata a ditadura ocorrida entre 1967 e 1974. Baixo o primeiro exercicio do cargo de Primeiro Ministro de Karamanlis (1955-1963) serviu por varios anos como Ministro de Administraci\u00f3n P\u00fablica.\nLogo da restauraci\u00f3n democr\u00e1tica en 1974 foi electo novamente como membro do parlamento e desempe\u00f1ou o cargo de Ministro de Cultura .\nEn 1975, foi electo Presidente da Rep\u00fablica polo parlamento, retir\u00e1ndose logo de cumprir o termo de cinco anos."}
{"id": "296104", "revid": "5863", "url": "https://gl.wikipedia.org/wiki?curid=296104", "title": "Hitita", "text": ""}
{"id": "296106", "revid": "624", "url": "https://gl.wikipedia.org/wiki?curid=296106", "title": "J. M. W. Turner", "text": ""}
{"id": "296107", "revid": "5863", "url": "https://gl.wikipedia.org/wiki?curid=296107", "title": "Jos\u00e9 Franco Montes", "text": ""}
{"id": "296108", "revid": "1131", "url": "https://gl.wikipedia.org/wiki?curid=296108", "title": "Palacio de Liria", "text": "O Palacio de Liria \u00e9 un gran pazo urbano espa\u00f1ol do s\u00e9culo XVIII, residencia da Casa de Alba en Madrid, e principal sede da s\u00faa colecci\u00f3n de arte e arquivo hist\u00f3rico, ambos os dous de incalculable valor. Sit\u00faase nos n\u00fameros 20-22 da actual r\u00faa da Princesa, nunha zona antano co\u00f1ecida como \u00abbarrio de los Afligidos\u00bb. Del c\u00f3ntase que \u00e9 o domicilio particular m\u00e1is grande de Madrid (200 estanzas en 3.500 m\u00b2) e que os seus amplos xard\u00edns son os \u00fanicos de propiedade privada que figuran destacados en moitos planos da cidade.\nFoi reco\u00f1ecido xa na s\u00faa \u00e9poca como a mellor mansi\u00f3n da aristocracia madrile\u00f1a, s\u00f3 superado polo Palacio Real."}
{"id": "296109", "revid": "98629", "url": "https://gl.wikipedia.org/wiki?curid=296109", "title": "Harry Houdini", "text": "Harry Houdini, nado en Budapest o 24 de marzo de 1874 e finado o 31 de outubro de 1926 foi un ilusionista e acr\u00f3bata h\u00fangaro-estadounidense, co\u00f1ecido especialmente polas s\u00faas fant\u00e1sticas fuxidas.\nTraxectoria.\nHarri Houdini naceu co nome de Erik Weisz, que m\u00e1is tarde mudou a Ehrich Weiss ou Harry Weiss. Ao comezo ga\u00f1ou fama baixo o alcume de Harry \"esposado\" Houdini tras unha viaxe a Europa na que retou \u00e1s forzas da lei a intentar mantelo recluso. Non tardou en aumenta-lo seu repertorio de trucos, ao que lle engadiu cadeas, cordas penduradas de ra\u00f1aceos e camisas de forza baixo a auga; incluso chegou a pecharse nun c\u00e1ntaro cheo de auga no que deb\u00eda garda-lo alento.\nEn 1904, desafiado polo xornal \"Daily Mirror\" de Londres, centos de persoas foron testemu\u00f1as de como fuxiu dunhas esposas especiais despois dunha hora na que mantivo \u00e1 audiencia en suspense. Outra das s\u00faas acrobacias consistiu en ser soterrado vivo, coa \u00fanica posibilidade de chegar \u00e1 superficie coas s\u00faas mans. Cando o fixo, o artista parec\u00eda a piques de colapsar. Malia que moita xente considera que as s\u00faas fuxidas eran falsas, Houdini present\u00e1base como o azoute de falsos magos e espiritistas. Como presidente da Sociedade Estadounidense de Magos, era o primeiro en cumprir cos est\u00e1ndares profesionais do gremio e en denunciar aos artistas fraudulentos. Tampouco dubidaba en denunciar aos que copiaban os seus trucos de fuxida.\nHoudini realizou varias pel\u00edculas, pero abandonou a carreira de actor cando viu que non lle aportaba ingresos. Tam\u00e9n era un apaixonado da aviaci\u00f3n e desexaba converterse no primeiro home en pilotar un avi\u00f3n en Australia.\nFuxidas destacadas.\nO desaf\u00edo do Daily Mirror.\nEn 1904, o xornal londiniense Daily Mirror retou a Houdini a fuxir dunhas esposas especiais que, segundo dic\u00edan, o cerralleiro Nathaniel Hart tardara cinco anos en facer. Houdini aceptou o desaf\u00edo e prop\u00faxose superalo o ser\u00e1n do 17 de marzo no teatro Hippodrome de Londres. Unhas 4000 persoas e m\u00e1is de 100 xornalistas reun\u00edronse no lugar para presenzar o grande evento. O intento de fuxida demorouse unha hora e dez minutos, durante os que Houdini emerxeu en varias ocasi\u00f3ns da s\u00faa \u201ccasa fantasma\u201d, unha pantalla que usaba para agacha-lo m\u00e9todo de fuxida. Nunha delas preguntou se lle poder\u00edan quita-las esposas un momento para saca-lo abrigo, rogo que foi denegado polo representante do Mirror, Frank Parker, quen arg\u00fc\u00edu que o escapista poder\u00eda ent\u00f3n ver como se abr\u00edan as esposas. Ante esta resposta, Houdini aferrou entre os dentes unha navalla e utilizouna para racha-lo abrigo e podelo quitar. A muller de Houdini presentouse no escenario 56 minutos despois e lle deu un bico ao seu home. Disque, durante o bico, Bess introduciu a chave das esposas na boca de seu home. Emporiso, alg\u00fans consideran que a dona do ilusionista nunca subiu ao escenario e, malia que as\u00ed fora, o tama\u00f1o da chave era demasiado grande para que a puidera gardar na boca. Unha hora e dez minutos despois, Houdini sa\u00edu de detr\u00e1s da pantalla sen as esposas. A multitude fren\u00e9tica elevouno no ar e o artista rompeu a chorar mentres o paseaban. M\u00e1is tarde cofesou que fora a fuxida m\u00e1is dif\u00edcil da s\u00faa carreira.\nTrala morte de Houdini, Will Goldston recolleu no seu libro \"Sensational Tales of Mystery Men\" a declaraci\u00f3n de Martin Beck, un amigo do artista, na que reco\u00f1ec\u00eda que Houdini sent\u00edase superado e ped\u00edralle axuda \u00e1 s\u00faa muller. A partir desta declaraci\u00f3n, Goldston suxestiona que Bess lle pregara pola chave ao representante do Daily Mirror e despois a deixara nun vaso de auga. Na obra \"The Secret Life of Houdini\" desb\u00f3tase esta afirmaci\u00f3n ao arg\u00fc\u00edr que o tama\u00f1o da chave, 15\u00a0cm, era demasiado grande para introducila nun vaso de auga. Goldston non puido encontrar probas para soste-los seus argumentos. Por\u00e9n, moitos bi\u00f3grafos modernos atoparon probas que suxestionan que o reto do Mirror estaba ama\u00f1ado polo propio Houdini e que a dificultade que amosou para escapar foi puro teatro para entreter o p\u00fablico. O dese\u00f1o das esposas \u00e9 unha das probas principais que soste\u00f1en esta afirmaci\u00f3n. Por se isto fose pouco, as fontes aseguran que Houdini vira unha r\u00e9plica de prata de lei das esposas do Mirror un ano antes de levar a cabo a s\u00faa fuxida.\nEste descubrimento foi tratado en profundidade nun episodio de \"Mysteries at the Museum\" da canle Travel Channel, no que se entrevista \u00e1 maga e escapista Dorothy Dietrich, quen act\u00faa regularmente no Houdini Museum. Neste museo, situado en Scranton, Pensilvania, at\u00f3pase unha r\u00e9plica a tama\u00f1o real das esposas, as\u00ed como da chave de tipo Bramah. Esta exposici\u00f3n \u00e9 a \u00fanica do mundo que amosa estas esposas ao p\u00fablico.\nFuxida do c\u00e1ntaro de leite.\nEn 1901, Houdini presentou unha nova actuaci\u00f3n: a fuxida do c\u00e1ntaro de leite, ideada polo propio artista. Nesta actuaci\u00f3n, Houdini foi esposado e fechado nun c\u00e1ntaro de leite de grandes dimensi\u00f3ns cheo de auga, do que o artista, agochado pola s\u00faa cortina, conseguiu escapar. O escapista invitou \u00e1 audiencia a garda-lo alento canda el mentres se atopaba dentro do c\u00e1ntaro, como parte do efecto. Os carteis do espect\u00e1culo o anunciaban con dramatismo: \u201co fracaso sup\u00f3n morrer afogado\u201d. A fuxida foi todo un \u00e9xito. Houdini non tardou en modifica-la actuaci\u00f3n, de xeito que o c\u00e1ntaro quedara pechado nun cofre de madeira cuberto por cadeas e cadeados, ou incluso dentro doutro c\u00e1ntaro. Esta actuaci\u00f3n foi un habitual no repertorio do artista soamente durante 4 anos, pero \u00e9 unha das m\u00e1is reco\u00f1ecidas cando se fala del. O irm\u00e1n de Houdini, Theodore Hardeen, continuou a realiza-lo truco na variante co cofre de madeira ata 1940.\nO c\u00e1ntaro usado por Houdini e a caixa at\u00f3panse no American Museum of Magic.\nA tortura do tanque de auga.\nEn 1912, debido ao gran n\u00famero de imitadores do escapista, Houdini apresurouse a substitui-lo n\u00famero do c\u00e1ntaro polo do tanque de auga. Nesta actuaci\u00f3n, Houdini sumerx\u00edase nun tanque cheo de auga cos p\u00e9s encadeados. O tanque de caoba e metal contaba cun cristal na parte dianteira, de forma que o p\u00fablico pod\u00eda ver claramente o artista. As cadeas estaban conectadas co teito do tanque e unha curtina imped\u00eda ve-la fuxida do artista. O tanque orixinal foi constru\u00eddo en Inglaterra, onde a actuaci\u00f3n tivo lugar por primeira vez ante unha \u00fanica persoa, como parte da xira apelada polo artista \"Houdini Upside Down\", na que realizaba un \u00fanico truco de vada vez. Deste xeito, Houdini posu\u00eda os dereitos das s\u00faas fuxidas e pod\u00eda demandar aos seus imitadores, cousa que fixo. Malia que o acto se fixera co\u00f1ecido co nome de \u201ca tortura china con auga\u201d ou \u201ca tortura do tanque de auga\u201d, a Houdini gust\u00e1balle chamalo \u201c\u00e1 inversa\u201d, ou \u201cUSD\u201d polas s\u00faas siglas en ingl\u00e9s (the Upside Down). A primeira actuaci\u00f3n do USD para o p\u00fablico tivo lugar no Circo Busch en Berl\u00edn, o 21 de setembro de 1912. Houdini realizou este espect\u00e1culo ata a s\u00faa morte en 1926.\nA camisa de forza no ar.\nUn dos trucos m\u00e1is aclamados do artista era aquel no que quedaba pendurado dun edificio ou dun guindastre polos nocellos, embutido nunha camisa de forza. Daquela a s\u00faa fuxida estaba \u00e1 vista de todo o mundo. \u00c1s veces o escapista captaba a atenci\u00f3n de tanta xente que se paraba o tr\u00e1fico debido \u00e1 multitude. Houdini tam\u00e9n sab\u00eda como asegura-la atenci\u00f3n da prensa: para iso colgouse en varias ocasi\u00f3n do edificio que acoll\u00eda as oficinas dalg\u00fan xornal local. En Nova York pendurouse do guindastre utilizado para construi-lo metro da cidade. Primeiro sacud\u00eda o corpo para saca-la camisa de forza e, unha vez que estaba f\u00f3ra por completo, soamente lle levaba 2 minutos e 37 segundos baixar do guindastre e po-los p\u00e9s no chan.\nNa biblioteca do Congreso dos Estados Unidos hai unhas secuencias que amosan a Houdini efectuando a fuxida. Nunha delas, Houdini recibiu varias sacudidas e bateu contra un edificio debido o forte vento, polo que, dende ent\u00f3n, realizou o acto cun cabo de seguridade atado aos nocellos que estaba ben \u00e1 vista, de modo que, se fose necesario, algu\u00e9n o puidese axudar a baixar. Houdini sacou a idea para o truco dun mozo chamado Randolph Osborne Douglas (31 de marzo de 1895 \u2013 5 de decembro de 1956) ao que coneceu nunha das s\u00faas actuaci\u00f3n no teatro Sheffield's Empire Theatre.\nA fuxida da caixa de madeira.\nOutro dos trucos m\u00e1is populares do artista consist\u00eda en escapar dunha caixa pechada con cordas e parafusos e mergullada na auga. A primeira vez que realizou esta faza\u00f1a foi no East River de Nova York o 7 de xullo de 1912. A polic\u00eda prohibiulle actuar no peirao, polo que o escapista arrendou un remolcador e invitou \u00e1 prensa a unirse. Houdini, apresado con esposas en p\u00e9s e mans, introduciuse na caixa que logo foi pechada con parafusos e arrodeada por cordas. Tam\u00e9n lle engadiron uns 90 quilogramos de chumbo antes de somerxi-la caixa baixo a auga. Tomoulle 57 segundos para fuxir. Cando sacaron a caixa \u00e1 superficie, estaba intacta e as esposas segu\u00edan dentro. Houdini repetiu esta actuaci\u00f3n en moitas ocasi\u00f3ns, incluso chegou a facelo en escena, primeiro no Hamerstein's Roof Garden, nun tanque especialmente constru\u00eddo para a ocasi\u00f3n e cunha capacidade de 20.820 litros de auga e, m\u00e1is tarde, no Hippodrome de Nova York.\nSoterrado vivo.\nHoudini realizou polo menos tres variantes desta fuxida \u00f3 longo da s\u00faa carreira. A primeira vez que a levou a cabo foi preto de Santa Ana en California, en 1915, e case lle custa a vida ao artista. Houdini foi soterrado sen cadaleito a case dous metros de profundidade. Mentres intentaba sa\u00edr escarvando sentiuse exhausto e entrou en p\u00e1nico, polo que acabou pedindo auxilio. Unha vez deu chedado \u00e1 superficie, caeu inconsciente e os seus axudantes tiveron que sacalo da tumba. No seu diario, Houdini escribiu que fora \"moi perigoso\" e que \"o peso da terra era criminal\".\nA segunda variante do truco consistiu nunha proba de resistencia ideada para desenmascarar ao artista exipcio m\u00edstico Rahman Bey, quen dic\u00eda ter usado poderes sobrenaturais para permanecer nun cadaleito pechado durante unha hora. Houdini superou o artista o 5 de agosto de 1926 no hotel Shelton de Nova York, ao ficar pechado nun cadaleito somerxido na piscina do hotel durante unha hora e media. Houdini afirmou que non utilizara ning\u00fan truco ou poder sobrenatural, logrouno soamente controlando a respiraci\u00f3n. O 28 de setembro de 1926 repetiu a actuaci\u00f3n no YMCA de Worcester, Massachusetts, onde resitiu pechado unha hora e once minutos.\nA \u00faltima actuaci\u00f3n na que foi soterrado vivo consist\u00eda nunha posta en escena elaborada que realizou nun show nocturno. Despois de p\u00f3r unha camisa de forza, ser encerrado nun cadaleito e soterrado nun tanque grande cheo de area, Houdini consegu\u00eda escapar. Os carteis anunciaban a fuxida como \"O faquir exipcio est\u00e1 acabado\", refer\u00edndose a Bey, pero non est\u00e1 claro que Houdini realizara este truco no escenario. A actuaci\u00f3n estaba programada para 1927, pero Houdini faleceu antes dese ano, o 31 de outubro de 1926. O cadaleito de bronce que Houdini fixera constru\u00edr para a actuaci\u00f3n foi utilizado no seu lugar para transporta-lo corpo do escapista de Detroit a Nova York o d\u00eda de Halloween.\nCarreira cinematogr\u00e1fica.\nEn 1906, Houdini comezou a ensinar gravaci\u00f3ns das s\u00faas fuxidas como parte da actuaci\u00f3n. En Boston presentou unha curtametraxe chamada \"Houdini Defeats Hackenschmidt\" (Houdini vence a Hackenschmidt), Hackenschmidt era un famso loitador da \u00e9poca. Descon\u00e9cense os motivos que levaron a facer esta pel\u00edcula, agora perdida.\nEn 1909 actuou en \"Merveilleux Exploits du C\u00e9l\u00e9bre Houdini \u00e0 Paris\" (Fanst\u00e1sticos trucos do afamado Houdini en Par\u00eds), na que se narraban moitas das famosas fuxidas do escapista con fin de promocionalas.\nEn 1918 Houdini asinou un contrato co produtor B. A. Rolfe para protagonizar unha serie chamada \"Master Mystery\" que se emitir\u00eda de forma simult\u00e1nea \u00e1 novela, costume t\u00edpico da \u00e9poca. Debido a problemas financeiros, a produci\u00f3n non se chegou a emitir, pero abriulle as portas ao artista para traballar en \"Grim Game\" (1919) e \"Terror Island\" (1920).\nDurante a rodaxe de \"Grim Game\" produciuse unha colisi\u00f3n de dous biplanos na que o dobre de Houdini quedou pendurado dun dos avi\u00f3ns por unha corda. Este momento quedou gravado no filme e recibiu moita publicidade, crendo que era o propio Houdini o que quedara pendurado.\nHoudini iniciou a s\u00faa propia compa\u00f1\u00eda cinematogr\u00e1fica, \"Houdini Picture Corporation\". Produciu e protagonizou dous filmes: \"The Man From Beyond\" (1921) e \"Haldane of the Secret Service\" (1923). Tam\u00e9n fundou a Film Development Corporation (FDC), da que seu irm\u00e1n era director.\nPor\u00e9n, nin a carreira como actor nin a FDC lle proporcionaron ao artista moito \u00e9xito, polo que abandonou o negocio cinematogr\u00e1fico en 1923. Con todo, Houdini recibiu unha estrela no paseo da fama de Hollywood.\nAviaci\u00f3n.\nA partir de 1909 Houdini converteuse nun apaixonado da aviaci\u00f3n. Mercou un Vosin, un biplano franc\u00e9s, por valor de 5 000$ e contratou un m\u00e9canico a tempo completo. O primeiro voo que realizou con \u00e9xito tivo lugar o 26 de novembro en Hamburgo, Alema\u00f1a. Ao ano seguinte viaxou a Australia coa intenci\u00f3n de se converter na primeira persoa que realizase un voo en Australia.\nEn marzo de 1910, Houdini voou en tres ocasi\u00f3ns preto de Melbourne e foi considerado a primeira persoa en realizar un voo en Australia.\nPor\u00e9n, un escrito de 1938 afirma que o primeiro aeroplano que percorreu o pa\u00eds foi un constru\u00eddo por Wilbur Wright e pilotado polo londiniense Colin Defries o 9 de decembro de 1909 en Sydney.\nA axencia de correos de Australia creou selos co rostro de Colin Defries para conmemora-la s\u00faa faza\u00f1a. O papel de Houdini tam\u00e9n foi reco\u00f1ecido en todo o pa\u00eds, considerando que o escapista \u201csempre formar\u00eda parte da historia de Australia\u201d, pero non se lle atribu\u00edu maior m\u00e9rito.\nTras finaliza-la s\u00faa viaxe por Australia, o ilusionista gardou o avi\u00f3n en Inglaterra e anunciou que o usar\u00eda para voar de cidade en cidade no seu pr\u00f3ximo tour, incluso prometeu saltar del coas mans esposadas, pero Houdini nunca m\u00e1is volveu voar.\nMorte.\nHoudini faleceu o 31 de outubro por mor dunha a unha peritonite causada pola rotura do ap\u00e9ndice. As s\u00faas \u00faltimas palabras foron: \u201cestou canso de loitar\u201d.\nAs testemu\u00f1as consideran que a causa da s\u00faa enfermidade foi durante unha actuaci\u00f3n de Houdini en Montreal, na que o escapista fora golpeado por un universitario no abdome varias veces. Por todos era sabido que Houdini pod\u00eda aturar golpes no abdome e permanecer inmutable, polo que o estudante, Whitehead, preguntoulle se o pod\u00eda comprobar, ao que o artista accedeu. Aquela noite durante a actuaci\u00f3n, Houdini sent\u00eda unha intensa dor. Ademais dos golpes recibidos, romper\u00e1 un nocello uns d\u00edas antes. D\u00edas despois, vendo que non melloraba, acudiu a un m\u00e9dico e foi diagnosticado de apendicite aguda que requir\u00eda cirurx\u00eda, pero Houdini non quixo operarse.\nDespois dunha actuaci\u00f3n, a derradeira da s\u00faa carreira, na que se desmaiou, o artista foi hospitalizado en Detroit o 24 de outubro. Uns d\u00edas despois faleceu."}
{"id": "296110", "revid": "22570", "url": "https://gl.wikipedia.org/wiki?curid=296110", "title": "M\u00e9todo axiom\u00e1tico-dedutivo", "text": "O m\u00e9todo axiom\u00e1tico-dedutivo \u00e9 o tipo de m\u00e9todo caracter\u00edstico das ciencias formais (L\u00f3xica e matem\u00e1ticas), que foi inventado polo matem\u00e1tico grego Euclides. No s\u00e9culo XVII, o fil\u00f3sofo e matem\u00e1tico Ren\u00e9 Descartes, impresionado pola seguridade e firmeza das matem\u00e1ticas, chegou a pretender adoptar o \"m\u00e9todo axiom\u00e1tico-dedutivo\" como o m\u00e9todo universal de todo aut\u00e9ntico saber.\nCaracter\u00edsticas.\nO m\u00e9todo axiom\u00e1tico bas\u00e9ase na pura deduci\u00f3n l\u00f3xica. A xustificaci\u00f3n e/ou fundamentaci\u00f3n da verdade nos enunciados l\u00f3xicos e matem\u00e1ticos establ\u00e9cese por derivaci\u00f3n necesaria doutros enunciados xa establecidos, e non por comprobaci\u00f3n experimental, como sucede no m\u00e9todo hipot\u00e9tico-dedutivo-experimental, pertencente \u00e1s ciencias emp\u00edricas. As\u00ed, os teoremas dos c\u00e1lculos formais ded\u00facense como necesarios dende outras verdades xa previamente asentadas, segundo operaci\u00f3ns, regras e sistemas ben definidos anteriormente.\nTodo isto sup\u00f3n que que na orixe de calquera c\u00e1lculo formal ten que haber uns principios ou enunciados b\u00e1sicos que xa non se poden derivar de ning\u00fan outro e que os aceptamos como verdadeiros sen necesidade de demostraci\u00f3n. A estes primeiros enunciados indemostrables que serven de base para deducir todos os demais teoremas ch\u00e1maselles postulados ou axiomas.\nA \u00fanica condici\u00f3n esixible a un c\u00e1lculo formal \u00e9 que os axiomas non xeren contradici\u00f3n ningunha, de modo que un sistema formal ter\u00e1 validez l\u00f3xica necesaria e universal sempre que sexa consistente (que non produza enunciados contraditorios).\nUn sistema formal non trata de ningunha realidade concreta, a\u00ednda que naturalmente se aplique a diversos campos da realidade e que se utilice para resolver problemas reais.\nPara a \"xustificaci\u00f3n \u00faltima\" (o que se chama \"contexto de xustificaci\u00f3n\") non se remite \u00e1 experiencia, sen\u00f3n a regras escritas de derivaci\u00f3n co \u00fanico requisito da non contradici\u00f3n."}
{"id": "296111", "revid": "15490", "url": "https://gl.wikipedia.org/wiki?curid=296111", "title": "Corex\u00eda", "text": "A Corex\u00eda (\"choregia\"), na antiga Atenas, era unha forma de liturxia, isto \u00e9, de servizo p\u00fablico, na que os cidad\u00e1ns adi\u00f1eirados ti\u00f1an que facerse cargo dos custos que carrexaba a contrataci\u00f3n de coros para os certames l\u00edricos ou dram\u00e1ticos que se celebraban con motivo das Panateneas, Tarxelias, Dionisias e Leneas; de a\u00ed o seu nome, \"chorego\u00ed\". Os custos eran moi consider\u00e1beis. No -405, co empobrecemento de Atenas por mor da Guerra do Peloponeso, dous coregos tiveron que asumir os custos da produci\u00f3n das Grandes Dionisias. Os coregos elix\u00edan os membros dos seus coros, pag\u00e1banlles o vestiario, os ensaios e o local para ensaiar. O premio para o corego que resultaba vencedor nun certame de ditirambos consist\u00eda nun tr\u00edpode que a continuaci\u00f3n dedicaba a un deus; en Atenas a r\u00faa dos tr\u00edpodes (\"hoi tripodes\") tomou o seu nome das m\u00faltiples ofrendas deste tipo hab\u00eda nela.\nCorego.\nO \"corego\" (grego, \"\u03c7\u03bf\u03c1\u03b7\u03b3\u03cc\u03c2\", \"khor\u00eag\u00f3s\") \u00e9, na Grecia antiga, un cidad\u00e1n (ou un meteco) encargado de organizar \u00e1s s\u00faas expensas un coro e os figurantes para unha representaci\u00f3n teatral.\nEntre os coregos famosos, p\u00f3dese citar a Pericles, cuns vinte anos, para \"Os persas\" de Esquilo en -472, e Tem\u00edstocles para \"As fenicias\" de Fr\u00ednico en -476 (obra cuxo texto se perdeu).\nA corex\u00eda era un cargo financeiro moi oneroso. Tr\u00e1tase na orixe de sustentar a 12 coreutas, despois 15 para a traxedia, 12 para o drama sat\u00edrico e 24 para a comedia. O corego ti\u00f1a igualmente ao seu cargo os vestidos e as m\u00e1scaras, os decorados e os figurantes (gardas, servidores, nenos e outros personaxes mudos). Os actores, os m\u00fasicos e os autores, eran remunerados polo Estado. En caso de vitoria, o corego deb\u00eda ofrecer un gran banquete. Plat\u00f3n, n\"'O banquete\", describe as\u00ed o dado para a vitoria do poeta Agat\u00f3n.\nXa que logo, non parece que a \"antidosis\" (procedemento para designar a outro cidad\u00e1n estimado m\u00e1is rico), exista neste caso. Ser corego era en efecto un gran honor, e \u00e9 prob\u00e1bel que alg\u00fans fosen voluntarios. O corego cuxo poeta triunfara era coroado no teatro, co mesmo t\u00edtulo que o autor, e o seu nome figuraba na lista de vencedores."}
{"id": "296113", "revid": "624", "url": "https://gl.wikipedia.org/wiki?curid=296113", "title": "Corego", "text": ""}
{"id": "296114", "revid": "92340", "url": "https://gl.wikipedia.org/wiki?curid=296114", "title": "B\u00e9la Tarr", "text": "B\u00e9la Tarr, nado o 21 de xullo de 1955 en P\u00e9cs (Hungr\u00eda), \u00e9 un director de cine, guionista e actor h\u00fangaro.\nTraxectoria.\nRealizou unha obra moi selecta. Obtivo o premio da Cultura Francesa ao mellor director estranxeiro no festival de Cannes de 2005. En 2011 entregou o seu testamento f\u00edlmico, segundo di, con \"O cabalo de Tur\u00edn\"."}
{"id": "296115", "revid": "25871", "url": "https://gl.wikipedia.org/wiki?curid=296115", "title": "Traxe de neopreno", "text": ""}
{"id": "296117", "revid": "624", "url": "https://gl.wikipedia.org/wiki?curid=296117", "title": "Pseudo-Plutarco", "text": ""}
{"id": "296118", "revid": "23204", "url": "https://gl.wikipedia.org/wiki?curid=296118", "title": "Pseudo Plutarco", "text": "Pseudo Plutarco \u00e9 a denominaci\u00f3n que se d\u00e1 ao autor de varias obras literarias da Antiga Grecia, entre as que se atopan as seguintes:\nEstas obras nalg\u00fan momento foron atribu\u00eddas a Plutarco de Queronea. Con todo, a maior\u00eda dos investigadores rexeitaron, por raz\u00f3ns de estilo, que as mencionadas obras poidan atribu\u00edrse a Plutarco e non se atopou un autor de nome co\u00f1ecido ao que poder adscribilas.\n\"Sobre a vida e poes\u00eda de Homero\" e \"Sobre a educaci\u00f3n dos fillos\" consid\u00e9rase que pertencen ao s\u00e9culo II."}
{"id": "296123", "revid": "22570", "url": "https://gl.wikipedia.org/wiki?curid=296123", "title": "Howard Levi", "text": "Howard Levi, nado o 9 de novembro de 1916 Onde? e finado o 11 de setembro de 2002,Onde? foi un matem\u00e1tico estadounidense que traballou principalmente no campo da \u00e1lxebra.\nLevi foi un participante moi activo durante as reformas educativas nos Estados Unidos de Am\u00e9rica, tendo proposto varios novos cursos para substitu\u00edr os cursos tradicionais."}
{"id": "296125", "revid": "839", "url": "https://gl.wikipedia.org/wiki?curid=296125", "title": "Hewl\u00ear", "text": ""}
{"id": "296126", "revid": "839", "url": "https://gl.wikipedia.org/wiki?curid=296126", "title": "Irbil", "text": ""}
{"id": "296127", "revid": "839", "url": "https://gl.wikipedia.org/wiki?curid=296127", "title": "Erbil", "text": ""}
{"id": "296128", "revid": "56817", "url": "https://gl.wikipedia.org/wiki?curid=296128", "title": "Faluxa", "text": "Faluxa (en , \"al-Fall\u016bjah\") \u00e9 unha cidade da gobernaci\u00f3n iraqu\u00ed de Al-Anbar, aproximadamente a 69 quil\u00f3metros ao oeste de Bagdad, no \u00c9ufrates. A cidade ti\u00f1a en 2010 arredor de 320.000 habitantes."}
{"id": "296132", "revid": "1131", "url": "https://gl.wikipedia.org/wiki?curid=296132", "title": "A Agra Boa", "text": ""}
{"id": "296133", "revid": "1131", "url": "https://gl.wikipedia.org/wiki?curid=296133", "title": "A Agra da Pedra", "text": ""}
{"id": "296135", "revid": "1131", "url": "https://gl.wikipedia.org/wiki?curid=296135", "title": "A Agra das Breas", "text": ""}
{"id": "296136", "revid": "1131", "url": "https://gl.wikipedia.org/wiki?curid=296136", "title": "A Agra de Samosteiro", "text": ""}
{"id": "296137", "revid": "1131", "url": "https://gl.wikipedia.org/wiki?curid=296137", "title": "Agra de Abaixo", "text": ""}
{"id": "296138", "revid": "1131", "url": "https://gl.wikipedia.org/wiki?curid=296138", "title": "A Agra de Vales", "text": ""}
{"id": "296140", "revid": "1131", "url": "https://gl.wikipedia.org/wiki?curid=296140", "title": "A Agra do Fondo", "text": ""}
{"id": "296141", "revid": "1131", "url": "https://gl.wikipedia.org/wiki?curid=296141", "title": "A Agra do Mero", "text": ""}
{"id": "296142", "revid": "1131", "url": "https://gl.wikipedia.org/wiki?curid=296142", "title": "Agramaior", "text": ""}
{"id": "296143", "revid": "1131", "url": "https://gl.wikipedia.org/wiki?curid=296143", "title": "A Agramu\u00ed\u00f1a", "text": ""}
{"id": "296144", "revid": "56817", "url": "https://gl.wikipedia.org/wiki?curid=296144", "title": "Agrafoxo", "text": "O top\u00f3nimo Agrafoxo pode referirse a:\nComo apelido pode referirse a:"}
{"id": "296145", "revid": "56817", "url": "https://gl.wikipedia.org/wiki?curid=296145", "title": "Agramonte", "text": "O top\u00f3nimo Agramonte pode referirse a:"}
{"id": "296146", "revid": "56817", "url": "https://gl.wikipedia.org/wiki?curid=296146", "title": "Agras", "text": "O top\u00f3nimo Agras pode referirse a:"}
{"id": "296149", "revid": "1131", "url": "https://gl.wikipedia.org/wiki?curid=296149", "title": "O Agrelo", "text": ""}
{"id": "296150", "revid": "56817", "url": "https://gl.wikipedia.org/wiki?curid=296150", "title": "Agreste", "text": "O adxectivo agreste ref\u00edrese a algo relativo ou pertencente ao campo, en especial a terreos sen cultivar, con desniveis ou con vexetaci\u00f3n silvestre que dificultan o paso. Como top\u00f3nimo pode referirse a:"}
{"id": "296151", "revid": "56817", "url": "https://gl.wikipedia.org/wiki?curid=296151", "title": "A Agri\u00f1a", "text": "O top\u00f3nimo A Agri\u00f1a pode referirse a varios lugares de Galicia:"}
{"id": "296152", "revid": "56817", "url": "https://gl.wikipedia.org/wiki?curid=296152", "title": "Agr\u00eds", "text": "O top\u00f3nimo Agr\u00eds pode referirse a varios lugares de Galicia:"}
{"id": "296153", "revid": "1131", "url": "https://gl.wikipedia.org/wiki?curid=296153", "title": "Agranz\u00f3n", "text": ""}
{"id": "296154", "revid": "1131", "url": "https://gl.wikipedia.org/wiki?curid=296154", "title": "A Agraxoiba", "text": ""}
{"id": "296155", "revid": "1131", "url": "https://gl.wikipedia.org/wiki?curid=296155", "title": "Agreanas", "text": ""}
{"id": "296156", "revid": "1131", "url": "https://gl.wikipedia.org/wiki?curid=296156", "title": "Agrilloi de Abaixo", "text": ""}
{"id": "296157", "revid": "1576", "url": "https://gl.wikipedia.org/wiki?curid=296157", "title": "Agrilloi de Arriba", "text": ""}
{"id": "296158", "revid": "12452", "url": "https://gl.wikipedia.org/wiki?curid=296158", "title": "Os Agri\u00f1os", "text": ""}
{"id": "296159", "revid": "1131", "url": "https://gl.wikipedia.org/wiki?curid=296159", "title": "O Agro da Area", "text": ""}
{"id": "296160", "revid": "1131", "url": "https://gl.wikipedia.org/wiki?curid=296160", "title": "Agro da Cu\u00f1a", "text": ""}
{"id": "296161", "revid": "1131", "url": "https://gl.wikipedia.org/wiki?curid=296161", "title": "O Agro de Quinta", "text": ""}
{"id": "296162", "revid": "1131", "url": "https://gl.wikipedia.org/wiki?curid=296162", "title": "O Agro do Mestre", "text": ""}
{"id": "296163", "revid": "1131", "url": "https://gl.wikipedia.org/wiki?curid=296163", "title": "O Agro Vello", "text": ""}
{"id": "296165", "revid": "23204", "url": "https://gl.wikipedia.org/wiki?curid=296165", "title": "Ansan", "text": "O termo Ansan pode referirse a:"}
{"id": "296166", "revid": "56817", "url": "https://gl.wikipedia.org/wiki?curid=296166", "title": "Portocarreiro", "text": "Co top\u00f3nimo Portocarreiro podemos referirnos a dous lugares de Galicia:"}
{"id": "296167", "revid": "1888", "url": "https://gl.wikipedia.org/wiki?curid=296167", "title": "Portocarro", "text": "Co top\u00f3nimo Portocarro podemos referirnos a dous lugares do cocello da Pobra do Carami\u00f1al:"}
{"id": "296173", "revid": "1131", "url": "https://gl.wikipedia.org/wiki?curid=296173", "title": "Palacio de las Due\u00f1as", "text": "O Palacio de las Due\u00f1as \u00e9 un edificio situado na cidade espa\u00f1ola de Sevilla, en Andaluc\u00eda, que pertence en propiedade \u00e1 Casa de Alba. Foi levantado entre os s\u00e9culos XV e XVI, de estilos g\u00f3tico-mud\u00e9xar ao renacentista e \u00e9 un dos principais inmobles da cidade, polo seu valor hist\u00f3rico, arquitect\u00f3nico, art\u00edstico e pola importancia dos seus bens mobles.\nNel naceu o poeta Antonio Machado en 1875, e casou nas s\u00faas terceiras nupcias o 5 de outubro de 2011 e faleceu o 20 de novembro de 2014 Cayetana Fitz-James Stuart, a XVIII duquesa de Alba de Tormes."}
{"id": "296175", "revid": "1410", "url": "https://gl.wikipedia.org/wiki?curid=296175", "title": "Sulmona", "text": "Sulmona (en ; e , \"Soulm\u014dn\") \u00e9 unha cidade e comuna da provincia de L'Aquila nos Abruzos, Italia, cunha poboaci\u00f3n de 22450 habitantes Est\u00e1 no Valle Peligna, unha chaira ocupada por un lago que desapareceu en tempos prehist\u00f3ricos. Na antig\u00fcidade, era unha das cidades m\u00e1is importantes da tribo it\u00e1lica dos pelignos, e \u00e9 co\u00f1ecida por ser o lugar de nacemento de Ovidio."}
{"id": "296176", "revid": "98629", "url": "https://gl.wikipedia.org/wiki?curid=296176", "title": "Ducado de Alba de Tormes", "text": "O Ducado de Alba de Tormes, comunmente denominado ducado de Alba a secas, \u00e9 un t\u00edtulo nobiliario hereditario que o rei Henrique IV de Castela outorgou, en 1472, a Garc\u00eda \u00c1lvarez de Toledo y Carrillo de Toledo, II conde de Alba de Tormes, ao converter o seu condado de Alba de Tormes nun ducado, que hoxe en d\u00eda, e dende hai m\u00e1is de cincocentos anos, \u00e9 un dos principais e m\u00e1is tradicionais t\u00edtulos do Reino de Espa\u00f1a e o que lle d\u00e1 nome \u00e1 Casa de Alba, como propietaria deste, constitu\u00edndo a li\u00f1axe familiar m\u00e1is importante de Espa\u00f1a en soleira, avoengo e relevancia hist\u00f3rica.\nHistoria.\nEn 1429, Xo\u00e1n II de Castela outorgou a vila de Alba de Tormes e o t\u00edtulo de se\u00f1or desta vila ao bispo Gutierre \u00c1lvarez de Toledo. Ao morrer este sen deixar descendencia, o se\u00f1or\u00edo pasou \u00e1s mans do seu sobri\u00f1o Fernando \u00c1lvarez de Toledo y Sarmiento, IV se\u00f1or de Valdecorneja, a quen o propio Xo\u00e1n II nomeou en 1438 I conde de Alba de Tormes, polos servizos prestados \u00e1 coroa.\nEn 1472, Henrique IV de Castela, elevou o condado a ducado na persoa de Garc\u00eda \u00c1lvarez de Toledo y Carrillo de Toledo, sendo este o I duque de Alba de Tormes.\nPosteriormente, os Reis Cat\u00f3licos outorgaron a capitan\u00eda xeneral dos seus ex\u00e9rcitos ao II duque de Alba, Fadrique \u00c1lvarez de Toledo y Enr\u00edquez.\nEn 1520 o rei Carlos I de Espa\u00f1a inclu\u00edu aos duques de Alba de Tormes entre os vinte e cinco primeiros Grandes de Espa\u00f1a.\nFamilias.\nNo ducado suced\u00e9ronse tres familias:"}
{"id": "296177", "revid": "10599", "url": "https://gl.wikipedia.org/wiki?curid=296177", "title": "Ducado de Alba", "text": ""}
{"id": "296178", "revid": "10599", "url": "https://gl.wikipedia.org/wiki?curid=296178", "title": "Duque de Alba", "text": ""}
{"id": "296179", "revid": "10599", "url": "https://gl.wikipedia.org/wiki?curid=296179", "title": "Duque de Alba de Tormes", "text": ""}
{"id": "296180", "revid": "10599", "url": "https://gl.wikipedia.org/wiki?curid=296180", "title": "Duquesa de Alba de Tormes", "text": ""}
{"id": "296182", "revid": "75439", "url": "https://gl.wikipedia.org/wiki?curid=296182", "title": "Carlos Fitz-James Stuart y Mart\u00ednez de Irujo", "text": " \nCarlos Fitz-James Stuart y Mart\u00ednez de Irujo, nado en Madrid o 2 de outubro de 1948, \u00e9 un arist\u00f3crata espa\u00f1ol, XIX Duque de Alba de Tormes, fillo de Cayetana Fitz-James Stuart e de Luis Mart\u00ednez de Irujo y Art\u00e1zcoz.\nVida e familia.\nCarlos naceu nunha das familias m\u00e1is selleiras da aristocracia espa\u00f1ola, a Casa de Alba, primox\u00e9nito da XVIII duquesa de Alba de Tormes Cayetana Fitz-James Stuart e de Luis Mart\u00ednez de Irujo y Art\u00e1zcoz, fillo dos duques de Sotomayor e marqueses de Casa Irujo. Desde 1954 ostentou o t\u00edtulo de XIV Duque de Hu\u00e9scar, coma sucesor da Casa de Alba. Cambiou a orde dos seus apelidos, o mesmo co seu irm\u00e1n Jacobo, polo que pasou a apelidarse \"Fitz-James Stuart y Mart\u00ednez de Irujo\" en troques de \"Mart\u00ednez de Irujo y Fitz-James Stuart\". Licenciouse en Dereito na Universidad Complutense de Madrid. Despois converteuse en presidente da Fundaci\u00f3n Hispania Nostra.\nO 18 de xu\u00f1o de 1988 contraeu matrimonio no Altar Maior da Catedral de Sevilla con Matilde de Sol\u00eds-Beaumont y Mart\u00ednez de Campos, filla de Fernando Sol\u00eds-Beaumont y Atienza, X marqu\u00e9s de la Motilla, e da s\u00faa esposa, Isabel Mart\u00ednez de Campos y Rodr\u00edguez-Garz\u00f3n (filla dos duques de La Seu d'Urgell), con quen tivo dous fillos:\nEste matrimonio foi declarado nulo.\nDesde o falecemento da s\u00faa nai, o 20 de novembro de 2014, foi Duque de Alba de Tormes \"in pectore\", t\u00edtulo que lle foi reco\u00f1ecido (coa correspondente Grandeza de Espa\u00f1a, en adiante \"GE\") por Orde publicada no BOE de 16 de xu\u00f1o de 2015, xunto aos t\u00edtulos de Conde de Lemos (\"GE\"), Conde de Ler\u00edn (e Condestable de Navarra, tam\u00e9n con \"GE\"), Conde de Miranda del Casta\u00f1ar (\"GE\"), Conde de Monterrey (\"GE\"), Conde de Osorno (\"GE\"), Duque de Berwick (\"GE\"), Duque de Liria y J\u00e9rica (\"GE\") e Marqu\u00e9s del Carpio (\"GE\").\nNa s\u00faa xuventude, e despois, cara a [[2006]], o duque de Hu\u00e9scar foi parella da millonaria empresaria [[Alicia Koplowitz]], marquesa de Bellavista.\n\u00c9 titular do [[Condado de Ribadeo]] desde o [[2013]], pola distribuci\u00f3n de t\u00edtulos feita pola s\u00faa nai entre os fillos.\nAntepasados.\nAntepasados do XIX duque de Alba\nV\u00e9xase tam\u00e9n.\nReferencias.\n[[Categor\u00eda:Duques de Espa\u00f1a]]\n[[Categor\u00eda:Nados en Madrid]]\n[[Categor\u00eda:Nados en 1948]]\n[[Categor\u00eda:Grandeza de Espa\u00f1a]]\n[[Categor\u00eda:Espa\u00f1ois de ascendencia inglesa]]\n[[Categor\u00eda:Espa\u00f1ois de ascendencia irlandesa]]\n[[Categor\u00eda:Personalidades sen imaxes]]"}
{"id": "296183", "revid": "75439", "url": "https://gl.wikipedia.org/wiki?curid=296183", "title": "Inositol fosfato", "text": "Os inositois fosfatos son un grupo de compostos organofosfatos formados polo polialcohol c\u00edclico inositol que est\u00e1 fosforilado con dun a seis grupos fosfato. Alg\u00fans act\u00faan por separado e outros forman parte doutras mol\u00e9culas org\u00e1nicas, como \u00e9 o caso dos fosfoinos\u00edtidos, nos que os inositois fosfatos forman parte da cabeza polar de fosfol\u00edpidos. Os inositois fosfatos exercen importantes funci\u00f3ns na c\u00e9lula, como intervir no crecemento, apoptose, migraci\u00f3n celular, endocitose, e diferenciaci\u00f3n celular. En concreto, o inositol trisfosfato act\u00faa sobre o receptor do inositol trisfosfato, causando a liberaci\u00f3n de calcio no citoplasma, o que \u00e9 importante para a sinalizaci\u00f3n celular. Os inositois tetra, penta, e hexafosfatos foron implicados no control da expresi\u00f3n x\u00e9nica.\nEste grupo de compostos comprende as seguintes especies qu\u00edmicas:"}
{"id": "296184", "revid": "27155", "url": "https://gl.wikipedia.org/wiki?curid=296184", "title": "Fosfoinositol", "text": ""}
{"id": "296185", "revid": "56817", "url": "https://gl.wikipedia.org/wiki?curid=296185", "title": "Acivido", "text": "O top\u00f3nimo galego Acivido pode referirse a:"}
{"id": "296186", "revid": "1131", "url": "https://gl.wikipedia.org/wiki?curid=296186", "title": "Centro Galego de Barcelona", "text": "O Centro Galego de Barcelona \u00e9 unha organizaci\u00f3n de inmigrantes galegos fundada en 1892 en Barcelona.\nHistoria.\nO 7 de abril de 1892 a iniciativa de Tiberio \u00c1vila e Francisco Bast\u00f3n i Cort\u00f3n fundouse o Centro Gallego de Barcelona mediante a fusi\u00f3n de distintos grupos e pe\u00f1as (a Casa de Galicia e a Sociedad Art\u00edstica como os m\u00e1is importantes). Comezou co nome de Casa de Galicia, mais a Guerra Civil acaba con el. Rematou por converterse nunha entidade legal en 1923 con sede social no edificio de Las Ramblas onde hoxe segue situado. A s\u00faa consolidaci\u00f3n chegou cos Xogos Florais Galegos (1950) co primeiro n\u00famero da revista \"Alborada\".\nA Instituci\u00f3n.\nTivo varios presidentes, primeiramente Santiago Guis\u00e1n, ademais de Francisco Eyr\u00e9, que foi un ilustre das Letras Galegas, e Manuel Casado Nieto, que levou a cabo unha extraordinaria labor na biblioteca da entidade ampliando o fondo at\u00e9 uns niveis de que foi unha das bibliotecas de tem\u00e1tica galega m\u00e1is importante do mundo, traballo ao que contribu\u00edu Losada Castro.\nHoxe en d\u00eda \u00e9 un centro que pon todo tipo de informaci\u00f3n \u00e1 disposici\u00f3n dos socios que son estudantes universitarios, xa sexan de Filolox\u00eda Galega ou non, estudantes de secundaria que procuran informaci\u00f3n sobre Galicia, as\u00ed como tam\u00e9n persoas que preparan o cami\u00f1o de Santiago.\nA emigraci\u00f3n de galegos a Barcelona foi moi importante durante o mandato de Francisco Eyr\u00e9 xa que favoreceu o crecemento de socios e actividades do Centro.\nContexto.\nDurante o s\u00e9culo XX, a Barcelona industrial atra\u00eda a traballadores inmigrantes. Os escasos recursos e a pouca atenci\u00f3n das instituci\u00f3ns p\u00fablicas as\u00ed como o desinterese dos propietarios do alugamento, agravaron os problemas de vivenda da clase traballadora. As\u00ed se creou a figura do \u201crealugado\u201d e a proliferaci\u00f3n de barrios de infravivenda.\nActividades.\nEntre as actividades que desenvolven distinguimos: programaci\u00f3n sociocultural (concertos, teatro\u2026), organizaci\u00f3n de cursos, talleres, m\u00fasica e danza tradicionais, cursos de lingua galega\u2026\nForman parte da instituci\u00f3n o coro Lonxe da Terra, pandeireteiras Garandela e banda de gaitas de Avoengo.\nAdemais, a directiva do Centro comprometeuse cos socios a facer unha publicaci\u00f3n mensual na que se informase da vida do Centro e da cultura do pa\u00eds, quedando as\u00ed a revista \"Alborada\" como algo cultural, onde se recoller\u00e1n conferencias pronunciadas no Centro, mesas redondas e m\u00e1is traballos literarios. Estas publicaci\u00f3ns ti\u00f1an d\u00faas funci\u00f3ns, por un lado comunicar os integrantes do Centro e por outro facer publicidade dos comercios galegos en Catalu\u00f1a. Un dos n\u00fameros que publicou dedicouse \u00e1s Letras Galegas, destacando os traballos de Basilio Losada sobre L\u00f3pez Ferreiro, outro dedicado ao \u201cD\u00eda de Galicia\u201d que incl\u00fae un resumo da Constituci\u00f3n da Xunta de Galicia, as\u00ed como dous poemas in\u00e9ditos de Augusto Casas. Al\u00e9n disto, co\u00f1ecemos un n\u00famero que tratou sobre o incendio da Biblioteca do centro no que arderon m\u00e1is de 5000 exemplares galegos de autores como Garc\u00eda Sabell, Xo\u00e1n Naya, Manuel Casado Nieto, Fernando Neyra, Lois Su\u00e1rez Delgado, Basilio Losada e Francisco Dapena Alfons\u00edn."}
{"id": "296187", "revid": "23204", "url": "https://gl.wikipedia.org/wiki?curid=296187", "title": "Centre Gallec de Barcelona", "text": ""}
{"id": "296188", "revid": "56817", "url": "https://gl.wikipedia.org/wiki?curid=296188", "title": "Amarelle", "text": "Amarelle \u00e9 o nome dunha planta, tam\u00e9n co\u00f1ecida como narciso. Como top\u00f3nimo, pode referirse a:"}
{"id": "296189", "revid": "1131", "url": "https://gl.wikipedia.org/wiki?curid=296189", "title": "A Amarelle", "text": ""}
{"id": "296191", "revid": "1576", "url": "https://gl.wikipedia.org/wiki?curid=296191", "title": "Suzanne Collins", "text": "Suzanne Marie Collins, nada en Hartford, Connecticut o 10 de agosto de 1962, \u00e9 unha guionista e escritora estadounidense. \u00c9 co\u00f1ecida por ser a autora da serie de \"The New York Times\" titulada \"The Underland Chronicles\", e da trilox\u00eda \"The Hunger Games\" (composta polos libros \"The Hunger Games\", \"Catching Fire\" e \"Mockingjay\")."}
{"id": "296192", "revid": "89787", "url": "https://gl.wikipedia.org/wiki?curid=296192", "title": "Celaeno (estrela)", "text": "Celaeno (Celeno ou 16 Tauri) \u00e9 unha estrela da constelaci\u00f3n de Taurus e membro do c\u00famulo das Pl\u00e9iades. Celaeno tam\u00e9n \u00e9 co\u00f1ecida coma a \"Pl\u00e9iade perdida\" a trav\u00e9s de Te\u00f3n de Alexandr\u00eda. Moita xente que observa as pl\u00e9iades s\u00f3 ve seis estrelas das sete principais estrelas das Pl\u00e9iades, xa que Celaeno, que ten unha magnitude aparente de +5.45, precisa dun ceo limpo e escuro para ser vista.\n16 Tauri \u00e9 unha subxigante branco-azulada do tipo-B cunha magnitude aparente de +5.45. Est\u00e1 a aproximadamente 430 anos luz da Terra. A extinci\u00f3n interestelar desta estrela s\u00f3 lle \"rouba\" 0,05 magnitudes. A estimaci\u00f3n da s\u00faa velocidade rotacional no seu ecuador \u00e9 de 185\u00a0km/s. Ten case 4 raios solares e unha temperatura superficial de 12.800\u00a0K."}
{"id": "296193", "revid": "27155", "url": "https://gl.wikipedia.org/wiki?curid=296193", "title": "Etileno", "text": "O etileno ou eteno (nome da IUPAC) \u00e9 un hidrocarburo do grupo dos alquenos coa f\u00f3rmula C2H4 ou H2C=CH2. \u00c9 un gas incoloro inflamable cun feble cheiro \"doce e almiscrado\" cando \u00e9 puro. \u00c9 o alqueno m\u00e1is simple (hidrocarburo con dobre enlace carbono-carbono), e o segundo hidrocarburo insaturado m\u00e1is simple despois do acetileno (C2H2).\nO etileno \u00e9 moi utilizado na industria qu\u00edmica, e a s\u00faa produci\u00f3n mudial, que ascendeu a uns 109 mill\u00f3ns de toneladas en 2006, supera a de calquera outro composto org\u00e1nico. O etileno \u00e9 tam\u00e9n unha importante hormona vexetal, utilizada en agricultura para forzar a maduraci\u00f3n os froitos.\nEstrutura e propiedades.\nEste hidrocarburo est\u00e1 formado por catro \u00e1tomos de hidr\u00f3xeno unidos a dous carbonos, os cales est\u00e1n unidos entre si por dobre enlace. Os seis \u00e1tomos da mol\u00e9cula est\u00e1n no mesmo plano. O \u00e1ngulo H-C-H \u00e9 de 117,4\u00b0, o que est\u00e1 preto dos 120\u00b0 dun carbono con hibridaci\u00f3n sp\u00b2 ideal. A mol\u00e9cula \u00e9 tam\u00e9n relativamente r\u00edxida: a rotaci\u00f3n sobre o enlace C-C \u00e9 un proceso de alta enerx\u00eda que require a rotura do enlace \u03c0.\nO enlace \u03c0 da mol\u00e9cula de etileno \u00e9 responsable da s\u00faa \u00fatil reactividade. O dobre enlace \u00e9 unha rexi\u00f3n de alta densidade de electr\u00f3ns, polo que \u00e9 susceptible ao ataque de electr\u00f3filos. Moitas reacci\u00f3ns do etileno son catalizadas por metais de transici\u00f3n, os cales se unen transitoriamente ao etileno usando orbitais \u03c0 ou \u03c0*.\nComo \u00e9 unha mol\u00e9cula simple, o etileno \u00e9 tam\u00e9n espectroscopicamente simple. O seu espectro UV-visible a\u00ednda se usa como proba para m\u00e9todos te\u00f3ricos.\nUsos.\nAs principais reacci\u00f3ns industriais do etileno en orde de importancia son: 1) polimerizaci\u00f3n, 2) oxidaci\u00f3n, 3) haloxenaci\u00f3n e hidrohaloxenaci\u00f3n, 4) alquilaci\u00f3n, 5) hidrataci\u00f3n, 6) oligomerizaci\u00f3n, e 7) hidroformilaci\u00f3n. En Europa e nos Estados Unidos, aproximadamente o 90% do etileno util\u00edzase para producir \u00f3xido de etileno, dicloruro de etileno, etilbenceno e polietileno.\nPolimerizaci\u00f3n.\nA produci\u00f3n de polietileno consome m\u00e1is da metade da produci\u00f3n mundial de etileno. O polietileno, tam\u00e9n chamado \"politeno\", \u00e9 o pl\u00e1stico m\u00e1is utilizado en todo o mundo, usado principalmente para fabricar l\u00e1minas pl\u00e1sticas para empaquetado, e bolsas pl\u00e1sticas. As alfa-olefinas lineares, producidas por oligomerizaci\u00f3n (formaci\u00f3n de pol\u00edmeros curtos) util\u00edzanse como precursores, deterxentes, plastificantes, lubricantes sint\u00e9ticos, aditivos, e tam\u00e9n como co-mon\u00f3meros na produci\u00f3n de polietilenos.\nOxidaci\u00f3n.\nO etileno \u00e9 oxidado para producir \u00f3xido de etileno, unha materia prima b\u00e1sica na produci\u00f3n de surfactantes e deterxentes por etoxilaci\u00f3n. O \u00f3xido de etileno \u00e9 tam\u00e9n hidrolizado para producir etil\u00e9n glicol, amplamente usado como anticonxelante de automoci\u00f3n e tam\u00e9n flicois de maior peso molecular, como glicol \u00e9teres e polietileno tereftalato.\nO etileno sofre oxidaci\u00f3n polo paladio para dar acetaldehido. Esta conversi\u00f3n \u00e9 un proceso industrial moi importante (10M kg/ano). O proceso real\u00edzase por medio da complexaci\u00f3n inicial do etileno cun centro Pd(II).\nHaloxenaci\u00f3n e hidrohaloxenaci\u00f3n.\nImportantes intermediarios na haloxenaci\u00f3n e hidrohaloxenaci\u00f3n do etileno son o dicloruro de etileno, cloruro de etilo e dibromuro de etileno. A adici\u00f3n de cloro implica a \"oxicloraci\u00f3n\", \u00e9 dicir, non se usa o propio cloro. Alg\u00fans produtos derivados deste grupo son cloruro de polivinilo, tricloroetileno, percloroetileno, metil cloroformo, cloruro de polivinilideno e copol\u00edmeros, e bromuro de etilo.\nAlquilaci\u00f3n.\nUn importante intermediario qu\u00edmico da alquilaci\u00f3n con etileno \u00e9 o etilbenceno, precursor do estireno. O estireno util\u00edzase principalmente na produci\u00f3n de polistireno para empaquetado e illamento, e na goma de estireno-butadieno para pneum\u00e1ticos e calzado. A menor escala, prod\u00facense etiltolueno, etilanilinas, 1,4-hexadieno, e alquilos de aluminio. Os produtos destes intermediarios son o polistireno, poli\u00e9steres insaturados e terpol\u00edmeros etil\u00e9n-propileno.\nReacci\u00f3n oxo.\nA hidroformilaci\u00f3n (reacci\u00f3n oxo) do etileno d\u00e1 lugar a propionaldehido, un precursor do \u00e1cido propi\u00f3nico e do alcohol n-prop\u00edlico.\nHidrataci\u00f3n.\nO etileno \u00e9 desde hai moito tempo o principal precursor non fermentativo do etanol. O m\u00e9todo orixinal de produci\u00f3n implicaba a s\u00faa conversi\u00f3n a dietil sulfato, seguida de hidr\u00f3lise. O principal m\u00e9tido utilizado desde mediados da d\u00e9cda de 1990 \u00e9 a hidrataci\u00f3n directa do etileno catalizada por cat\u00e1lise \u00e1cida s\u00f3lida:\nDimerizaci\u00f3n a n-butenos.\nO etileno pode ser dimerizado a n-butenos utilizando un proceso con licenza de Lummus ou do IFP. O proceso Lummus produce n-butenos mixtos (principalmente 2-butenos) mentres que o proceso do IFP produce 1-buteno.\nUsos.\nUn exemplo de uso do etileno \u00e9 como axente anest\u00e9sico (na proporci\u00f3n 85% etileno/15% ox\u00edxeno). Pode tam\u00e9n utilizarse para adiantar a maduraci\u00f3n de froitos, e como gas de soldadura.\nProduci\u00f3n.\nA produci\u00f3n global de etileno \u00e9 crecente, e foi de 107 mill\u00f3ns de toneladas en 2005, de 109 mill\u00f3ns en 2006, de 138 mill\u00f3ns de toneladas en 2010 e de 141 mill\u00f3ns en 2011. En 2010 o etileno era producido por polo menos 117 empresas en 55 pa\u00edses. Para facer fronte ao continuo aumento da demanda de etileno, realiz\u00e1ronse grandes incrementos de produci\u00f3n nas plantas de produci\u00f3n en todo o mundo, especialmente no Oriente Pr\u00f3ximo e na China.\nO etileno fabr\u00edcase na industria petroqu\u00edmica por craqueamento de vapor (\"steam cracking\"). Neste proceso, os hidrocarburos l\u00edquidos lixeiros ou gasosos qu\u00e9ntase a 750\u2013950\u00a0\u00b0C, o que induce a formaci\u00f3n de numerosas reacci\u00f3ns de radicais libres, e seguidamente faise un inmediato arrefriamento para deter estas reacci\u00f3ns. Este proceso converte os hidrocarburos grandes noutros m\u00e1is pequenos e provoca a s\u00faa insaturaci\u00f3n. O etileno sep\u00e1rase da complexa mestura resultante mediante unha repetida compresi\u00f3n e destilaci\u00f3n. Nun proceso relacionado utilizado nas refiner\u00edas de petr\u00f3leo, os hidrocarburos de elevado peso molecular son craqueados con catalizadores de ceolita. Os materiais m\u00e1is pesados, como a nafta e os gas\u00f3leos requiren podo menos d\u00faas \"torres de arrefriamento\" situadas despois dos fornos de craqueamento para facer recircular a gasolina derivada da pir\u00f3lise e procesar a auga. Cando a se craquea unha mestura de etano e propano, soamente c\u00f3mpre unha torre de arrefriamento de auga.\nAs \u00e1reas dunha planta de produci\u00f3n de etileno son:\nComo a produci\u00f3n de etileno \u00e9 moi intensa enerxeticamente, ded\u00edcanse moitos esforzos a recuperar a calor do gas que sae dos fornos. A maior\u00eda da enerx\u00eda recuperada a partir do gas craqueado util\u00edzase para orixinar unha corrente de alta presi\u00f3n. Esta corrente \u00e9 \u00e1 s\u00faa vez utilizada para mover as turbinas para a compresi\u00f3n do gas craqueado, e os compresores de refrixeraci\u00f3n de propileno e de etileno. Unha planta de etileno, unha vez posta a funcionar, non precisa importar vapor para mover as s\u00faas turbinas de vapor. Unha planta de etileno t\u00edpica a grande escala (que produza uns 0,7 miles de mill\u00f3ns de kg de etileno ao ano) usa un compresor de gas craqueado de , un compresor de propileno de , e un compresor de etileno de .\nS\u00edntese de laboratorio.\nA\u00ednda que o etileno ten un grande valor industrial, apenas se usa no laboratorio e, cando \u00e9 necesario, normalmente m\u00e9rcase. Por\u00e9n, pode producirse por medio da deshidrataci\u00f3n do etanol con \u00e1cido sulf\u00farico ou en fase de gas con \u00f3xido de aluminio.\nSeguridade.\nComo todos os hidrocarburos, o etileno \u00e9 un gas asfixiante e combustible. Foi utilizado como anest\u00e9sico. Est\u00e1 na lista da Axencia Internacional para a Investigaci\u00f3n do Cancro (IARC), na que \u00e9 considerado como un carcin\u00f3xeno do grupo 3.\nO etileno como hormona vexetal.\nO etileno funciona nas plantas como unha hormona. Act\u00faa a niveis de traza ao longo de toda a vida da planta estimulando ou regulando a maduraci\u00f3n de froitos, a apertura das flores, e a abscisi\u00f3n (ca\u00edda) das follas.\nAs c\u00e1maras de maduraci\u00f3n comerciais utilizan \"xeradores catal\u00edticos\" que fabrican gas etileno a partir dun l\u00edquido que cont\u00e9n etanol. Xeralmente, util\u00edzase unha concentraci\u00f3n do gas de 500 a 2.000 ppm, durante de 24 a 48 horas. Debe terse coidado de controlar os niveis de di\u00f3xido de carbono nas c\u00e1maras de maduraci\u00f3n, xa que a maduraci\u00f3n a altas temperaturas produce niveis altos de CO2.\nHistoria do etileno na biolox\u00eda das plantas.\nO etileno xa se utilizaba no antigo Exipto, onde lle fac\u00edan cortes aos figos para estimular a s\u00faa maduraci\u00f3n (as feridas na planta estimulan a produci\u00f3n de etileno nos tecidos da planta). Na antiga China queimaban incenso en habitaci\u00f3ns pechadas para favorecer a maduraci\u00f3n das peras. En 1864, descubriuse que o gas que se filtraba do sistema de alumeado p\u00fablico de gas das r\u00faas causaba un crecemento m\u00e1is lento, o retorcemento das plantas, e un engrosamento anormal dos talos. En 1901, o cient\u00edfico ruso Dimitry Neljubow demostrou que o compo\u00f1ente activo neses procesos era o etileno. Sarah Doubt descubriu que o etileno estimulaba a abscisi\u00f3n en 1917. Pero ata 1934 non se demostrou, grazas aos traballos de R. Gane, que as plantas sintetizaban etileno. En 1935, Crocker propuxo que o etileno era a hormona vexetal responsable da maduraci\u00f3n dos froitos e da senescencia dos tecidos vexetativos.\nBios\u00edntese do etileno nas plantas.\nO etileno prod\u00facese esencialmente en todas as partes dunha planta superior, inclu\u00edndo follas, talos, ra\u00edces, flores, froitos, tub\u00e9rculos, e sementes.\nA produci\u00f3n de etileno est\u00e1 regulada por varios factores ambientais e do desenvolvemento. Durante a vida da planta, a produci\u00f3n de etileno \u00e9 inducida durante certas etapas do crecemento como a xerminaci\u00f3n, maduraci\u00f3n de froitos, abscisi\u00f3n das follas, e a senescencia das flores. A produci\u00f3n de etileno pode tam\u00e9n ser inducida por diversos factores externos como as feridas mec\u00e1nicas sufridas pola planta, estreses ambientais, e certos compostos qu\u00edmicos como a auxina e outros reguladores.\nO etileno biosintet\u00edzase a partir do amino\u00e1cido metionina que se converte en \"S\"-adenosil--metionina (SAM, tam\u00e9n chamada Adomet) pola acci\u00f3n do encima Met adenosiltransferase. A SAM \u00e9 despois convertida en \u00e1cido 1-aminociclopropano-1-carbox\u00edlico (ACC) polo encima ACC sintase (ACS). A actividade da ACS determina a velocidade de produci\u00f3n de etileno, e, por tanto, a regulaci\u00f3n deste encima \u00e9 clave para a bios\u00edntese de etileno. O paso final necesita ox\u00edxeno e implica a acci\u00f3n do encima ACC-oxidase (ACO), anteriormente chamado encima formador de etileno (EFE). A bios\u00edntese de etileno pode ser inducida polo propio etileno end\u00f3xeno ou ex\u00f3xeno. A s\u00edntese do precursor ACC increm\u00e9ntase cando hai altos niveis de auxinas, e especialmente \u00e1cido indolac\u00e9tico (IAA) e citocininas.\nPercepci\u00f3n do etileno nas plantas.\nAs plantas perciben o etileno por medio dunha familia de cinco prote\u00ednas transmembrana d\u00edmeras como a prote\u00edna ETR1 en \"Arabidopsis thaliana\". Os receptores de etileno est\u00e1n codificados por moitos xenes no xenoma de \"Arabidopsis\" e do tomate. As mutaci\u00f3ns en calquera dos membros desta familia x\u00e9nica, que comprende os cinco receptores de \"Arabidopsis\" e os polo menos seis do tomate, poden causar unha insensibilidade ao etileno. Identific\u00e1ronse secuencias de ADN para os receptores de etileno en moitas outras especies de plantas e descubriuse unha prote\u00edna que se une ao etileno en cianobacterias.\nIndutores biol\u00f3xicos e ambientais da formaci\u00f3n de etileno.\nFactores ambientais ou externos como inundaci\u00f3ns, seca, baixas temperaturas, feridas, e o ataque de pat\u00f3xenos poden inducir a formaci\u00f3n de etileno nas plantas. Cando os terreos quedan asolagados as ra\u00edces da planta sofren unha falta de ox\u00edxeno (anoxia) que causa a s\u00edntese de \u00e1cido 1-aminociclopropano-1-carbox\u00edlico (ACC). O ACC \u00e9 transportado \u00e1s partes superiores da planta e despois oxidado nas follas. O etileno producido causa movementos n\u00e1sticos (epinastia) nas follas, que quizais axudan a que a planta perda auga.\nUsos comerciais.\nO etileno acurta a vida comercial de moitos froitos ao adiantar a maduraci\u00f3n dos froitos e a senescencia floral. O etileno acurta a vida comercial das flores cortadas e de plantas en testo ao acelerar a senescencia e abscisi\u00f3n floral. As flores e plantas que est\u00e1n suxeitas a estr\u00e9s durante o seu transporte en barco, manexo ou almacenamento producen etileno causando unha significativa reduci\u00f3n no seu n\u00famero de flores. As flores afectadas polo etileno son, por exemplo, o caravel, xeranio, petunia, rosa, entre moitas outras.\nO etileno pode causar perdas econ\u00f3micas significativas para os floristas, mercados, subministradores e cultivadores. Ide\u00e1ronse varios xeitos de inhibir a produci\u00f3n de etileno, como inhibir a s\u00edntese de etileno e a percepci\u00f3n do etileno. A aminoetoxivinilglicina (AVG), o \u00e1cido aminooxiac\u00e9tico (AOA), e os sales de prata son inhibidores do etileno. Inhibir a s\u00edntese de etileno \u00e9 menos efectivo para reducir as perdas despois da colleita, xa que o etileno procedente doutras fontes pode tam\u00e9n afectar \u00e1 planta. Ao inhibir a percepci\u00f3n do etileno, os froitos, plantas e flores non responden ao etileno producido endoxenamente nin ao procedente de fontes ex\u00f3xenas. Entre os inhibidores da percepci\u00f3n do etileno est\u00e1n compostos que te\u00f1en unha forma similar \u00e1 do etileno, pero non orixinan unha resposta ao etileno. Un exemplo destes inhibidores \u00e9 o 1-metilciclopropeno (1-MCP).\nOs cultivadores comerciais de bromeli\u00e1ceas, entre eles os de pi\u00f1as americanas, utilizan o etileno para inducir a floraci\u00f3n. As plantas poden ser inducidas \u00e1 floraci\u00f3n ao tratalas co gas nunha c\u00e1mara ou ao colocar unha pel de pl\u00e1tano preto da planta nunha \u00e1rea pechada.\nA floraci\u00f3n do \"Chrysanthemum\" \u00e9 atrasada polo gas etileno, e os cultivadores atoparon que os \"queimadores\" que producen di\u00f3xido de carbono e os fumes dos escapes dos quentadores de invernadoiros ineficientes poden aumentar a concentraci\u00f3n de etileno a 0,05 vpm (volumes por mill\u00f3n) causando un atraso da floraci\u00f3n das colleitas comerciais.\nLigando.\nO etileno \u00e9 un ligando en qu\u00edmica organomet\u00e1lica. Un dos primeiros compostos organomet\u00e1licos obtidos, o sal de Zeise, \u00e9 un complexo de etileno. Uns \u00fatiles reactivos que conte\u00f1en etileno son Pt(PPh3)2(C2H4) e Rh2Cl2(C2H4)4. A hidroformilaci\u00f3n catalizada por Rh do etileno util\u00edzase a escala industrial para producir propionaldehido.\nHistoria.\nAlg\u00fans xe\u00f3logos e historiadores cren que o famoso or\u00e1culo de Delfos da Grecia Antiga (a Pitia) chegaba ao estado de transo por efecto do etileno que emanaba das fallas xeol\u00f3xicas do terreo onde se situaba o templo de Apolo, onde estaba o or\u00e1culo, pero non todos os estudosos est\u00e1n de acordo en responsabilizar ao etileno.\nO descubridor do etileno parece que foi Johann Joachim Becher, que o obtivo ao quentar etanol con \u00e1cido sulf\u00farico; este autor mencionou este gas na s\u00faa obra \"Physica Subterranea\" (1669). Joseph Priestley tam\u00e9n menciona este gas na s\u00faa obra \"Experiments and observations relating to the various branches of natural philosophy: with a continuation of the observations on air\" (1779), na cal informa que Jan Ingenhousz viu como un tal Sr. En\u00e9e sintetizaba etileno da mesma maneira en Amsterdam en 1777 e que seguidamente o propio Ingenhousz tam\u00e9n produciu o gas. As propiedades do etileno estud\u00e1ronas en 1795 catro qu\u00edmicos holandeses, Johann Rudolph Deimann, Adrien Paets van Troostwyck, Anthoni Lauwerenburgh e Nicolas Bondt, que atoparon que era diferente do gas hidr\u00f3xeno e que conti\u00f1a carbono e hidr\u00f3xeno. Este grupo tam\u00e9n descubriu que o etileno pod\u00eda ser combinado con cloro para producir o \"aceite dos qu\u00edmicos holandeses\", o 1,2-dicloroetano; este descubrimento deulle o etileno o nome co que se co\u00f1ec\u00eda dquela, que era, \"gas olefiante\" (gas que fai aceite.)\nA mediados do s\u00e9culo XIX, empezou a usarse amplamente o sufixo \"-eno\" (unha ra\u00edz do grego antigo que se engad\u00eda ao final dos nomes femininos e que significaba \"filla de\") para referirse a unha mol\u00e9cula ou parte dela que conti\u00f1a uns poucos \u00e1tomos de hidr\u00f3xeno menos que a mol\u00e9cula orixinal da que derivaba. As\u00ed, \"etileno\" (C2H4) significaba \"filla do etilo\" (C2H5). O nome etileno era utilizado neste sentido xa en 1852.\nEn 1866, o qu\u00edmico alem\u00e1n August Wilhelm von Hofmann propuxo un sistema de nomenclatura de hidrocarburos no cal se utilizaban os sufixos -ano, -eno, -ino, -ona, e -uno para denominar os hidrocarburos con 0, 2, 4, 6, e 8 \u00e1tomos de hidr\u00f3xenos menos que os seus alcanos parentais. Neste sistema, o etileno pasou a denominarsse \"eteno\". O sistema de Hofmann finalmente converteuse na base para a posterior nomenclatura de Xenebra aprobada polo Congreso Internacional de Qu\u00edmicos de 1892, que permaneceu como o n\u00facleo da nomenclatura da actual IUPAC. Por\u00e9n, daquela, o uso do nome etileno estaba firmemente arraigado, e seguiu tendo un amplo uso ata a actualidade, especialmente na industria qu\u00edmica.\nNomenclatura actual.\nAs regras de nomenclatura de 1979 da IUPAC fac\u00edan unha excepci\u00f3n conservando o nome non sistem\u00e1tico \"etileno\" (en vez do sistem\u00e1tico eteno), pero esta decisi\u00f3n foi cambiada nas regras de 1993, nas que o nome designado pola IUPAC para este composto \u00e9 \"eteno\". De todos modos, o nome etileno \u00e9 a\u00ednda amplamente utilizado, sobre todo na industria qu\u00edmica."}
{"id": "296194", "revid": "89787", "url": "https://gl.wikipedia.org/wiki?curid=296194", "title": "Lionsgate", "text": "Lions Gate Entertainment Corporation (ou Lionsgate) \u00e9 unha empresa do entretemento canadense-estadounidense. A compa\u00f1\u00eda fundouse en Vancouver, na Columbia Brit\u00e1nica, o 3 de xullo de 1997, e ten a s\u00faa sede en Santa Monica (California). En novembro de 2013, era a produtora e distribuidora de cine con m\u00e1is \u00e9xito, f\u00f3ra do grupo das \"major\", en Norte Am\u00e9rica, e o s\u00e9timo estudio de cine m\u00e1is proveitoso."}
{"id": "296197", "revid": "27155", "url": "https://gl.wikipedia.org/wiki?curid=296197", "title": "Eteno", "text": ""}
{"id": "296198", "revid": "5863", "url": "https://gl.wikipedia.org/wiki?curid=296198", "title": "Jos\u00e9 Fern\u00e1ndez Neira", "text": ""}
{"id": "296199", "revid": "387", "url": "https://gl.wikipedia.org/wiki?curid=296199", "title": "Eta Tauri", "text": ""}
{"id": "296200", "revid": "387", "url": "https://gl.wikipedia.org/wiki?curid=296200", "title": "16 Tauri", "text": ""}
{"id": "296201", "revid": "5863", "url": "https://gl.wikipedia.org/wiki?curid=296201", "title": "Xos\u00e9 Fern\u00e1ndez e Neira", "text": ""}
{"id": "296202", "revid": "5863", "url": "https://gl.wikipedia.org/wiki?curid=296202", "title": "Jos\u00e9 Fern\u00e1ndez y Neira", "text": ""}
{"id": "296203", "revid": "89787", "url": "https://gl.wikipedia.org/wiki?curid=296203", "title": "Os Charl\u00edns", "text": "Os Charl\u00edns \u00e9 o apelido empregado como alcume co que se co\u00f1ece un dos clans do narcotr\u00e1fico m\u00e1is importantes de Galiza, canda os Oubi\u00f1a e os Mi\u00f1anco. O clan f\u00f3rmano Manuel Charl\u00edn Gama, a s\u00faa muller e os seus fillos Manuel, Mar\u00eda Teresa, Melchor e Yolanda, e a curm\u00e1 destes Josefa.\nHistoria.\nOs inicios do clan est\u00e1n no estraperlo, o contrabando de alimentos e outros produtos durante o franquismo. Xa en democracia o clan mantivo negocios traendo chatarra e penicilina dende Portugal. M\u00e1is tarde pasaron ao contrabando de tabaco, \"o rubio de batea\" era vendido en bares na d\u00e9cada de 1980 e comezos da de 1990. De barcos empregados para o contrabando de tabaco, en moitos casos pesqueiros, pasaron a lanchas planadoras e con elas ao tr\u00e1fico de haxix.\nNa d\u00e9cada de 1980 Manuel Charl\u00edn estivo no c\u00e1rcere por intentar matar a un empresario do que dic\u00eda lle deb\u00eda cartos do tabaco. No c\u00e1rcere Modelo de Barcelona co\u00f1ece a narcotraficantes colombianos. Nos inicios dos anos 1990 o negocio estaba dividido en d\u00faas bandas: dunha parte os clans partidarios de seguir co tabaco e o haxix, e por outra os que se pasaron ao tr\u00e1fico de coca\u00edna.\nO grupo finalmente foi desartellado polo xu\u00edz Baltasar Garz\u00f3n na Operaci\u00f3n N\u00e9cora contra o narcotr\u00e1fico en 1990. En 1994 foi asasinado Manuel Ba\u00falo, xefe do clan dos Caneos, que colaborara con Garz\u00f3n pasando informaci\u00f3n. Foi tiroteado por sicarios colombianos na s\u00faa casa de Cambados. A s\u00faa muller quedou en cadeira de rodas. Uns meses despois Manuel Charl\u00edn volveu ao c\u00e1rcere. O grupo foi perdendo pulo polo acoso policial e xudicial sendo o tr\u00e1fico de hero\u00edna o \u00faltimo negocio do que foron acusados.\nA Audiencia Nacional ten condenado ao matrimonio Charl\u00edn e a t\u00f3dolos seus fillos a 104 anos de prisi\u00f3n por branqueo dos cartos obtidos coa droga. Tres anos despois o Tribunal Supremo revogou parcialmente o fallo, rebaixando a condena de Manuel Charl\u00edn e absolvendo a s\u00faa filla Teresa. O patriarca do clan pasou 20 anos no c\u00e1rcere sa\u00edndo con 78 anos."}
{"id": "296205", "revid": "89787", "url": "https://gl.wikipedia.org/wiki?curid=296205", "title": "Cobra rateira", "text": "A cobra rateira ou cobreg\u00f3n (\"Malpolon monspessulanus\") \u00e9 unha especie de r\u00e9ptil escamoso da familia Colubridae. \u00c9 unha cobra velenosa opistoglifa (cos dentes inoculadores de veleno situados na parte posterior da boca) que non \u00e9 perigosa para o ser humano."}
{"id": "296206", "revid": "23204", "url": "https://gl.wikipedia.org/wiki?curid=296206", "title": "Cobreg\u00f3n", "text": ""}
{"id": "296207", "revid": "23204", "url": "https://gl.wikipedia.org/wiki?curid=296207", "title": "Malpolon monspessulanus", "text": ""}
{"id": "296208", "revid": "23204", "url": "https://gl.wikipedia.org/wiki?curid=296208", "title": "Serpe riscuda", "text": ""}
{"id": "296213", "revid": "32797", "url": "https://gl.wikipedia.org/wiki?curid=296213", "title": "Venus Hotentote", "text": ""}
{"id": "296214", "revid": "5863", "url": "https://gl.wikipedia.org/wiki?curid=296214", "title": "Antonio Manch\u00f3n Qu\u00edlez", "text": ""}
{"id": "296217", "revid": "22570", "url": "https://gl.wikipedia.org/wiki?curid=296217", "title": "Vontade", "text": "A vontade \u00e9 a capacidade do ser humano que lle permite levar a cabo actos por decisi\u00f3n propia sen verse influenciado por axentes externos ao seu propio ser.\nEtimolox\u00eda.\nA palabra deriva do lat\u00edn, concretamente da palabra \"voluntas\" formada polo verbo \"volo\", que significa poder, e engad\u00edndolle o sufixo \"-tas\"; posteriormente esta forma latina rematou convert\u00e9ndose na palabra \"vontade\" que usamos hoxe.\nA vontade na filosof\u00eda.\nPara a filosof\u00eda a vontade \u00e9 o que fai que o ser humano enprenda proxectos creativos. Para moitos fil\u00f3sofos a vontade e o que fai que os actos de cada persoa sexan propios dela non podendo ser promovidos por ningunha outra. Todas as acci\u00f3ns que se levan a cabo grazas \u00e1 vontade te\u00f1en que ter sido meditadas previamente. Dentro do campo da vontade aprecen os actos voluntarios e os actos involuntarios. Os actos voluntarios son aqueles dos que somos conscientes e polo cal son promovidos pola propia vontade, mentres que os actos involuntarios son aqueles dos que non somos conscientes e polo tanto escapan \u00e1 nosa vontade (non se pode facer que o coraz\u00f3n deixe de latexar por vontade propia).\nAparici\u00f3n da vontade.\nA vontade aparece cando se realizan plans para levar a cabo un proxecto, tendo as\u00ed que meditalo previamente; \u00e9 a vontade a que nos permite que todos eses pensamentos e ideas estean dirixidos cara o cumprimento do plan orixinal.\nA vontade no \u00e1mbito xudicial.\nDentro deste campo a vontade expresase como a intenci\u00f3n de realizar un acto. Debido a isto \u00e1 hora de xulgar un delito tense en conta se o acusado ti\u00f1a a intenci\u00f3n de realizalo ou non."}
{"id": "296219", "revid": "56817", "url": "https://gl.wikipedia.org/wiki?curid=296219", "title": "Carlo Caffarra", "text": "Carlo Caffarra, nado o 1 de xu\u00f1o de 1938 en Samboseto (concello de Busseto, na provincia de Parma (Italia)) e finado o 6 de setembro de 2017 en Bolo\u00f1a, foi un cardeal da Igrexa Cat\u00f3lica, arcebispo de Bolo\u00f1a dende 2003.\nTraxectoria.\nCarlo Caffarra naceu o 1 de xu\u00f1o de 1938 en Samboseto, unha localidade do concello de Busseto (hoxe na provincia de Parma, Emilia-Roma\u00f1a). O 2 de xullo de 1961 foi ordenado sacerdote da diocese de Fidenza polo bispo Guglielmo Bosetti.\nO 8 de setembro de 1995 foi nomeado arcebispo de Ferrara-Comacchio. Recibiu a consagraci\u00f3n episcopal o 21 de outubro, de mans do arcebispo de Bolo\u00f1a Giacomo Biffi, e tendo como co-consagrantes a Giovanni Battista Re e a Carlo Poggi.\nO 16 de decembro de 2003 foi nomeado arcebispo de Bolo\u00f1a polo papa Xo\u00e1n Paulo II. No consistorio do 24 de marzo de 2006 o papa Bieito XVI creouno cardeal, co t\u00edtulo de Cardeal-Presb\u00edtero de San Giovanni Battista dei Fiorentini."}
{"id": "296221", "revid": "17467", "url": "https://gl.wikipedia.org/wiki?curid=296221", "title": "O cura de Fru\u00edme", "text": ""}
{"id": "296222", "revid": "1131", "url": "https://gl.wikipedia.org/wiki?curid=296222", "title": "Agrocha\u00edl", "text": ""}
{"id": "296223", "revid": "1131", "url": "https://gl.wikipedia.org/wiki?curid=296223", "title": "Agronovo", "text": ""}
{"id": "296224", "revid": "1131", "url": "https://gl.wikipedia.org/wiki?curid=296224", "title": "Os Agros da Vila", "text": ""}
{"id": "296225", "revid": "1131", "url": "https://gl.wikipedia.org/wiki?curid=296225", "title": "Agrufeixe", "text": ""}
{"id": "296226", "revid": "1131", "url": "https://gl.wikipedia.org/wiki?curid=296226", "title": "As Agras", "text": ""}
{"id": "296227", "revid": "1131", "url": "https://gl.wikipedia.org/wiki?curid=296227", "title": "A Agrela", "text": ""}
{"id": "296228", "revid": "1131", "url": "https://gl.wikipedia.org/wiki?curid=296228", "title": "Agrodos\u00edo", "text": ""}
{"id": "296229", "revid": "1131", "url": "https://gl.wikipedia.org/wiki?curid=296229", "title": "As Agrolazas", "text": ""}
{"id": "296230", "revid": "56817", "url": "https://gl.wikipedia.org/wiki?curid=296230", "title": "Agrolongo", "text": "O top\u00f3nimo galego Agrolongo pode referirse a:"}
{"id": "296231", "revid": "56817", "url": "https://gl.wikipedia.org/wiki?curid=296231", "title": "Agualevada", "text": "O top\u00f3nimo galego Agualevada pode referirse a:"}
{"id": "296232", "revid": "56817", "url": "https://gl.wikipedia.org/wiki?curid=296232", "title": "Agrovello", "text": "O top\u00f3nimo galego Agrovello pode referirse a:"}
{"id": "296233", "revid": "56817", "url": "https://gl.wikipedia.org/wiki?curid=296233", "title": "Os Agros", "text": "O top\u00f3nimo galego Os Agros pode referirse a:"}
{"id": "296234", "revid": "1131", "url": "https://gl.wikipedia.org/wiki?curid=296234", "title": "A Agualada", "text": ""}
{"id": "296235", "revid": "56817", "url": "https://gl.wikipedia.org/wiki?curid=296235", "title": "Agualada", "text": "O top\u00f3nimo galego Agualada pode referirse a:"}
{"id": "296236", "revid": "1505", "url": "https://gl.wikipedia.org/wiki?curid=296236", "title": "Agualta", "text": ""}
{"id": "296237", "revid": "1131", "url": "https://gl.wikipedia.org/wiki?curid=296237", "title": "Agudeiro", "text": ""}
{"id": "296238", "revid": "1131", "url": "https://gl.wikipedia.org/wiki?curid=296238", "title": "A Aguarda", "text": ""}
{"id": "296239", "revid": "1131", "url": "https://gl.wikipedia.org/wiki?curid=296239", "title": "Agudelo", "text": ""}
{"id": "296240", "revid": "1131", "url": "https://gl.wikipedia.org/wiki?curid=296240", "title": "A Agueira", "text": ""}
{"id": "296241", "revid": "1131", "url": "https://gl.wikipedia.org/wiki?curid=296241", "title": "Ag\u00fceiros", "text": ""}
{"id": "296242", "revid": "56817", "url": "https://gl.wikipedia.org/wiki?curid=296242", "title": "Ag\u00fceiro", "text": "O top\u00f3nimo galego Ag\u00fceiro pode referirse a:"}
{"id": "296243", "revid": "1131", "url": "https://gl.wikipedia.org/wiki?curid=296243", "title": "O Ag\u00fceiro", "text": ""}
{"id": "296244", "revid": "1131", "url": "https://gl.wikipedia.org/wiki?curid=296244", "title": "As Aguieiras", "text": ""}
{"id": "296245", "revid": "1131", "url": "https://gl.wikipedia.org/wiki?curid=296245", "title": "Aguil", "text": ""}
{"id": "296246", "revid": "1131", "url": "https://gl.wikipedia.org/wiki?curid=296246", "title": "Aguisar", "text": ""}
{"id": "296247", "revid": "1131", "url": "https://gl.wikipedia.org/wiki?curid=296247", "title": "O Aguill\u00f3n", "text": ""}
{"id": "296248", "revid": "56817", "url": "https://gl.wikipedia.org/wiki?curid=296248", "title": "Aguill\u00f3n", "text": "O termo aguill\u00f3n pode referirse a:\nAmais, como top\u00f3nimo pode referirse a:"}
{"id": "296249", "revid": "1131", "url": "https://gl.wikipedia.org/wiki?curid=296249", "title": "O Agui\u00fancho", "text": "O top\u00f3nimo galego O Agui\u00fancho pode referirse a:"}
{"id": "296250", "revid": "1131", "url": "https://gl.wikipedia.org/wiki?curid=296250", "title": "A Ag\u00fcela", "text": ""}
{"id": "296251", "revid": "98629", "url": "https://gl.wikipedia.org/wiki?curid=296251", "title": "A praia dos afogados (filme)", "text": "A praia dos afogados \u00e9 un filme galego de drama e suspense dirixido por Gerardo Herrero, adaptaci\u00f3n da obra \"A praia dos afogados\" de Domingo Villar. Foi estreado o 10 de outubro de 2015 en 110 salas de Espa\u00f1a, 20 delas en Galicia, nunha versi\u00f3n dobre, en galego e en castel\u00e1n. Est\u00e1 protagonizado por Carmelo G\u00f3mez, que interpreta o detective Leo Caldas, Pedro Alonso no papel de Valverde, e Luis Zahera como Arias. A rodaxe f\u00edxose en Nigr\u00e1n e Vigo, con exteriores na praia da Madorra, Panx\u00f3n e o casco urbano da cidade ol\u00edvica.\nSinopse.\nUnha ma\u00f1\u00e1, o cad\u00e1ver dun mari\u00f1eiro \u00e9 arrastrado pola marea ata a costa. Se non tivese as mans atadas \u00e1s costas, Xusto Castelo ser\u00eda outro dos fillos do mar que atopou a morte entre as augas mentres faenaba. Sen testemu\u00f1as nin pistas da embarcaci\u00f3n do finado, o lac\u00f3nico inspector Leo Caldas mergullarase no ambiente mari\u00f1eiro da vila, tratando de po\u00f1er en claro o crime."}
{"id": "296254", "revid": "89787", "url": "https://gl.wikipedia.org/wiki?curid=296254", "title": "Nick Jonas", "text": "Nicholas Jerry Jonas, m\u00e1is co\u00f1ecido como Nick Jonas, \u00e9 un cantor, actor, compositor e modelo estadounidense. \u00c9 co\u00f1ecido por ser un dos integrantes da banda xuvenil Jonas Brothers formada por el e os seus irm\u00e1ns Kevin Jonas e Joe Jonas. A s\u00faa carreira como actor comeza en 2008 no filme canadense \"Camp Rock\". Despois do \u00e9xito en pantalla do filme, os Jonas Brothers conseguen unha gran fama internacional seguido da s\u00faa propia serie de televisi\u00f3n en Disney Channel \"Jonas L.A.\" e a segunda parte do filme \"\" en 2010.\nCarreira.\nAntes de formar a banda Jonas Brothers cos seus irm\u00e1ns, el foi para Broadway con tan s\u00f3 6 anos de idade, participou nalgunhas pezas como \"A Bela e a Besta\" e \"Un conto de Nadal\", e gravou un \u00e1lbum en solitario, \"Nicholas Jonas\". Neste, fixo a voz principal xunto ao seu irm\u00e1n Joe Jonas e toca a guitarra, piano e teclado nalgunhas pezas. Tam\u00e9n tocou a bater\u00eda para as pezas \"Australia\" e \"Video Girl\", al\u00e9n de tam\u00e9n compor as m\u00fasicas con seus irm\u00e1ns. Algunhas pezas da banda Jonas Brothers as compuso el soi\u00f1o, como \"S.O.S.\" do \u00e1lbum \"Jonas Brothers\", \"A Little Bit Longer\" e \"Got Me Going Crazy\" do \u00e1lbum \"A Little Bit Longer\" e \"World War III\" e \"Black Keys\" do \u00e1lbum \"Lines, Vines and Trying Times.\nEn febreiro de 2010, Nick lanzou un novo \u00e1lbum cunha banda propia, Nick Jonas &amp; the Administration, chamado \"Who I Am\"\nEn 2010, Nick participou na peza teatral \"Os Miser\u00e1beis\", que comemoraba seu 25\u00ba aniversario. Nick interpretou a Marius, un dos personaxes principais da peza. Nick foi eloxiado pola cr\u00edtica, que dic\u00edan que a\u00ednda non est\u00e1 a altura dos cantores de pezas musicais, mais que o fixo moi ben.\nEn 2013, Nick xunto aos seus irm\u00e1ns, anunciaron o fin dos Jonas Brothes, lanz\u00e1ndose as\u00ed a unha carreira en solitario con Island Records, tendo o seu primeiro sinxelo lanzado en setembro, titulado \"Chains\".\nEn novembro de 2014, Nick lanza o seu segundo \u00e1lbum en solitario \"Nick Jonas\"."}
{"id": "296257", "revid": "23204", "url": "https://gl.wikipedia.org/wiki?curid=296257", "title": "Cobra de colar eurasi\u00e1tica", "text": "A cobra de colar eurasi\u00e1tica ou cobra de auga de colar eurasi\u00e1tica (Natrix natrix) \u00e9 unha cobra non velenosa da familia Colubridae, propia de Eurasia. \u00c9 moi similar \u00e1 cobra de colar que se pode atopar en Galicia e no resto da Pen\u00ednsula Ib\u00e9rica, e que dende hai poucos anos se considera unha especie diferenciada.\nDescrici\u00f3n.\nPode chegar a medir dous metros de lonxitude, pero os adultos adoitan ter arredor de 120\u00a0cm. Ten o corpo groso, a testa redondeada e os ollos de pupilas redondas. A cor \u00e9 moi variable, a m\u00e1is com\u00fan \u00e9 parda ou verde escuro, a\u00ednda que poden aparecer dende cor gris ata negro; coa parte inferior do corpo m\u00e1is clara. Presenta manchas negras. Alg\u00fans individuos te\u00f1en un colar caracter\u00edstico de cor amarelo ou alaranxado. \u00c9 unha especie de vida di\u00farna que se alimenta de anfibios (especialmente de ras e sapos), e pode chegar a cazar pequenos mam\u00edferos e peixes. As femias son meirandes que os machos."}
{"id": "296258", "revid": "1093", "url": "https://gl.wikipedia.org/wiki?curid=296258", "title": "Natrix natrix", "text": ""}
{"id": "296259", "revid": "1987", "url": "https://gl.wikipedia.org/wiki?curid=296259", "title": "R\u00edo Mogent", "text": "O Mogent \u00e9 un r\u00edo catal\u00e1n que transcorre pola provincia de Barcelona cun curso de 31,4\u00a0km. Nace na comarca do Vall\u00e8s Oriental, na Serra do Corredor, da uni\u00f3n dos torrentes de L'Illa e de Ca l'Arenes. \u00danese na s\u00faa desembocadura co r\u00edo Congost para formar o Bes\u00f2s entre os termos municipais de Montmel\u00f3 e Montorn\u00e8s del Vall\u00e8s.\nO Mogent atravesa os municipios de Llinars del Vall\u00e8s, Cardedeu, la Roca del Vall\u00e8s, Vilanova del Vall\u00e8s e Montorn\u00e8s del Vall\u00e8s.\nOs seus afluentes son torrentes e rieras que nacen no macizo do Montseny ou nas serras do Corredor e de Marina. Pola vertente norte (Montseny) os principais son as rieras de C\u00e0noves, Giola e Vilamajor e o torrente de Valldoriolf. Pola vertente sur (Marina-Corredor) destacan as rieras de Vallromanes e Ardenya e os torrentes de S\u00e9llecs, Sant Bartomeu e Can Mora."}
{"id": "296260", "revid": "98629", "url": "https://gl.wikipedia.org/wiki?curid=296260", "title": "Cobra viperina", "text": "A cobra viperina (\"Natrix maura\") ou cobra de auga viperina \u00e9 unha especie de cobra da familia Colubridae. Debe o nome de 'cobra de auga' \u00e1 s\u00faa grande afinidade polas zonas h\u00famidas e a s\u00faa grande habilidade de nadar e mergullarse e o de 'viperina' \u00e1 s\u00faa semellanza coas v\u00edboras, malia ser inofensiva.\nDescrici\u00f3n.\n\u00c9 de tama\u00f1o medio, podendo alcanzar unha longura de ata 80\u00a0cm, a\u00ednda que non supera xeralmente os 50\u00a0cm. Caracter\u00edzase por presentar escamas moi carenadas no dorso. A s\u00faa coloraci\u00f3n \u00e9 moi variada, xeralmente oliv\u00e1cea ou casta\u00f1a amarelada, mais tam\u00e9n pode ser avermellada. Mostra ao longo da li\u00f1a medio dorsal unha fila de manchas que nalg\u00fans exemplares poden chegar a xuntarse ata dar forma a unha li\u00f1a en zig-zag.\nDistribuci\u00f3n.\nEnc\u00f3ntrase en Espa\u00f1a, Portugal, Francia, Su\u00edza, noroeste de Italia e o norte de \u00c1frica en Alxeria, Libia, Marrocos e Tunisia. Foi introducida tam\u00e9n nas illas Baleares. Est\u00e1 habitualmente asociada a medios acu\u00e1ticos dentro de prados ou bosques abertos, como r\u00edos e lagoas, na auga ou nas s\u00faas proximidades.\nComportamento.\nReproduci\u00f3n.\nA femia pon entre tres e vinte ovos.\nAlimentaci\u00f3n.\nOs exemplares adultos alim\u00e9ntanse de ras, sapos e peixes, mentres que os xuven\u00eds capturan insectos, larvas de anfibios e pequenos moluscos."}
{"id": "296263", "revid": "47527", "url": "https://gl.wikipedia.org/wiki?curid=296263", "title": "Natrix maura", "text": ""}
{"id": "296266", "revid": "56817", "url": "https://gl.wikipedia.org/wiki?curid=296266", "title": "Calcineurina", "text": "A calcineurina (CN) \u00e9 un encima prote\u00edna fosfatase, tam\u00e9n chamada prote\u00edna fosfatase 3, e serina-treonina fosfatase dependente de calcio. Activa as c\u00e9lulas T do sistema inmunitario e pode ser bloqueada por diversos f\u00e1rmacos. A calcineurina activa, desfosforil\u00e1ndoo, ao factor nuclear das c\u00e9lulas T activadas citoplasm\u00e1tico (NFATc), que \u00e9 un factor de transcrici\u00f3n que se encontra no citoplasma e \u00e9 despois translocado ao n\u00facleo, onde regula \u00e1 alza a expresi\u00f3n da interleucina 2 (IL-2), a cal, \u00e1 s\u00faa vez, estimula a resposta de c\u00e9lulas T. A calcineurina \u00e9 a diana dun tipo de f\u00e1rmacos chamados inhibidores da calcineurina, entre os cales est\u00e1n a ciclosporina, Pimecrolimus e Tacrolimus.\nEstrutura.\nA calcineurina \u00e9 un heterod\u00edmero formado por unha subuinidade de 61-kDa catal\u00edtica que se une \u00e1 calmodulina, chamada calcineurina A, e unha subunidade de 19-kDa regulatoria que se une ao Ca2+, chamada calcineurina B. Hai tres isocimas da subunidade catal\u00edtica, cada unha das cales est\u00e1 codificada por un xene separado (PPP3CA, PPP3CB, e PPP3CC) e d\u00faas isoformas da subunidade regulatoria, tam\u00e9n codificadas por xenes separados (PPP3R1, PPP3R2).\nFuncionamento.\nCando unha c\u00e9lula presentadora de ant\u00edxenos interacciona cun receptor de c\u00e9lulas T situado na superficie dunha c\u00e9lula T, prod\u00facese un incremento do nivel citoplasm\u00e1tico de calcio, o cal activa a calcineurina, ao unirse \u00e1 s\u00faa subunidade regulatoria e activar a uni\u00f3n da calmodulina. A calcineurina induce varios factores de transcrici\u00f3n (NFATs) que son importantes na transcrici\u00f3n dos xenes de IL-2. O IL-2 activa os linfocitos T axudantes e induce a produci\u00f3n doutras citocinas. Deste modo, controla a acci\u00f3n dos linfocitos citot\u00f3xicos. A cantidade de IL-2 producida polas c\u00e9lulas T axudantes crese que infl\u00fae significativamente na amplitude que vai ter a resposta inmune.\nImportancia cl\u00ednica.\nEnfermidades reum\u00e1ticas.\nOs inhibidores da calcineurina prescr\u00edbense para tratar a artrite reumatoide adulta en solitario ou en combinaci\u00f3n co metrotexato. \nTam\u00e9n se prescribe para: artrite psori\u00e1tica, psor\u00edase, enfermidade de Beh\u00e7et ocular aguda,\nartrite idiop\u00e1tica xuvenil, polimiosite e dermatomiosite xuvenil e adulta, lupus eritematoso xuvenil e adulto, nefrite lupus membranoso adulta, esclerose sist\u00e9mica, anemia apl\u00e1stica, s\u00edndrome nefr\u00f3tica resistente a esteroides, dermatite at\u00f3pica, asma dependente de corticoides grave, colite ulcerativa grave, pemphigus vulgaris, myasthenia gravis, e enfermidade do ollo seco, con ou sen s\u00edndrome de Sj\u00f6gren (administrada como emulsi\u00f3n oft\u00e1lmica).\nEsquizofrenia.\nA calcineurina est\u00e1 asociada aos receptores de varios compostos presentes no cerebro como NMDA, dopamina e GABA. Un experimento realizado con ratos alterados xenetricamente que non pod\u00edan producir calcineurina atopou que estes mostraban s\u00edntomas similares aos da esquizofrenia humana: trastornos de memoria, d\u00e9ficits de atenci\u00f3n, comportamento social anormal, e outras anormalidades caracter\u00edsticas da esquizofrenia.\nDiabetes.\nA calcineurina, xunto co NFAT, pode mellorar a funci\u00f3n das c\u00e9lulas beta do p\u00e1ncreas diab\u00e9tico. O f\u00e1rmaco Tacrolimus contrib\u00fae ao frecuente desenvolvemento de diabete despois dun transplante renal.\nOutros.\nA sinalizaci\u00f3n calcineurina/Nfat \u00e9 necesaria para o funcionamento e a maduraci\u00f3n perinatal dos pulm\u00f3ns.\nInteracci\u00f3ns.\nA calcineurina interacciona con DSCR1 e AKAP5."}
{"id": "296268", "revid": "5863", "url": "https://gl.wikipedia.org/wiki?curid=296268", "title": "Camilo Fern\u00e1ndez Gonz\u00e1lez-Valdehorras", "text": ""}
{"id": "296269", "revid": "56817", "url": "https://gl.wikipedia.org/wiki?curid=296269", "title": "A esmorga (hom\u00f3nimos)", "text": "A esmorga pode referirse a:"}
{"id": "296270", "revid": "98629", "url": "https://gl.wikipedia.org/wiki?curid=296270", "title": "Will Stevens", "text": "William Stevens, co\u00f1ecido como Will Stevens, (nado o 28 de xu\u00f1o de 1991 en Rochford, Essex) \u00e9 un piloto de carreiras brit\u00e1nico. Competiu nas series Eurocup Formula Renault 2.0, Toyota Racing Series e no Campionato brit\u00e1nico de F\u00f3rmula Renault.\nCarreira.\nKarting.\nStevens comezou a s\u00faa carreira como piloto en 2003 \u00e1 idade de 12 anos en karts. Logo dun ano no Campionato Nacional Cadete uniuse Rotax Mini Max. Correu nunha chea de diferentes campionatos de Gran Breta\u00f1a e no exterior, e logo de conquistar o Campionato de Asia-Pac\u00edfico en 2007, uniuse a F\u00f3rmula Renault 2.0\nF\u00f3rmula Renault 2.0.\nTerminou s\u00e9timo no campionato brit\u00e1nico da F\u00f3rmula Renault 2.0 de 2009 e cuarto en 2010. En 2011 pasou \u00e1 F\u00f3rmula Renault 2.0 Eurocup, onde rematou cuarto.\nF\u00f3rmula Renault 3.5.\nO piloto saltou \u00e1 F\u00f3rmula Renault 3.5 Series en 2012, resultando 12\u00ba no seu primeiro ano e cuarto en 2013.\nF\u00f3rmula Un.\nEn outubro de 2014 Marussia F1 anunciouse que Stevens unir\u00edase ao equipo como piloto de reserva para o resto da tempada . Orixinalmente planearon correr na primeira sesi\u00f3n de adestramentos do Gran Premio do Xap\u00f3n de 2014, pero, foron incapaces de enviar a documentaci\u00f3n pertinente \u00e1 FIA Contract Recognition Board a tempo. Pero, o mes seguinte s\u00f3ubose que far\u00eda o seu debut na F\u00f3rmula Un con Caterham F1 no Gran Premio de Abu Dabi de 2014, logo de probar previamente co equipo.\nAndaina.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "296271", "revid": "89787", "url": "https://gl.wikipedia.org/wiki?curid=296271", "title": "Aim\u00e9 Bonpland", "text": "Aim\u00e9 Jacques Alexandre Bonpland, nado en La Rochelle o 29 de agosto de 1773, e finado en Paso de los Libres o 4 de maio de 1858, foi un explorador e bot\u00e1nico franc\u00e9s."}
{"id": "296275", "revid": "89787", "url": "https://gl.wikipedia.org/wiki?curid=296275", "title": "MOL Liga", "text": "A MOL Liga \u00e9 unha liga internacional de h\u00f3ckey sobre xeo na que compiten equipos de Hungr\u00eda, Roman\u00eda e Eslovaquia. Est\u00e1 patrocinada polo grupo petroqu\u00edmico h\u00fangaro MOL Group.\nOs partidos xogados entre os equipos h\u00fangaros contan tam\u00e9n para o Campionato Nacional H\u00fangaro, o OB I bajnoks\u00e1g. Os equipos romaneses tam\u00e9n compiten no Campionato Nacional Roman\u00e9s, a Liga Na\u0163ional\u0103.\nHistoria.\nA MOL Liga foi creada na tempada 2008-09, e na s\u00faa primeira tempada estaba formada por seis equipos h\u00fangaros e catro romaneses. O HC Cs\u00edkszereda permaneceu imbatido na post-tempada e ga\u00f1ou o primeiro t\u00edtulo da competici\u00f3n.\nNa segunda tempada, o n\u00famero de equipos baixou, contando agora con cinco equipos h\u00fangaros e dous romaneses. Despois da liga regular, o t\u00edtulo foi decidido por medio dunha final a catro. Os Budapest Stars enfront\u00e1ronse ao \u00dajpesti TE na final, despois de vencer respectivamente ao SC Cs\u00edkszereda e ao Dab. Docler. O \u00dajpest comezou o partido mellor, tomando vantaxe tan s\u00f3 un minuto e medio despois do inicio. Con todo, os acontecementos deron un xiro de 180\u00ba e d\u00faas horas despois foron os Budapest Stars os que levantaron o trofeo, logo de ga\u00f1ar o partido por 3 goles a 1."}
{"id": "296277", "revid": "98629", "url": "https://gl.wikipedia.org/wiki?curid=296277", "title": "Les Femmes du 6e \u00e9tage", "text": "Les Femmes du 6e \u00e9tage \u00e9 un filme franc\u00e9s dirixido por Philippe le Guay que se estreou no 2010. O gui\u00f3n foi escrito por Le Guay e J\u00e9r\u00f4me Tonnerre.\nA estrea realizouse no Festival Internacional de Montpellier o 23 de outubro de 2010."}
{"id": "296278", "revid": "23204", "url": "https://gl.wikipedia.org/wiki?curid=296278", "title": "Las chicas de la sexta planta", "text": ""}
{"id": "296279", "revid": "23204", "url": "https://gl.wikipedia.org/wiki?curid=296279", "title": "Les Femmes du 6\u00e8me \u00e9tage", "text": ""}
{"id": "296282", "revid": "5863", "url": "https://gl.wikipedia.org/wiki?curid=296282", "title": "Ram\u00f3n Sanjurjo Neira e Pardi\u00f1as", "text": ""}
{"id": "296283", "revid": "89787", "url": "https://gl.wikipedia.org/wiki?curid=296283", "title": "Krasna zemljo", "text": "Krasna zemljo \u00e9 un dos s\u00edmbolos da rexi\u00f3n croata de Istria. A letra foi escrita por Ivan Cukon en 1912, e a m\u00fasica foi composta por Matko Braj\u0161a Ra\u0161an. A canci\u00f3n foi ideada como o \"Himno da Compa\u00f1\u00eda de Cirilo e Metodio\", e despois converteuse no himno non oficial da rexi\u00f3n.\nA canci\u00f3n foi amplamente aceptada como himno, e a asemblea do Condado de Istria proclamouna himno rexional de Istria o 23 de setembro de 2002. Malia que Istria adoptou oficialmente o biling\u00fcismo croata-italiano, o himno s\u00f3 est\u00e1 en croata.\nLetra.\nEn croata.\n&lt;poem&gt;\nKrasna zemljo, Istro mila\ndome roda hrvatskog\nKud se ori pjesan vila,\ns U\u010dke tja do mora tvog.\nGlas se \u010duje oko Ra\u0161e,\n\u010duje Mirna, Draga, Lim\nSve se di\u017ee \u0161to je na\u0161e\nza rod gori srcem svim.\nSlava tebi Pazin - grade\nkoj' nam \u010duva\u0161 rodni kraj\nDivne li ste, oj Livade\nnek' vas mine tu\u0111i sjaj!\nSva se Istra \u0161irom budi\nPula, Buzet, Lo\u0161inj, Cres\nSvud poma\u017eu dobri ljudi\nnauk \u017eari kano krijes.\n&lt;/poem&gt;"}
{"id": "296284", "revid": "5863", "url": "https://gl.wikipedia.org/wiki?curid=296284", "title": "Manuel Charl\u00edn Gama", "text": ""}
{"id": "296285", "revid": "5863", "url": "https://gl.wikipedia.org/wiki?curid=296285", "title": "Azat u ankakh Artsakh", "text": "Azat u ankakh Artsakh\" (\"Libre e independente Artsakh\") \u00e9 o himno nacional da non reco\u00f1ecida Rep\u00fablica de Artsakh. Adoptado en 1992, foi escrito por Vardan Hakobyan e composto por Armen Nasibyan."}
{"id": "296287", "revid": "23204", "url": "https://gl.wikipedia.org/wiki?curid=296287", "title": "Ram\u00f3n Mar\u00eda Otero", "text": "Ram\u00f3n Mar\u00eda Otero Est\u00e9vez, nado en Albarellos (Bobor\u00e1s) o 19 de xaneiro de 1819 e finado en Riob\u00f3 (A Estrada) o 26 de novembro de 1903, foi un avogado e pol\u00edtico galego.\nTraxectoria.\nFillo de Xos\u00e9 Otero Santia e Mar\u00eda Est\u00e9vez Mun\u00edn. Casou en Riob\u00f3 o 19 de decembro de 1841 con Ramona Ar\u00e9n Seoane, usufrutuaria dos bens libres do pazo da Mota. Ao pouco de casar mercou a f\u00e1brica de papel de Riob\u00f3 que estaba preto da torre da Barreira. Foi alcalde da Estrada en 1842, e ao ano seguinte foi comandante do 2\u00ba batall\u00f3n da Milicia Nacional do partido da Estrada; de 1855 a 1856 concelleiro s\u00edndico da Estrada e en 1873 foi vocal do comit\u00e9 afonsino da Estrada. Vinculado ao Partido Liberal, foi nomeado administrador de Rentas estancadas da Estrada en 1875. Volveu ser nomeado alcalde da Estrada Real Orde o 1 de xullo de 1891 e permaneceu no cargo at\u00e9 o 1 de xullo de 1895."}
{"id": "296288", "revid": "1888", "url": "https://gl.wikipedia.org/wiki?curid=296288", "title": "Ram\u00f3n Mar\u00eda Otero Est\u00e9vez", "text": ""}
{"id": "296293", "revid": "1131", "url": "https://gl.wikipedia.org/wiki?curid=296293", "title": "Fernando Garc\u00eda Leiro", "text": "Fernando Garc\u00eda Leiro, nado en 1866 en Cerdedo-Cotobade e finado en 1936, foi un sacerdote, mestre e escritor galego.\nTraxectoria.\nFoi director do Seminario (1902). Foi cura ec\u00f3nomo de San Marti\u00f1o do Grove (1905-1909), p\u00e1rroco de Santa Xusta de Mora\u00f1a (1909-1921) e despois de San Xo\u00e1n de Cerdedo dende 1921, nestas d\u00faas parroquias exerceu tam\u00e9n como mestre.\nUnha praza de Cerdedo-Cotobade leva o seu nome."}
{"id": "296294", "revid": "89787", "url": "https://gl.wikipedia.org/wiki?curid=296294", "title": "Tatarst\u00e1n", "text": "A Rep\u00fablica de Tatarst\u00e1n (en , e en ) \u00e9 unha rep\u00fablica rusa localizada no Distrito Federal do Volga. A s\u00faa capital e meirande cidade \u00e9 Kaz\u00e1n. O lema oficial da rep\u00faplica \u00e9 \"Bez Buld\u0131rab\u0131z!\" (Podemos!).\nHistoria.\nIdade Media e Idade Moderna.\nNa Idade Media, a zona foi marcada polo poder dos b\u00falgaros do Volga, un pobo t\u00farquico que desenvolveu unha civilizaci\u00f3n importante entre os s\u00e9culos VI e XIII. Esta era unha \u00e1rea comercial relevante pola s\u00faa localizaci\u00f3n en importantes rutas comerciais, o que facilitaba o contacto con diversas culturas.\nNo s\u00e9culo X, os b\u00falgaros do Volga adoptaron o islamismo e aumentaron os seus lazos comerciais co Oriente Medio. No s\u00e9culo XIII, os mongois conquistaron a \u00e1rea e o seu l\u00edder, Batu Khan, creou o Khanato da Horda de Ouro, no que se integraron moitos b\u00falgaros do Volga.\nA finais do s\u00e9culo XIV, o khanato dividiuse en varios pequenos estados, entre eles o khanato de Kaz\u00e1n, que abrangu\u00eda o Tatarst\u00e1n actual. Este khanato existiu at\u00e9 1552, cando foi conquistado por Iv\u00e1n o Terrible, marcando o comezo do dominio ruso na rexi\u00f3n. Entre os s\u00e9culos XVI e XVIII a construci\u00f3n de mesquitas estivo prohibida.\nS\u00e9culo XX.\nDurante o per\u00edodo sovi\u00e9tico, Tatarst\u00e1n formou parte da Rep\u00fablica Socialista Federativa Sovi\u00e9tica de Rusia. A Rep\u00fablica de Tatarst\u00e1n, situada na actual Federaci\u00f3n Rusa, foi formada o 25 de xu\u00f1o de 1920 como a Rep\u00fablica Aut\u00f3noma Socialista Sovi\u00e9tica T\u00e1rtara, tras unha serie de debates dirixidos por Lenin. Ao longo da s\u00faa historia na Uni\u00f3n Sovi\u00e9tica, considerouse en varias ocasi\u00f3ns elevar Tatarst\u00e1n ao status de Rep\u00fablica Federal, a\u00ednda que finalmente mantivo o seu status de rep\u00fablica aut\u00f3noma. Durante o \"Desfile de Soberan\u00edas\" en 1990, o Consello Superior de Tatarst\u00e1n declarou a s\u00faa soberan\u00eda, transform\u00e1ndose na Rep\u00fablica de Tatarst\u00e1n. Esta declaraci\u00f3n foi finalmente consolidada o 16 de maio de 1992, a\u00ednda que o Kremlin de Moscova s\u00f3 aceptou a s\u00faa constituci\u00f3n como rep\u00fablica aut\u00f3noma dentro de Rusia.\nCultura.\nA cultura de Tatarst\u00e1n \u00e9 unha mestura de influencias rusas e t\u00e1rtaras, con outras influencias diversas. A maior\u00eda da poboaci\u00f3n fala tanto t\u00e1rtaro como ruso. O Tatarst\u00e1n \u00e9 co\u00f1ecido pola s\u00faa m\u00fasica e danza e pola s\u00faa literatura t\u00e1rtara. Os pratos tradicionais t\u00e1rtaros, como os \"pelmeni\" e os \"chak-chak\", tam\u00e9n son moi populares.\nEconom\u00eda.\nA econom\u00eda de Tatarst\u00e1n est\u00e1 diversificada, con industrias que van desde os hidrocarburos at\u00e9 a manufactura e a agricultura. A rep\u00fablica \u00e9 unha das rexi\u00f3ns economicamente m\u00e1is desenvolvidas de Rusia, en gran parte debido \u00e1 s\u00faa rica base de recursos naturais. Kaz\u00e1n, a cidade m\u00e1is poboada, \u00e9 un importante centro econ\u00f3mico e educativo.\nXeograf\u00eda.\nTatarst\u00e1n est\u00e1 situado na parte occidental da Federaci\u00f3n Rusa, na rexi\u00f3n do Volga. Limita ao norte coa Rep\u00fablica de Mari El, ao leste coa Rep\u00fablica de Chuvashia, ao sur coa Rep\u00fablica de Bashkortost\u00e1n e ao oeste coa Rep\u00fablica de Udmurtia. A rep\u00fablica incl\u00fae unha ampla variedade de paisaxes, desde as terras baixas do Volga ata as monta\u00f1as do Ural. O seu punto m\u00e1is alto \u00e9 a monta\u00f1a Bugulma-Belebey, que alcanza unha altura de 1.184 metros.\nPoboaci\u00f3n.\nA poboaci\u00f3n da rep\u00fablica era de 4.000.084 no censo de 2021. Kaz\u00e1n, a cidade m\u00e1is populosa de Tartarst\u00e1n, t\u00e9n m\u00e1is de 1.100.000 habitantes e reco\u00f1ecido desde 2009 como \"Terceira capital de Rusia\". \nEducaci\u00f3n e ciencia.\nTatarst\u00e1n \u00e9 o fogar de varias instituci\u00f3ns de ensino superior, inclu\u00edndo a Universidade Federal de Kaz\u00e1n, que \u00e9 unha das universidades m\u00e1is antigas de Rusia. A rep\u00fablica tam\u00e9n ten un n\u00famero significativo de instituci\u00f3ns de investigaci\u00f3n e desenvolvemento, que traballan en \u00e1reas tan diversas como a f\u00edsica, a qu\u00edmica e as ciencias da computaci\u00f3n.\nGoberno e pol\u00edtica.\nTatarst\u00e1n \u00e9 unha rep\u00fablica constitucional dentro da Federaci\u00f3n Rusa, co seu propio presidente e parlamento. A pol\u00edtica de Tatarst\u00e1n est\u00e1 dominada polo partido Rusia Unida, que tam\u00e9n \u00e9 o partido de Vladimir Putin, gobernante en Moscova. A\u00ednda as\u00ed, a rep\u00fablica ten unha certa medida de autonom\u00eda dentro da federaci\u00f3n, especialmente no que se refire a asuntos culturais e ling\u00fc\u00edsticos."}
{"id": "296295", "revid": "12452", "url": "https://gl.wikipedia.org/wiki?curid=296295", "title": "Rep\u00fablica de Tartarist\u00e1n", "text": ""}
{"id": "296296", "revid": "56817", "url": "https://gl.wikipedia.org/wiki?curid=296296", "title": "El Freno", "text": "El Freno foi un semanario editado en Vilaxo\u00e1n (Vilagarc\u00eda de Arousa) en 1898.\nHistoria e caracter\u00edsticas.\nO t\u00edtulo completo era El Freno de los desbarajustes de Villagarc\u00eda e apareceu en marzo de 1898. Estaba dirixido por Jos\u00e9 Naveira L\u00f3pez e imprim\u00edase en Santiago de Compostela. Fixo campa\u00f1a contra os liberais de Vilagarc\u00eda."}
{"id": "296297", "revid": "89787", "url": "https://gl.wikipedia.org/wiki?curid=296297", "title": "Himno de Tatarst\u00e1n", "text": "O himno de Tatarst\u00e1n \u00e9 un dos s\u00edmbolos nacionais da Rep\u00fablica de Tatarst\u00e1n. Foi composto por Rustem Yakhin e foi adoptado oficialmente no 1993.\nLetra.\nM\u00e4\u00f1ge ya\u015f\u00e4, \u011faziz Watan\u0131b\u0131z,\nXalq\u0131m teli izge tel\u00e4kl\u00e4r!\n\u011eomerleqq\u00e4 yaq\u0131m tu\u011fan bul\u0131p\nYa\u015f\u0131 bezd\u00e4 t\u00f6rle m\u0131ll\u00e4tl\u00e4r.\nK\u00fcp \u011fas\u0131rlar k\u0131\u00e7k\u00e4n \u00e7al tarixl\u0131\nDa\u00f1l\u0131 ilem, y\u00fczen ber dastan!\nSind\u00e4 gen\u00e4 bezne\u00f1 yazm\u0131\u015f\u0131b\u0131z,\nRespublikam m\u0131nem, Tatarstan!\n\u041c\u04d9\u04a3\u0433\u0435 \u044f\u0448\u04d9, \u0433\u0430\u0437\u0438\u0437 \u0412\u0430\u0442\u0430\u043d\u044b\u0431\u044b\u0437,\n\u0425\u0430\u043b\u043a\u044b\u043c \u0442\u0435\u043b\u0438 \u0438\u0437\u0433\u0435 \u0442\u0435\u043b\u04d9\u043a\u043b\u04d9\u0440!\n\u0413\u043e\u043c\u0435\u0440\u043b\u0435\u043a\u043a\u04d9 \u044f\u043a\u044b\u043d \u0442\u0443\u0433\u0430\u043d \u0431\u0443\u043b\u044b\u043f\n\u042f\u0448\u0438 \u0431\u0435\u0437\u0434\u04d9 \u0442\u04e9\u0440\u043b\u0435 \u043c\u0438\u043b\u043b\u04d9\u0442\u043b\u04d9\u0440.\n\u041a\u04af\u043f \u0433\u0430\u0441\u044b\u0440\u043b\u0430\u0440 \u043a\u0438\u0447\u043a\u04d9\u043d \u0447\u0430\u043b \u0442\u0430\u0440\u0438\u0445\u043b\u044b\n\u0414\u0430\u043d\u043b\u044b \u0438\u043b\u0435\u043c, \u04af\u0437\u0435\u04a3 \u0431\u0435\u0440 \u0434\u0430\u0441\u0442\u0430\u043d!\n\u0421\u0438\u043d\u0434\u04d9 \u0433\u0435\u043d\u04d9 \u0431\u0435\u0437\u043d\u0435\u04a3 \u044f\u0437\u043c\u044b\u0448\u044b\u0431\u044b\u0437,\n\u0420\u0435\u0441\u043f\u0443\u0431\u043b\u0438\u043a\u0430\u043c \u043c\u0438\u043d\u0435\u043c, \u0422\u0430\u0442\u0430\u0440\u0441\u0442\u0430\u043d!\n\u0426\u0432\u0435\u0442\u0438, \u0441\u0432\u044f\u0449\u0435\u043d\u043d\u0430\u044f \u0437\u0435\u043c\u043b\u044f \u043c\u043e\u044f,\n\u0414\u0430 \u0431\u0443\u0434\u0435\u0442 \u043c\u0438\u0440\u043d\u044b\u043c \u0442\u0432\u043e\u0439 \u043d\u0435\u0431\u043e\u0441\u0432\u043e\u0434!\n\u0415\u0434\u0438\u043d\u044b\u0439 \u0434\u043e\u043c \u0443 \u043d\u0430\u0441, \u043e\u0434\u043d\u0430 \u0441\u0435\u043c\u044c\u044f,\n\u0416\u0438\u0432\u0435\u0442 \u0432 \u0441\u043e\u0433\u043b\u0430\u0441\u0438\u0438 \u043d\u0430\u0448 \u043d\u0430\u0440\u043e\u0434.\n\u0411\u043e\u0433\u0430\u0442\u044b\u0439 \u043c\u0443\u0434\u0440\u043e\u0441\u0442\u044c\u044e \u0441\u0435\u0434\u044b\u0445 \u0432\u0435\u043a\u043e\u0432,\n\u041d\u0430\u0434\u0435\u0436\u0434\u043e\u0439, \u0432\u0435\u0440\u043e\u044e \u0442\u044b \u043d\u0430\u043c \u0441\u0442\u0430\u043b,\n\u0418 \u043f\u0443\u0441\u0442\u044c \u0445\u0440\u0430\u043d\u0438\u0442 \u0442\u0435\u0431\u044f \u043c\u043e\u044f \u043b\u044e\u0431\u043e\u0432\u044c,\n\u041c\u043e\u044f \u0420\u0435\u0441\u043f\u0443\u0431\u043b\u0438\u043a\u0430, \u043c\u043e\u0439 \u0422\u0430\u0442\u0430\u0440\u0441\u0442\u0430\u043d!"}
{"id": "296298", "revid": "3054", "url": "https://gl.wikipedia.org/wiki?curid=296298", "title": "Himno da Rep\u00falica de Tartarist\u00e1n", "text": ""}
{"id": "296299", "revid": "85894", "url": "https://gl.wikipedia.org/wiki?curid=296299", "title": "Jos\u00e9 Naveira", "text": "Jos\u00e9 Naveira L\u00f3pez, finado en Santiago de Compostela o 4 de setembro de 1935, foi un avogado e xornalista galego.\nTraxectoria.\nFillo de \u00c1ngel Naveira Lata. Foi oficial da Escola Normal de Santiago de Compostela, da que se converteu en secretario en 1931. Tam\u00e9n foi secretario da C\u00e1mara de Comercio de Santiago de Compostela. Foi redactor de \"Gaceta de Galicia\", dirixiu \"El Freno\" de Vilagarc\u00eda de Arousa, foi redactor-xefe de \"El Eco de Santiago\" e correspondente en Compostela de Prensa Espa\u00f1ola.\nVida persoal.\nCasou con Adela Pomar Mart\u00ednez."}
{"id": "296300", "revid": "1888", "url": "https://gl.wikipedia.org/wiki?curid=296300", "title": "Jos\u00e9 Naveira L\u00f3pez", "text": ""}
{"id": "296301", "revid": "1410", "url": "https://gl.wikipedia.org/wiki?curid=296301", "title": "Himno de Transnistria", "text": "O himno de Transnistria (, moldovo \u0421\u043b\u044d\u0432\u0438\u0442\u044d \u0441\u044d \u0444\u0438\u0439, \u041d\u0438\u0441\u0442\u0440\u0435\u043d\u0435, , ) \u00e9 un dos s\u00edmbolos do estado non reco\u00f1ecido de Transnistria. A m\u00fasica \u00e9 obra de Boris Alexandrovich Alexandrov, e a letra \u00e9 de Boris Parmenov, Nicholas Bozhko e Vitaly Pishenko. O himno ten a letra nas tres linguas oficiais de Transnistria: moldovo, ruso, ucra\u00edno. A orixe do himno est\u00e1 na canci\u00f3n patri\u00f3tica rusa (\u0414\u0430 \u0437\u0434\u0440\u0430\u0432\u0441\u0442\u0432\u0443\u0435\u0442 \u043d\u0430\u0448\u0430 \u0434\u0435\u0440\u0436\u0430\u0432\u0430, \"Da Zdravstvuiet Nasha Derzhava\"), unha composici\u00f3n de 1943 que foi unha das candidatas para ser o himno da antiga Uni\u00f3n Sovi\u00e9tica.\nLetra.\nMoldovo cir\u00edlico.\n I \n\u0420\u0435\u0444\u0440\u0435\u043d\n II \nMoldovo latino.\nI\nRefr\u00e1n\nII\nUcra\u00edno.\nI\n\u041f\u0440\u0438\u0441\u043f\u0456\u0432\nII"}
{"id": "296302", "revid": "56817", "url": "https://gl.wikipedia.org/wiki?curid=296302", "title": "La Balanguera", "text": "La Balanguera \u00e9 o himno oficial da illa balear de Mallorca, Espa\u00f1a. O himno \u00e9 unha adaptaci\u00f3n dun poema de Joan Alcover i Maspons (1854\u20131926) nunha popular canci\u00f3n infantil da illa. A m\u00fasica \u00e9 obra do compositor catal\u00e1n Amadeu Vives, e en nomvebro de 1996, o Consello Insular de Mallorca converteuno oficialmente no himno da illa."}
{"id": "296304", "revid": "92340", "url": "https://gl.wikipedia.org/wiki?curid=296304", "title": "Jos\u00e9 Mart\u00ednez Rodr\u00edguez", "text": "Jos\u00e9 Mart\u00ednez Rodr\u00edguez, co\u00f1ecido como Collona, nado en Mar\u00edn en 1908, foi un sindicalista galego.\nTraxectoria.\nPresidente da Sociedade de maquinistas de Mar\u00edn afiliada \u00e1 CNT. Coa sublevaci\u00f3n do 18 de xullo de 1936 foi detido e xulgado en Pontevedra por rebeli\u00f3n militar, sendo condenado a cadea perpetua. Preso no Lazareto de San Sim\u00f3n, foi un dos dezasete que se negaron a confesar."}
{"id": "296305", "revid": "98629", "url": "https://gl.wikipedia.org/wiki?curid=296305", "title": "Clarens, Su\u00edza", "text": "Clarens \u00e9 unha pequena vila do concello de Montreux, no cant\u00f3n de Vaud (Su\u00edza).\nClarens f\u00edxose famosa en Europa polo grande \u00e9xito do libro \"La Nouvelle H\u00e9lo\u00efse\" de Jean-Jacques Rousseau.\nEn Clarens, o compositor ruso Igor Stravinskii escribiu os seus ballets \"Le Sacre du printemps\" e Pulcinella\", e en marzo de 1878, Tchaikovski o seu \"Concerto para viol\u00edn\".\nPaul Kruger, heroe da independencia de Sur\u00e1frica do Reino Unido, morreu nesta localidade. Por este motivo, unha vila de Sur\u00e1frica recibiu o seu mesmo nome.\nO anarquista e xe\u00f3grafo \u00c9lis\u00e9e Reclus residiu en Clarens.\nO escritor Vladimir Nabokov est\u00e1 enterrado na vila.\nO escritor, diplom\u00e1tico e parlamentario escoc\u00e9s do s\u00e9culo XIX David Urquhart de Braelangwell, que introduciu o ba\u00f1o turco no Reino Unido, est\u00e1 enterrado en Clarens.\nClarens conta cunha estaci\u00f3n ferroviaria na que fan parada trens de proximidades da rede 'RER Vaud'."}
{"id": "296308", "revid": "5109", "url": "https://gl.wikipedia.org/wiki?curid=296308", "title": "Himno de Madeira", "text": "Himno de Madeira (en portugu\u00e9s Hino da Madeira) \u00e9 o himno da rexi\u00f3n aut\u00f3noma dos Madeira, Portugal. Foi adoptado en 1980. A letra \u00e9 obra de Ornelas Teixeira e a m\u00fasica \u00e9 de Jo\u00e3o V\u00edctor Costa."}
{"id": "296310", "revid": "56817", "url": "https://gl.wikipedia.org/wiki?curid=296310", "title": "Ma Normandie", "text": "Ma Normandie \u00e9 un himno semioficial da Illa de Jersey, unha Dependencia da Coroa brit\u00e1nica nas Illas da Canle. Foi escrito e composto por Fr\u00e9d\u00e9ric B\u00e9rat. Jersey foi parte historicamente do ducado de Normand\u00eda, e o franc\u00e9s foi durante s\u00e9culos a lingua oficial administrativa de Jersey, cuxos habitantes falan unha variedade da lingua normanda."}
{"id": "296311", "revid": "109216", "url": "https://gl.wikipedia.org/wiki?curid=296311", "title": "Henry Fox Talbot", "text": "William Henry Fox Talbot, nado o 11 de febreiro de 1800 en Melbury, Dorset e finado o 17 de setembro de 1877 en Lacock, Wiltshire, foi un inventor e fot\u00f3grafo pioneiro brit\u00e1nico que inventou o proceso do calotipo, un precursor dos procesos fotogr\u00e1ficos dos s\u00e9culos XIX e XX. Talbot foi tam\u00e9n un destacado fot\u00f3grafo que realzou grandes contribuci\u00f3ns ao desenvolvemento da fotograf\u00eda como un medio art\u00edstico. O seu traballo nos anos 1840 na reproduci\u00f3n fotomec\u00e1nica levou \u00e1 creaci\u00f3n do proceso de gravaci\u00f3n fotogl\u00edfico, o precursor do fotogravado. Talbot tam\u00e9n \u00e9 recordado como o titular dunha patente que, dalg\u00fan xeito, afectou ao desenvolvemento inicial da fotograf\u00eda comercial no Reino Unido. Ademais, realizou algunhas das primeiras fotograf\u00edas importantes de Oxford, Par\u00eds, Reading e York."}
{"id": "296312", "revid": "865", "url": "https://gl.wikipedia.org/wiki?curid=296312", "title": "William Fox Talbot", "text": ""}
{"id": "296313", "revid": "865", "url": "https://gl.wikipedia.org/wiki?curid=296313", "title": "William Henry Fox Talbot", "text": ""}
{"id": "296314", "revid": "865", "url": "https://gl.wikipedia.org/wiki?curid=296314", "title": "Fox Talbot", "text": ""}
{"id": "296315", "revid": "27155", "url": "https://gl.wikipedia.org/wiki?curid=296315", "title": "Macadamia", "text": "Macadamia e un x\u00e9nero bot\u00e1nico que cont\u00e9n oito especies de plantas con flor da familia das prote\u00e1ceas. A s\u00faa \u00e1rea de distribuci\u00f3n lim\u00edtase ao leste de Australia (sete especies), Nova Caledonia (especie \"M. neurophylla\") e Indonesia, C\u00e9lebes (especie \"M. hildebrandii\")\nUnhas poucas especies cult\u00edvanse pola s\u00faa noz comest\u00edbel (noz de macadamia) Na actualidade a macadamia cult\u00edvase tam\u00e9n en M\u00e9xico, Bolivia, Colombia, Costa Rica, Guatemala, Ecuador, Paraguai, Per\u00fa, Rep\u00fablica Dominicana e Venezuela.\nO x\u00e9nero foi nomeado as\u00ed en 1857 polo botanista Ferdinand von Mueller, primeiro en describir o x\u00e9nero, en honra do seu colega o naturalista e pol\u00edtico australiano, de orixe escocesa, John Macadam (c\u00f3mpre non confundir co enxe\u00f1eiro escoc\u00e9s John Loudon McAdam).\nOs nomes com\u00fans do froito seco son:\nOs aborixes australianos cham\u00e1bano de kindal kindal ou jindilli.\nCultivo e usos.\nO seu aceite esencial empregouse en perfumar\u00eda.\nS\u00f3 d\u00faas especies pos\u00faen importancia comercial por ser as \u00fanicas que te\u00f1en a noz comest\u00edbel: \"Macadamia integrifolia\" e \"Macadamia tetraphylla\". As noces das demais especies son velenosas (por exemplo a \"Macadamia whelanii\" e a \"Macadamia ternifolia\").\nA toxicidade d\u00e9bese \u00e1 presenza de glic\u00f3sidos.\nEstes glic\u00f3sidos poden ser eliminados mediante procesos co\u00f1ecidos polos aborixes.\nNa actualidade a macadamia \u00fasase para a elaboraci\u00f3n de produtos cosm\u00e9ticos, xa que pos\u00fae propiedades hidratantes da pel. A noz de macadamia cont\u00e9n \u00e1cido palmitoleico (C16:1), un \u00e1cido graxo omega-7.\nA macadamia introduciuse no Per\u00fa como cultura alternativa, grazas a un programa financiado e dirixido por FONCODES. Os agricultores da selva peruana aproveitaron as s\u00faas bondades no autoconsumo; por\u00e9n a macadamia ten gran potencial para exportaci\u00f3n."}
{"id": "296316", "revid": "18868", "url": "https://gl.wikipedia.org/wiki?curid=296316", "title": "Noz de macadamia", "text": ""}
{"id": "296317", "revid": "89787", "url": "https://gl.wikipedia.org/wiki?curid=296317", "title": "Aspl\u00f6ven HC", "text": "O Aspl\u00f6ven Hockey Club \u00e9 un equipo de h\u00f3ckey sobre xeo da localidade de Haparanda, no Condado de Norrbotten (Suecia). Actualmente compite na segunda categor\u00eda do h\u00f3ckey sobre xeo sueco, a Hockeyallsvenskan. Xoga os seus partidos como local no Arena Polarica, un pavill\u00f3n con capacidade para aproximadamente 1.750 espectadores.\nO Aspl\u00f6ven HC foi fundado o 14 de abril de 1972. O Aspl\u00f6ven ascendeu \u00e1 segunda categor\u00eda do h\u00f3ckey sobre xeo sueco na tempada 2012\u201313, despois do descenso do Bor\u00e5s HC por motivos econ\u00f3micos."}
{"id": "296322", "revid": "1576", "url": "https://gl.wikipedia.org/wiki?curid=296322", "title": "Almtuna IS", "text": "O Almtuna IS \u00e9 un equipo de h\u00f3ckey sobre xeo da cidade de Uppsala, no condado hom\u00f3nimo (Suecia). Actualmente compite na segunda categor\u00eda do h\u00f3ckey sobre xeo sueco, a Hockeyallsvenskan. Xoga os seus partidos como local no Metall\u00e5tervinning Arena, un pavill\u00f3n con capacidade para aproximadamente 2.800 espectadores.\nO Almtuna IS foi fundado en 1932 con equipos de f\u00fatbol, bandy e tenis de mesa. En 1947 engadiuse o h\u00f3ckey sobre xeo \u00e1s disciplinas do club, e nos anos 1980s o club converteuse nun club adicado exclusivamente a esta modalidade deportiva, engadindo un equipo feminino en 2006."}
{"id": "296323", "revid": "89787", "url": "https://gl.wikipedia.org/wiki?curid=296323", "title": "Macadamia tetraphylla", "text": "A macadamia (Macadamia tetraphylla) \u00e9 unha \u00e1rbore na familia Proteaceae, nativa de Nova Gales do Sur e Queensland en Australia. Co\u00f1\u00e9cese polo seu froito comest\u00edbel, a noz de macadamia, noz poppel (\"Poppel Nut\"), noz de Queensland ou noz de casca \u00e1spera (\"Rough-shelled Queensland Nut\")\nDescrici\u00f3n.\nEsta especie ten unha follaxe densa e medra at\u00e9 18 metros de altura. As follas, de marxes dentades, miden de 7 a 25\u00a0cm de longo. Ten flores longas p\u00e9nsiles, do cor rosa cremosa a p\u00farpura, \u00e1s que seguen froitos l\u00edgneos e arredondados, que miden de 2 a 3\u00a0cm de di\u00e1metro e conte\u00f1en sementes comest\u00edbeis.\nFoi introducido en M\u00e9xico, desenvolv\u00e9ndose con xeito nos estados Michoac\u00e1n e Xalisco.\nPrimeira cultura alimentaria nativa de Australia.\n\"Macadamia tetraphylla\" foi a primeira planta en terse cultivado por australianos non ind\u00edxenas como cultura comercial. A primeira plantaci\u00f3n comercial de \u00e1rbores de macadamia realizouse a comezos da d\u00e9cada de 1880, a 12\u00a0km ao sueste de Lismore, Nova Gales do Sur consistente de \"M. tetraphylla\". Plant\u00f3ns da plantaci\u00f3n orixinal foron usados como portaenxerto para as variedades modernas enxertadas ben entrado o s\u00e9culo XX. Esta plantaci\u00f3n orixinal foi finalmente clareada e substitu\u00edda por variedades modernas enxertadas a mediados da d\u00e9cada de 1990.\nTaxonom\u00eda.\n\"Macadamia tetraphylla\" foi descrita por Lawrence Alexander Sidney Johnson e publicado en \"Proceedings of the Linnean Society of New South Wales\" 79(1): 15\u201316. 1954."}
{"id": "296324", "revid": "89787", "url": "https://gl.wikipedia.org/wiki?curid=296324", "title": "Udmurtia", "text": "A Rep\u00fablica de Udmurtia (; , ou Udmurtia (; ) \u00e9 unha rep\u00fablica rusa localizada no Distrito Federal do Volga. A s\u00faa capital \u00e9 a cidade de Izhevsk. A poboaci\u00f3n da rep\u00fablica \u00e9 de 1.521.420 (Censo de 2010)."}
{"id": "296326", "revid": "98629", "url": "https://gl.wikipedia.org/wiki?curid=296326", "title": "Fonte do Ara\u00f1o", "text": "Fonte do Ara\u00f1o \u00e9 o primeiro \u00e1lbum de estudio do m\u00fasico galego de folk Emilio Cao. Foi publicado en 1977 baixo o selo Novola.\nEn 1986 foi reeditado polo selo Zafiro."}
{"id": "296329", "revid": "56817", "url": "https://gl.wikipedia.org/wiki?curid=296329", "title": "Himno de Udmurtia", "text": "O himno de Udmurtia \u00e9 un dos s\u00edmbolos nacionais da Rep\u00fablica de Udmurtia, membro da Federaci\u00f3n Rusa. A m\u00fasica do himno foi composta polos irm\u00e1ns German e Alexander Korepanov. A letra foi escrita por T. G. Vladikin (versi\u00f3n udmurta) e A. A. Sheptalin (versi\u00f3n rusa)."}
{"id": "296330", "revid": "23204", "url": "https://gl.wikipedia.org/wiki?curid=296330", "title": "Himno da Rep\u00fablica de Udmurtia", "text": ""}
{"id": "296331", "revid": "23204", "url": "https://gl.wikipedia.org/wiki?curid=296331", "title": "Rep\u00fablica de Udmurtia", "text": ""}
{"id": "296332", "revid": "23204", "url": "https://gl.wikipedia.org/wiki?curid=296332", "title": "Lingua udmurta", "text": "A lingua udmurta (, \"udmurt kyl\") \u00e9 unha lingua ur\u00e1lica, parte do subgrupo p\u00e9rmico, falado polo pobo udmurto, nativo da rep\u00fablica rusa de Udmurtia, onde \u00e9 cooficial co ruso. Escr\u00edbese en alfabeto cir\u00edlico, e incl\u00fae cinco caracteres que non se usan no alfabeto ruso: . Xunto coas linguas komi constit\u00fae o grupo ling\u00fc\u00edstico p\u00e9rmico."}
{"id": "296335", "revid": "56817", "url": "https://gl.wikipedia.org/wiki?curid=296335", "title": "Jos\u00e9 Mar\u00eda Beltr\u00e1n Veiga", "text": "Jos\u00e9 Mar\u00eda Beltr\u00e1n Veiga, finado en Foz o 27 de febreiro de 2004, foi un pol\u00edtico galego.\nTraxectoria.\nFoi nomeado alcalde de Foz en 1955. Permaneceu no cargo at\u00e9 febreiro de 1971.\nVida persoal.\nCasou con Josefa Pedreira P\u00e9rez."}
{"id": "296336", "revid": "23204", "url": "https://gl.wikipedia.org/wiki?curid=296336", "title": "Sz\u00e9kely Himnusz", "text": "O Sz\u00e9kely Himnusz \u00e9 un poema de 1921 adoptado polo Consello Nacional S\u00edculo como himno do Pa\u00eds S\u00edculo o 5 de setembro de 2009. A letra foi escrita por Gy\u00f6rgy Csan\u00e1dy e a m\u00fasica foi composta por K\u00e1lm\u00e1n Mihalik.\nLetra.\nOrixinal (h\u00fangaro).\nKi tudja merre, merre visz a v\u00e9gzet\nG\u00f6r\u00f6ngy\u00f6s \u00faton, s\u00f6t\u00e9t \u00e9jjelen.\nSeg\u00edtsd m\u00e9g egyszer gy\u0151zelemre n\u00e9ped,\nCsaba kir\u00e1lyfi csillag\u00f6sv\u00e9nyen.\nMaroknyi sz\u00e9kely porlik, mint a szikla\nN\u00e9pek harc\u00e1nak zajl\u00f3 tengeren.\nFej\u00fcnk az \u00e1r ezerszer elbor\u00edtja,\nNe hagyd elveszni Erd\u00e9lyt, Isten\u00fcnk!"}
{"id": "296337", "revid": "1131", "url": "https://gl.wikipedia.org/wiki?curid=296337", "title": "A Agu\u00e1", "text": ""}
{"id": "296340", "revid": "839", "url": "https://gl.wikipedia.org/wiki?curid=296340", "title": "Gran Premio de Abu Dabi de 2014", "text": ""}
{"id": "296341", "revid": "839", "url": "https://gl.wikipedia.org/wiki?curid=296341", "title": "Gran Premio de Brasil de 2014", "text": ""}
{"id": "296342", "revid": "839", "url": "https://gl.wikipedia.org/wiki?curid=296342", "title": "Gran Premio de Xap\u00f3n de 2014", "text": ""}
{"id": "296343", "revid": "839", "url": "https://gl.wikipedia.org/wiki?curid=296343", "title": "Gran Premio de China de 2014", "text": ""}
{"id": "296344", "revid": "839", "url": "https://gl.wikipedia.org/wiki?curid=296344", "title": "Gran Premio de Canad\u00e1 de 2014", "text": ""}
{"id": "296345", "revid": "839", "url": "https://gl.wikipedia.org/wiki?curid=296345", "title": "Gran Premio de Abu Dabi de 2013", "text": ""}
{"id": "296347", "revid": "839", "url": "https://gl.wikipedia.org/wiki?curid=296347", "title": "Gran Premio de Brasil de 2013", "text": ""}
{"id": "296348", "revid": "839", "url": "https://gl.wikipedia.org/wiki?curid=296348", "title": "Gran Premio de Xap\u00f3n do 2012", "text": ""}
{"id": "296349", "revid": "839", "url": "https://gl.wikipedia.org/wiki?curid=296349", "title": "Gran Premio de Brasil de 2012", "text": ""}
{"id": "296350", "revid": "839", "url": "https://gl.wikipedia.org/wiki?curid=296350", "title": "Gran Premio de Abu Dabi de 2012", "text": ""}
{"id": "296351", "revid": "839", "url": "https://gl.wikipedia.org/wiki?curid=296351", "title": "Gran Premio de China de 2009", "text": ""}
{"id": "296352", "revid": "839", "url": "https://gl.wikipedia.org/wiki?curid=296352", "title": "Gran Premio de Abu Dabi de 2011", "text": ""}
{"id": "296353", "revid": "839", "url": "https://gl.wikipedia.org/wiki?curid=296353", "title": "Gran Premio de Xap\u00f3n de 2011", "text": ""}
{"id": "296354", "revid": "839", "url": "https://gl.wikipedia.org/wiki?curid=296354", "title": "Gran Premio de Xap\u00f3n de 1976", "text": ""}
{"id": "296355", "revid": "839", "url": "https://gl.wikipedia.org/wiki?curid=296355", "title": "Gran Premio de Brasil de 1976", "text": ""}
{"id": "296356", "revid": "839", "url": "https://gl.wikipedia.org/wiki?curid=296356", "title": "Gran Premio de Brasil de 1977", "text": ""}
{"id": "296357", "revid": "839", "url": "https://gl.wikipedia.org/wiki?curid=296357", "title": "Gran Premio de Canad\u00e1 de 1978", "text": ""}
{"id": "296358", "revid": "839", "url": "https://gl.wikipedia.org/wiki?curid=296358", "title": "Gran Premio de Brasil de 1978", "text": ""}
{"id": "296363", "revid": "839", "url": "https://gl.wikipedia.org/wiki?curid=296363", "title": "Gran Premio de Canad\u00e1 de 1979", "text": ""}
{"id": "296364", "revid": "839", "url": "https://gl.wikipedia.org/wiki?curid=296364", "title": "Gran Premio de Brasil de 1979", "text": ""}
{"id": "296365", "revid": "839", "url": "https://gl.wikipedia.org/wiki?curid=296365", "title": "Gran Premio de Brasil de 1974", "text": ""}
{"id": "296366", "revid": "839", "url": "https://gl.wikipedia.org/wiki?curid=296366", "title": "Gran Premio de Brasil de 1973", "text": ""}
{"id": "296367", "revid": "1410", "url": "https://gl.wikipedia.org/wiki?curid=296367", "title": "Alexander Rodchenko", "text": "Aleksander Mikhailovich Rodchenko (en ruso: \u0410\u043b\u0435\u043a\u0441\u0430\u0301\u043d\u0434\u0440 \u041c\u0438\u0445\u0430\u0301\u0439\u043b\u043e\u0432\u0438\u0447 \u0420\u043e\u0301\u0434\u0447\u0435\u043d\u043a\u043e), nado o 5 de decembro de 1891 e finado o 3 de decembro de 1956, foi un artista, escultor, fot\u00f3grafo e dese\u00f1ador gr\u00e1fico ruso. Foi un dos fundadores do construtivismo e do dese\u00f1o ruso. Estivo casado coa artista Varvara Stepanova.\nRodchenko foi un dos artistas m\u00e1is vers\u00e1tiles do construtivismo e do produtivismo en aparecer tras a Revoluci\u00f3n Rusa. Traballou como pintor e dese\u00f1ador gr\u00e1fico antes de dedicarse \u00e1 fotomontaxe e \u00e1 fotograf\u00eda. A s\u00faa fotograf\u00eda foi socialmente comprometida, formalmente innovadora e oposta \u00e1 est\u00e9tica pict\u00f3rica. Preocupado pola necesidade de series de fotos anal\u00edticas-documentais, adoitaba a disparar aos seus suxeitos dende \u00e1ngulos raros, normalmente dende moi arriba ou moi abaixo del, para sorprender ao espectador e atrasar o reco\u00f1ecemento. Escribiu: \"Un ten que tomar varias fotos diferentes dun suxeito, dende diferentes puntos de vista e en diferentes situaci\u00f3ns, como se un o examinase ao redor en vez de velo unha e outra vez a trav\u00e9s da mesma pechadura\"."}
{"id": "296368", "revid": "865", "url": "https://gl.wikipedia.org/wiki?curid=296368", "title": "Alexandr Rodchenko", "text": ""}
{"id": "296369", "revid": "98629", "url": "https://gl.wikipedia.org/wiki?curid=296369", "title": "L\u00e1szl\u00f3 Moholy-Nagy", "text": "L\u00e1szl\u00f3 Moholy-Nagy, nado o 20 de xullo de 1895 en B\u00e1csbors\u00f3d e finado o 24 de novembro de 1946 en Chicago, Illinois, foi un pintor e fot\u00f3grafo h\u00fangaro ademais de profesor na escola Bauhaus. Estivo fortemente influenciado polo construtivismo e foi un firme defensor da integraci\u00f3n da tecnolox\u00eda e a industria nas artes."}
{"id": "296373", "revid": "98629", "url": "https://gl.wikipedia.org/wiki?curid=296373", "title": "Karl Blossfeldt", "text": "Karl Blossfeldt, nado o 13 de xu\u00f1o de 1865 en Schielo e finado o 9 de decembro de 1932 en Berl\u00edn, foi un fot\u00f3grafo, escultor, profesor e artista alem\u00e1n que traballou en Berl\u00edn. \u00c9 co\u00f1ecido polas s\u00faas fotograf\u00edas en primeiro plano de plantas e seres vivos, publicadas en 1929 como \"Urformen der Kunst\". Inspirouse, ao igual que o seu pai, na natureza e no xeito como medran as plantas. Cr\u00eda que \" a planta debe ser valorada como unha estrutura totalmente art\u00edstica e arquitect\u00f3nica\".\nEntre os seus estudantes na Escola de Artes e Oficios de Berl\u00edn estivo Heinz Warneke. Dende 1924 foi profesor da Vereinigte Staatsschulen f\u00fcr freie und angewandete Kunst (escola unificada estatal para as artes finas e aplicadas) de Berl\u00edn."}
{"id": "296374", "revid": "5863", "url": "https://gl.wikipedia.org/wiki?curid=296374", "title": "Cristina de Piz\u00e1n", "text": "Cristina de Piz\u00e1n, co\u00f1ecida en lingua francesa como Christine de Pisan, nada en Venecia en 1364 e finada no mosteiro de Poissy (Francia) cara a 1430, foi unha fil\u00f3sofa, poeta e humanista italiana medieval. Est\u00e1 considerada a primeira escritora profesional da historia.\nTraxectoria.\nFoi filla de Tom\u00e1s de Piz\u00e1n, un f\u00edsico, astr\u00f3logo da corte e chanceler da rep\u00fablica de Venecia. Logo do nacemento de Cristina, o pai aceptou ir \u00e1 corte de Carlos V de Francia como astr\u00f3logo real, alquimista e f\u00edsico. Nese ambiente Cristina aprendeu a falar franc\u00e9s, italiano e lat\u00edn. No arquivo real, que inclu\u00eda un gran n\u00famero de manuscritos, descubriu os textos cl\u00e1sicos e o humanismo do primeiro renacemento.\nEn 1380 casou con \u00c9tienne du Castel, secretario da corte, con quen viviu un matrimonio feliz. Nese mesmo ano finou o rei Carlos V, co que o seu traballo se viu reducido. En 1390 finaron o seu pai e o seu marido, quedando vi\u00fava a cargo de tres nenos, a s\u00faa nai e unha sobri\u00f1a. A pequena cantidade de cartos herdada do seu marido foi obxecto dunha disputa legal.\nCristina decidiu manter a s\u00faa familia fac\u00e9ndose escritora. Os seus poemas, canci\u00f3ns e baladas axi\u00f1a tiveron boa acollida. A s\u00faa popularidade aumentou e foi apoiado por cabaleiros e damas, como os duques de Burgundy (Berry, Brabante e Limburgo), o rei Carlos VI e a s\u00faa esposa Isabel de Baviera-Ingolstadt.\nCristina estaba devastada polas hostilidades con Inglaterra no marco da guerra dos Cen Anos, e en 1418 retirouse a vivir nun convento. Foi contempor\u00e1nea da l\u00edder militar Xoana de Arco, quen convenceu o rei Carlos VII para que expulsase os ingleses de Francia. A ela dedicou unha das s\u00faas \u00faltimas obras, \"Ditie de Jehanne dArc\", en 1429, onde celebra a s\u00faa aparici\u00f3n pois, segundo de Pizan, reivindica e recompensa os esforzos de todas as mulleres en defensa do seu propio sexo. \nObra.\nEn 1400 publicou \"L'\u00c9pistre de Oth\u00e9a a Hector\", un conxunto de 90 contos aleg\u00f3ricos. De 1403 \u00e9 \"Livre de la mutation de fortune\", un poema longo con exemplos tomados da s\u00faa vida e da doutros personaxes famosos. Tam\u00e9n dese ano \u00e9 \"Le Chemin de long estude\". En 1404 Filipe II de Borgo\u00f1a encargoulle a biograf\u00eda do seu irm\u00e1n falecido, Carlos V de Francia. As\u00ed, en \"Le Livre des Fais et bonnes meurs du sage roy Charles V\" (\"Os feitos e boas maneiras do rei Carlos V\"), inclu\u00eda un informe loubador e detallado do rei e da s\u00faa corte.\nEn 1406 publicou \"Le Livre des trois vertus\" (\"O libro das tres virtudes\"), adicado \u00e1 delfina francesa Margarida de Borgo\u00f1a, pouco despois do seu matrimonio con Lu\u00eds de Valois, duque de Guiena. No texto aconsell\u00e1balle \"o que deb\u00eda aprender e como deb\u00eda comportarse\". O manuscrito puido ser encargado polo pai de Margarida, Xo\u00e1n I de Borgo\u00f1a. Tempo despois Margarida casou en segundas nupcias con Artur III da Breta\u00f1a, quen combateu no bando de Xoana de Arco. O poema que Cristina lle adicou \u00e1 doncela de Orle\u00e1ns puido ser encomendado por Margarida de Borgo\u00f1a antes de falecer.\nOs seus poemas organ\u00edzanse en colecci\u00f3ns que seguen unha trama narrativa. Moitos deles te\u00f1en carga autobiogr\u00e1fica, como \"Seulette suy et seulette vueil estr\" (\"So\u00ed\u00f1a estou e so\u00ed\u00f1a quero estar\"), e conti\u00f1an informaci\u00f3n biogr\u00e1fica detallada, algo infrecuente na \u00e9poca. Os seus primeiros poemas, baladas de amores perdidos, transmit\u00edan a tristeza por quedar vi\u00fava de forma prematura, e fix\u00e9ronse populares de inmediato. Calc\u00falase que entre 1393 e 1412 compuxo unhas 300 baladas e numerosos poemas breves.\nEstivo implicada na primeira pol\u00e9mica literaria francesa, considerada un rudimentario manifesto de movemento feminista. Escribiu varias obras en prosa defendendo as mulleres fronte \u00e1s calumnias de Jean de Meung no \"Roman de la Rose\". \"L'\u00c9pistre au Dieu d'amours\" (\"A ep\u00edstola ao Deus dos Amores\", 1399) e \"Dit de la Rose\" (\"Dito da Rosa\", 1402), critican a segunda parte de \"Roman de la Rose\", que provocara un considerable debate entre a intelectualidade da \u00e9poca. \"L'\u00c9pistre au Dieu d'amours\" foi escrita para opo\u00f1erse \u00e1s actitudes cortes\u00e1s con respecto ao amor.\nA s\u00faa autobiograf\u00eda \"La visi\u00f3n de Christine\" (1405) naceu como r\u00e9plica aos seus detractores. Deulle continuidade coa obra \"A cidade das mulleres\" (1405), unha colecci\u00f3n de historias de hero\u00ednas do pasado, e considerada por parte da cr\u00edtica actual como precursora do feminismo contempor\u00e1neo. Na obra \"O segundo sexo\" (1949), Simone de Beauvoir di que en \"Epitre au Dieu d'Amour\" \u00e9 \"a primeira vez que vemos unha muller tomar a s\u00faa pluma en defensa do seu sexo\". En 1406 publicou outro libro con esta tem\u00e1tica, chamado \"Le Livre des trois vertus\". En 1429 escribiu \"Ditie de Jehanne d'Arc\", onde reivindica e recompensa os esforzos de todas as mulleres en defensa do seu propio sexo.\nTam\u00e9n opinou sobre pol\u00edtica en \"Epistre \u00e0 Isabelle de Bavi\u00e8re\" (1405) e sobre xustiza militar en \"Le Livre des Faits d'armes et de chevalerie\" (1410)."}
{"id": "296375", "revid": "1131", "url": "https://gl.wikipedia.org/wiki?curid=296375", "title": "Christine de Pisan", "text": ""}
{"id": "296376", "revid": "1131", "url": "https://gl.wikipedia.org/wiki?curid=296376", "title": "Christine de Pizan", "text": ""}
{"id": "296381", "revid": "15490", "url": "https://gl.wikipedia.org/wiki?curid=296381", "title": "Joan Fontcuberta", "text": "Joan Fontcuberta i Vill\u00e0, nado o 24 de febreiro de 1955 en Barcelona, \u00e9 un artista, docente, ensa\u00edsta, cr\u00edtico e promotor de arte catal\u00e1n especializado en fotograf\u00eda, premio David Octavious Hill pola Fotografisches Akademie GDL de Alema\u00f1a en 1988, Chevalier de l'Ordre des Arts et des Lettres polo Ministerio de Cultura en Francia en 1994, Premio Nacional de Fotograf\u00eda, outorgado polo Ministerio de Cultura de Espa\u00f1a en 1998 e Premio Nacional de Ensaio en 2011.\nTraxectoria.\nLicenciado en Ciencias da Informaci\u00f3n, Fontcuberta \u00e9 profesor de Estudos de Comunicaci\u00f3n Audiovisual na Universidade Pompeu Fabra de Barcelona e na Universidade Harvard de Cambridge, Massachusetts, funci\u00f3ns que desenvolve simultaneamente coa s\u00faa colaboraci\u00f3n con diversas publicaci\u00f3ns especializadas en imaxe. En 1980 foi co-fundador da revista \"PhotoVision\", editada en formato biling\u00fce espa\u00f1ol e ingl\u00e9s, ocupando o cargo de redactor xefe.\nComo promotor de eventos relacionados coa arte fotogr\u00e1fica, organizou as Xornadas Catal\u00e1s de Fotograf\u00eda en 1979, e en 1982 colaborou na constituci\u00f3n da Primavera Fotogr\u00e1fica de Barcelona. En 1984 foi o comisario da exposici\u00f3n \"Idas y Caos. Vanguardias fotogr\u00e1ficas en Espa\u00f1a 1920-1945\", exhibida na Biblioteca Nacional de Madrid e no Centro internacional de Fotograf\u00eda (ICP) de Nova York, e m\u00e1is tarde \"Creaci\u00f3n Fotogr\u00e1fica en Espa\u00f1a 1968-88\" exhibida no Museo Cantini de Marsella e no Centro de Arte Santa M\u00f3nica de Barcelona. En 1996 foi nomeado director art\u00edstico do Festival Internacional de Fotograf\u00eda de Arl\u00e9s. En 1998 obtivo o Premio Nacional de Fotograf\u00eda do Ministerio de Cultura de Espa\u00f1a. En 2011 obtivo o Premio Nacional de Ensaio que concede o Ministerio de Cultura pola s\u00faa obra \"La c\u00e1mara de Pandora\".\nA s\u00faa extensa obra fotogr\u00e1fica caracter\u00edzase polo uso de ferramentas inform\u00e1ticas no seu tratamento e a s\u00faa presentaci\u00f3n de xeito interactivo co espectador. Ao igual que outros artistas contempor\u00e1neos, representa unha visi\u00f3n cr\u00edtica da realidade, as verdades fotogr\u00e1ficas, hist\u00f3ricas ou ficticias a trav\u00e9s da fotograf\u00eda e o seu contexto.\nEntre 1985 e 2001, a obra de Fontcuberta foi exposta en m\u00e1is de trinta museos e salas de arte de Europa, Norteam\u00e9rica e o Xap\u00f3n, como o Museo Folkwang de Essen en 1987, o Museo de Arte Moderna de Nova York en 1988, o Centro Andaluz de Arte Contempor\u00e1nea en 1989, o IVAM de Valencia en 1992, a Parco Gallery de Toquio en 1992, o Museo de Belas Artes de Bilbao en 1995, o Museo do El\u00edseo de Lausana en 1999, o Museo Nacional de Arte de Catalu\u00f1a de Barcelona en 1999, ou o Museo Redpath de Montreal en 1999.\nA s\u00faa obra foi adquirida por colecci\u00f3ns p\u00fablicas, especialmente dos Estados Unidos, Alema\u00f1a, Francia, Espa\u00f1a e a Arxentina, como o Centro Pompidou de Par\u00eds, o Museo Metropolitano de Arte e o Museo de Arte Moderna de Nova York, o Art Institute de Chicago, o Museum f\u00fcr Kunst und Gewerbe de Hamburgo, o IVAM de Valencia e o Museo de Belas Artes de Buenos Aires.\nO d\u00eda 7 de marzo de 2013 Fontcuberta ga\u00f1ou o prestixioso Premio Internacional de Fotograf\u00eda Hasselblad."}
{"id": "296384", "revid": "1822", "url": "https://gl.wikipedia.org/wiki?curid=296384", "title": "Catedral de San Marti\u00f1o de Ourense", "text": ""}
{"id": "296385", "revid": "1822", "url": "https://gl.wikipedia.org/wiki?curid=296385", "title": "Bas\u00edlica de San Marti\u00f1o de Ourense", "text": ""}
{"id": "296393", "revid": "27155", "url": "https://gl.wikipedia.org/wiki?curid=296393", "title": "End\u00f3crino", "text": ""}
{"id": "296394", "revid": "56817", "url": "https://gl.wikipedia.org/wiki?curid=296394", "title": "O Aido", "text": "O top\u00f3nimo O Aido pode referirse a:"}
{"id": "296395", "revid": "56817", "url": "https://gl.wikipedia.org/wiki?curid=296395", "title": "A Airexa", "text": "O top\u00f3nimo galego A Airexa (variante de igrexa) pode referirse a:"}
{"id": "296396", "revid": "23204", "url": "https://gl.wikipedia.org/wiki?curid=296396", "title": "Dogmatismo", "text": "O dogmatismo \u00e9 unha posici\u00f3n que sup\u00f3n a total submisi\u00f3n a certos principios ou \u00e1 autoridade que os postula. Estes principios son aceptados totalmente, como unha verdade incuestionable, sen a menor cr\u00edtica ou autocr\u00edtica e sen ningunha xustificaci\u00f3n . \u00c9 a posici\u00f3n m\u00e1is antiga e primixenia da humanidade tanto no sentido psicol\u00f3xico como no hist\u00f3rico.\nA corrente oposta ao dogmatismo ser\u00eda o escepticismo, que esixe evidencias obxectivas para as afirmaci\u00f3ns.\nEtimolox\u00eda.\nA palabra \"dogma\" (\u03b4\u03cc\u03b3\u03bc\u03b1), de orixe grego, significa \"doutrina fixada\". Para os primeiros fil\u00f3sofos significou \"opini\u00f3n\".\nFormas de dogmatismo.\nO dogmatismo p\u00f3dese interpretar de tres formas: \nO dogmatismo absoluto do realismo inxenuo non existe na filosof\u00eda, xa que esta sempre se pregunta acerca do ser verdadeiro e b\u00fascao a trav\u00e9s dun exame cr\u00edtico da aparencia. Isto sucede no dogmatismo dos primeiros pensadores gregos e tam\u00e9n no dogmatismo racionalista do s\u00e9culo XVIII, que termina d\u00e1ndolle gran confianza \u00e1 raz\u00f3n, despois de sometela a exame.\nComo posici\u00f3n gnoseol\u00f3xica, o dogmatismo est\u00e1 en contra do criticismo, m\u00e1is que o escepticismo. Esta oposici\u00f3n foi advertida por Kant, que despois da cr\u00edtica de Hume, proclama a s\u00faa liberdade do so\u00f1o dogm\u00e1tico e op\u00f3n a cr\u00edtica da raz\u00f3n pura, ao dogmatismo na Metaf\u00edsica. Ent\u00f3n, o dogmatismo \u00e9 o procedemento dogm\u00e1tico da raz\u00f3n pura, sen unha previa cr\u00edtica do seu propio poder.\nA oposici\u00f3n entre dogmatismo e escepticismo cobra sentido en Comte, ao considerar estas d\u00faas actitudes, non s\u00f3 como posici\u00f3ns fronte ao problema do co\u00f1ecemento, sen\u00f3n como formas \u00faltimas da vida humana. O ser humano pode existir nun dos dous estados. O estado esc\u00e9ptico \u00e9 un tr\u00e1nsito desde un dogmatismo anterior a un dogmatismo novo.\nO realismo sost\u00e9n que os universais existen realmente e son reais. Para o realismo inxenuo o co\u00f1ecemento \u00e9 unha copia exacta da realidade; oponse ao idealismo, e esta oposici\u00f3n \u00e9 propia da \u00e9poca moderna, como ocorreu con Descartes, con Kant e o idealismo alem\u00e1n, ao soster que a conciencia imp\u00f3n \u00e1 realidade certas categor\u00edas \"a priori\" e o que importa no co\u00f1ecemento non \u00e9 o posto polo suxeito sen\u00f3n o co\u00f1ecemento do dado.\nAparici\u00f3n do dogmatismo.\nAntigamente non exist\u00edan as reflexi\u00f3ns epistemol\u00f3xicas, para Kant, o dogmatismo \u00e9 a posici\u00f3n que cultiva a metaf\u00edsica e asegura a posibilidade do co\u00f1ecemento metaf\u00edsico a trav\u00e9s dela, sen unha an\u00e1lise cr\u00edtica previa sobre esta facultade. Durante o Concilio de Trento a palabra \"dogma\" adquiriu unha connotaci\u00f3n relixiosa, utilizada para referirse \u00e1s verdades enunciadas por Deus e reco\u00f1ecidas pola Igrexa, que forman parte do pensamento de todo creente.\nO dogmatismo foi o piar a partir do cal as sociedades antigas se formar\u00edan, xa que se aceptaban uns principios incondicionalmente sen discrepar por ignorancia ou por respecto cara a unha autoridade. Estes preceptos guiaban a unha sociedade fundada nuns valores.\nRepresentantes.\nTales de Mileto.\nTales de Mileto cr\u00eda atopar o principio b\u00e1sico (\"arj\u00e9\"), sinalando a auga como principio de todas as cousas. Pero este principio non \u00e9 s\u00f3 o fundamento das cousas, \u00e9 o principio da vitalidade, de todo o vivente.\nHer\u00e1clito.\nHer\u00e1clito pensaba que nada permanece nun ser, \"Non se pode ba\u00f1ar un d\u00faas veces no mesmo r\u00edo\", as augas pasaron, outras hai en lugar das primeiras, e n\u00f3s mesmos somos outros. Para Her\u00e1clito, o \"arj\u00e9\" non ser\u00eda a auga nin o \u00e1peiron, ser\u00eda o devir. \"Ning\u00fan ser humano nin divino fixo este mundo, sen\u00f3n que sempre foi, \u00e9 e ser\u00e1 eternamente lume vivo que se encende segundo medida e segundo medida ap\u00e1gase\".\nAnax\u00edmenes de Mileto.\nAnax\u00edmenes de Mileto oponse a Tales en canto \u00e1 determinaci\u00f3n dun arj\u00e9 ou primeiro principio, o cal considera que \u00e9 o aire. Esta elecci\u00f3n foi tomada seguramente a partir da experiencia, influ\u00edndo na observaci\u00f3n dos seres vivos e a importancia do fen\u00f3meno da respiraci\u00f3n, en canto toma como arj\u00e9 un elemento particular. Ofr\u00e9cenos un mecanismo de explicaci\u00f3n da xeraci\u00f3n das cousas a partir doutro elemento distinto a elas."}
{"id": "296398", "revid": "1131", "url": "https://gl.wikipedia.org/wiki?curid=296398", "title": "Aios", "text": ""}
{"id": "296399", "revid": "1131", "url": "https://gl.wikipedia.org/wiki?curid=296399", "title": "Airapadr\u00f3n", "text": ""}
{"id": "296400", "revid": "1131", "url": "https://gl.wikipedia.org/wiki?curid=296400", "title": "Airavedra", "text": ""}
{"id": "296401", "revid": "1131", "url": "https://gl.wikipedia.org/wiki?curid=296401", "title": "A Airoa do Rei", "text": ""}
{"id": "296402", "revid": "1131", "url": "https://gl.wikipedia.org/wiki?curid=296402", "title": "Amarigo", "text": ""}
{"id": "296403", "revid": "1131", "url": "https://gl.wikipedia.org/wiki?curid=296403", "title": "Ame\u00e1", "text": ""}
{"id": "296404", "revid": "89787", "url": "https://gl.wikipedia.org/wiki?curid=296404", "title": "Conexina", "text": "As conexinas, ou prote\u00ednas das uni\u00f3ns comunicantes, son unha familia de prote\u00ednas transmembrana estruturalmente relacionadas que se ensamblan para formar un tipo de uni\u00f3n celular chamado uni\u00f3n comunicante de vertebrados (polo que son unha familia completamente diferente \u00e1 das innexinas, que forman as uni\u00f3ns comunicantes de invertebrados). Cada uni\u00f3n comunicante est\u00e1 composta por d\u00faas semicanles, un en cada c\u00e9lula situados un enfronte do outro, chamados conex\u00f3ns, cada un dos cales est\u00e1 constitu\u00eddo por seis mol\u00e9culas de conexinas. As uni\u00f3ns comunicantes son esenciais para moitos procesos fisiol\u00f3xicos, como a despolarizaci\u00f3n coordinada do m\u00fasculo card\u00edaco, o correcto desenvolvemento embrionario, e a resposta de conduci\u00f3n na microvasculatura sangu\u00ednea. Por esta raz\u00f3n, as mutaci\u00f3ns nos xenes que codifican as conexinas poden causar anormalidades no desenvolvemento e funcionais.\nEstrutura.\nAs conexinas son prote\u00ednas transmembranas que atravesan catro veces a membrana que constan duns extremos N e C-terminais citoplasm\u00e1ticos, un bucle citoplasm\u00e1tico (CL) e dous bucles extracelulares, (EL-1 e EL-2). As conexinas est\u00e1n ensambladas en grupos de seis formando hemicanles, ou conex\u00f3ns; d\u00faass destas hemicanles comb\u00ednanse para formar unha uni\u00f3n comunicante. A familia de xenes da conexina \u00e9 diversa, e consta de 21 membros identificados no xenoma humano secuenciado, e vinte no do rato (19 deles son pares ort\u00f3logos). Xeralmente o seu peso \u00e9 de entre 26 e 60 kDa, e te\u00f1en unha lonxitude media de 380 amino\u00e1cidos. As diversas conexinas comb\u00ednanse formando uni\u00f3ns comunicantes homom\u00e9ricas ou heterom\u00e9ricas, cada unha das cales pode mostrar diferentes propiedades funcionais, como a condutancia de poro, selectividade de tama\u00f1o, selectividade de carga, apertura por voltaxe ou por unha substancia qu\u00edmica.\nNomenclatura.\nO termo conexina abr\u00e9viase como Cx ou CX. Na literatura recente as conexinas denom\u00ednanse xeralmente polo seu peso molecular, por exemplo a Cx26 \u00e9 a conexina de 26 kDa. Por\u00e9n, isto pode levar a confusi\u00f3n cando se comparan conexinas de diferentes especies, por exemplo, a Cx36 humana \u00e9 hom\u00f3loga da Cx35 do peixe cebra. Unha nomenclatura que compite coa anterior \u00e9 o sistema GJ (\"gap junction\" ou uni\u00f3n comunicante), no que as conexinas son clasificadas en formas \u03b1 (GJA) e \u03b2 (GJB), e agr\u00fapanse conexinas adicionais nos grupos C, D e E, seguidos dun n\u00famero de identificaci\u00f3n, por exemplo, GJA1/Gja1 corresponde a CX43/Cx43. Na \"Gap Junction Conference\" celebrada en 2007 en Elsinore deciciuse utilizar o sistema de nomenclatura GJ para os xenes que codifican as conexinas, pero para as prote\u00ednas codificadas preferiuse manter a nomenclatura das conexinas tradicional usando o peso molecular da prote\u00edna humana para numerar as prote\u00ednas ort\u00f3logas.\nBios\u00edntese e internalizaci\u00f3n.\nUnha caracter\u00edstica salientable das conexinas \u00e9 que te\u00f1en unha vida media relativamente curta de tan s\u00f3 unhas poucas horas. O resultado disto \u00e9 a existencia dun ciclo din\u00e1mico de s\u00edntese e substituci\u00f3n de conexinas. Suxeriuse que esta curta vida media permite regular de forma m\u00e1is fina os procesos fisiol\u00f3xicos, como no caso do miometrio.\nDesde o n\u00facleo \u00e1 membrana.\nA medida que as conexinas son traducidas nos ribosomas do ret\u00edculo endoplasm\u00e1tico rugoso, son inseridas na membrana do ret\u00edculo endoplasm\u00e1tico. Unha vez no ret\u00edculo endoplasm\u00e1tico as conexinas preganse correctamente, orixin\u00e1ndose os dous bucles extracelulares, chamados EL-1 e EL-2. \u00c9 tam\u00e9n no ret\u00edculo endoplasm\u00e1tico onde se produce o inicio da oligomerizaci\u00f3n de varias mol\u00e9culas de conexinas para formar as hemicanles, un proceso que continuar\u00e1 no compartimento intermedio do UR-Golgi. As hemicanles formadas poden ser homot\u00edpicas, heterot\u00edpicas, ou combinaci\u00f3ns heterot\u00edpica/heterom\u00e9rica.\nDespiois de sa\u00edren do ret\u00edculo endoplasm\u00e1tico e pasaren polo ERGIC, as conexinas pregadas xeralmente entran na rede \"cis\"-Golgi. Por\u00e9n, algunhas das conexinas, como a Cx26 poden ser transportadas independentemente do Golgi.\nEnsamblaxe das uni\u00f3ns comunicantes.\nAs hemicanles, unha vez que son inseridas na membrana plasm\u00e1tica, difunden libremente dentro da bicapa lip\u00eddica. Coa axuda de prote\u00ednas espec\u00edficas, principalmente cadherinas, as hemicanles poden acoplarse a hemicanles da c\u00e9lula adxacente formando uni\u00f3ns comunicantes. Estudos recentes demostraron a existencia de comunicaci\u00f3ns entre as uni\u00f3ns adherentes e as uni\u00f3ns comunicantes, o que indica que pode haber un nivel de coordinaci\u00f3n maior do que se pensaba anteriormente.\nAs conexinas son sintetizadas en ribosomas unidos ao ret\u00edculo endoplasm\u00e1tico rugoso e inseridos no ret\u00edculo endoplasm\u00e1tico cotraducionalmente. despois prod\u00facese a oligomerizaci\u00f3n no ret\u00edculo endoplasm\u00e1tico ou na rede trans-Golgi (dependendo do tipo de conexina) formando os conex\u00f3ns, os cales son despois levados \u00e1 membrana plasm\u00e1tica por medio da rede de microt\u00fabulos de actina. Os conex\u00f3ns poden tam\u00e9n ser enviados \u00e1 membrana plasm\u00e1tica por transferencia directa desde o ret\u00edculo endoplasm\u00e1tico. Despois da s\u00faa inserci\u00f3n na membrana, os conex\u00f3ns poden permanecer en forma de hemicanles ou poden acoplarse con conex\u00f3ns compatibles de c\u00e9lulas adxacentes para formar uni\u00f3ns comunicantes. Os novos conex\u00f3ns que chegan son engadidos na zona perif\u00e9rica de uni\u00f3ns comunicantes preformadas, mentres que os fragmentos de uni\u00f3ns comunicantes \"vellas\" centrais son degradados ao internalizarse unha estrutura de dobre membrana chamada uni\u00f3n anular nunha das d\u00faas c\u00e9lulas, onde ten lugar unha posterior degradaci\u00f3n lisos\u00f3mica ou proteas\u00f3mica, ou nalg\u00fans casos os conex\u00f3ns son reciclados \u00e1 membrana (indicado na figura con frechas descontinuas). Durante o seu ciclo de vida, as conexinas as\u00f3cianse con diferentes prote\u00ednas, entre as cales est\u00e1n: (1) compo\u00f1entes citoesquel\u00e9ticos como microt\u00fabulos, actina, e as prote\u00ednas que se unen \u00e1 actina \u03b1-espectrina e drebrina, (2) mol\u00e9culas das uni\u00f3ns celulares como compo\u00f1entes das uni\u00f3ns adherentes como as cadherinas, \u03b1-catenina, e \u03b2-catenina, e compo\u00f1entes das uni\u00f3ns herm\u00e9ticas como as prote\u00ednas ZO-1 e ZO-2, (3) encimas como as quinases e fosfatases, que regulan a ensamblaxe, funcionamento e degradaci\u00f3n, e (4) outras prote\u00ednas como a caveolina.\nFunci\u00f3n.\nAs uni\u00f3ns comunicantes formadas por conexinas at\u00f3panse s\u00f3 en vertebrados, mentres que en invertebrados as uni\u00f3ns comunicantes est\u00e1n formadas por unhas prote\u00ednas de funci\u00f3n an\u00e1loga (pero xeneticamente non relacionadas) chamadas innexinas. Os ort\u00f3logos das innexinas foron identificadas tam\u00e9n en cordados, pero non forman uni\u00f3ns comunicantes; denom\u00ednanse pannexinas, e as canles formadas por estas prote\u00ednas act\u00faan como poros transmembrana moi grandes que conectan os compartimentos intracelular e extracelular, pero non unha c\u00e9lula con outra.\nNo sistema nervioso central, as uni\u00f3ns comunicantes proporcionan un acoplamento el\u00e9ctrico entre as c\u00e9lulas proxenitoras, neuronas, e c\u00e9lulas gliais. Utilizando ratos knockout para as conexinas, atopouse que o acoplamento celular \u00e9 esencial para a sinalizaci\u00f3n visual nas c\u00e9lulas da retina. Na retina, os niveis de luz ambiental infl\u00faen no acoplamento celular proporcionado polas canles das uni\u00f3ns comunicantes, adaptando a funci\u00f3n visual a diversas condici\u00f3ns de iluminaci\u00f3n. O acoplamento das c\u00e9lulas est\u00e1 gobernado por varios mecanismos, entre os que est\u00e1 a expresi\u00f3n das conexinas."}
{"id": "296405", "revid": "1131", "url": "https://gl.wikipedia.org/wiki?curid=296405", "title": "O Ameal", "text": ""}
{"id": "296406", "revid": "56817", "url": "https://gl.wikipedia.org/wiki?curid=296406", "title": "Amandi", "text": "O top\u00f3nimo Amandi pode referirse a:"}
{"id": "296407", "revid": "56817", "url": "https://gl.wikipedia.org/wiki?curid=296407", "title": "Ama\u00f1ecida", "text": "O top\u00f3nimo Ama\u00f1ecida pode referirse a:"}
{"id": "296408", "revid": "1131", "url": "https://gl.wikipedia.org/wiki?curid=296408", "title": "A Ama\u00f1ecida", "text": ""}
{"id": "296409", "revid": "56817", "url": "https://gl.wikipedia.org/wiki?curid=296409", "title": "A Amarela", "text": "O top\u00f3nimo A Amarela pode referirse a:"}
{"id": "296410", "revid": "1131", "url": "https://gl.wikipedia.org/wiki?curid=296410", "title": "Alais", "text": ""}
{"id": "296411", "revid": "56817", "url": "https://gl.wikipedia.org/wiki?curid=296411", "title": "Alb\u00e1", "text": "O top\u00f3nimo galego Alb\u00e1 pode referirse a:"}
{"id": "296412", "revid": "1131", "url": "https://gl.wikipedia.org/wiki?curid=296412", "title": "O Alargo", "text": ""}
{"id": "296413", "revid": "89787", "url": "https://gl.wikipedia.org/wiki?curid=296413", "title": "Moja Republika", "text": "Moja Republika (; \"Moja Republika\", bosn\u00edaco e ) \u00e9 o himno da Rep\u00fablica Serbia, unha entidade de Bosnia e Hercegovina. O 16 de xullo de 2008 substitu\u00edu \u00f3 himno anterior, Bo\u017ee pravde, que foi declarado inconstitucional pola Corte Constitucional de Bosnia e Hercegovina no 2006. Foi escrito por Mladen Matovi\u0107."}
{"id": "296414", "revid": "56817", "url": "https://gl.wikipedia.org/wiki?curid=296414", "title": "Albagueira", "text": "O top\u00f3nimo galego Albagueira pode referirse a:"}
{"id": "296415", "revid": "25871", "url": "https://gl.wikipedia.org/wiki?curid=296415", "title": "Covadonga Berdi\u00f1as", "text": "Covadonga Berdi\u00f1as Torres, nada na Coru\u00f1a o 13 de xaneiro de 1967, \u00e9 unha actriz galega de televisi\u00f3n, cine, dobraxe e teatro.\nTraxectoria.\nComezou a s\u00faa formaci\u00f3n teatral no ano 1987, na escola de teatro Casahamlet, \u00f3 mesmo tempo que iniciou a s\u00faa actividade na dobraxe. Realizou varios cursos de interpretaci\u00f3n ante a c\u00e1mara, e desde ent\u00f3n, traballa como actriz de teatro, televisi\u00f3n, cine e actriz e directora de dobraxe."}
{"id": "296416", "revid": "23204", "url": "https://gl.wikipedia.org/wiki?curid=296416", "title": "Carelia", "text": "Carelia (en carelio, fin\u00e9s e estoniano: \"Karjala\"; , \"Karelija\", historicamente \u041a\u043e\u0440\u0435\u043b\u0430, \"Korjela\"; ), a terra do pobo carelio, \u00e9 unha rexi\u00f3n da Europa setentrional de importancia hist\u00f3rica para Finlandia, Rusia e Suecia. Actualmente a rexi\u00f3n est\u00e1 dividida entre Finlandia (formando as rexi\u00f3ns de Carelia do Norte e Carelia do Sur), e o noroeste de Rusia (formando os suxeitos federais da Rep\u00fablica de Carelia e o \u00f3blast de Leningrado).\nHistoria.\nAs primeiras probas de presenza humana na rexi\u00f3n datan da idade do xeo, aproximadamente 7 ou 6 milenios AEC, e adic\u00e1banse \u00e1 caza e \u00e1 pesca. Trat\u00e1base de tribos fino-ugrias (Korela, Sum, Ves e Saami) que habitaron as \u00e1reas do istmo de Carelia e o norte do lago Ladoga, entre este e o lago Onega (Ves), e m\u00e1is ao norte (Saami), mais posteriormente estend\u00e9ronse ata a costa do mar Branco, ao mesmo tempo que tribos eslavas penetraron neses territorios e axudaron no desenvolvemento de actividades como a agricultura e o comercio mar\u00edtimo. No primeiro milenio AEC as persoas que habitaban a rexi\u00f3n puideron extraer e procesar o ferro, as\u00ed como cultivar e criar gando.\nPol\u00edtica.\nCarelia enc\u00f3ntrase politicamente dividida entre Finlandia e Rusia. A Rep\u00fablica de Carelia \u00e9 un suxeito federal constitu\u00eddo como tal en 1991 a partir da Rep\u00fablica Aut\u00f3noma Socialista Sovi\u00e9tica de Carelia. O istmo de Carelia pretence administrativamente ao \u00f3blast de Leningrado, logo de que Finlandia cedera o territorio logo da Guerra de Inverno en 1940. A parte finlandesa consiste en partes das rexi\u00f3ns (en fin\u00e9s \"maakunta\") de Carelia do Norte e Carelia do Sur.\nLingua.\nA lingua carelia \u00e9 a lingua propia do pobo carelio. Tr\u00e1tase dunha lingua ur\u00e1lica da pola das linguas fino-b\u00e1lticas estreitamente relacionada co fin\u00e9s.\nCalc\u00falase que hai un total de 30\u00a0000 falantes de carelio, con todo, debido \u00e1s migraci\u00f3ns posteriores \u00e1 segunda guerra mundial o pobo carelio vive disperso por toda Finlandia e o carelio non \u00e9 falado como idioma comunitario local."}
{"id": "296417", "revid": "1888", "url": "https://gl.wikipedia.org/wiki?curid=296417", "title": "Lino P\u00e9rez Fern\u00e1ndez", "text": ""}
{"id": "296418", "revid": "56817", "url": "https://gl.wikipedia.org/wiki?curid=296418", "title": "S\u00e1mi soga l\u00e1vlla", "text": "S\u00e1mi soga l\u00e1vlla (\"Canci\u00f3n do pobo saami\", lit. \"Canci\u00f3n da familia saami\") foi orixinalmente un poema escrito por Isak Saba que foi publicado no xornal Sagai Muittal\u00e6gje por vez primeira o 1 de abril de 1906. En agosto de 1986, coverteuse no himno nacional do pobo saami. Arne S\u00f8rli p\u00faxolle a m\u00fasica \u00f3 poema, que foi aprobada na XV Conferencia Saami en Helsinqui, en 1992. \"S\u00e1mi soga l\u00e1vlla\" foi traducido a moitas das linguas saamis."}
{"id": "296420", "revid": "1131", "url": "https://gl.wikipedia.org/wiki?curid=296420", "title": "Pazo da Mota", "text": "O Pazo da Mota \u00e9 unha casa se\u00f1orial galega situado no lugar da Mota na parroquia de Riob\u00f3, no concello da Estrada.\nHistoria.\nO morgado do pazo da Mota foi fundado por Xo\u00e1n Otero (1716-1799). O seu bisneto, o maxistrado Manuel Otero Maquieira, vendeu case toda a s\u00faa herdanza en 1852 a Ram\u00f3n Mar\u00eda Otero Est\u00e9vez, que casara coa vi\u00fava do seu irm\u00e1n Eduardo. Ram\u00f3n e a s\u00faa esposa Ramona Ar\u00e9n, sen fillos, nomearon como herdeiros aos fillos ilex\u00edtimos de P\u00edo Otero, Gumersindo e Blandina Concepci\u00f3n.\nO edificio.\n\u00c9 un edificio de planta en \"L\", constru\u00eddo por planta baixa e piso. O portal de entrada ten un van alintelado recercado de moldura plana rematada con espadana. As fiestras son rectangulares recercadas de moldura. Ten galer\u00eda e solaina. Conta cun celeiro integrado na casa e unha adega con b\u00f3veda de pedra.\nConstruci\u00f3ns anexas.\nTen un h\u00f3rreo de 10 claros e fonte sobre a que sobresae o escudo de armas da familia Gunt\u00edn Taboada. Pola fachada principal acc\u00e9dese \u00e1 capela na que hai un cruceiro presidindo a entrada."}
{"id": "296421", "revid": "98629", "url": "https://gl.wikipedia.org/wiki?curid=296421", "title": "Ansel Adams", "text": "Ansel Easton Adams, nado o 20 de febreiro de 1902 en San Francisco (California) e finado o 22 de abril de 1984 en Monterey (California), foi un fot\u00f3grafo e ambientalista estadounidense. As s\u00faas fotograf\u00edas de paisaxes en branco e negro do oeste estadounidense, especialmente do Parque Nacional de Yosemite, foron amplamente reproducidas en calendarios, p\u00f3sters e libros.\nCon Fred Archer, Adams desenvolveu o Sistema de Zonas como un xeito de determinar a exposici\u00f3n axeitada e axustar o contraste na impresi\u00f3n final. A claridade e profundidade resultante caracterizou as s\u00faas fotograf\u00edas. Adams usou principalmente c\u00e1maras de formato grande porque a s\u00faa alta resoluci\u00f3n axudouno a asegurar a nitidez nas s\u00faas imaxes.\nAdams fundou o Grupo f/64 de fotograf\u00eda xunto cos compa\u00f1eiros Willard Van Dyke e Edward Weston.\nObra.\nO proxecto Mural.\nEn 1941, Adams foi contratado polo Departamento do Interior do Goberno dos Estados Unidos para facer fotograf\u00edas de parques naturais, reservas aborixes e outros lugares, para ser usadas como fotograf\u00edas murais no novo edificio do Departamento en Washington, D.C. Parte do seu acordo co Departamento foi que poder\u00eda tam\u00e9n facer fotograf\u00edas para o seu propio uso, ocupando a s\u00faa propia pel\u00edcula e revelado. Malia que Adams gardou rexistros meticulosos do seu viaxe e dos seus gastos, foi menos disciplinado co rexistro das datas das s\u00faas imaxes e negouse a rexistrar a data de \"Moonrise over Hernandez\", polo que non quedou claro se pertenc\u00eda a Adams ou ao Goberno dos Estados Unidos. A posici\u00f3n da l\u00faa permitiu que a imaxe fora datada mediante c\u00e1lculos astron\u00f3micos e determinouse que foi tomada o 1 de novembro de 1941, unha xornada na que Adams non traballara para o Departamento, polo cal a imaxe pertenc\u00eda a Adams. A mesma disputa resultou non ser verdadeira en moitos outros negativos. \nO proxecto det\u00edvose pola entrada na segunda guerra mundial dos Estados Unidos en 1942, e nunca foi rematado."}
{"id": "296422", "revid": "23204", "url": "https://gl.wikipedia.org/wiki?curid=296422", "title": "Grupo f/64", "text": "O Grupo f/64 foi un grupo de sete fot\u00f3grafos do s\u00e9culo XX de San Francisco que compart\u00edan un estilo fotogr\u00e1fico com\u00fan, caracterizado por imaxes n\u00edtidas e coidadosamente enmarcadas estas a trav\u00e9s dun punto de vista particularmente do oeste estadounidense. En parte formouse en oposici\u00f3n ao estilo pictorialista que dominara durante a meirande parte de principios de s\u00e9culo, pero por outra banda quer\u00edan promocionar unha nova est\u00e9tica modernista que estaba en imaxes expostas con precisi\u00f3n de formas naturais e obxectos atopados.\nAntecedentes.\nOs \u00faltimos anos da d\u00e9cada de 1920 e os primeiros da de 1930 foi un tempo de substancial axitaci\u00f3n social e econ\u00f3mica nos Estados Unidos. O pa\u00eds estaba atravesando a Gran Depresi\u00f3n, e a xente buscaba un respiro \u00e1s s\u00faas miserias coti\u00e1s. O oeste estadounidense era visto como a base para o futuro da recuperaci\u00f3n econ\u00f3mica debido a enormes proxectos de obras p\u00fablicas como a presa Hoover. O p\u00fablico buscou noticias e imaxes do oeste porque representaba unha terra de esperanza nun mundo por outro lado sombr\u00edo. Foron atra\u00eddos cada vez m\u00e1is ao traballo de fot\u00f3grafos como Ansel Adams, cuxas fotograf\u00edas sorprendentemente detalladas do oeste americano foron vistas como un \"testemu\u00f1a pict\u00f3rica... de inspiraci\u00f3n e poder redentor\".\nAo mesmo tempo, os traballadores de todo o pa\u00eds estaban comezando a organizarse por mellores salarios e condici\u00f3ns de traballo. Houbo un crecente movemento entre os oprimidos economicamente a unirse por solidariedade e como forza negociadora, e os fot\u00f3grafos participaron directamente nesas actividades. Pouco antes de que se formase o Grupo f/64, Edward Weston foi a unha reuni\u00f3n do John Reed Club, que se fundara para apoiar a artistas e escritores marxistas. Esa circunstancia non s\u00f3 axudou a crear a situaci\u00f3n na cal un grupo de amigos con ideas af\u00edns decidiron agruparse en torno a un interese com\u00fan, sen\u00f3n que xogaron un significante papel na forma na que pensaban sobre o seu esforzo. O Grupo f/64 era m\u00e1is que un grupo de artista; describ\u00edanse a si mesmos como comprometidos nunha batalla contra unha \"marea de pictorialismo opresivo\", con todas as connotaci\u00f3ns pol\u00edticas que o nome implica.\nMentres estaba pasando todo este cambio social, os fot\u00f3grafos estaban loitando por redefinir o que parec\u00eda o seu medio e que deb\u00eda representar. Ata a d\u00e9cada de 1920 a norma est\u00e9tica principal da fotograf\u00eda foi o pictorialismo, defendido por Alfred Stieglitz e outros como a forma m\u00e1is elevada de arte fotogr\u00e1fica. Ese feito comezou a cambiar a principios desa d\u00e9cada cunha nova xeraci\u00f3n de fot\u00f3grafos como Paul Strand e Imogen Cunningham, pero cara finais da d\u00e9cada non hab\u00eda un sucesor claro ao pictorialismo como unha forma com\u00fan de arte visual. Fot\u00f3grafos como Weston estaban cansos da vella forma de ver e estaban desexosos de promover a s\u00faa nova visi\u00f3n.\nFormaci\u00f3n e participantes.\nO Grupo f/64 creouse cando os fot\u00f3grafos Willard Van Dyke e Ansel Adams decidiron organizar a alg\u00fans dos seus compa\u00f1eiros co prop\u00f3sito de promocionar un principio est\u00e9tico com\u00fan. Van Dyke era un aprendiz de Edward Weston, a a principios da d\u00e9cada de 1930 creou unha pequena galer\u00eda fotogr\u00e1fica na s\u00faa casa no 683 da r\u00faa Brockhurst, en Oakland (California). El falou da galer\u00eda 683 como a nosa forma de amosar o seu traballo \u00e1 xente de Nova York que non os co\u00f1ec\u00eda, facendo unha referencia directa a Stieglitz e \u00e1 s\u00faa galer\u00eda chamada 291. A galer\u00eda/casa de Van Dyke converteuse nun lugar de reuni\u00f3n para un pechado c\u00edrculo de fot\u00f3grafos que finalmente ser\u00eda o n\u00facleo do Grupo f/64.\nEn 1931 a Weston d\u00e9ronlle unha exposici\u00f3n no M.H. de Young Memorial Museum de San Francisco, e debido ao interese do p\u00fablico nesa mostra os fot\u00f3grafos que se reun\u00edan na casa de Van Dyke decidiron organizar unha exposici\u00f3n colectiva do seu traballo. Convenceron ao director do de Young Museum para darlles un espazo, e o 15 de novembro de 1932 abrir\u00eda a primeira exhibici\u00f3n do Grupo f/64 a grandes multitudes.\nUn pequeno p\u00f3ster na mostra dic\u00eda:\nEsta primeira exposici\u00f3n estivo formada por 80 fotograf\u00edas, inclu\u00eddas 10 de Adams, 9 de Cunningham, Edwards, Noskowiak, Swift, Van Dyke e Edward Weston, e 4 de Holder, Kanaga, Lavenson e Brett Weston. As impresi\u00f3ns de Edward Weston foron vendidas por 15 d\u00f3lares cada unha; as dos demais artista vender\u00edanse por 10 d\u00f3lares. A mostra durou seis semanas.\nEn 1934 o grupo publicou un aviso na revista \"Camera Craft\" que dic\u00eda: \"O grupo F:64 incl\u00fae entre os seus membros a nomes tan co\u00f1ecidos como Edward Weston, Ansel Adams, Willard Van Dyke, John Paul Edwards, Imogene [sic] Cunningham, Consuela [sic] Kanaga e varios outros.\" A\u00ednda que este anuncio implica que todos os fot\u00f3grafos da primeira mostra eran \"membros\" do Grupo f/64, non todos os individuos se consideraban como tales. Nunha entrevista posteriormente na s\u00faa vida Kanaga dixo: \"Estaba nesa mostra de f/64 con Edward Weston, Imogen Cunningham, Willard Van Dyke e Ansel Adams, pero non estaba nun grupo, nin pertenc\u00edn a nada nunca. Non era un membro\".\nAlg\u00fans historiadores da fotograf\u00eda ven ao Grupo f/64 como unha facci\u00f3n organizada formada polos sete primeiros fot\u00f3grafos, e ven aos outros catro como asociados ao grupo en virtude da s\u00faa est\u00e9tica visual. Por\u00e9n, nunha entrevista en 1997 Dody Weston Thompson dixo que en 1949 fora invitada a unirse ao Grupo f/64. Tam\u00e9n contou que o seu marido Brett Weston, co que casara en 1952, tam\u00e9n se consideraba a si mesmo membro. Isto suxire que \u00e9 dif\u00edcil delimitar absolutamente os membros en termos hist\u00f3ricos ao ter cambiado a s\u00faa composici\u00f3n social informalmente durante os anos 30 e 40.\nNome e prop\u00f3sito.\nHai algunha diferenza de opini\u00f3n sobre como foi bautizado o grupo. Van Dyke recordou que nun primeiro momento el suxeriu o nome \"US 256\", que era ent\u00f3n a designaci\u00f3n do \"Uniform System\" comunmente usada para aperturas moi pequenas en lentes de c\u00e1maras. Segundo Van Dyke, Adams pensou que o nome poder\u00eda ser confuso para o p\u00fablico, e este \u00faltimo suxeriu \"f/64\", que era a correspondente configuraci\u00f3n de apertura para o sistema focal que estaba ga\u00f1ando popularidade. Por\u00e9n, nunha entrevista en 1975 Holder recordou que el e Van Dyke idearon o nome durante unha viaxe en ferri dende Oakland a San Francisco. En calquera caso, o nome converteuse no agora famoso Grupo f/64.\nO termo f/64 ref\u00edrese a unha configuraci\u00f3n de apertura pequena nunha c\u00e1mara de gran formato, a cal asegura unha gran profundidade de campo, o que fa que unha fotograf\u00eda estea uniformemente n\u00edtida dende o primeiro plano ata o fondo. Unha pequena apertura \u00e1s veces implica unha longa exposici\u00f3n e polo tanto ter que elixir obxectos a fotografar quietos ou con movemento lento, como paisaxes e bodeg\u00f3ns, pero coa luz xeralmente brillante de California ese \u00e9 un factor pouco importante \u00e1 hora de escoller tema que o tama\u00f1o e a torpeza das c\u00e1maras, en comparaci\u00f3n coas cada vez m\u00e1is pequenas c\u00e1maras usadas en fotograf\u00eda de acci\u00f3n e de reportaxe nos anos 30.\nIsto corresp\u00f3ndese co ideal de fotograf\u00eda directa que o grupo defend\u00eda en resposta aos m\u00e9todos do pictorialismo que a\u00ednda estaban de moda nese momento en California (a pesar de que en Nova York hab\u00eda tempo que non se levaban).\nA convenci\u00f3n fotogr\u00e1fica contempor\u00e1nea denota as aperturas de lente cunha barra, como f/22 ou f/64, pero nos seus escritos o grupo sempre usaba un punto no seu lugar, como en \"f.64\".\nHistoria.\nTras a s\u00faa primeira mostra en 1932, os rexistros indican que algunhas ou todas esas fotograf\u00edas foron expostas nos \u00c1nxeles, Seattle, Portland e Carmel-by-the-Sea. Non hi listas detalladas das fotos desas mostras, polo que foi imposible dicir que imaxes foron expostas.\nCara 1934 os efectos da Gran Depresi\u00f3n estaban sent\u00edndose por California, e o membros do grupo tiveron unha serie de complicadas discusi\u00f3ns sobre as premisas da arte nese tempos econ\u00f3micos dif\u00edciles. Os efectos da depresi\u00f3n, xunto coa marcha de varios integrantes do grupo de San Francisco (como Weston que se mudou a Santa Barbara (California) para estr co fillo e Van Dyke que marchou a Nova York) levaron \u00e1 disoluci\u00f3n do Grupo f/64 cara finais de 1935. Moitos dos seus membros continuaron fotografando e agora son co\u00f1ecidos como alg\u00fans dos artistas m\u00e1is influentes do s\u00e9culo XX.\nAs colecci\u00f3ns m\u00e1is completas de impresi\u00f3ns dos fot\u00f3grafos do Grupo f/64 at\u00f3panse na actualidade no Center for Creative Photography e no San Francisco Museum of Modern Art."}
{"id": "296427", "revid": "98629", "url": "https://gl.wikipedia.org/wiki?curid=296427", "title": "Gloria Lago", "text": "Mar\u00eda Gloria Lago Cuadrado \u00e9 unha profesora galega, presidenta e voceira da asociaci\u00f3n Galicia Biling\u00fce e da plataforma Hablamos Espa\u00f1ol.\nTraxectoria.\nFilla de Rom\u00e1n Lago \u00c1lvarez e neta de Rom\u00e1n Lago Cabral, dous dos principais procesados polo caso do met\u00edlico, en 2009 publicou \"El reloj de cuco\", unha historia novelada da vida da familia Lago e do proceso xudicial, nun intento de vindicar a imaxe da familia. Na s\u00faa mocidade militou en Coalici\u00f3n Galega. \u00c9 profesora de ingl\u00e9s nun instituto de Vigo. Co\u00f1ecida por ser a presidenta e voceira de Galicia Biling\u00fce, asociaci\u00f3n que fundou en xullo de 2007.\nPol\u00e9micas.\nGloria Lago \u00e9 co\u00f1ecida por defender abertamente a partidos e asociaci\u00f3ns de corte espa\u00f1olista, defensores da unidade de Espa\u00f1a e contrarios \u00e1s manifestaci\u00f3ns culturais e ling\u00fc\u00edsticas perif\u00e9ricas. No ano 2011 insinuou que o PPdeG ofrec\u00e9ralle un posto na lista \u00e1s elecci\u00f3ns galegas de 2012, cun escano asegurado. Dous anos m\u00e1is tarde valorou entrar en pol\u00edtica, e soaron os nomes do PPdG e de UPyD como posibles destinos da viguesa. Por\u00e9n, non rematou en ning\u00fan destes partidos.\nNo ano 2014 cualificou de xen\u00f3fobo a Castelao no seu blog persoal, e aos seus defensores de \"talib\u00e1ns galaicos\". Na mesma publicaci\u00f3n atacou a referencia a que as \"linguas co-oficiais deban ser obxecto de especial respecto e protecci\u00f3n\", pronunciada por Filipe VI no seu discurso de proclamaci\u00f3n.\nEn novembro de 2014 foi a encargada de ler o manifesto \"Libres e iguales\" en Vigo, en contra da consulta soberanista catal\u00e1, que calificou de \"agresi\u00f3n \u00e1 democracia\" e de \"mutila-los seus dereitos\". A concentraci\u00f3n reuniu a unhas 20 persoas.\nNo mesmo mes comezou a campa\u00f1a \"Adopta un top\u00f3nimo espa\u00f1ol\", atacando a Lei de normalizaci\u00f3n ling\u00fc\u00edstica, aprobada por unanimidade en 1983, e que establec\u00eda a oficialidade dos top\u00f3nimos en galego.\nEn xaneiro de 2015 definiu ao Apalpador coma un \"guarrillo pederasta\" (porqui\u00f1o pederasta) no seu blog."}
{"id": "296428", "revid": "23204", "url": "https://gl.wikipedia.org/wiki?curid=296428", "title": "Or\u00e1culo de Delfos", "text": "O or\u00e1culo de Delfos, no Santuario de Delfos, foi un lugar de consulta aos deuses, no templo sacro dedicado principalmente ao deus Apolo. \nSituado en Grecia, na actual vila de Delfos, ao p\u00e9 do monte Parnaso.\nDas rocas da monta\u00f1a brotan varios mananciais que forman distintas fontes. Unha das fontes m\u00e1is co\u00f1ecidas \u00e9 a fonte Castalia, rodeada dun bosque de loureiros consagrados a Apolo. \nA lenda e a mitolox\u00eda contan que no monte Parnaso ao car\u00f3n dunha fonte reun\u00edanse algunhas divindades deusas menores do canto, chamadas musas, xunto coas ninfas das fontes, chamadas n\u00e1yades. Nestas reuni\u00f3ns Apolo tocaba a lira e as divindades cantaban.\nDelfos.\nHai diversas propostas da orixe do top\u00f3nimo de Delfos. Unha delas prop\u00f3n que v\u00e9n de Delfino (\u0394\u03b5\u03bb\u03c6\u03b9\u03bd\u03b7\u03c2), que era o nome do drag\u00f3n mitol\u00f3xico que custodiaba o or\u00e1culo antes da chegada de Apolo. Tam\u00e9n se escribiu que a s\u00faa orixe parte dun mito segundo o cal Apolo converteuse en golfi\u00f1o para atraer un barco cretense, do que quer\u00eda utilizar \u00e1 xente como sacerdotes.\nPit\u00f3n (Pitia).\nO santuario constru\u00eduse no lugar co\u00f1ecido na antig\u00fcidade como Pito,nome que en grego presenta d\u00faas formas. Este nome (que carece de etimolox\u00eda aceptada) relaci\u00f3nase co da gran serpe ou drag\u00f3n que, segundo a mitolox\u00eda, vixiaban o or\u00e1culo primitivo.\nOrixes do santuario.\nO santuario apareceu despois desta do 800 a.C, cun altar, ao que seguiu un primeiro templo. O nome de Pito relaci\u00f3nase na mitolox\u00eda cunha gran serpe ou drag\u00f3n Pit\u00f3n fillo da deusa Xea (a Terra) que vixiaba un or\u00e1culo consagrado \u00e1 s\u00faa nai. Unha tradici\u00f3n indica que Xea cedeu a Temis a s\u00faa parte e esta regalouno a Apolo."}
{"id": "296429", "revid": "23204", "url": "https://gl.wikipedia.org/wiki?curid=296429", "title": "Or\u00e1culo grego", "text": "Un or\u00e1culo (do lat\u00edn \"Oraculum\", derivado de \"\u014dr\u0101re\" \"falar\") foi a palabra usada na \u00e9poca cl\u00e1sica para designar as revelaci\u00f3ns dos deuses aos homes e o lugar onde estas revelaci\u00f3ns eran feitas, e ademais a persoa que pod\u00eda facer as predici\u00f3ns. De acordo coa mitolox\u00eda grega, un or\u00e1culo \u00e9 unha mensaxe divina transmitida e interpretada por un santuario.\nAs deidades non aparec\u00edan persoalmente sen\u00f3n que se comunicaban a trav\u00e9s dunha especie de m\u00e9diums que eran diferentes segundo os lugares.\nO termo or\u00e1culo, xa que logo, aplicouse despois ao transmisor das predici\u00f3ns divinas.\nComparativamente Zeus, como pai do todos os seus, ti\u00f1a poucos or\u00e1culos, pero segundo a crenza popular era a fonte de todos os or\u00e1culos, por medio doutros deuses como Apolo, ou de heroes divinizados.\nA s\u00faa existencia hai que considerala como parte da necesidade dos homes de saber que lles ofrece o futuro e para facer as cousas conforme aos desexos dos deuses; os or\u00e1culos eran polo tanto unha revelaci\u00f3n pero \u00e1 vez unha sanci\u00f3n ou autorizaci\u00f3n da deidade a un feito concreto.\nOs or\u00e1culos m\u00e1is co\u00f1ecidos eran os de Delfos, enviados pola pitonisa e interpretados polos sacerdotes de Apolo e o Or\u00e1culo de Dodona. Os or\u00e1culos relevantes foron:\nOr\u00e1culos doutros deuses.\nOs or\u00e1culos doutros deuses eran consultados en cuesti\u00f3ns concretas da vida humana ou do mundo no que estaban.\nOr\u00e1culos dos mortos.\nEran os or\u00e1culos nos que se ped\u00eda a presenza dos esp\u00edritos dos mortos e se ofrec\u00edan sacrificios aos deuses do inframundo. Un dos m\u00e1is co\u00f1ecidos foi o dos thesprotis preto do lago Aornos; outro estaba na Heraclea P\u00f3ntica.\nOr\u00e1culos de Italia.\nOs or\u00e1culos polos cales un deus revelaba a s\u00faa vontade a trav\u00e9s da boca dunha persoa non exist\u00edan en Italia, salvo algunhas excepci\u00f3ns na Magna Grecia. Os romanos descubr\u00edan a vontade dos deuses polos libros sibilinos, os augures, os ar\u00faspices, e os signos do ceo. Os \u00fanicos or\u00e1culos italianos co\u00f1ecidos son:\nExtensi\u00f3n.\nPor extensi\u00f3n, en matem\u00e1ticas, filosof\u00eda e inform\u00e1tica, un or\u00e1culo \u00e9 calquera ente que xera verdades sobre un mundo real ou imaxinario, ou que pode responder cuesti\u00f3ns correctamente. Nalgunhas teor\u00edas de aprendizaxe, a realidade consid\u00e9rase un or\u00e1culo."}
{"id": "296431", "revid": "624", "url": "https://gl.wikipedia.org/wiki?curid=296431", "title": "Or\u00e1culos gregos", "text": ""}
{"id": "296432", "revid": "1410", "url": "https://gl.wikipedia.org/wiki?curid=296432", "title": "Himno de Osetia do Sur", "text": "O Himno de Osetia do Sur (en , \"Respublik\u00e6 Hussar Irystony Paddzahadon Gimn\") foi adoptado o 5 de maio de 1995. A letra foi escrita por Totraz Kokaev (\u0422\u043e\u0442\u0440\u0430\u0437 \u041a\u043e\u043a\u0430\u0435\u0432), e a m\u00fasica foi composta por Felix Alborov (\u0424\u0435\u043b\u0438\u043a\u0441 \u0410\u043b\u0431\u043e\u0440\u043e\u0432)."}
{"id": "296433", "revid": "839", "url": "https://gl.wikipedia.org/wiki?curid=296433", "title": "Yuri Antonov", "text": ""}
{"id": "296434", "revid": "1131", "url": "https://gl.wikipedia.org/wiki?curid=296434", "title": "O Albar", "text": ""}
{"id": "296435", "revid": "56817", "url": "https://gl.wikipedia.org/wiki?curid=296435", "title": "Albar", "text": "O top\u00f3nimo galego Albar pode referirse a:"}
{"id": "296436", "revid": "839", "url": "https://gl.wikipedia.org/wiki?curid=296436", "title": "Mili Balakirev", "text": ""}
{"id": "296437", "revid": "56817", "url": "https://gl.wikipedia.org/wiki?curid=296437", "title": "Albar\u00e1n", "text": "O top\u00f3nimo galego Albar\u00e1n pode referirse a:"}
{"id": "296438", "revid": "56817", "url": "https://gl.wikipedia.org/wiki?curid=296438", "title": "Albaredos", "text": "O top\u00f3nimo galego Albaredos pode referirse a:"}
{"id": "296439", "revid": "1131", "url": "https://gl.wikipedia.org/wiki?curid=296439", "title": "Os Albaredos", "text": ""}
{"id": "296440", "revid": "839", "url": "https://gl.wikipedia.org/wiki?curid=296440", "title": "Dmitri Kabalevski", "text": ""}
{"id": "296441", "revid": "1131", "url": "https://gl.wikipedia.org/wiki?curid=296441", "title": "O Albardeiro", "text": ""}
{"id": "296442", "revid": "839", "url": "https://gl.wikipedia.org/wiki?curid=296442", "title": "Serguei Prokofiev", "text": ""}
{"id": "296448", "revid": "839", "url": "https://gl.wikipedia.org/wiki?curid=296448", "title": "Estadi Balear", "text": ""}
{"id": "296449", "revid": "1888", "url": "https://gl.wikipedia.org/wiki?curid=296449", "title": "Mar\u00eda Gloria Lago Cuadrado", "text": ""}
{"id": "296451", "revid": "56817", "url": "https://gl.wikipedia.org/wiki?curid=296451", "title": "Viceversa", "text": "O adverbio galego viceversa indica que ademais do que se predica na oraci\u00f3n tam\u00e9n se afirma o mesmo ao inverter os seus termos. Pode referirse a:"}
{"id": "296453", "revid": "5572431", "url": "https://gl.wikipedia.org/wiki?curid=296453", "title": "Viceversa (revista)", "text": "Viceversa \u00e9 unha revista galega de \u00e1mbito universitario que recolle e analiza traballos sobre a traduci\u00f3n en Galicia.\nHistoria.\nPubl\u00edcase dende 1995, poucos anos despois da creaci\u00f3n dunha licenciatura de Traduci\u00f3n e Interpretaci\u00f3n na Universidade de Vigo.\nCanto aos contidos, salientar que recolle a produci\u00f3n cient\u00edfica dos dita licenciatura, as\u00ed como traballos de personalidades da traduci\u00f3n e outros documentos de interese para os estudantes de Traduci\u00f3n e tam\u00e9n de Filolox\u00eda Galega.\nNo organigrama figura unha direcci\u00f3n, unha secretar\u00eda, un consello de redacci\u00f3n e mais un comit\u00e9 asesor.\nA edici\u00f3n e publicaci\u00f3n corre a cargo da Asociaci\u00f3n de Tradutores Galegos e o Departamento de Filolox\u00eda Galega e Latina da universidade viguesa.\nPuntualmente colabora a Consellar\u00eda de Innovaci\u00f3n, Industria e Comercio da Xunta de Galicia.\nEn 2014 o director da revista era Alberto \u00c1lvarez Lugr\u00eds.\nEstrutura.\nConsta de cinco apartados ou secci\u00f3ns:"}
{"id": "296456", "revid": "22570", "url": "https://gl.wikipedia.org/wiki?curid=296456", "title": "Igrexa do Oriente", "text": "A Igrexa do Oriente (en , \"\u02bf\u0112(d)t\u0101\u02be d-Ma\u1e0fn(\u0259)\u1e25\u0101\u02be\"), co\u00f1ecida historicamente como Igrexa nestoriana foi unha igrexa de tradici\u00f3n sir\u00edaca, estabelecida na Asiria aquem\u00e9nida entre os s\u00e9culos I e III. Converteuse na igrexa do Imperio Sas\u00e1nida e espallouse con rapidez por toda Asia, con dioceses dende o mar Mediterr\u00e1neo at\u00e9 a China e a India. Hoxe, varias igrexas recl\u00e1manse herdeiras dela.\nCaracter\u00edsticas.\nA maior autoridade na Igrexa do Leste era o patriarca de Seleucia-Ctesifonte, en sucesi\u00f3n directa dos ap\u00f3stolos. Dende un punto de vista lit\u00farxico, trat\u00e1base dunha igrexa de rito siro-oriental, e dende un punto de vista teol\u00f3xico foi asociada m\u00e1is tarde co nestorianismo, que enfatizaba a diferenza entre as naturezas humana e divina de Xes\u00fas Cristo.\nIgrexas sucesoras.\nAs igrexas sucesoras da Igrexa do Oriente son a Igrexa cat\u00f3lica caldea, a Igrexa asiria do Oriente, a Antiga Igrexa do Oriente, e a Igrexa cat\u00f3lica siro-malabar. Son tamel herdeiras dela as igrexas da India xurdidas dun cisma no s\u00e9culo VII."}
{"id": "296458", "revid": "56817", "url": "https://gl.wikipedia.org/wiki?curid=296458", "title": "Igrexa ortodoxa en Am\u00e9rica", "text": "A Igrexa ortodoxa en Am\u00e9rica (en , OCA) \u00e9 unha igrexa ortodoxa autoc\u00e9fala en Am\u00e9rica do Norte.\nTen a s\u00faa orixe nunha misi\u00f3n cristi\u00e1 estabelecida por oito monxes ortodoxos rusos en Alasca (ent\u00f3n parte da Am\u00e9rica rusa) en 1794. A misi\u00f3n pasou a ser unha diocese da Igrexa ortodoxa rusa logo de que os Estados Unidos mercaran Alasca en 1867. At\u00e9 a Igrexa ortodoxa rusa medrara tam\u00e9n noutras \u00e1reas dos Estados Unidos, debido \u00e1 chegada de inmigrantes de \u00e1reas de Europa e Oriente Medio. Moitos destes inmigrantes, con independencia da s\u00faa nacionalidade ou orixe \u00e9tnica, foron unidos baixo unha \u00fanica diocese norteamericana da Igrexa ortodoxa rusa.\nLogo da Revoluci\u00f3n Bolxevique, o patriarca Tikhon autorizou a todas as igrexas f\u00f3ra de Rusia a se gobernaren de xeito aut\u00f3nomo. As igrexas ortodoxas en Norteam\u00e9rica pasaron a co\u00f1ecerse como a Igrexa ortodoxa greco-cat\u00f3lica en Am\u00e9rica en 1924, baixo a direcci\u00f3n do metropolita Platon Rozhdestvensky. A Igrexa ortodoxa rusa concedeulle a autocefalia en 1970, e foi renomeada como \"Igrexa ortodoxa en Am\u00e9rica\". Os seus xerarcas son parte da Asemblea de Bispos Can\u00f3nicos Ortodoxos de Am\u00e9rica do Norte e Central."}
{"id": "296460", "revid": "1888", "url": "https://gl.wikipedia.org/wiki?curid=296460", "title": "Olimpio Arca Caldas", "text": ""}
{"id": "296461", "revid": "56817", "url": "https://gl.wikipedia.org/wiki?curid=296461", "title": "Albares", "text": "O top\u00f3nimo Albares pode referirse a:"}
{"id": "296462", "revid": "56817", "url": "https://gl.wikipedia.org/wiki?curid=296462", "title": "A Albari\u00f1a", "text": "O top\u00f3nimo galego A Albari\u00f1a pode referirse a:"}
{"id": "296463", "revid": "56817", "url": "https://gl.wikipedia.org/wiki?curid=296463", "title": "Albergue", "text": "Un albergue pode referirse a:"}
{"id": "296464", "revid": "1131", "url": "https://gl.wikipedia.org/wiki?curid=296464", "title": "Albeida", "text": ""}
{"id": "296465", "revid": "1131", "url": "https://gl.wikipedia.org/wiki?curid=296465", "title": "Albarona", "text": ""}
{"id": "296466", "revid": "56817", "url": "https://gl.wikipedia.org/wiki?curid=296466", "title": "Albite", "text": "O top\u00f3nimo galego Albite pode referirse a:"}
{"id": "296467", "revid": "1131", "url": "https://gl.wikipedia.org/wiki?curid=296467", "title": "A Alboiana", "text": ""}
{"id": "296468", "revid": "1131", "url": "https://gl.wikipedia.org/wiki?curid=296468", "title": "Alboreda", "text": ""}
{"id": "296469", "revid": "1131", "url": "https://gl.wikipedia.org/wiki?curid=296469", "title": "Alborelle", "text": ""}
{"id": "296470", "revid": "1131", "url": "https://gl.wikipedia.org/wiki?curid=296470", "title": "Albor\u00e9s de Abaixo", "text": ""}
{"id": "296471", "revid": "1131", "url": "https://gl.wikipedia.org/wiki?curid=296471", "title": "Albor\u00e9s de Arriba", "text": ""}
{"id": "296472", "revid": "1131", "url": "https://gl.wikipedia.org/wiki?curid=296472", "title": "Albor\u00edn", "text": ""}
{"id": "296473", "revid": "1131", "url": "https://gl.wikipedia.org/wiki?curid=296473", "title": "Albor\u00eds", "text": ""}
{"id": "296474", "revid": "1131", "url": "https://gl.wikipedia.org/wiki?curid=296474", "title": "Albori\u00f1o", "text": ""}
{"id": "296475", "revid": "98629", "url": "https://gl.wikipedia.org/wiki?curid=296475", "title": "Vatslav Nizhinskii", "text": "Vatslav Fomich Nizhinskii (transliterado do ; en ), nado en K\u00ediv (Ucra\u00edna, Imperio Ruso) o 12 de marzo de 1889/1890 e finado en Londres (Reino Unido) o 8 de abril de 1950, foi un bailar\u00edn de ballet e core\u00f3grafo ruso de ascendencia polaca, considerado o mellor bailar\u00edn de principios do s\u00e9culo XX. Chegou a ser famoso polo seu virtuosismo e pola profundidade e intensidade das s\u00faas caracterizaci\u00f3n. Pod\u00eda bailar \"en pointe\", unha habilidade rara entre os bailar\u00edns da \u00e9poca, e a s\u00faa capacidade para realizar saltos que desafiaban \u00e1 gravidade foi lendaria.\nPrimeiros anos e obra.\nNaceu en K\u00ediv nunha familia de bailar\u00edns polacos rusificada; a pesar do seu pobre co\u00f1ecemento do polaco, consider\u00e1base a si mesmo un polaco. En 1900 uniuse \u00e1 Escola do Ballet Imperial, onde estudou con Enrico Cecchetti, Nicholas Legat e P\u00e1vel Gerdt. Aos 18 anos ti\u00f1a papeis principais no Teatro Mariinski.\nUn momento decisivo para Nizhinskii foi o seu encontro con Sergei Diagilev, un membro da elite de San Petersburgo e importante patr\u00f3n das artes, que promov\u00eda a arte visual e musical de Rusia no estranxeiro, particularmente en Par\u00eds. Nizhinskii e Diagilev fix\u00e9ronse amantes, e Diagilev comezou a involucrase en dirixir a carreira de Nizhinskii. En 1909 Diagilev levou unha compa\u00f1\u00eda a Par\u00eds, con Nizhinskii e Anna Pavlova nos papeis estelares. O espect\u00e1culo tivo grande \u00e9xito e incrementou as reputaci\u00f3ns tanto dos papeis estelares como de Diagilev nos c\u00edrculos art\u00edsticos de Europa. Diagilev creou os \"Ballets Rusos\" nos seus inicios, e co core\u00f3grafo Michel Fokine, fixo unha das compa\u00f1\u00edas m\u00e1is co\u00f1ecidas do seu tempo.\nO talento de Nizhinskii mostrouse en traballos de Fokine como \"Le Pavillon d'Armide\" (m\u00fasica de Nikolai Tcherepnin), \"Cleopatra\" (m\u00fasica de Anton Arensky e outros compositores rusos) e un divertimento \"A Festa\". A s\u00faa execuci\u00f3n dun pas de deux en \"A Bela Dormente do Bosque\" de (Chaikovski) tivo un \u00e9xito inmenso; en 1910 brillou en \"Giselle\", e os ballets de Fokine \"O Entroido\" e \"Scheherazade\" (baseado na suite orquestral de Rimskii-Korsakov). A s\u00faa parella con Tamara Karsavina, tam\u00e9n no Teatro Mariinski, foi lendaria.\nEnt\u00f3n Nizhinskii regresou ao Teatro Mariinski, pero pronto foi despedido como resultado dun esc\u00e1ndalo e f\u00edxose membro regular do grupo de Diagilev, cuxos proxectos se centraban ao redor del. Tivo papeis principais nas novas produci\u00f3ns de Fokine \"O espectro da rosa\" de Weber e \"Petrushka\" de Igor Stravinskii.\nCo apoio de Diagilev, Nizhinskii comezou a traballar como core\u00f3grafo, influ\u00eddo polas euritmias de \u00c9mile Jaques-Dalcroze, creando tres ballets, \"A sesta dun fauno\" con m\u00fasica de Claude Debussy (1912), \"Jeux\" (1913), \"Till Eulenspiegels lustige Streiche\" (\"As alegres travesuras de Till Eulenspiegel\"), con m\u00fasica de Richard Strauss (1916) e \"Le Sacre du printemps\" (\"A consagraci\u00f3n da primavera\"), con m\u00fasica de Igor Stravinskii (1913). Nizhinskii creou movementos revolucionarios nos seus espect\u00e1culos, afast\u00e1ndose dos movementos flu\u00eddos tradicionais do ballet ent\u00f3n dominante. Os seus movementos angulares radicais combinados con matices cargadamente sexuais causaron un esc\u00e1ndalo no teatro dos Campos El\u00edseos cando se estreou \"Le Sacre du printemps\" en Par\u00eds, e se masturba co pano das ninfas en \"A sesta dun fauno\" (Albright, 2004)."}
{"id": "296477", "revid": "23204", "url": "https://gl.wikipedia.org/wiki?curid=296477", "title": "Deber", "text": "O deber \u00e9 unha obriga moral de facer ou deixar de facer algunha cousa, independentemente do dexexo de realizala. Estar obrigado a facer algo. O deber pos\u00fae un car\u00e1cter obrigatorio. \u00c9 o que non pode ser doutra forma e que nace dun mandato. \u00c9 un termo que transmite un sentido de compromiso moral ou obriga de algu\u00e9n ou algo. O compromiso moral debe determinar unha acci\u00f3n; que non \u00e9 unha cuesti\u00f3n de sentimento pasivo ou mero reco\u00f1ecemento. Cando algu\u00e9n reco\u00f1ece un deber, esa persoa teoricamente comprom\u00e9tese ao seu cumprimento sen ter en conta o seu propio interese.\nDeber moral.\nO concepto de deber ocupa un dos lugares centrais da linguaxe moral. Refer\u00edmonos con el aos mandatos e obrigas mediante os cales modificamos a nosa conduta e, en xeral, ao conxunto de esixencias que conforman a nosa vida coti\u00e1.\nEngadir a moralidade ao deber implica introducir un factor diferenciador esencial, conv\u00e9rtese agora nunha autoobriga, nunha autolimitaci\u00f3n, que, a diferenza doutro tipo de coacci\u00f3ns, enfr\u00f3ntase s\u00f3 \u00e1s sanci\u00f3ns internas derivadas da nosa propia conciencia da responsabilidade da acci\u00f3n. Como todas as formas de obriga, o deber moral limita o \u00e1mbito posible de elecci\u00f3n e, polo tanto, de actuaci\u00f3n.\nO significado do termo \"deber\" \u00e9: a necesidade moral de realizar certas acci\u00f3ns sen outro motivo que a obediencia a algunha autoridade superior, sen ter en conta ning\u00fan obxectivo persoal, motivaci\u00f3n, desexo ou interese\nNa teor\u00eda \u00e9tica, \"deber\" ref\u00edrese \u00e1 noci\u00f3n de que o home debe obedecer os ditados dunha autoridade sobrenatural. A pesar de que a autoridade da vontade de Deus se atrib\u00fae hoxe a entidades terreais como pais de familia, pa\u00eds, estado, humanidade etc.\nDeber para Kant.\nEn xeral o deber \u00e9, a obriga ou necesidade de actuar moralmente. A noci\u00f3n de deber adquire un especial significaci\u00f3n na filosof\u00eda kantiana, de car\u00e1cter formal, na que o deber se converte na fonte da obriga moral e, por iso, na fonte da moralidade. O concepto de deber, que cont\u00e9n o dunha vontade boa \u00e9, para Kant, a \"necesidade dunha acci\u00f3n por respecto \u00e1 lei moral.\"\nAs acci\u00f3ns poden facerse por inclinaci\u00f3n (mediata ou inmediata), ou por deber. Son feitas por inclinaci\u00f3n cando as facemos porque con elas podemos obter un ben relacionado coa nosa felicidade: no caso das que se buscan por inclinaci\u00f3n inmediata porque a acci\u00f3n mesma produce inmediatamente satisfacci\u00f3n (ver unha pel\u00edcula, por exemplo); no caso das que facemos por inclinaci\u00f3n mediata porque coas devanditas acci\u00f3ns conseguimos unha situaci\u00f3n, feito ou circunstancia que produce satisfacci\u00f3n ou ausencia de dor (ir ao dentista, por exemplo). Non obstante, as acci\u00f3ns feitas por deber fanse sen relaci\u00f3n coa nosa felicidade ou desdita, e sen relaci\u00f3n coa felicidade ou desdita das persoas queridas por n\u00f3s, fanse porque a conciencia moral dinos que te\u00f1en que facerse.\nDeber como anti-concepto.\nUn dos anti-conceptos m\u00e1is destrutivos na historia da filosof\u00eda moral \u00e9 o termo \"deber\".\nUn anti-concepto \u00e9 un termo artificial, innecesario e racionalmente in\u00fatil, creado co fin de substitu\u00edr e borrar alg\u00fan concepto que si \u00e9 lex\u00edtimo. O termo \"deber\" destr\u00fae m\u00e1is que conceptos individuais; nega todas as cousas esenciais para unha visi\u00f3n racional da vida e fai que se volvan inaplicables \u00e1s acci\u00f3ns do home.\nQuen pode ter o dereito a esixir ese tipo de submisi\u00f3n ou obediencia? Esa \u00e9 a forma correcta de facer a pregunta, porque nada nin ningu\u00e9n pode ter tal dereito ou esixencia aqu\u00ed na Terra. Se un aceptase iso, o anti-concepto de \"deber\" destr\u00fae o concepto de realidade: hai un poder inexplicable e sobrenatural que ten prioridade sobre os feitos e dita as acci\u00f3ns dun, independentemente do contexto ou das consecuencias.\nO \"deber\" destr\u00fae a raz\u00f3n: substit\u00fae o co\u00f1ecemento e o xu\u00edzo dun, facendo que o proceso de pensar e de xulgar sexa irrelevante para as s\u00faas acci\u00f3ns. O \"deber\" destr\u00fae os valores: esixe que un traizoe ou sacrifique os seus valores m\u00e1is altos por orde dun mandato inexplicable, e converte aos valores nunha ameaza para o valor moral dun, posto que a experiencia do pracer ou do desexo pon en d\u00fabida a pureza moral dos propios motivos.\nSe un acepta ese pesadelo en nome da moralidade, a iron\u00eda \u00e9 que o \"deber\" destr\u00fae a moralidade. Unha teor\u00eda deontol\u00f3xica (centrada no deber) da \u00e9tica relega os principios morais a unha lista de \"deberes\" prescritos, deixando ao resto da vida do home sen ningunha gu\u00eda moral, esgazando a moralidade de calquera aplicaci\u00f3n a problemas reais e \u00e1s cousas importantes da existencia do home. Asuntos tales como traballo, carreira, ambici\u00f3n, amor, amizade, pracer, felicidade, estes valores son considerados por estas teor\u00edas como *amorais*, \u00e9 dicir: fora do \u00e1mbito da moralidade. Se \u00e9 as\u00ed, con que criterio vai un home a tomar as s\u00faas decisi\u00f3ns coti\u00e1s, ou a canalizar o curso da s\u00faa vida? Nunha teor\u00eda deontol\u00f3xica, todos os desexos persoais son desterrados do reino da moralidade; un desexo persoal non ten ning\u00fan significado moral, sexa o desexo de crear ou o desexo de matar."}
{"id": "296478", "revid": "1131", "url": "https://gl.wikipedia.org/wiki?curid=296478", "title": "Pazo de Taboada", "text": "O pazo de Taboada \u00e9 unha construci\u00f3n urbana da vila de Betanzos. O edificio, de estilo neocl\u00e1sico, foi constru\u00eddo en 1805. Est\u00e1 situado no centro hist\u00f3rico de Betanzos, no n\u00famero 6 da r\u00faa Rold\u00e1n."}
{"id": "296479", "revid": "98629", "url": "https://gl.wikipedia.org/wiki?curid=296479", "title": "Mariano Roque Alonso", "text": "Mariano Roque Alonso \u00e9 unha cidade de Paraguai sit\u00faada no Departamento Central, na aglomeraci\u00f3n urbana da Gran Asunci\u00f3n. Orixinouse a finales da Guerra de Paraguai; foi fundada no 1945 e est\u00e1 situada entre o R\u00edo Paraguai, Limpio, Luque e Asunci\u00f3n; a uns 18 quil\u00f3metros do centro da capital do pa\u00eds. A boa localizaci\u00f3n da cidade permitiu o desenvolvemento comercial, industrial, servizos e social.\n\u00c9 sede da maior Expo anual de Paraguai, onde empresas, industrias, comerciais e servizos expo\u00f1en os avances que tiveron nas s\u00faas respectivas \u00e1reas. \u00c9 unha das cidades paraguaias de m\u00e1is crecemento econ\u00f3mico dos \u00faltimos anos.\nBarrios.\nMario Roque Alonso div\u00eddese en 14 barrios:\nXeograf\u00eda.\nA cidade abarca 50m\u00b2, e local\u00edzase no Departamento Central, delimita co norte de Limpio nos lugares co\u00f1ecidos como \"Paso \u00d1andej\u00e1ra\" e \"estancia Surubi\u2019y\" sobre o regueiro \"Itay\", ao sur co barrio \"Loma Pyta\" da cidade de Asunci\u00f3n, ao leste coas cidades de Luque e Limpio, servindo como divisoria con estas cidades o regueiro \"Itay\" e ao oeste co r\u00edo Paraguai.\nDemograf\u00eda.\nMariano Roque Alonso conta cunha poboaci\u00f3n de 87.029 en total, dos cales 43.300 son homes e 43.728 son mulleres, segundo proxecci\u00f3ns da \"Direcci\u00f3n General de Estad\u00edsticas, Ecuestas y Censos\"."}
{"id": "296481", "revid": "1131", "url": "https://gl.wikipedia.org/wiki?curid=296481", "title": "O Alc\u00e1zar", "text": ""}
{"id": "296483", "revid": "1505", "url": "https://gl.wikipedia.org/wiki?curid=296483", "title": "Alc\u00e1zar", "text": "Un alc\u00e1zar (do \u00e1rabe \"al-qa\u00e7r\") pode referirse a:\nComo top\u00f3nimo, pode referirse a:"}
{"id": "296484", "revid": "1131", "url": "https://gl.wikipedia.org/wiki?curid=296484", "title": "Alc\u00e1zar de Milmanda", "text": ""}
{"id": "296485", "revid": "1131", "url": "https://gl.wikipedia.org/wiki?curid=296485", "title": "Os Alcall\u00e1s", "text": ""}
{"id": "296487", "revid": "1131", "url": "https://gl.wikipedia.org/wiki?curid=296487", "title": "La Alcobilla", "text": ""}
{"id": "296488", "revid": "1131", "url": "https://gl.wikipedia.org/wiki?curid=296488", "title": "Aldarete", "text": ""}
{"id": "296489", "revid": "1131", "url": "https://gl.wikipedia.org/wiki?curid=296489", "title": "Aldar\u00eds", "text": ""}
{"id": "296490", "revid": "1131", "url": "https://gl.wikipedia.org/wiki?curid=296490", "title": "Aldariz", "text": ""}
{"id": "296491", "revid": "1131", "url": "https://gl.wikipedia.org/wiki?curid=296491", "title": "O Alde", "text": ""}
{"id": "296494", "revid": "23204", "url": "https://gl.wikipedia.org/wiki?curid=296494", "title": "V\u00e1gar (concello)", "text": "V\u00e1gar \u00e9 un concello das Illas Feroe que comprende a metade oriental da Illa de V\u00e1gar. En 2011 ti\u00f1a unha poboaci\u00f3n de 1.940 habitantes e a s\u00faa capital \u00e9 a vila de Mi\u00f0v\u00e1gur.\nHistoria.\nO primeiro concello de V\u00e1gar fundouse no 1911 e inclu\u00eda toda a illa hom\u00f3nima. Foi de curta duraci\u00f3n, pois en 1914 dividiuse en catro concellos diferentes: Mi\u00f0v\u00e1gur, Sandav\u00e1gur, S\u00f8rv\u00e1gur e B\u00f8ur. O concello de V\u00e1gar formouse o 1 de xaneiro de 2009 coa fusi\u00f3n dos concellos de Mi\u00f0v\u00e1gur e Sandav\u00e1gur e, a diferenza do primeiro, tan s\u00f3 a parte oriental da illa forma parte do concello, xa que a porci\u00f3n occidental da illa pertence ao concello de S\u00f8rv\u00e1gur.\nDemograf\u00eda.\nO concello de V\u00e1gar ti\u00f1a en 2011 unha poboaci\u00f3n estimada de 1.940 persoas. Dentro dos seus l\u00edmites at\u00f3panse 3 localidades: Mi\u00f0v\u00e1gur, Sandav\u00e1gur e Vatnsoyrar. A maior localidade \u00e9 Mi\u00f0v\u00e1gur, que ademais \u00e9 a sede administrativa do concello.\nPol\u00edtica.\nEn 2008 realiz\u00e1ronse as primeiras elecci\u00f3ns para o novo concello de V\u00e1gar, que fundouse oficialmente o 1 de xaneiro de 2009. Postul\u00e1ronse catro listas independentes, das cales tres repart\u00edronse os 12 postos do concello. Albert Ellefsen, do F\u00f3lkaflokkurin, ocupa o cargo de alcalde, a\u00ednda que a s\u00faa lista non tivo a maior\u00eda dos votos nas elecci\u00f3ns."}
{"id": "296496", "revid": "56817", "url": "https://gl.wikipedia.org/wiki?curid=296496", "title": "Azul (Ourense)", "text": "Azul foi unha revista editada en Ourense en 1913.\nHistoria e caracter\u00edsticas.\nSubtitulada \"Revista quincenal ilustrada. Arte, Ciencia y Literatura\", apareceu o 20 de abril de 1913. Souza Aguiar era o director e M. Pablo de Reyes o administrador. Predominaba a informaci\u00f3n cultural e publicou poemas e prosa modernistas. Reproduciu alg\u00fan poema portugu\u00e9s. Aqu\u00ed apareceu o relato \"La bruja blanca\" de Vicente Risco."}
{"id": "296497", "revid": "1888", "url": "https://gl.wikipedia.org/wiki?curid=296497", "title": "Azul (Lugo)", "text": "Azul foi un peri\u00f3dico editado en Lugo en 1937.\nHistoria e caracter\u00edsticas.\nSubtitulado \"Semanario de Falange Espa\u00f1ola de las J.O.N.S. de Lugo\", apareceu o 24 de xaneiro de 1937. Dirixido por Antonio Goy D\u00edaz, en xu\u00f1o foi substiti\u00eddo por Joaqu\u00edn Rovira Vidal. Entre os seus colaboradores figuraron Alfonso de Vega Araujo, Javier Manso Pedroso, Antonio Arana Salvador, V\u00e1zquez Garc\u00eda, Miguel Grau, Manuel Talavera, Federico Urrutia, J. Pablo Royo, Luis Moure-Mari\u00f1o e Xos\u00e9 Filgueira Valverde, que asinaba co pseud\u00f3nimo Mart\u00edn Valerio."}
{"id": "296498", "revid": "98629", "url": "https://gl.wikipedia.org/wiki?curid=296498", "title": "Drosophila", "text": "Drosophila \u00e9 un x\u00e9nero de pequenas moscas da familia Drosophilidae, que xeralmente reciben o nome de \"moscas da froita\" ou \"moscas do vinagre\", debido a que moitas das especies revoan arredor de froitas moi maduras ou podres ou do vi\u00f1o ou vinagre (non deben confundirse coas Tephritidae, \u00e1s que tam\u00e9n se lles chama moscas da froita, que poden ser unha praga para as colleitas de froita, como por exemplo a mosca da froita mediterr\u00e1nea \"Ceratitis capitata\"). A especie m\u00e1is famosa do x\u00e9nero \"Drosophila\" \u00e9 \"D. melanogaster\", porque foi amplamente utilizada en investigaci\u00f3n xen\u00e9tica e \u00e9 un organismo modelo com\u00fan en estudos de biolox\u00eda do desenvolvemento. Mesmo \u00e1s veces na literatura se fala de \"Drosophila\" a secas cando se est\u00e1n referindo a \"D. melanogaster\", e especif\u00edcase a especie cando se trata das outras especies do x\u00e9nero. O x\u00e9nero cont\u00e9n m\u00e1is de 1500 especies que son moi diversas en aparencia, comportamento, e h\u00e1bitat de apareamento.\nEtimolox\u00eda.\nO termo \"Drosophila\", significa \"amante do res\u00edo\", e procede das voces gregas latinizadas cient\u00edficas \u03b4\u03c1\u03cc\u03c3\u03bf\u03c2, \"dr\u00f3sos\", \"res\u00edo\", e \u03c6\u03af\u03bb\u03bf\u03c2, \"ph\u00edlos\", \"amigo de, amante de\".\nMorfolox\u00eda.\nAs \"Drosophila\" son pequenas moscas, normalmente de cor amarela clara, marr\u00f3n avermellada ou negras, con ollos vermellos. Moitas especies, entre elas algunhas hawaianas, te\u00f1en distintivos debuxos con manchas negras nas \u00e1s. Caracteres como as arestas plumosas das antenas, os pelos da cabeza e t\u00f3rax, e as veas das \u00e1s util\u00edzanse para o diagn\u00f3stico da familia. A maior\u00eda das especies son pequenas, de entre 2 e 4\u00a0mm de longo, pero tam\u00e9n hai algunhas de tama\u00f1o maior ao dunha mosca dom\u00e9stica, especialmente algunhas especies de Hawai.\nCiclo de vida e ecolox\u00eda.\nH\u00e1bitat.\nAs \"Drosophila\" at\u00f3panse por todo o mundo, pero hai m\u00e1is especies nas zonas tropicais. Poden atoparse en desertos, selvas tropicais, cidades, pantanos, e zonas alpinas. Algunhas especies de moi ao norte hibernan. A maior\u00eda das especies reprod\u00facense sobre varios tipos de plantas en descomposici\u00f3n e material f\u00fanxico, como froitos, codias, fluxos mucosos, flores, e cogomelos. As larvas de polo menos unha especie, \"D. suzukii\", poden tam\u00e9n alimentarse de froita fresca e \u00e1s veces son unha praga. Unhas poucas especies convert\u00e9ronse en parasitas ou predadoras. Moitas especies poden ser atra\u00eddas por iscos de bananas fermentadas ou cogomelos, mais outras non son atra\u00eddas por ningunhas clase de isco. Os machos poden congregarse en zonas con substratos axeitados para a reproduci\u00f3n para competiren polas femias, ou forman leks, realizando un cortexo nunha \u00e1rea separada de onde despois cr\u00edan.\nVarias especies de \"Drosophila\", como \"D. melanogaster\", \"D. immigrans\", e \"D. simulans\", est\u00e1n moi asociadas cos humanos, e a mi\u00fado se les chama especies dom\u00e9sticas. Estas e outras especies (\"D. subobscura\", e a tam\u00e9n drosof\u00edlida \"Zaprionus indianus\") foron introducidas accidentalmente por todo o mundo polas actividades humanas como o transporte de froitas.\nReproduci\u00f3n.\nOs machos deste x\u00e9nero te\u00f1en a singular caracter\u00edstica de posu\u00edr os espermatozoides m\u00e1is longos de todas as especies de organismos estudadas, e unha das especies, \"Drosophila bifurca\", ten uns espermatozoides de 58\u00a0mm de longo. Estas c\u00e9lulas constan principalmente dunha grande cola, e son pasadas \u00e1s femias en paquetes de espermatozoides enguedellados. Os outros membros do x\u00e9nero \"Drosophila\" tam\u00e9n presentan espermatozoides relativamente xigantes, pero os de \"D. bifurca\" son os meirandes. Os espermatoxoides de \"D. melanogaster\" son m\u00e1is modestos, de \"s\u00f3\" 1,8\u00a0mm de longo, o que \u00e9 35 veces m\u00e1is que a lonxitude dun espermatozoide humano. Varias especies do grupo de \"D. melanogaster\" apar\u00e9anse por inseminaci\u00f3n traum\u00e1tica.\nA \"Drosophila\" var\u00eda amplamente na s\u00faa capacidade reprodutiva. Algunhas como \"D. melanogaster\" apar\u00e9anse sobre fontes alimenticias relativamente raras e grandes e te\u00f1en ovarios nos que maduran de 10 a 20 ovos \u00e1 vez, para que poidan po\u00f1erse todos xuntos nun mesmo lugar. Outras que se aparean sobre substratos m\u00e1is abondosos pero menos nutritivos, como as follas, poden po\u00f1er s\u00f3 un ovo ao d\u00eda. Os ovos te\u00f1en un ou m\u00e1is filamentos respiratorios preto do extremo anterior, cuxas puntas se estenden por riba da superficie e permiten que o ox\u00edxeno chegue ao embri\u00f3n. As larvas non se alimentan da materia vexetal propiamente dita, sen\u00f3n de l\u00e9vedos e microorganismos presentes nos substratos en descomposici\u00f3n nos que se produciu a posta. O tempo de desenvolvemento var\u00eda amplamente entre as distintas especies, e oscila entre 7 e m\u00e1is de 60 d\u00edas, e depende de factores ambientais como a temperatura, substrato sobre o que se cr\u00edan, e o ateigado de individuos que estea o lugar onde se desenvolven. Numerosos estudos atoparon que as moscas da froita po\u00f1en ovos utilizando un ciclo ambiental. Se po\u00f1er os ovos de noite \u00e9 m\u00e1is favorable porque \u00e9 m\u00e1is dif\u00edcil que os sequen os parasitos, a descendencia xurdida deles ter\u00e1 m\u00e1is vantaxes que a xurdida de ovos postos de d\u00eda. Como os ovos se po\u00f1en cun reloxo biol\u00f3xico, \"Drosophila melanogaster\" ad\u00e1ptase aos seus ciclos ambientais, o que lle proporciona vantaxes.\nAnimais cultivados no laboratorio.\n\"Drosophila melanogaster\" \u00e9 un animal experimental moi utilizado porque \u00e9 f\u00e1cil de criar masivamente f\u00f3ra do seu ambiente natural, ten un tempo de xeraci\u00f3n curto, e poden obterse doadamente animais mutantes. En 1906, Thomas Hunt Morgan empezou os seus traballos con \"D. melanogaster\" e informou do descubrimento dun mutante de ollos brancos en 1910. Estaba procurando un organismo modelo para estudar a herdanza xen\u00e9tica e necesitaba unha especie que puidese adquirir aleatoriamente mutaci\u00f3ns xen\u00e9ticas que se manifestasen visiblemente como cambios morfol\u00f3xicos no animal adulto. Os seus traballos en \"Drosophila\" supux\u00e9ronlle ga\u00f1ar o Premio Nobel de Medicina de 1933 por identificar os cromosomas como os vectores da herdanza dos xenes. Esta e outras especies de \"Drosophila\" son moi utilizadas en estudos xen\u00e9ticos, embriox\u00e9nese, e outras \u00e1reas.\nPor\u00e9n, algunhas especies de \"Drosophila\" son dif\u00edciles de cultivar en laboratorio, xeralmente porque se aparean sobre un s\u00f3 organismo na natureza. Para algunhas especies util\u00edzanse receitas especiais para o medio de crianza onde crecer\u00e1n, ou introd\u00facense compostos qu\u00edmicos adicionais como esterois propios do organismo h\u00f3spede natural sobre o que cr\u00edan; para outras isto (ata agora) foi imposible. Nalg\u00fans casos, as larvas poden desenvolverse en medio de laboratorio normal para \"Drosophila\", pero despois as femias non po\u00f1en ovos; para estes casos \u00e1s veces abonda simplemente con po\u00f1er un cacho do organismo h\u00f3spede natural sobre o que cr\u00edan para recibir os ovos. O \"Drosophila\" Species Stock Center de San Diego conserva cultivos de centos de especies para a investigaci\u00f3n.\nPredadores.\nAs \"Drosophila\" son as presas de moitos predadores xeralistas como as moscas Asilidae. En Hawai, a introduci\u00f3n de \"Vespula\" procedente de Norteam\u00e9rica causou o declive de moitas das especies de maior tama\u00f1o. As larvas son a presa doutras larvas de mosca, Staphylinidae escaravellos, e formigas.\nSistem\u00e1tica.\nO x\u00e9nero \"Drosophila\" como se define actualmente \u00e9 parafil\u00e9tico (v\u00e9xase m\u00e1is abaixo) e cont\u00e9n 1.450 especies descritas, while the estimated total number of species is estimated at thousands. A maior\u00eda das especies son membros de dous subx\u00e9neros: \"Drosophila\" (~1.100 especies) e \"Sophophora\" (no que est\u00e1 inclu\u00edda \"D. (S.) melanogaster\"; ~330 especies). As especies hawaianas de \"Drosophila\" (que se estima que deben ser unha 500, das cales ~380 est\u00e1n descritas) son \u00e1s veces reco\u00f1ecidas como un subx\u00e9nero ou x\u00e9nero separado chamado \"Idiomyia\", pero isto non \u00e9 aceptado xeralizadamente. Unhas 250 especies forman parte do x\u00e9nero \"Scaptomyza\", que se orixinou a partir das \"Drosophila\" hawaianas e despois recolonizou \u00e1reas continentais.\nProbas obtidas en estudos filoxen\u00e9ticos suxiren que os seguintes x\u00e9neros se orixinaron a partir de especies do x\u00e9nero \"Drosophila\":\nVarios dos nomes xen\u00e9ricos e subxen\u00e9ticos est\u00e1n baseados en anagramas do nome \"Drosophila\", como \"Dorsilopha\", \"Lordiphosa\", \"Siphlodora\", \"Phloridosa\" e \"Psilodorha\".\nProxecto xenoma das especies de \"Drosophila\".\nComo as \"Drosophila\" se utilizan moito como organismo modelo en xen\u00e9tica (inclu\u00eddo a xen\u00e9tica de poboaci\u00f3ns), biolox\u00eda celular, bioqu\u00edmica, e especialmente biolox\u00eda do desenvolvemento, fix\u00e9ronse grandes esforzos para secuenciar os xenomas das drosof\u00edlidas. Os xenomas das seguintes especies xa foron totalmente secuenciados:\nOs datos obtidos utiliz\u00e1ronse para moitos prop\u00f3sitos, como por exemplo as comparaci\u00f3ns evolutivas de xenomas. \"D. simulans\" e \"D. sechellia\" son especies irm\u00e1s, e dan lugar a unha proxenie viable se se cruzan, mentres que \"D. melanogaster\" e \"D. simulans\" producen unha descendencia h\u00edbrida inf\u00e9rtil. O xenoma de \"Drosophila\" comp\u00e1rase a mi\u00fado cos xenomas de especies m\u00e1is afastadas como as abellas \"Apis mellifera\" ou os mosquitos \"Anopheles gambiae\".\nO consorcio modEncode est\u00e1 actualmente secuenciando 8 xenomas m\u00e1is de \"Drosophila\", igual ca o consorcio i5K.\nOs datos corrixidos est\u00e1n dispo\u00f1ibles na FlyBase."}
{"id": "296500", "revid": "1888", "url": "https://gl.wikipedia.org/wiki?curid=296500", "title": "Azul (hom\u00f3nimos)", "text": "O azul \u00e9 unha das tres cores-luz primarias.\nTam\u00e9n pode referirse a:"}
{"id": "296501", "revid": "98629", "url": "https://gl.wikipedia.org/wiki?curid=296501", "title": "Mi\u00f0v\u00e1gur", "text": "Mi\u00f0v\u00e1gur \u00e9 unha vila e capital do concello de V\u00e1gar, nas Illas Feroe. Foi concello ata o 1 de xaneiro de 2009, cando este m\u00e1is o concello de Sandav\u00e1gur fusion\u00e1ronse para facer o concello de V\u00e1gar.\nSit\u00faase no sur da costa da illa de V\u00e1gar, Mi\u00f0v\u00e1gur \u00e9 a localidade m\u00e1is poboada desta illa faroesa. Durante anos, Mi\u00f0v\u00e1gur foi co\u00f1ecido por ser un bo lugar para a caza.\nXeograf\u00eda.\nMi\u00f0v\u00e1gur fica no interior dunha ba\u00eda tam\u00e9n chamada Mi\u00f0v\u00e1gur, que lle d\u00e1 nome \u00e1 vila e que significa \"ba\u00eda do medio\". A entrada da ba\u00eda est\u00e1 pechada na s\u00faa maior parte por un dique, que serve para protexer ao porto pero tam\u00e9n para encerrar \u00e1s baleas que entran nela.\nA cidade at\u00f3pase nun val ao sur do monte Reynsatindur, que por este lado ten unha pendente menos pronunciada que polo norte. Ao sur hai dous monta\u00f1as que forman acantilados no mar. Ao oeste at\u00f3pase o lago Leitisvatn, o maior das Illas Feroe, que drena polo sur formando unha fervenza que cae no mar.\nMi\u00f0v\u00e1gur \u00e9 aravesada pola estrada principal de V\u00e1gar, que pasa por t\u00f3dalas vilas e cidades da mesma. As vilas que est\u00e1n m\u00e1is preto son Vatnsoyrar, ao nord\u00e9s, e Sandav\u00e1gur ao leste. Con esta \u00faltima Mi\u00f0v\u00e1gur est\u00e1 practicamente unida. Hai un servizo de autobuses a T\u00f3rshavn, cun percorrido estimado de 45 minutos. O aeroporto de V\u00e1gar at\u00f3pase ao oeste de Mi\u00f0v\u00e1gur, a 10 minutos aproximadamente por estrada.\nHistoria.\nMi\u00f0v\u00e1gur foi habitada dende polo menos o per\u00edodo viquingo segundo demostran escavaci\u00f3ns. O edificio m\u00e1is interesante da cidade \u00e9 \"K\u00e1lval\u00ed\u0111\", unha casa que probablemente foi constru\u00edda a finais da Idade Media. \u00c9 o edificio m\u00e1is antigo da cidade e, posibelmente, de todas as Illas Feroe. K\u00e1lval\u00ed\u0111 consta de dous cuartos cun tellado de herba, constru\u00eddo no estilo tradicional das Illas Feroe. Hoxe alberga un museo.\nDeporte.\nA vila ten un equipo de f\u00fatbol local chamado MB Mi\u00f0v\u00e1gur (Mi\u00f0v\u00e1gs B\u00f3ltfelag Mi\u00f0v\u00e1gur), fundado en xaneiro de 1905, que na actualidade xoga na segunda divisi\u00f3n das Illas Feroe e estivo en tres tempadas na primeira divisi\u00f3n.\nOutros deportes como o voleibol, b\u00e1dminton, remo, arquer\u00eda e equitaci\u00f3n tam\u00e9n son moi populares na cidade.\nRelixi\u00f3n.\nEn Mi\u00f0v\u00e1gur reside un sacerdote da Igrexa das Illas Feroe que serve en t\u00f3dolos templos de V\u00e1gar e no de Mykines, xa que ambas illas constit\u00faen unha soa parroquia. A Igrexa ten na vila unha casa de misi\u00f3n. Hai tam\u00e9n unha pequena comunidade evanx\u00e9lica.\nA Igrexa de Mi\u00f0v\u00e1gur foi constru\u00edda entre 1948 e 1952. Seu dese\u00f1ador, Heini Joensen, quen estudou en Bergen, Noruega, impregnoulle \u00e1 s\u00faa obra certa influencia modernista.\nNa vila at\u00f3pase un cemiterio brit\u00e1nico, que data da segunda guerra mundial."}
{"id": "296502", "revid": "98629", "url": "https://gl.wikipedia.org/wiki?curid=296502", "title": "Red Road", "text": "Red Road \u00e9 unha pel\u00edcula escocesa dirixida por Andrea Arnold, estreada no ano 2006. Conta a historia dunha operadora de seguridade de CCTV que observa a trav\u00e9s dos monitores un home do seu pasado. O nome do filme prov\u00e9n dos chamados edificios Red Road, onde se asenta parte da pel\u00edcula, que se atopaban en Barmulloch, Glasgow, que foron os edificios residencias m\u00e1is altos de Europa no momento da s\u00faa construci\u00f3n. O seu estilo enm\u00e1rcase no movemento Dogma 95, co emprego de luz natural e c\u00e1maras de man.\n\"Red Road\" \u00e9 a primeira pel\u00edcula da trilox\u00eda \"Advance Party\", un proxecto de trilox\u00eda que \u00eda seguir certas regras de como as pel\u00edculas deb\u00edan ser escritas e dirixidas: todas ser\u00edan rodadas e emprazadas en Escocia, usando os mesmos personaxes e actores, cada pel\u00edcula ser\u00eda dirixida por un director diferente debutante... \"The Observer\" f\u00edxolle unha enquisa a varios directores e cr\u00edticos de cine, situando esta pel\u00edcula como unha das mellores pel\u00edculas brit\u00e1nicas dos \u00faltimos 25 anos.\nArgumento.\nJackie Morrison traballa como operadora de CCTV para o concello de Glasgow. Mira a xente no seu d\u00eda a d\u00eda, e intenta protexela como pode. No filme, pres\u00e9ntase a esta persoa como, a pesar de ollar o mundo con grande atenci\u00f3n, cunha vida illada del.\nUn d\u00eda ve un home a trav\u00e9s das pantallas de vixilancia, un home que pensaba que nunca m\u00e1is volver\u00eda ver. Tornarase unha obsesi\u00f3n seguilo, tanto a trav\u00e9s das c\u00e1maras como en persoa. Jackie asiste a unha festa no piso do home nos edificios Red Road co obxectivo de saber m\u00e1is sobre el. Vaise creando bastante tensi\u00f3n pois, entre outras cousas, o espectador non co\u00f1ece as causas da obsesi\u00f3n de Jackie por este home, causas que imos co\u00f1ecendo a pouqui\u00f1os."}
{"id": "296503", "revid": "98629", "url": "https://gl.wikipedia.org/wiki?curid=296503", "title": "O Pre\u00e7o Certo", "text": "O Pre\u00e7o Certo \u00e9 un concurso actualmente producido pola FremantleMedia Portugal e emitido na RTP1. Da s\u00faa versi\u00f3n orixinal The Price is Right, foron feitas diversas adaptaci\u00f3ns por todo o mundo.\nEn Portugal, o concurso tivo inicialmente unha versi\u00f3n na d\u00e9cada dos 90, con Carlos Cruz, m\u00e1is tarde pasouno a presentar Nicolau Breyner. A voz en off do programa era de Anonio Macedo. En 2002 o programa regresou \u00e1 RTP1 co nome \"O Pre\u00e7o Certo em Euros\", presentado por Jorge Gabriel e coa voz en off de Miguel Vital, que se mant\u00e9n ata hoxe. Un ano despois, o 29 de setembro de 2003, pasa a presentar o programa o actor e humorista Fernando Mendes. No outono de 2006, o programa volveu ao nome orixinal pasando a chamarse de novo \"O Pre\u00e7o Certo\".\nFormato.\nPara pasar \u00e1 final de O Pre\u00e7o Certo, cada concursante que ga\u00f1ou no xogo preliminar, fai xirar a \"Grande Roda\" de forma que, cunha ou d\u00faas voltas como m\u00e1ximo, se aproxime o m\u00e1is posible a 100. Pasar\u00e1 o concursante que m\u00e1is se aproxime ou iguale ese valor.\nO finalista ter\u00e1 a posibilidade de ga\u00f1ar o gran escaparate final de premios, apostando polo prezo xusto dos premios presentados.\nOs primeiros catro concursantes chamados constit\u00faen o grupo inicial, en que cada un dos elementos intentar\u00e1 acadar, ou achegarse sen superar, o prezo xusto do produto que se lle presenta.\nAo acertar, o ga\u00f1ador pasa a un xogo intermedio, de forma que acumula m\u00e1is premios e ga\u00f1a a posibilidade de facer xirar a \"Grande Roda\".\nSempre que cada competidor ga\u00f1a o xogo inicial, \u00e9 substitu\u00eddo por outro da platea para integrar o grupo de xogadores ata completar un total de 6 xogadores por programa.\nO d\u00eda 5 de abril de 2014 foi emitido na RTP1 o especial \"Pre\u00e7o Certo - Especial 2500\" no pavill\u00f3n Multi\u00fasos de Fafe."}
{"id": "296504", "revid": "98629", "url": "https://gl.wikipedia.org/wiki?curid=296504", "title": "Henrique de Borgo\u00f1a", "text": "Henrique de Borgo\u00f1a, nado no 1066 en Dijon e finado o 24 de abril de 1112 en Astorga, foi un nobre de orixe francesa, conde de Portugal desde 1093 ata a s\u00faa morte e pai do primeiro Rei de Portugal, Afonso Henr\u00edques.\nFillo de Henrique de Borgo\u00f1a (1035-1066), \u00faltimo dos fillos do duque Roberto I de Borgo\u00f1a, \"Roberto o Vello\", e de Sibila de Barcelona, era neto do rei de Francia Roberto II o Piadoso. Foi irm\u00e1n de Hugo I de Borgo\u00f1a, duque de Borgo\u00f1a, e de Eudes I de Borgo\u00f1a, as\u00ed mesmo duque de Borgo\u00f1a.\nTam\u00e9n era parente de Raimundo de Borgo\u00f1a, e do papa Calisto II.\nTraxectoria.\nOrixes e primeiros anos.\nNon se co\u00f1ece con exactitude a data nin o lugar de nacemento de Henrique de Borgo\u00f1a. Alg\u00fans autores aputan que naceu en Dijon, daquela a capital do ducado de Borgo\u00f1a, no ano 1066. Outros autores apuntan ao ano 1069 ou 1070. O seu pai era Henrique de Borgo\u00f1a, chamado \"o Donzel\" \u2014un fillo do duque Roberto I de Borgo\u00f1a (fillo \u00e1 s\u00faa vez do rei Roberto II de Francia)\u2014 e a s\u00faa nai foi Sibila de Barcelona. Dous irm\u00e1ns m\u00e1is vellos, Hugo e Eudes, herdar\u00edan o t\u00edtulo.\nA s\u00faa t\u00eda paterna, Constanza de Borgo\u00f1a da casa ducal de Borgo\u00f1a, casara co rei Afonso VI de Le\u00f3n, da dinast\u00eda Ximena.\nComo fillo m\u00e1is novo, Henrique tivo escasas oportunidades de adquirir t\u00edtulos e fortuna por herdanza, e por esa raz\u00f3n procurou riqueza e poder na pen\u00ednsula Ib\u00e9rica. As\u00ed, Henrique chegou en 1087 ao reino de Le\u00f3n xunto ao seu parente Raimundo de Borgo\u00f1a, ofrecendo os seus servizos a Afonso VI \"o Bravo\", participando nas campa\u00f1as b\u00e9licas entre monarcas cristi\u00e1ns e musulm\u00e1ns. \nAmbos os nobres borgo\u00f1\u00f3ns chegaron como cruzados para loitar contra os almor\u00e1bides. As vitorias militares dos borgo\u00f1\u00f3ns e a altura das s\u00faas relaci\u00f3ns familiares en Europa propiciaron a conveniencia de enlaces matrimoniais.\nAs\u00ed, en 1092, Afonso casou a s\u00faa filla natural Urraca con Raimundo de Borgo\u00f1a, outorg\u00e1ndolle un impoortante dote: o goberno das terras galegas, desde o Ortegal at\u00e9 Co\u00edmbra, co t\u00edtulo de condes de Galicia, tanto a Raimundo como a Urraca.\nDous anos m\u00e1is tarde, en 1093, o outro cruzado, Henrique de Borgo\u00f1a, tomaba a man da filla m\u00e1is nova de Afonso VI, Tareixa.\nConde de Portugal.\nContra 1095 Afonso VI outorgou a este \u00faltimo matrimonio o novo condado de Portugal, formado cos territorios do sur do Reino de Galicia situados entre o Mi\u00f1o e o Mondego (en realidade, a influencia deste condado chegaba case at\u00e9 o r\u00edo Texo, isto \u00e9, \u00e1 zona fronteiriza co norte da Lusitania.\nO novo condado portucalense pasou a prestarlle vasalaxe directa, desviscul\u00e1ndoo do de Galicia. O rei de Le\u00f3n pretenderia as\u00ed limitar o poder do conde Raimundo de Borgo\u00f1a.\nAo enviuvar a ra\u00ed\u00f1a Urraca de Le\u00f3n \u2014media irm\u00e1 de Tareixa\u2014 por cuesti\u00f3ns pol\u00edticas e estrat\u00e9xicas contrae matrimonio con Afonso I de Arag\u00f3n. Henrique de Borgo\u00f1a, aproveitando os problemas, conflitos familiares e pol\u00edticos xurididos en torno \u00e1 s\u00faa cu\u00f1ada a ra\u00ed\u00f1a Urraca, declarou a independencia do condado de Portugal.\nHenrique morreu o 24 de abril de 1112 en Astorga, sendo sepultado na S\u00e9 de Braga. \u00c1 s\u00faa morte a s\u00faa vi\u00fava Tareixa gobernou o condado durante a minor\u00eda do futuro Afonso I de Portugal que s\u00f3 contaba con tres anos.\nPor\u00e9n, en 1128 o xove Afonso Henriques rebelouse contra a s\u00faa nai, que pretendia manterse no goberno do condado. Por iso, en 1139, Afonso reafirmouse independente de Le\u00f3n, proclam\u00e1ndose rei de Portugal, recibindo o reco\u00f1ecmento oficial do reino de Le\u00f3n, en 1143, polo Tratado de Zamora, asinado o 5 de outubro dese ano co seu primo Afonso Raim\u00fandez, que ent\u00f3n xa era o rei Afonso VII de Le\u00f3n e Castela, e a do papado en 1179.\nDescendencia.\nDo seu matrimonio con Tareixa de Le\u00f3n tivo sete fillos:"}
{"id": "296511", "revid": "1131", "url": "https://gl.wikipedia.org/wiki?curid=296511", "title": "Castro de Untia", "text": "O castro de Untia \u00e9 un poboado castrexo sobre o cal se asenta a actual cidade de Betanzos.\nHistoria.\nA actual cidade de Betanzos asenta sobre o castro situado no outeiro entre os r\u00edos Mandeo e Mendo, ao fondo da r\u00eda de Betanzos. O trazado das sucesivas edificaci\u00f3ns e r\u00faas ao longo do tempo mantivo a estrutura ovalada e o escalonamento imposto pola orograf\u00eda do monte. A croa do castro estar\u00eda na zona m\u00e1is alta do monte, sendo a actual praza da Constituci\u00f3n.\nO rei Afonso IX nun documento datado en Valencia de Don Juan o 13 de febreiro de 1219 traslada a vila de Betanzos ao castro de Untia (Castrum de Vnctia) a petici\u00f3n dos habitantes. O castro era ent\u00f3n propiedade do mosteiro de Sobrado."}
{"id": "296514", "revid": "1131", "url": "https://gl.wikipedia.org/wiki?curid=296514", "title": "ACUDE", "text": "ACUDE \u00e9 un movemento veci\u00f1al que pretende impulsar un proceso de renovaci\u00f3n pol\u00edtica en Culleredo. O movemento comezou a xerarse en agosto de 2014, cando se reuniron no Burgo representantes do Partido da Terra e de Piratas de Galicia, a fin de buscar unha alianza de cara \u00e1s elecci\u00f3ns municipais de 2015 e de crear o soporte preciso para un movemento plural con listas abertas baseado na participaci\u00f3n cidad\u00e1.\nIdeolox\u00eda.\nO proxecto parte de persoas que non ocupan nin ocuparon cargos p\u00fablicos e refuga da estrutura piramidal e xer\u00e1rquica, de modo que cada persoa que se participa en ACUDE ten a mesma capacidade de decisi\u00f3n que o resto. Por outra banda, estabel\u00e9cese a defensa dos dereitos das persoas como algo b\u00e1sico, sen lle restar a importancia que merecen os dereitos dos animais. ACUDE procura, por tanto, a igualdade entre os individuos.\nComo un movemento plural, componse de persoas que \"a priori\" parten de diferentes posicionamentos ideol\u00f3xicos, se ben existen os seguintes puntos b\u00e1sicos com\u00fans:\nIgualmente, b\u00fascase a descentralizaci\u00f3n das diferentes zonas ou parroquias.\nElecci\u00f3ns municipais de 2015.\nSe ben ACUDE naceu coa intenci\u00f3n de participar nas elecci\u00f3ns municipais de 2015, finalmente os integrantes do colectivo decidiron retirar a candidatura.\nA partir de finais de xaneiro de 2015, integrantes da Asociaci\u00f3n C\u00edrculo Podemos de Culleredo comezaron a colaborar con ACUDE e, froito desta circunstancia, xurdiu a vontade de concorreren ambas as formaci\u00f3ns nunha candidatura com\u00fan, iniciativa que comezou a tomar forma durante os \u00faltimos d\u00edas de febreiro. No entanto, graves incidentes provocaron a ruptura da alianza a principios de abril\nPoucos d\u00edas despois de ser anunciada esta ruptura, diversos medios de comunicaci\u00f3n publicaban a existencia dunha rolda de negociaci\u00f3ns entre a Asemblea Cidad\u00e1 de Cambre, a Asemblea Cidad\u00e1 de Carral, Alternativa dos Veci\u00f1os de Oleiros e ACUDE (tam\u00e9n se citaba \u00e1 Marea Veci\u00f1al de Culleredo) destinadas \u00e1 consecuci\u00f3n dun hipot\u00e9tico pacto de cara a obter deputados provinciais na Deputaci\u00f3n da Coru\u00f1a. Por\u00e9n, ACUDE desmentiu esta informaci\u00f3n.\nPor outra banda, debido a un erro de tramitaci\u00f3n, ACUDE ve imposibilitada a opci\u00f3n de concorrer \u00e1s municipais como coalici\u00f3n e, por iso, opta por presentarse como Piratas de Galicia. Non obstante, na Xunta Electoral Central non constaba como tal o representante desta formaci\u00f3n, de modo que, para evitar problemas de \u00faltima hora, a candidatura inscr\u00edbese como Partido da Terra-Terra de Culleredo.\nNo entanto, trat\u00e1base da \u00fanica candidatura incompleta en Culleredo e, al\u00e9n diso, a oposici\u00f3n comezou a difundir rumores respecto a un suposto af\u00e1n nepotista, pois colaboraban no proxecto tres persoas que eran irm\u00e1s e outras d\u00faas que gardaban entre si o mesmo grado de parentesco. Se ben ACUDE nunca considerou inmoral esta circunstancia, decidiu retirar a candidatura para evitar que se levantasen suspicacias e animou (sen \u00e9xito) a todas as outras candidaturas que presentaban parentes nas listas (polo xeral, parellas sentimentais e primos) a que seguisen o mesmo cami\u00f1o. As\u00ed o expresan nun comunicado, no cal se comprometen a seguir traballando por Culleredo malia non estaren presentes nas urnas."}
{"id": "296529", "revid": "56817", "url": "https://gl.wikipedia.org/wiki?curid=296529", "title": "August Sander", "text": "August Sander, nado o 17 de novembro de 1876 e finado o 20 de abril de 1964, foi un retratista e fot\u00f3grafo documental alem\u00e1n. O primeiro libro de Sander, \"Antlitz der Zeit\" (Rostro do noso tempo) publicouse en 1929. Sander foi descrito como \"o m\u00e1is importante retratista alem\u00e1n de principios do s\u00e9culo XX\"."}
{"id": "296534", "revid": "85894", "url": "https://gl.wikipedia.org/wiki?curid=296534", "title": "Andr\u00e9s G\u00f3mez Legaspi", "text": "Andr\u00e9s G\u00f3mez Legaspi, nado en Muxa (Lugo) o 19 de xaneiro de 1892, foi un mestre e xornalista galego.\nTraxectoria.\nFillo de Miguel G\u00f3mez Meil\u00e1n. Aprobou as oposici\u00f3ns ao Maxisterio en 1924. Foi mestre en Viveiro, Ribadeo, San Rom\u00e1n de Vilaestrofe e Cima de Vila (Pedreda). Dirixiu a revista pedag\u00f3xica \"Vida Escolar\". Dirixiu as Colonias Escolares de Reinante. Foi concelleiro de Lugo en 1928. Militou en Uni\u00f3n Republicana, da que foi nomeado tesoureiro da xunta local de Lugo en marzo de 1936. Foi presidente da mutualidade do Maxisterio de Lugo. Dende 1950 foi profesor da Escola de Comercio de Lugo. Xubilouse como mestre en 1962.\nReco\u00f1ecementos.\nEn 1960 foille concedida a medalla de Afonso X o Sabio.\nVida persoal.\nCasou en Lugo con Teresa Losada Soto en 1917."}
{"id": "296537", "revid": "5132", "url": "https://gl.wikipedia.org/wiki?curid=296537", "title": "UCAM Murcia", "text": "UCAM Murcia pode referirse a:"}
{"id": "296539", "revid": "56817", "url": "https://gl.wikipedia.org/wiki?curid=296539", "title": "Esfinxe (hom\u00f3nimos)", "text": "O nome de Esfinxe pode referirse a:"}
{"id": "296541", "revid": "5863", "url": "https://gl.wikipedia.org/wiki?curid=296541", "title": "Vitsentzos Kornaros", "text": "Vitsentzos Kornaros (en grego \u0392\u03b9\u03c4\u03c3\u03ad\u03bd\u03c4\u03b6\u03bf\u03c2 \u039a\u03bf\u03c1\u03bd\u03ac\u03c1\u03bf\u03c2), nado en Trapezonda, Creta, en 1553 e finado en Candia, Creta, en 1613/1614, foi un poeta grego. Escribiu o poema \u00e9pico-amoroso \"Erot\u00f3kritos\", obra mestra do Renacemento grego, e quizais o maior logro da literatura grega moderna. Consta de 10.012 versos escritos no dialecto cretense. Tam\u00e9n compuxo o poema \"O sacrificio de Abraham\" (\"\u0397 \u0398\u03c5\u03c3\u03af\u03b1 \u03c4\u03bf\u03c5 \u0391\u03b2\u03c1\u03b1\u03ac\u03bc).\"\nTraxectoria.\nExisten poucas fontes biogr\u00e1ficas escritas por el, f\u00f3ra dos \u00faltimos versos do \"Erot\u00f3kritos\". Crese que naceu no seo dunha familia acomodada de Trapezonda, nas inmediaciones de Sitia, no leste de Creta, e viviu al\u00ed ata cumprir ao redor de corenta anos. Logo foi vivir a Candia (hoxe Heracli\u00f3n), onde contraeu nupcias con Marietta Zeno. Tiveron d\u00faas fillas, \u00e1s que chamaron Helena e Catalina.\nEn 1591 recibe o posto de administrador, e durante a praga de dous anos iniciada en 1591, traballou como supervisor de Sanidade. O seu interese pola literatura levouno a se converter en membro da \"Accademia degli Stravaganti\", fundada polo seu irm\u00e1n e colega nas letras Andreas Kornaros. Morreu en Candia sen que se puidese esclarecer a causa, e foi enterrado na igrexa de San Francisco.\nFoi unha fonte de inspiraci\u00f3n para Dionisos Solomos (quen entre outras cousas escribiu o himno nacional grego), e exerceu influencia sobre a obra de Kostis Palamas, Kostas Krystallis e Giorgos Seferis, quen foi galardoado co Premio Nobel.\nFoi bautizado co seu nome o transbordador que conecta as Illas X\u00f3nicas de Citerea e Anticiterea"}
{"id": "296542", "revid": "1131", "url": "https://gl.wikipedia.org/wiki?curid=296542", "title": "Aldea Grande de Lousame", "text": ""}
{"id": "296543", "revid": "1131", "url": "https://gl.wikipedia.org/wiki?curid=296543", "title": "Aldea Ferreiro", "text": ""}
{"id": "296544", "revid": "56817", "url": "https://gl.wikipedia.org/wiki?curid=296544", "title": "Escuela Azul", "text": "Escuela Azul foi un semanario publicado en Lugo en 1937.\nHistoria e caracter\u00edsticas.\nSubtitulado \"\u00d3rgano oficial del S.E.M. de F.E.T. de las J.O.N.S.\", apareceu o 27 de agosto de 1937. De periodicidade semanal. Considerado como continuaci\u00f3n de \"Vida Escolar\", diferenciouse do seu antecesor xa que representou unicamente un panfleto falanxista. Evaristo Correa Calder\u00f3n foi o seu redactor xefe e entre os seus colaboradores figurou Juan Bautista Mart\u00ednez Lemi\u00f1a. Cesou a s\u00faa publicaci\u00f3n en 1945."}
{"id": "296545", "revid": "1131", "url": "https://gl.wikipedia.org/wiki?curid=296545", "title": "A Aldea de Baixo", "text": ""}
{"id": "296546", "revid": "56817", "url": "https://gl.wikipedia.org/wiki?curid=296546", "title": "Aldea de Baixo", "text": "O top\u00f3nimo galego Aldea de Baixo pode referirse a:"}
{"id": "296547", "revid": "1131", "url": "https://gl.wikipedia.org/wiki?curid=296547", "title": "A Aldea de Riba", "text": ""}
{"id": "296548", "revid": "56817", "url": "https://gl.wikipedia.org/wiki?curid=296548", "title": "Aldea de Riba", "text": "O top\u00f3nimo galego Aldea de Riba pode referirse a:"}
{"id": "296549", "revid": "56817", "url": "https://gl.wikipedia.org/wiki?curid=296549", "title": "Aldea de Souto", "text": "O top\u00f3nimo galego Aldea de Souto pode referirse a:"}
{"id": "296550", "revid": "56817", "url": "https://gl.wikipedia.org/wiki?curid=296550", "title": "Aldea do Monte", "text": "O top\u00f3nimo galego Aldea do Monte pode referirse a:"}
{"id": "296551", "revid": "1131", "url": "https://gl.wikipedia.org/wiki?curid=296551", "title": "A Aldea do Monte", "text": ""}
{"id": "296552", "revid": "56817", "url": "https://gl.wikipedia.org/wiki?curid=296552", "title": "Aldea do Mu\u00ed\u00f1o", "text": "O top\u00f3nimo galego Aldea do Mu\u00ed\u00f1o pode referirse a:"}
{"id": "296553", "revid": "1131", "url": "https://gl.wikipedia.org/wiki?curid=296553", "title": "A Aldea Grande", "text": ""}
{"id": "296554", "revid": "98629", "url": "https://gl.wikipedia.org/wiki?curid=296554", "title": "Aldea Grande", "text": "O top\u00f3nimo galego Aldea Grande pode referirse a:"}
{"id": "296555", "revid": "56817", "url": "https://gl.wikipedia.org/wiki?curid=296555", "title": "A Aldea do Medio", "text": "O top\u00f3nimo galego A Aldea do Medio pode referirse a:"}
{"id": "296556", "revid": "1131", "url": "https://gl.wikipedia.org/wiki?curid=296556", "title": "A Aldea do Mu\u00ed\u00f1o", "text": ""}
{"id": "296557", "revid": "56817", "url": "https://gl.wikipedia.org/wiki?curid=296557", "title": "Aldea Nova", "text": "O top\u00f3nimo galego Aldea Nova pode referirse a:"}
{"id": "296558", "revid": "1131", "url": "https://gl.wikipedia.org/wiki?curid=296558", "title": "A Aldea Nova", "text": ""}
{"id": "296559", "revid": "56817", "url": "https://gl.wikipedia.org/wiki?curid=296559", "title": "A Aldea Vella", "text": "O top\u00f3nimo galego A Aldea Vella pode referirse a:"}
{"id": "296560", "revid": "23204", "url": "https://gl.wikipedia.org/wiki?curid=296560", "title": "Recklinghausen", "text": "Recklinghausen \u00e9 unha cidade da Rexi\u00f3n do Ruhr, en Renania do Norte-Westfalia, na Alema\u00f1a. Recklinghusen \u00e9 a cidade que se atopa m\u00e1is ao norte da rexi\u00f3n do Ruhr e linda coa zona rural de M\u00fcnserland. Mentres que a paisaxe ao norte de Recklinghausen se caracteriza por grandes extensi\u00f3ns e campos adicados \u00e1 agricultura, as zonas ao sur da cidade est\u00e1n dominadas pola industria.\nCunha poboaci\u00f3n de 120.536 habitantes, Recklinghausen ocupa o posto 60 en cidades de Alema\u00f1a por poboaci\u00f3n e a 22 de Renania do Norte-Westfalia. \u00c9 a capital do distrito de Recklinghausen.\nTransporte.\nAs d\u00faas principais autoestradas que atravesan a zona da cidade son a A2 e a A43. A cidade est\u00e1 ligada \u00e1s v\u00edas do Rhein-Herne-Kanal. Recklinghausen ten d\u00faas estaci\u00f3ns ferroviarias: A \"Estaci\u00f3n Central\" (Hauptbahnhof Recklinghausen), que est\u00e1 servido por Intercity e servizos de EuroCity, e a Estaci\u00f3n Sur (Recklinghausen S\u00fcdbahnhof)."}
{"id": "296562", "revid": "23204", "url": "https://gl.wikipedia.org/wiki?curid=296562", "title": "ERGIC", "text": "O compartimento intermedio ret\u00edculo endoplasm\u00e1tico-Golgi ou ERGIC polas s\u00faas siglas en ingl\u00e9s (de \"Endoplasmic Reticulum-Golgi Intermediate Compartment\"), tam\u00e9n chamado agrupamento vesicular-tubular ou VTC (do ingl\u00e9s \"vesicular-tubular cluster\"), \u00e9 un org\u00e1nulo das c\u00e9lulas eucari\u00f3ticas. Este compartimento, formado por ves\u00edculas e t\u00fabulos, media no tr\u00e1fico de produtos entre o ret\u00edculo endoplasm\u00e1tico e o aparato de Golgi, facilitando a clasificaci\u00f3n e distribuci\u00f3n do cargamento das ves\u00edculas que viaxan entre os dous org\u00e1nulos. O compartimento foi descuberto en 1984, e foi definido por primeira vez como a localizaci\u00f3n na c\u00e9lula da lectina de membrana que se une \u00e1 manosa chamada ERGIC-53.\nNos organismos mam\u00edferos, as ves\u00edculas COPII que saen das zonas de evaxinaci\u00f3n do ret\u00edculo endoplasm\u00e1tico perden os seus recubrimentos e fusi\u00f3nanse para formar o \"cluster\" vesicular-tubular (VTC) ou ERGIC. O transporte de volta (ou retr\u00f3grado) das ves\u00edculas COPI devolve de novo ao ret\u00edculo endoplasm\u00e1tico moitas das prote\u00ednas residentes no ret\u00edculo endoplasm\u00e1tico perdidas. O transporte de ida (ou anter\u00f3grado) move o contido do VTC \u00e1 rede cis-Golgi, que \u00e9 a cara receptora do aparato de Golgi."}
{"id": "296563", "revid": "27155", "url": "https://gl.wikipedia.org/wiki?curid=296563", "title": "Compartimento intermedio ret\u00edculo endoplasm\u00e1tico-Golgi", "text": ""}
{"id": "296564", "revid": "27155", "url": "https://gl.wikipedia.org/wiki?curid=296564", "title": "Agrupamento vesicular-tubular", "text": ""}
{"id": "296565", "revid": "27155", "url": "https://gl.wikipedia.org/wiki?curid=296565", "title": "Cluster vesicular-tubular", "text": ""}
{"id": "296566", "revid": "27155", "url": "https://gl.wikipedia.org/wiki?curid=296566", "title": "VTC", "text": ""}
{"id": "296567", "revid": "34155", "url": "https://gl.wikipedia.org/wiki?curid=296567", "title": "Ieud", "text": "Ieud (en roman\u00e9s: \"Ieud\"; en h\u00fangaro: \"J\u00f3d\"; en yiddish: \u05d9\u05d5\u05e2\u05d3; en alem\u00e1n: \"Joodt\") \u00e9 unha comuna do condado de Maramure\u015f, na Roman\u00eda. A comuna est\u00e1 situada na parte central do condado de Maramure\u015f, nas marxes do \"r\u00edo Ieudi\u015for\", un afluente do r\u00edo Iza. El est\u00e1 composto dunha \u00fanica aldea, Ieud.\nHistoria.\nA comuna foi mencionada por primeira vez no 1391 nun manuscrito chamado \"Codicele de la Ieud\". Este foi atopado na Igrexa do outeiro de Ieud. Esta igrexa \u00e9 a igrexa de madeira m\u00e1is antiga de Maramure\u015f e unha das oito Igrexas de madeira de Maramure\u0219, Patrimonio da Humanidade da UNESCO."}
{"id": "296569", "revid": "1131", "url": "https://gl.wikipedia.org/wiki?curid=296569", "title": "A Alde\u00ed\u00f1a", "text": ""}
{"id": "296570", "revid": "1131", "url": "https://gl.wikipedia.org/wiki?curid=296570", "title": "Aldegunde", "text": ""}
{"id": "296571", "revid": "1131", "url": "https://gl.wikipedia.org/wiki?curid=296571", "title": "Aldemunde de Arriba", "text": ""}
{"id": "296572", "revid": "1131", "url": "https://gl.wikipedia.org/wiki?curid=296572", "title": "A Aldeola", "text": ""}
{"id": "296573", "revid": "1131", "url": "https://gl.wikipedia.org/wiki?curid=296573", "title": "Aldr\u00e1", "text": ""}
{"id": "296574", "revid": "1131", "url": "https://gl.wikipedia.org/wiki?curid=296574", "title": "A Alence", "text": ""}
{"id": "296575", "revid": "98629", "url": "https://gl.wikipedia.org/wiki?curid=296575", "title": "R\u00edo Iza", "text": "O r\u00edo Iza \u00e9 un r\u00edo afluente do r\u00edo Tisza, no norte da Roman\u00eda. Nace no macizo de Rodna. Desemboca no r\u00edo Tisza na cidade de Sighetu Marma\u021biei. Pasa polas comunas de S\u0103cel, S\u0103li\u0219tea de Sus, Dragomire\u0219ti, Bogdan Vod\u0103, \u015eieu, Rozavlea, Str\u00e2mtura, B\u00e2rsana, Once\u015fti, Vadu Izei, e Sighetu Marma\u021biei.\nAfluentes.\nOs seguintes r\u00edos son afluentes do R\u00edo Iza:\nEsquerda: Izi\u015foara, Valea Teilor, P\u00e2r\u00e2ul Repede, Valea Carelor, Bistri\u0163a, Valea Larg\u0103, B\u0103leasa, Valea Gropilor, Baicu, Slatina, Ieud, G\u00e2rbova Mare, \u015eieu, Salta, Sl\u0103tioara, Valea Morii, R\u00e2ul V\u0103lenilor, Mara, \u015eug\u0103u e Valea P\u0103st\u0103ilor, Ieudi\u0219or.\nDereita: Izvorul Baicului, R\u00e2ul Satului, Valea Muntelui, Valea Caselor, R\u00e2ul Corbului, R\u00e2ul Porcului e Roni\u015foara."}
{"id": "296577", "revid": "23204", "url": "https://gl.wikipedia.org/wiki?curid=296577", "title": "Sergio S\u00e1nchez", "text": "Sergio S\u00e1nchez C\u00e1rdenas, m\u00e1is co\u00f1ecido como Sergio S\u00e1nchez, nado o 1 de marzo de 1981 en La L\u00ednea de la Concepci\u00f3n, C\u00e1diz, \u00e9 un ex-xogador profesional de baloncesto espa\u00f1ol. Xogador cunha gran traxectoria na Liga ACB e en competici\u00f3ns europeas; xogaba na posici\u00f3n de base cunha alzada de 1,89 metros."}
{"id": "296579", "revid": "5132", "url": "https://gl.wikipedia.org/wiki?curid=296579", "title": "Sergio S\u00e1nchez C\u00e1rdenas", "text": ""}
{"id": "296580", "revid": "25871", "url": "https://gl.wikipedia.org/wiki?curid=296580", "title": "JA Vichy", "text": "O Jeanne d\u2019Arc de Vichy Val d\u2019Allier Auvergne Basket, m\u00e1is co\u00f1ecido como Jeanne d\u2019Arc Vichy, foi un equipo profesional de baloncesto de Francia da cidade de Vichy. Actualmente, tras a s\u00faa fusi\u00f3n Stade Clermontois Basket Auvergne, compite na LNB Pro B, segunda m\u00e1xima categor\u00eda do baloncesto franc\u00e9s, co nome de Jeanne d\u2019Arc Vichy Clermont M\u00e9tropole. O seu maior \u00e9xito foi ser bicampi\u00f3n da Copa de Francia en 1969 e 1970."}
{"id": "296581", "revid": "5132", "url": "https://gl.wikipedia.org/wiki?curid=296581", "title": "Jeanne d\u2019Arc Vichy", "text": ""}
{"id": "296582", "revid": "5132", "url": "https://gl.wikipedia.org/wiki?curid=296582", "title": "Jeanne d\u2019Arc de Vichy", "text": ""}
{"id": "296583", "revid": "5132", "url": "https://gl.wikipedia.org/wiki?curid=296583", "title": "Jeanne d\u2019Arc de Vichy Val d\u2019Allier Auvergne Baske", "text": ""}
{"id": "296584", "revid": "5132", "url": "https://gl.wikipedia.org/wiki?curid=296584", "title": "JA Vichy Basket", "text": ""}
{"id": "296585", "revid": "5132", "url": "https://gl.wikipedia.org/wiki?curid=296585", "title": "Vichy Basket", "text": ""}
{"id": "296588", "revid": "22570", "url": "https://gl.wikipedia.org/wiki?curid=296588", "title": "Erot\u00f3kritos", "text": "Erot\u00f3kritos (en grego moderno, \"\u0395\u03c1\u03c9\u03c4\u03cc\u03ba\u03c1\u03b9\u03c4\u03bf\u03c2\") \u00e9 unha epopea de corte rom\u00e1ntico, composta polo poeta cretense Vitsentzos Kornaros a principios do s\u00e9culo XVII. Componse de 10.012 versos de quince s\u00edlabas. Narra os amores de dous mozos: Erot\u00f3crito (que na obra aparece como \"Rotokritos\" ou \"Rokritos\") e Aretusa (en grego \"\u0391\u03c1\u03b5\u03c4\u03bf\u03cd\u03c3\u03b1\"). Os temas tratados son o honor, a amizade, o rango social e a valent\u00eda. O poema est\u00e1 escrito en dialecto cretense segundo o ritmo tradicional das mantinadas.\n\"Erot\u00f3kritos\", do mesmo xeito que o \"Erophile\" de Georgios Hortatzis, constit\u00fae un exemplo paradigm\u00e1tico da literatura renacentista grega. Alg\u00fans extractos do \"Erot\u00f3kritos\" quedaron como cl\u00e1sicos da canci\u00f3n popular grega. Os nomes de certos lugares, como a \"cova de Aretusa\" en Muniquia fan referencia aos personaxes da obra.\nArgumento.\nA acci\u00f3n sucede na antiga Atenas. Desenv\u00f3lvese nunha cidade f\u00f3ra do tempo: paralelamente \u00e1s referencias \u00e1 antiga Grecia, atopamos anacronismos e numerosos elementos do mundo occidental, como os torneos de cabaler\u00eda. A intriga div\u00eddese en cinco partes:"}
{"id": "296593", "revid": "89787", "url": "https://gl.wikipedia.org/wiki?curid=296593", "title": "Ch\u00e9vere", "text": "O Grupo Ch\u00e9vere (Ch\u00e9vere Producciones S.L.U.) \u00e9 unha compa\u00f1\u00eda de teatro independente e produtora audiovisual galega, con sede en Teo.\nTraxectoria.\nFoi creada en Santiago de Compostela ao redor de 1987 por Miguel de Lira, John Eastham, Vicente Mohedano Mira e Xes\u00fas Ron (en 1988 engadiuse Blanca Cend\u00e1n e nos anos sucesivos Manuel Cort\u00e9s). O grupo impulsou en 1992 a apertura da Sala Nasa (Nave de Servizos Art\u00edsticos), convert\u00e9ndose nunha das denominadas \"compa\u00f1\u00edas residentes\" de teatro. Nela ficaron ata o 30 de setembro de 2011, ano en que a abandonaron pola falta de apoio do Concello de Santiago. O 9 de marzo do ano seguinte, comezaron cunha nova residencia estable no veci\u00f1o concello de Teo. \nAl\u00ed continuaron desenvolvendo a s\u00faa actividade habitual ata que en 2014 recibiron o Premio Nacional de Teatro do Ministerio de Cultura. Como resposta ao galard\u00f3n crearon \"A Berberecheira\", un espazo de creaci\u00f3n e experimentaci\u00f3n teatral de xesti\u00f3n colectiva, co obxectivo de apoiar proxectos externos \u00e1 compa\u00f1\u00eda, ofrecendo aos seus colaboradores a estrutura, os medios e a experiencia da compa\u00f1\u00eda. Os primeiros resultados deste \"laboratorio de creaci\u00f3n\" foron as pezas \"Goldi Libre\" (2016) de C\u00e9sar Goldi, \"Salvador\" (2017) de Borja Fern\u00e1ndez e \"Anatom\u00eda dunha serea\" (2018) de Iria Pinheiro\".\" .Todos eles te\u00f1en en com\u00fan o seu car\u00e1cter autobiogr\u00e1fico ou o uso de materiais e experiencias propias, as\u00ed como a experimentaci\u00f3n nos rexistros e nas narrativas esc\u00e9nicas.\nComo produtores teatrais destacaron pola posta en marcha das denominadas \"Ultranoites\", espect\u00e1culos teatrais de variedades e cabaret con grande importancia da participaci\u00f3n do p\u00fablico, onde se deron a co\u00f1ecer moitos artistas noveis como Lu\u00eds Tosar ou Fran Narf, motivo polo que terminaron sendo \"\"un cat\u00e1logo vivo das xentes do teatro galego\". A primeira \"Ultranoite\" tivo lugar o 30 de xaneiro de 1993, contando cunha actuaci\u00f3n dos actores Miguel de Lira e Manuel Cort\u00e9s cunha \"homenaxe \u00e1s traballadoras do sexo\"\" do compostel\u00e1n barrio do Pombal. Co tempo foron incorpor\u00e1ndose ao grupo novos artistas multidisciplinares como Patricia de Lorenzo, M\u00f3nica Garc\u00eda, Arantza Villar ou C\u00e9sar Goldi, actuais integrantes e protagonistas das \u00faltimas produci\u00f3ns. Tras a mudanza a Teo, as \"Ultranoites\" celebradas neste concello cambiaron o nome para \"Ultranoiteo\" durante o ano 2012, recuperando posteriormente a denominaci\u00f3n orixinal.\nO 12 de novembro de 2014 estreouse no Sal\u00f3n Teatro de Santiago de Compostela o seu documental \"A viaxe dos Ch\u00e9vere\" do director compostel\u00e1n Alfonso Zarauza, que narra e analiza o nacemento e percorrido da compa\u00f1\u00eda nesta cidade e o seu \u00e9xodo cara Teo. A finais do mesmo ano editouse o disco-libro-DVD \"M\u00e1is al\u00e1 da Ultranoite\", onde se recolle a historia das d\u00faas d\u00e9cadas de \"Ultranoites\" na Sala Nasa. Outra das s\u00faas obras audiovisuais foi a curtametraxe \"En Plan Galicia\" (2005), inclu\u00edda no filme-documental colectivo \"Hai que botalos\".\nNo ano 2016 estrea \"Eroski Para\u00edso\", espect\u00e1culo cuxa adaptaci\u00f3n cinematogr\u00e1fica levan \u00e1 pantalla grande no 2019 da man da produtora OlloVivo. Tam\u00e9n en 2016 dirixiu o espect\u00e1culo da edici\u00f3n dos Premios Mar\u00eda Casares, mentres que en 2017 celebrou o seu 30 aniversario recuperando as s\u00faas obras mestras \"R\u00edo Bravo\", \"Annus Horr\u00edbilis\" e \"Ultranoite no Pa\u00eds dos Ananos\", esta \u00faltima representada nunha ateigada Praza da Quintana de Santiago de Compostela. Tam\u00e9n nese ano publicou xunto coa editora Kalandraka a colecci\u00f3n \"Biblioteca de Teatro\", cos textos das obras m\u00e1is representativas da compa\u00f1\u00eda. En 2018 estrea a s\u00faa primeira coproduci\u00f3n co CDG \"Divinas Palabras Revolution\", unha adaptaci\u00f3n da obra de Valle-Incl\u00e1n.\nEn 2022 Kalandraka editou \"Ch\u00e9vere (1987 \u2013 2022), trinta e cinco anos de axitaci\u00f3n cultural\".\nMontaxes.\nBerberecheira\nReco\u00f1ecementos.\nRecibiu, entre outros, o Premio da Cr\u00edtica de Barcelona ao mellor musical (decembro de 1996), o Premio de Honra da Mostra Internacional de Teatro de Ribadavia e o Premio Nacional de Teatro (2014). Tanto a compa\u00f1\u00eda coma os seus integrantes foron galardoados con numerosos Premios Mar\u00eda Casares ao longo da s\u00faa traxectoria, destacando os tres premios a mellor espect\u00e1culo por \"Citizen Total\" (2012), \"Eurozone\" (2014) e \"Eroski para\u00edso\" (2017). En 2018 recibiu o Premio Gala do Libro Galego na modalidade de Teatro polo texto de \"Rio Bravo\", editado por Kalandraka.\nEn 2022, Premio da Cr\u00edtica de Galicia por N.E.V.E.R.M.O.R.E."}
{"id": "296594", "revid": "5863", "url": "https://gl.wikipedia.org/wiki?curid=296594", "title": "Grupo Ch\u00e9vere", "text": ""}
{"id": "296614", "revid": "88215", "url": "https://gl.wikipedia.org/wiki?curid=296614", "title": "Planeta furancho", "text": "Planeta furancho foi un programa radiof\u00f3nico emitido por Radio Galega M\u00fasica de luns a venres entre os anos 2009 e 2015. \nEstaba presentado por Vituco Neira, guitarrista e cantante do grupo Ruxe Ruxe e dedicado \u00e1 difusi\u00f3n da m\u00fasica en galego, e en certo modo era continuador do programa \"Aberto por reformas\". En febreiro de 2015 Vituco Neira anunciou que o 29 de maio dese ano, e despois de m\u00e1is de 1400 programas, estaba prevista a \u00faltima emisi\u00f3n do programa, o que provocou protestas e mobilizaci\u00f3ns do sector musical galego, chegando incluso ao Parlamento de Galicia."}
{"id": "296617", "revid": "22570", "url": "https://gl.wikipedia.org/wiki?curid=296617", "title": "Valor (\u00e9tica)", "text": "No \u00e1mbito da \u00e9tica, o valor \u00e9 unha propiedade dos obxectos, que representa o seu nivel de importancia.\nCaracter\u00edsticas.\nO valor \u00e9tico de algo denota o seu grao de importancia, co obxectivo de determinar que acci\u00f3n ou vida \u00e9 mellor realizar ou vivir (Deontolox\u00eda), ou polo menos un intento de describir o valor de distintas acci\u00f3ns (Axiolox\u00eda). Pode ser descrito como tratando \u00e1s acci\u00f3ns mesmas como obxectos abstractos asign\u00e1ndolles valor a elas. Trata sobre a conduta correcta e a vida boa, no sentido que unha acci\u00f3n que pos\u00fae moito valor ou un valor relativamente elevado pode ser considerada \"boa\" dende un punto de vista \u00e9tico (no sentido dun adxectivo), e unha acci\u00f3n que pos\u00fae un valor baixo ou polo menos baixo no sentido relativo pode ser considerada \"mala\".\nO que fai que unha acci\u00f3n sexa valorada depende dos valores \u00e9ticos dos obxectos que ela aumenta, diminue ou altera. Un obxecto cun \"valor \u00e9tico\" pode ser identificado como \"\u00e9tico ou filos\u00f3ficamente bo\" (no sentido dun substantivo)\nMoitos obxectos poden ser valiosos para n\u00f3s, tanto obxectos naturais (a auga ou o aire), como obxectos artificiais (unhas deportivas ou un ordenador). Pero estas valoraci\u00f3ns non pertecen ao \u00e1mbito da \u00e9tica, son valoraci\u00f3ns que consideran a utilidade ou outros aspectos de certos obxectos. Igualmente, podemos afirmar que unha persoa \u00e9 elegante, \u00e1xil ou obxectiva, e podemos cualificar unha acci\u00f3n de eficaz, enriquecedora ou oportuna, pero a\u00ednda non falamos de valores que pertencen ao \u00e1mbito da \u00e9tica."}
{"id": "296618", "revid": "1987", "url": "https://gl.wikipedia.org/wiki?curid=296618", "title": "Aldea del Fresno", "text": "Aldea del Fresno \u00e9 un concello da Comunidade de Madrid, en Espa\u00f1a. Limita ao norte con Chapiner\u00eda e Navas del Rey; ao sur, con M\u00e9ntrida e Santa Cruz del Retamar; ao leste con Villamanta e Villamantilla, e ao oeste con Villa del Prado e San Mart\u00edn de Valdeiglesias. En 2013 ti\u00f1a unha poboaci\u00f3n de 2.574 habitantes."}
{"id": "296619", "revid": "839", "url": "https://gl.wikipedia.org/wiki?curid=296619", "title": "Mykhailo Rohoza", "text": ""}
{"id": "296620", "revid": "23204", "url": "https://gl.wikipedia.org/wiki?curid=296620", "title": "Michal Rahoza", "text": "Michal IV Rahoza (en ; en , \"Mykhailo Rohoza\") ou Miguel IV Rahoza, nado c. 1540 e finado en 1599, foi o metropolita de K\u00ediv, Galicia e toda a Rus entre 1588 e 1599. En 1595 asinou a Uni\u00f3n de Brest, coa que a igrexa rutena abandonou a xurisdici\u00f3n do patriarcado ecum\u00e9nico de Constantinopla para unirse \u00e1 Igrexa cat\u00f3lica, aceptando a autoridade do papa e formando o que hoxe \u00e9 a Igrexa cat\u00f3lica bizantina ucra\u00edna.\nTraxectoria.\nNaceu arredor de 1540 nunha familia nobre belarusa da rexi\u00f3n de Volinia. Estudou probablemente cos xesu\u00edtas en Vilnius, onde traballou para o pr\u00edncipe Bohush Koretskyi. Posteriormente entrou no mosteiro basiliano da Ascensi\u00f3n de Minsk, do que se converteu en arquimandrita en 1579.\nEn 1589 o patriarca de Constantinopla Xerem\u00edas II visitou a Confederaci\u00f3n Polaco-Lituana e, de mutuo acordo co rei Sexismundo III, cesou ao metropolita Onesifir Devochka, probablemente por ter incorrido en digamia e tolerar este costume. Sexismundo, seguindo os consellos dos nobres locais, nomeou a Rahoza metropolita, quen foi consagrado bispo por Xerem\u00edas II en agosto de 1589 en Vilnius.\nComo metropolita, comezou a reforma da Igrexa, principalmente a trav\u00e9s de s\u00ednodos como o convocado en 1590. Os seus obxectivos foron a reforma dos costumes do clero e a reduci\u00f3n das intromisi\u00f3ns dos laicos na vida da Igrexa e nos mosteiros. Os seus intentos de reforma tiveron especial oposici\u00f3n dos mosteiros \"stavropegi\", e a imposibilidade de levar a cabo as reformas foi unha das raz\u00f3ns que o levaron a orientarse cara a Roma.\nNa d\u00e9cada de 1590, o metropolita Rahoza suscrib\u00edu co resto de bispos un documento solicitando a uni\u00f3n coa Igrexa cat\u00f3lica, condicionando dita uni\u00f3n \u00e1 preservaci\u00f3n do rito bizantino, das pr\u00e1cticas lit\u00farxicas, e do dereito can\u00f3nico propio. Isto se formalizou nun documento do 2 de decembro de 1594 e en d\u00faas petici\u00f3ns m\u00e1is, unha ao rei e outra ao papa Clemente VIII, asinadas en Brest o 12 de xu\u00f1o de 1595. A uni\u00f3n de Brest foi proclamada formalmente o 8 de outubro de 1596.\nRahoza finou entre xu\u00f1o e agosto de 1599. Foi sucedido polo bispo de Volodymyr e Brest, Ipatii Potii, un firme partidario da uni\u00f3n. Non todos os afectados aceptaron a uni\u00f3n, e 20 anos m\u00e1is tarde, en 1620, o patriarca de Xerusal\u00e9n Te\u00f3fanes III restableceu a metr\u00f3pole ortodoxa de K\u00ediv baixo a s\u00faa xurisdici\u00f3n, e nomeando como primeiro metropolita a Yov Boretskyi."}
{"id": "296622", "revid": "56817", "url": "https://gl.wikipedia.org/wiki?curid=296622", "title": "Betsaida", "text": "Betsaida (en , de \"beth-tsaida\" \"casa de pesca\") \u00e9 un lugar mencionado no Novo Testamento.\nHistoria.\nHerodes Filipos, o tetrarca reerixiuna e deulle o nome de Iulias, na honra de Xulia, a filla de Augusto. Plinio e Xer\u00f3nimo relatan que se atopaba \u00f3 leste do r\u00edo Xord\u00e1n, e hai dous sitios posibles: al-Tell ou Masadiya. (\u00c1mbolos dous est\u00e1n moi preto un do outro, pero o segundo est\u00e1 m\u00e1is preto da ribeira.) Por\u00e9n, en Marcos 6:45, os disc\u00edpulos foron enviados do lado leste do Xord\u00e1n a Betsaida, cara Cafarna\u00fam (cf. Xo\u00e1n 6:17); por iso crese na existencia dunha segunda Betsaida \u00f3 oeste do Xord\u00e1n, localizada talvez en Ayn al-Tabigha."}
{"id": "296623", "revid": "27155", "url": "https://gl.wikipedia.org/wiki?curid=296623", "title": "Peixe cebra", "text": "O peixe cebra (\"Danio rerio\") \u00e9 unha especie de peixe tropical de auga doce pertencente \u00e1 familia dos cipr\u00ednidos. \u00c9 nativo da rexi\u00f3n do Himalaia, e un peixe de acuario moi com\u00fan (vendido \u00e1s veces co nome comercial de \"danio cebra\" ou \"zebra danio\", entre outros), e tam\u00e9n un importante organismo modelo vertebrado usado para investigaci\u00f3ns cient\u00edficas. \u00c9 especialmente notable polas s\u00faas capacidades rexenerativas, e foi modificado polos investigadores para producir varias cepas transx\u00e9nicas.\nTaxonom\u00eda.\nO peixe cebra \u00e9 membro do x\u00e9nero \"Danio\" da familia Cyprinidae. Ten unha relaci\u00f3n de grupo irm\u00e1n coa especie \"Danio kyathit\". O peixe cebra est\u00e1 tam\u00e9n estreitamente relacionado co x\u00e9nero \"Devario\", como demostran as \u00e1rbores filoxen\u00e9ticas. Durante moitos anos na literatura cient\u00edfica, o peixe cebra era denominado \"Brachydanio rerio\", ata que foi reasignado ao x\u00e9nero \"Danio\".\nDistribuci\u00f3n.\nO peixe cebra \u00e9 nativo das correntes fluviais do sueste da rexi\u00f3n do Himalaia, e at\u00f3pase en partes da India, Paquist\u00e1n, Bangladesh, Nepal, e Birmania. A especie orixinouse na rexi\u00f3n do r\u00edo Ganxes no leste da India, e vive normalmente en r\u00edos, canais, regos, lagoas e corpos de augas lentas ou encoradas, como nos campos de arroz.\nDescrici\u00f3n.\nO peixe cebra recibe o seu nome polas bandas horizontais uniformes pigmentadas de azul que presenta na parte lateral do seu corpo, que lembran \u00e1s raias das cebras, e que se estenden ata o final da aleta caudal. \u00c9 fusiforme e comprimido lateralmente, coa boca dirixida cara a adiante. O macho ten forma de torpedo, con bandas douradas entre as bandas azuis; a femia ten unha barriga branquecha maior e bandas prateadas en troques das douradas. As femias adultas mostran unha pequena papila xenital diante da orixe da aleta anal. O peixe cebra pode medrar ata os 6,4\u00a0cm de lonxitude, a\u00ednda que en raras ocasi\u00f3ns pode crecer m\u00e1is, ata os 4\u00a0cm en catividade. A duraci\u00f3n da s\u00faa vida en catividade \u00e9 de arredor de dous ou tres anos, a\u00ednda que en condici\u00f3ns ideais, pode chegar aos cinco anos.\nReproduci\u00f3n.\nO tempo de xeraci\u00f3n aproximado de \"Danio rerio\" \u00e9 de tres a catro meses. Para que se produza a ovulaci\u00f3n e o desove debe estar presente un macho. As femias poden desovar a intervalos de dous ou tres d\u00edas, po\u00f1endo centos de ovos en cada posta. Unha vez que se liberan os ovos, empeza o desenvolvemento embrionario; se non hai esperma, o crecemento detense despois dunhas poucas divisi\u00f3ns celulares. Pero os ovos fertilizados fanse case inmediatamente transparentes, unha caracter\u00edstica que fai de \"D. rerio\" unha especie modelo para a investigaci\u00f3n moi conveniente.\nO embri\u00f3n do peixe cebra desenv\u00f3lvese rapidamente, e os precursores de todos os \u00f3rganos principais aparecen en s\u00f3 36 horas despois da fertilizaci\u00f3n, e a eclosi\u00f3n ten lugar de 12 a 36 horas despois, dependendo das condici\u00f3ns internas do embri\u00f3n e da temperatura externa, que a ideal \u00e9 de 28,5\u00a0\u00b0C. O comportamento de nataci\u00f3n e alimentaci\u00f3n empeza unhas 36 horas despois. O sexo dos individuos xuven\u00eds non se pode distinguir excepto por disecci\u00f3n, e os determinantes do sexo non se comprenden claramente.\nPara favorecer o desove, alg\u00fans investigadores utilizan un tanque cun fondo corredizo, o cal reduce a profundidade e simula as beiras dun r\u00edo. O desove do peixe cebra prod\u00facese mellor pola ma\u00f1\u00e1 debido aos seus ritmos circadianos. P\u00f3dense recoller 10.000 embri\u00f3ns en 10 minutos utilizando este m\u00e9todo. O peixe cebra macho responde \u00e1s femias con marcas m\u00e1is pronunciadas na pel, \u00e9 dicir, \u00e1s \"bandas boas\", pero nun grupo, os machos apar\u00e9anse con calquera femia que atopen. Non se sabe que \u00e9 o que atrae \u00e1s femias. A presenza de plantas, mesmo de plantas de pl\u00e1stico de acuario, tam\u00e9n favorece o desove.\nAlimentaci\u00f3n.\nOs peixes cebra son omn\u00edvoros, e comen principalmente zooplancto, fitoplancto, insectos e larvas de insectos, a\u00ednda que poden comer tam\u00e9n outros alimentos, como vermes e pequenos crust\u00e1ceos, se non atopan as s\u00faas fontes preferidas de alimento. A maior\u00eda dos peixes cebra aceptan comida para peixes de acuario com\u00fan e vermes tubifex nos acuarios.\nCoidados en acuarios.\nOs peixes cebra son resistentes e consid\u00e9ranse bos para acuaristas principiantes. A s\u00faa gran popularidade d\u00e9bese \u00e1 s\u00faa disposici\u00f3n ao xogo, \u00e1 s\u00faa r\u00e1pida reproduci\u00f3n, est\u00e9tica, prezo barato e grande dispo\u00f1ibilidade. Tam\u00e9n se desenvolve ben en bancos ou cardumes de seis ou m\u00e1is, e interacciona ben con outras especies de peixes nos acuarios. Por\u00e9n, son susceptibles ao dinoflaxelado \"Oodinium\", ao microsporidio \"Pseudoloma neurophilia\", e a especies de \"Mycobacterium\". Se te\u00f1en a oportunidade os adultos comen as cr\u00edas, as cales poden ser protexidas separ\u00e1ndoas en dous grupos por unha rede, unha caixa de cr\u00eda ou nun tanque separado.\nCepas.\nEn 2003, comercializouse nos Estados Unidos un peixe cebra transx\u00e9nico que expresaba as prote\u00ednas fluorescentes verde, vermella e amarela. As cepas fluorescentes vend\u00e9ronse co nome comercial de GloFish. Outras variedades cultivadas son a \"golden\", \"sandy\", \"longfin\" e \"leopard\".\nO danio leopardo, previamente chamado \"Danio frankei\", \u00e9 un morfo de manchas redondas do peixe cebra, que se orixinou debido a unha mutaci\u00f3n na pigmentaci\u00f3n. As formas con xantocromismo cos patr\u00f3ns cebra e leopardo, xunto coas subespecies de aletas longas, obtiv\u00e9ronse con programas de cruzamento selectivo para a s\u00faa venda para acuarios.\nNo Centro de Recursos do Peixe Cebra da China (\"China Zebrafish Resource Center\", CZRC) almac\u00e9nanse varias cepas mutantes e transx\u00e9nicas do peixe cebra. , que \u00e9 unha organizaci\u00f3n sen \u00e1nimo de lucro, financiada polo Ministerio da Ciencia e Tecnolox\u00eda da China e a Academia Chinesa das Ciencias.\nCepas de tipo salvaxe.\nA Zebrafish Information Network (ZFIN) proporciona informaci\u00f3n actualizada sobre as cepas de tipo salvaxe ou silvestre co\u00f1ecidas de \"D. rerio\", algunhas das cales son as da seguinte lista:\nH\u00edbridos.\nOs h\u00edbridos entre distintas especies do x\u00e9nero \"Danio\" poden ser f\u00e9rtiles: por exemplo, entre \"D. rerio\" e \"D. nigrofasciatus\".\nEn investigaci\u00f3n cient\u00edfica.\n\"D. rerio\" \u00e9 un organismo modelo com\u00fan e moi \u00fatil para estudos de desenvolvemento de vertebrados e funci\u00f3n x\u00e9nica. Os pioneiros no seu uso como animal de laboratorio foron George Streisinger e os seus colegas da Universidade de Oreg\u00f3n. A s\u00faa importancia foi consolidada polos existosos cribados xen\u00e9ticos a grande escala (xeralmente chamados \"T\u00fcbingen/Boston screens\"). Este peixe ten unha base de datos en li\u00f1a con informaci\u00f3n de desenvolvemento, xen\u00f3mica e xen\u00e9tica, chamada Zebrafish Information Network (ZFIN). \"D. rerio\" \u00e9 tam\u00e9n unha das poucas especies de peixes que foron enviados ao espazo para a experimentaci\u00f3n.\nAs investigaci\u00f3ns realizadas con \"D. rerio\" proporcionaron avances importantes nos eidos da biolox\u00eda do desenvolvemento, oncolox\u00eda, toxicolox\u00eda, estudos reprodutivos, teratolox\u00eda, xen\u00e9tica, neurobiolox\u00eda, ciencias medioambientais, investigaci\u00f3n en c\u00e9lulas nai e medicina rexenerativa, e teor\u00eda da evoluci\u00f3n.\nCaracter\u00edsticas modelo.\nComo modelo de sistemas biol\u00f3xicos, o peixe cebra pos\u00fae numerosas vantaxes para os investigadores. O seu xenoma foi completamente secuenciado, e ten comportamentos de desenvolvemento ben comprendidos e doadamente observables e comprobables. O seu desenvolvemento embrionario \u00e9 moi r\u00e1pido, e os seus embri\u00f3ns son relativamente grandes, robustos, e transparentes, e poden desenvolverse f\u00f3ra da s\u00faa nai. Ademais, hai cepas mutantes ben caracterizadas das que se pode dispo\u00f1er facilmente.\nOutras vantaxes son o tama\u00f1o case constante da especie durante o seu desenvolvemento inicial, o que permite o uso de t\u00e9cnicas de tinguidura simples, e o feito de que se pode fusionar o seu embri\u00f3n de d\u00faas c\u00e9lulas para formar unha soa c\u00e9lula e crear un embri\u00f3n homocigoto. O peixe cebra \u00e9 tam\u00e9n demostrablemente similar aos modelos de mam\u00edfero e humanos en probas de toxicidade, e mostra un ciclo de sono di\u00farno con semellanzas co comportamento durante o sono dos mam\u00edferos. Con todo, hai tam\u00e9n algunhas desvantaxes no uso do peixe cebra, como a ausencia dunha dieta est\u00e1ndar, e a presenza de pequenas pero importantes diferenzas entre o peixe cebra e os mam\u00edferos na funci\u00f3n que te\u00f1en alg\u00fans xenes relacionados con trastornos humanos, todo o cal \u00e9 importante consideralo para determinar se o peixe cebra \u00e9 un modelo apropiado para un determinado estudo.\nRexeneraci\u00f3n.\nO peixe cebra ten a capacidade de rexenerar as s\u00faas aletas, pel, coraz\u00f3n e, nos estados larvarios, o cerebro. Na rexeneraci\u00f3n do m\u00fasculo card\u00edaco do peixe cebra non interve\u00f1en c\u00e9lulas nai, sen\u00f3n que as c\u00e9lulas musculares card\u00edacas maduras volven a un estado similar ao de c\u00e9lula nai e redifer\u00e9ncianse. Int\u00e9ntase aplicar estas propiedades aos humanos.\nO peixe cebra pode rexenerar tam\u00e9n as c\u00e9lulas fotorreceptoras e neuronas da retina se estas sofren danos, o que est\u00e1 mediado pola desdiferenciaci\u00f3n e proliferaci\u00f3n de c\u00e9lulas da gl\u00eda de M\u00fcller. Os investigadores adoitan amputar as aletas da cola dorsal e ventral e analizar o seu recrecemento para probar mutaci\u00f3ns. Atopouse que no sitio da amputaci\u00f3n ocorre unha desmetilaci\u00f3n de histonas, que fai que as c\u00e9lulas do peixe cebra cambien de estar no estado \"activo\", a un estado rexenerativo similar a c\u00e9lulas nai. En 2012, un estudo revelou que o peixe cebra utiliza unha prote\u00edna especializada, chamada factor de crecemento de fibroblastos, para facilitar a curaci\u00f3n da s\u00faa medula espi\u00f1al lesionada sen orixinar cicatrices gliais.\nEn trastornos do sistema nervioso, como doenzas neurodexenerativas, trastornos do movemento, trastornos psiqui\u00e1tricos e xordeira, os investigadores est\u00e1n utilizando o peixe cebra para comprender como os defectos xen\u00e9ticos que subxacen nesas condici\u00f3ns causan anormalidades funcionais no cerebro humano, medula espi\u00f1al e \u00f3rganos sensoriais. Tam\u00e9n se estudou o peixe cebra para saber m\u00e1is sobre as complexidades das doenzas musculoesquel\u00e9ticas humanas, como a distrofia muscular. Outro foco de investigaci\u00f3n co peixe cebra est\u00e1 centrado en comprender como un xene chamado Hedgehog, que \u00e9 un sinal biol\u00f3xico que est\u00e1 implicado en varios tipos de cancro humanos, controla o crecemento celular.\nXen\u00e9tica.\nExpresi\u00f3n x\u00e9nica.\nDebido aos seus curtos ciclos vitais e ao tama\u00f1o relativamente grande das s\u00faas postas de ovos, os peixes cebra son un modelo moi \u00fatil para estudos xen\u00e9ticos. Unha t\u00e9cnica com\u00fan de xen\u00e9tica inversa \u00e9 reducir a expresi\u00f3n de xenes (knockdown de xenes) ou modificar o splicing utilizando a tecnolox\u00eda Morpholino antisentido. Os oligonucle\u00f3tidos Morpholino (MO) son macromol\u00e9culas sint\u00e9ticas estables que conte\u00f1en as mesmas bases que o ADN ou ARN. Ao unir estas mol\u00e9culas con secuencias complementarias de ARN, red\u00facese a expresi\u00f3n x\u00e9nica de xenes espec\u00edficos. Os oligonucle\u00f3tidos Morpholino poden inxectarse nunha c\u00e9lula dun embri\u00f3n despois de que este chega ao estadio de 32 c\u00e9lulas, reducindo as\u00ed a expresi\u00f3n x\u00e9nica soamente nas c\u00e9lulas que descenden da c\u00e9lula tratada. Por\u00e9n, as c\u00e9lulas de todo o embri\u00f3n en etapas m\u00e1is iniciais (menos de 32 c\u00e9lulas) son interpermeables a grandes mol\u00e9culas, o que permite a difusi\u00f3n destas entre elas e impide o uso da t\u00e9cnica nesa etapa.\nUn problema que ten o knockdown de xenes \u00e9 que, debido a que o xenoma sufriu na evoluci\u00f3n unha duplicaci\u00f3n despois da diverxencia entre os peixes actinopterixios (de aletas con espi\u00f1as radiais) e os sarcopterixios (de aletas lobuladas), non sempre \u00e9 doado silenciar a actividade con fiabilidade dun dos xenes par\u00e1logos porque se produce complementaci\u00f3n polo outro par\u00e1logo. Malia estas complicaci\u00f3ns que ten o xenoma do peixe cebra, existen unha serie de plataformas globais dispo\u00f1ibles comercialmente para a an\u00e1lise da expresi\u00f3n x\u00e9nica por micromatrices (\"microarrays\") e por regulaci\u00f3n do promotor utilizando a t\u00e9cnica ChIP-on-chip.\nSecuenciaci\u00f3n do xenoma.\nO Wellcome Trust Sanger Institute comezou o proxecto de secuenciaci\u00f3n do xenoma do peixe cebra en 2001, e a secuencia xen\u00f3mica completa da cepa de referencia Tuebingen est\u00e1 dispo\u00f1ible publicamente na p\u00e1xina do National Center for Biotechnology Information (NCBI) Xenoma do Peixe Cebra. A secuencia do xenoma de referencia do peixe cebra est\u00e1 anotada como parte do proxecto de Ensembl, e \u00e9 mantida polo Genome Reference Consortium.\nEn 2009, os investigadores do Institute of Genomics and Integrative Biology (IGIB) de Delhi, India, anunciaron a secuenciaci\u00f3n do xenoma dunha cepa salvaxe do peixe cebra, que conti\u00f1a 1,7 miles de mill\u00f3ns de letras. As an\u00e1lises comparativas co xenoma de referencia do peixe cebra revelaron unhas 5 mill\u00f3ns de variaci\u00f3ns dun s\u00f3 nucle\u00f3tido e unhas 1,6 mill\u00f3ns de variaci\u00f3ns de inserci\u00f3n deleci\u00f3n. A secuencia do xenoma de referencia do peixe cebra foi publicada por Kerstin Howe \"et al.\" en 2013.\nADN mitocondrial.\nEn 2001, os investigadores da Universidade de Oklahoma publicaron a secuencia completa do ADN mitocondrial de \"D. rerio\". Ti\u00f1a unha lonxitude de 16.596 pares de bases. Ten unha diferenza de s\u00f3 uns 100 pares de bases coa doutras especies de peixes relacionadas, e tan s\u00f3 ten unha diferenza de 18 pares de bases m\u00e1is co do peixe \"Carassius auratus\" e de 21 pares m\u00e1is co da carpa (\"Cyprinus carpio\"). A s\u00faa orde de xenes e contido son id\u00e9nticos ao da forma com\u00fan en vertebrados do ADN mitocondrial. Cont\u00e9n 13 xenes codificantes de prote\u00ednas e unha rexi\u00f3n non codificante que cont\u00e9n a orixe de replicaci\u00f3n para a cadea pesada. Situada entre un grupo de cinco xenes de ARNt, at\u00f3pase unha secuencia que lembra a orixe de replicaci\u00f3n da cadea lixeira de vertebrados. \u00c9 dif\u00edcil extraer conclusi\u00f3ns evolutivas destes datos porque non \u00e9 doado determinar se os cambios nos pares de bases te\u00f1en importancia adaptativa ao facer comparaci\u00f3ns con outras secuencias de nucle\u00f3tidos de vertebrados.\nXenes da pigmentaci\u00f3n.\nEn 1999, identificouse a mutaci\u00f3n \"nacre\" (n\u00e1car) no ort\u00f3logo do peixe cebra do factor de transcrici\u00f3n de mam\u00edfero \"MITF\". As mutaci\u00f3ns no \"MITF\" humano orixinan defectos nos ollos e perda de pigmentos, o que \u00e9 un tipo de s\u00edndrome de Waardenburg. En 2005, nun estudo da cepa \"golden\" identificouse o xene responsable desta pigmentaci\u00f3n infrecuente, que era o SLC24A5, un transportador de solutos que parec\u00eda ser necesario para a produci\u00f3n de melanina, e confirmouse a s\u00faa funci\u00f3n cun knockdown con Morpholino. O xene ort\u00f3logo foi despois caracterizado en humanos e atopouse unha diferenza nun s\u00f3 par de bases que segregaba claramente os humanos europeos de pel clara dos africanos de pel escura.\nTransx\u00e9nese.\nA transx\u00e9nese \u00e9 un enfoque com\u00fan de moitos estudos sobre o funcionamento dos xenes no peixe cebra. A preparaci\u00f3n dun peixe cebra transx\u00e9nico \u00e9 relativamente f\u00e1cil polo m\u00e9todo que usa un sistema transpos\u00f3n Tol2.\nCorpos adultos transparentes.\nEn 2008, os investigadores do Hospital Infantil de Boston desenvolveron unha nova cepa de peixe cebra, que denominaron Casper, que ten a caracter\u00edstica de que os corpos dos adultos son de pel transparente. Isto permite unha visualizaci\u00f3n detallada da actividade celular, circulaci\u00f3n, met\u00e1stase e moitos outros fen\u00f3menos. Como peixes e humanos comparten moitas funci\u00f3ns x\u00e9nicas, p\u00e9nsase que a cepa Casper servir\u00e1 para estudar enfermidades humanas como a leucemia e outros cancros. En 2013, cient\u00edficos xaponeses modificaron xeneticamente un esp\u00e9cime de peixe cebra transparente para producir un resplandor visible durante os per\u00edodos de intensa actividade cerebral do animal, o que permitiu rexistrar os \"pensamentos\" do peixe en rexi\u00f3ns espec\u00edficas do seu cerebro que se iluminaban en resposta a est\u00edmulos externos.\nUso na monitorizaci\u00f3n medioambiental.\nEn 2007, os investigadores chineses da Universidade Fudan modificaron xeneticamente o peixe cebra para poder detectar a poluci\u00f3n por estr\u00f3xenos en lagos e r\u00edos, o cal est\u00e1 ligado \u00e1 infertilidade dos machos. Clonaron xenes senibles aos estr\u00f3xenos e inxect\u00e1ronos en ovos f\u00e9rtiles de peixe cebra. Os peixes modificados que se orixinaron volv\u00edanse verdes se estaban situados en augas polucionadas con estr\u00f3xenos.\nEn investigaci\u00f3n m\u00e9dica.\nCancro.\nO peixe cebra foi utilizado como modelo transx\u00e9nico para varios tipos de cancro, como o melanoma, leucemia, cancro pancre\u00e1tico e carcinoma hepatocelular. O peixe cebra que expresa formas mutadas dos oncoxenes BRAF ou NRAS desenvolve o melanoma cando se sit\u00faa nunha contorna deficiente en p53. Histoloxicamente, estes tumores lembran fortemente \u00e1 enfermidade humana, son completamente transplantables, e mostran alteraci\u00f3ns xen\u00f3micas a grande escala. O modelo do melanoma BRAF foi utilizado como plataforma para dous cribados publicados en 2011 na revista \"Nature\". Nun dos estudos, o modelo utilizouse como ferramenta para comprender a importancia funcional de xenes que se sabe que son amplificados e sobreexpresados nos melanomas humanos. Un xene chamado SETDB1, aceleraba marcadamente a formaci\u00f3n do tumor no sistema do peixe cebra, o que demostraba a s\u00faa importancia como novo oncoxene de melanoma. Isto era especialmente significativo porque o SETDB1 est\u00e1 implicado na regulaci\u00f3n epixen\u00e9tica \u00e1 que cada vez se lle d\u00e1 m\u00e1is importancia como un feito central na biolox\u00eda dos tumores.\nNoutro estudo, f\u00edxose un esforzo para tomar como diana terap\u00e9utica o programa xen\u00e9tico presente na c\u00e9lula da crista neural orixe do tumor utilizando un cribado qu\u00edmico. Isto revelou que a inhibici\u00f3n da prote\u00edna DHODH (feita por unha pequena mol\u00e9cula chamada leflunomida) imped\u00eda o desenvolvemento das c\u00e9lulas nai da crista neural, as cales finalmente dan lugar ao melanoma por medio de interferencia co proceso de elongaci\u00f3n transcricional. Como esta estratexia est\u00e1 pensada para tomar como diana a \"identidade\" da c\u00e9lula de melanoma en vez dunha soa mutaci\u00f3n xen\u00e9tica, a leflunomida pode ser \u00fatil no tratamento do melanoma humano.\nDoenzas cardiovasculares.\nNa investigaci\u00f3n cardiovascular, o peixe cebra foi utilizado para servir como modelo para a coagulaci\u00f3n do sangue, desenvolvemento de vasos sangu\u00edneos, insuficiencia card\u00edaca, e defectos conx\u00e9nitos do coraz\u00f3n e doenzas renais.\nSistema inmunitario.\nEn programas de investigaci\u00f3n da inflamaci\u00f3n aguda, que \u00e9 un importante proceso fundamento de moitas doenzas, os investigadores estableceron un modelo do peixe cebra da inflamaci\u00f3n e a s\u00faa resoluci\u00f3n. Esta aproximaci\u00f3n permite un estudo detallado dos controis xen\u00e9ticos da inflamaci\u00f3n e a posibilidade de identificar novos f\u00e1rmacos potenciais.\nDoenzas infecciosas.\nComo o sistema inmunitario est\u00e1 relativamente conservado entre o peixe cebra e os humanos, moitas doenzas infecciosas humanas poden ser modelizadas co peixe cebra. As primeiras etapas da vida transparentes do peixe cebra son moi axeitadas para a disecci\u00f3n xen\u00e9tica e toma de imaxes \"in vivo\" das interacci\u00f3ns h\u00f3spede-pat\u00f3xeno. Establec\u00e9ronse modelos de peixe cebra para un amplo rango de pat\u00f3xenos parasitos, virais e bacterianos; por exemplo, o modelo do peixe cebra para a tuberculose d\u00e1 a oportunidade de estudar os mecanismos da patox\u00e9nese das micobacterias. Ademais, desenvolveuse unha tecnolox\u00eda rob\u00f3tica para os cribados de f\u00e1rmacos antimicrobianos de alta resoluci\u00f3n utilizando os modelos de infecci\u00f3n do peixe cebra.\nReparaci\u00f3n de danos na retina.\nOutra caracter\u00edstica notable do peixe cebra \u00e9 que pos\u00fae catro tipos de c\u00e9lulas cono, con c\u00e9lulas sensibles ao ultravioleta que suplementan os subtipos de conos para o vermello, verde e azul que se encontran en humanos. O peixe cebra pode as\u00ed observar un amplo espectro de cores. A especie tam\u00e9n se estuda para comprender mellor o desenvolvemento da retina; en especial, como os conos da retina se dispo\u00f1en formando o chamado \"mosaico de conos\". O peixe cebra, xunto con outros peixes tele\u00f3steos, ten unha grande precisi\u00f3n na s\u00faa disposici\u00f3ns dos conos na retina.\nEste estudo das caracter\u00edsticas da retina do peixe cebra foi extrapolado tam\u00e9n \u00e1 investigaci\u00f3n m\u00e9dica. En 2007, investigadores da University College de Londres obtiveron un tipo de c\u00e9lulas nai adultas de peixe cebra que se encontran nos ollos de peixes e mam\u00edferos que se desenvolven en neuronas na retina. Estas c\u00e9lulas de mam\u00edfero pod\u00edan ser inxectadas nos ollos para tratar doenzas que danan as neuronas da retina e aplicadas en moitas enfermidades oculares, como a dexeneraci\u00f3n macular, glaucoma, e cegueira relacionada coa diabetes. Os investigadores estudaron as c\u00e9lulas gliais de M\u00faller dos ollos humanos a idades desde os 18 meses aos 91 anos, e puideron facer que se desenvolveran en todos os tipos de neuronas retinianas. Foron tam\u00e9n quen de cultivalas facilmente no laboratorio. As c\u00e9lulas nai migraban con \u00e9xito \u00e1s retinas lesionadas de ratas de laboratorio, e adquir\u00edan as caracter\u00edsticas das neuronas que as rodeaban. O equipo est\u00e1 traballando no desenvolvemento do mesmo procedemento con humanos.\nDescubrimento de f\u00e1rmacos.\nComo se demostrou en programas de investigaci\u00f3n que seguen en marcha, o modelo do peixe cebra permite aos investigadores non s\u00f3 identificar os xenes que poder\u00edan est\u00e1r detr\u00e1s de certas doenzas humanas, sen\u00f3n tam\u00e9n desenvolver novos axentes terap\u00e9uticos nos programas de descubrimento de f\u00e1rmacos. Os embri\u00f3ns de peixe cebra demostraron ser un modelo de ensaio teratol\u00f3xico r\u00e1pido, eficiente en custo, e fiable."}
{"id": "296625", "revid": "27155", "url": "https://gl.wikipedia.org/wiki?curid=296625", "title": "Danio rerio", "text": ""}
{"id": "296626", "revid": "22795", "url": "https://gl.wikipedia.org/wiki?curid=296626", "title": "Celo", "text": ""}
{"id": "296627", "revid": "1131", "url": "https://gl.wikipedia.org/wiki?curid=296627", "title": "Les Confessions", "text": "Les Confessions (en galego \"As confesi\u00f3ns\") \u00e9 unha obra de Jean-Jacques Rousseau escrita entre 1766 e 1770, cando o seu autor contaba entre 54 e 58 anos.\nContexto da obra.\nCoa publicaci\u00f3n de \"Emilio ou Da educaci\u00f3n\" e o \"Contrato social\" empezaron as s\u00faas desgrazas: as d\u00faas obras foron condenadas polo Parlamento de Par\u00eds que ditou orde de prisi\u00f3n contra o autor, a\u00ednda que se permitiu que escapase. Viviu un tempo en Su\u00edza, logo en Inglaterra e finalmente recalou en Par\u00eds en 1770. Les Confessions foton escritas no exilio, e son unha potente autoxustificaci\u00f3n dun anci\u00e1n que xa estaba afectado pola paranoia e a teima persecutoria. A paranoia ti\u00f1a o seu fundamento, a condena do \"Emilio\" e do \"Contrato\" era esaxerada e consecuencia dunha persecuci\u00f3n real na que intervi\u00f1eron varios enciclopedistas como Jean Le Rond D'Alembert, Denis Diderot e o Bar\u00f3n de Holbach.\nContido.\nJean-Jacques Rousseau puxo nas Confesi\u00f3ns os cimentos da moderna autobiograf\u00eda. As confesi\u00f3ns van m\u00e1is al\u00f3 dunhas simples memorias xa que Rousseau converte ao lector en \u00abxu\u00edz\u00bb dos feitos da s\u00faa vida. Exp\u00f3n o seu testemu\u00f1o sobre os elementos biogr\u00e1ficos dun home que quere descubrir a s\u00faa vida e existencia at\u00e9 tal punto que est\u00e1 seguro de que non ter\u00e1 nunca imitadores. Rousseau vive e revive a s\u00faa etapa de ilusi\u00f3ns infant\u00eds e a s\u00faa adolescencia ambulante, na que o amor dunha muller acende no mozo un lume cuxa paix\u00f3n alenta a\u00ednda na vellez. Con todo, non \u00e9 o rexistro intimista ou sentimental o \u00fanico que ten cabida nesta amen\u00edsima obra. Empregando como trama a loita que sostivo contra o destino, ao aceptar as acusaci\u00f3ns vertidas contra o seu ser por consideralas outras tantas virtudes que hab\u00edan de conducirlle \u00e1 gloria e volverse contra os seus acusadores. As confesi\u00f3ns constit\u00faen un v\u00edvido retrato dunha sociedade que non s\u00f3 atafegou ao neno inocente da primeira parte, sen\u00f3n que seguiu facendo o propio co home maduro da segunda. Un home que foi perseguido de forma infatigable por todos, inclu\u00eddos os seus propios amigos de mocidade, como Diderot, Grimm ou Voltaire, que non aforraron encarnizamientos contra a s\u00faa persoa."}
{"id": "296628", "revid": "27155", "url": "https://gl.wikipedia.org/wiki?curid=296628", "title": "Brachydanio rerio", "text": ""}
{"id": "296629", "revid": "23204", "url": "https://gl.wikipedia.org/wiki?curid=296629", "title": "Himno de Osetia do Norte-Alania", "text": "O Himno de Osetia do Norte-Alania ( ), \u00e9 un dos s\u00edmbolos de Osetia do Norte-Alania, unha rep\u00fablica da Federaci\u00f3n Rusa. Foi adoptado polo parlamento o 24 de novembro de 1994."}
{"id": "296630", "revid": "89787", "url": "https://gl.wikipedia.org/wiki?curid=296630", "title": "Celo (hom\u00f3nimos)", "text": "A palabra celo pode referirse:\nUsada en plural: "}
{"id": "296631", "revid": "89787", "url": "https://gl.wikipedia.org/wiki?curid=296631", "title": "Oodinium", "text": "Oodinium (tam\u00e9n co\u00f1ecido actualmente como Piscinoodinium) \u00e9 un x\u00e9nero de dinoflaxelados microsc\u00f3picos parasitos, que viven en peixes de augas salgadas e doces, caus\u00e1ndolles unha doenza chamada doenza de veludo. Unha especie do x\u00e9nero vive tam\u00e9n sobre diversos cnidarios e cten\u00f3foros.\nO h\u00f3spede parasitado desenvolve tipicamente pequenas manchas amarelas ou douradas espalladas pola s\u00faa cabeza, aletas e corpo. Neste estado, a infestaci\u00f3n xa \u00e9 grave. O ataque xeralmente empeza nas branquias e nese estado inicial \u00e9 dif\u00edcil de detectar. O h\u00f3spede \u00e9 irritado polo parasito e a mi\u00fado nada freneticamente fret\u00e1ndose contra as rochas. As manchas amarelas son m\u00e1is rechamantes \u00e1 luz do sol ou da lanterna. \u00c9 moi similar a \"Ichthyophthirius\", a\u00ednda que as manchas causadas por \"Oodinium\" son amareladas e menores.\nO ciclo de vida de \"Oodinium\" empeza como dinospora que nada na auga buscando un h\u00f3spede axeitado. Cando se adhire \u00e1 pel do seu h\u00f3spede, forma unha dura cuberta protectora coa que se protexe do ambiente externo mentres se alimenta das c\u00e9lulas da pel do peixe. Este \u00e9 o estadio de quiste que ten a aparencia dun po que cobre a pel do peixe. Despois duns poucos d\u00edas, o quiste af\u00fandese ata o fondo e rompe liberando unha nova xeraci\u00f3n de dinosporas, listas para reiniciar o ciclo. As dinosporas deben atopar un h\u00f3spede nun prazo de 48 horas, porque se non morren.\nO tratamento da doenza real\u00edzase dilu\u00edndo sales de cobre das que se disp\u00f3n comercialmente. As dinosporas que nadan libremente son extremadamente vulnerables ao cobre. Manter a temperatura da auga a 30\u00a0\u00b0C axuda a liberar as dinosporas do quiste."}
{"id": "296632", "revid": "27155", "url": "https://gl.wikipedia.org/wiki?curid=296632", "title": "Piscinoodinium", "text": ""}
{"id": "296633", "revid": "1131", "url": "https://gl.wikipedia.org/wiki?curid=296633", "title": "A Alenza", "text": ""}
{"id": "296634", "revid": "56817", "url": "https://gl.wikipedia.org/wiki?curid=296634", "title": "The Lincolnshire Poacher", "text": "The Lincolnshire Poacher \u00e9 unha canci\u00f3n tradicional inglesa asociada co condado de Lincolnshire. Est\u00e1 considerada como o himno non oficial do condado.\nLetra.\n\"When I was bound apprentice in famous Lincolnshire\"\n\"Full well I served my master for nigh on seven years\"\n\"Till I took up to poaching as you shall quickly hear\"\n\"Oh, 'tis my delight on a shiny night in the season of the year.\"\n\"As me and my companions was setting out a snare\"\n\"'Twas then we spied the gamekeeper, for him we didn't care\"\n\"For we can wrestle and fight, my boys, and jump from anywhere\"\n\"Oh, 'tis my delight on a shiny night in the season of the year.\"\n\"As me and my companions was setting four or five\"\n\"And taking them all up again, we caught a hare alive\" \n\"We caught a hare alive, my boys, and through the woods did steer\"\n\"Oh, 'tis my delight on a shiny night in the season of the year.\"\n\"We threw him over my shoulder, boys, and then we trudged home\"\n\"We took him to a neighbour's house and sold him for a crown\"\n\"We sold him for a crown, my boys, but I divven't tell you where\"\n\"Oh, 'tis my delight on a shiny night in the season of the year.\"\n\"Success to every gentleman that lives in Lincolnshire\"\n(Alt. \"Bad luck to every magistrate)\"\n\"Success to every poacher that wants to sell a hare\"\n\"Bad luck to every gamekeeper that will not sell his deer\"\n\"Oh, 'tis my delight on a shiny night in the season of the year.\""}
{"id": "296636", "revid": "56817", "url": "https://gl.wikipedia.org/wiki?curid=296636", "title": "Algar", "text": "O top\u00f3nimo Algar pode referirse a:"}
{"id": "296637", "revid": "127505", "url": "https://gl.wikipedia.org/wiki?curid=296637", "title": "Algara", "text": "O top\u00f3nimo galego Algara pode referirse a:\nO termo algara p\u00f3dese referir a:"}
{"id": "296638", "revid": "27155", "url": "https://gl.wikipedia.org/wiki?curid=296638", "title": "Fita adhesiva", "text": "A fita adhesiva \u00e9 unha fita preparada que se utiliza para unir obxectos de maneira temporal, e \u00e1s veces tam\u00e9n de forma permanente, ou simplemente para cubrir un obxecto cunha pel\u00edcula protectora. A fita adhesiva xeralmente pres\u00e9ntase en forma de rolo, e elab\u00f3rase con caucho sen tratar, levando unha emulsi\u00f3n adhesiva por unha cara, a\u00ednda que existen variedades adhesivas por ambas as caras.\nHistoria.\nFoi inventada en 1925 por Richard Drew, da empresa 3M (Minnesota Mining and Manufacturing). A fita orixinal era de papel coa substancia adherente no dorso, e a partir desta cre\u00e1ronse as fitas transparentes e outras.\nO invento de Drew foi comercializado como \"Scotch Tape\".\nUso na arte.\nA fita adhesiva \u00e9 utilizada por artistas contempor\u00e1neos que se inspiran nela e a usan como material de creaci\u00f3n. Por exemplo, o franc\u00e9s Yorga considera a fita adhesiva como unha arte en si mesma. E o ingl\u00e9s Jim Lambie utilizouna como un parterre coas cores do arco da vella, o franco-belga Olivier Blanckart creou esculturas orixinais, e o belga Gilcozar util\u00edzaas esmag\u00e1ndoas sobre o lenzo."}
{"id": "296639", "revid": "56817", "url": "https://gl.wikipedia.org/wiki?curid=296639", "title": "A Algaria", "text": "O top\u00f3nimo galego A Algaria pode referirse a:"}
{"id": "296640", "revid": "89787", "url": "https://gl.wikipedia.org/wiki?curid=296640", "title": "Rjana \u0141u\u017eica", "text": "Rjana \u0141u\u017eica (en alto sorabo) e R\u011bdna \u0141u\u017eyca (en baixo sorabo) \u00e9 o himno nacional dos sorabos de Lusacia. Foi escrito polo poeta Handrij Zejler. A letra foi publicada por vez primeira o 24 de agosto de 1827, na revista de Leipzig \"Serbska Nowina\". A m\u00fasica foi composta en 1845 por Korla Awgust Kocor ().\nLetra.\nOs dous versos adicionais de Handrij Zejler foron exclu\u00eddos da versi\u00f3n oficial."}
{"id": "296641", "revid": "23204", "url": "https://gl.wikipedia.org/wiki?curid=296641", "title": "R\u011bdna \u0141u\u017eyca", "text": ""}
{"id": "296642", "revid": "1131", "url": "https://gl.wikipedia.org/wiki?curid=296642", "title": "Alfonsares", "text": ""}
{"id": "296643", "revid": "1131", "url": "https://gl.wikipedia.org/wiki?curid=296643", "title": "Alfonselle", "text": ""}
{"id": "296644", "revid": "1131", "url": "https://gl.wikipedia.org/wiki?curid=296644", "title": "Algad\u00e1n", "text": ""}
{"id": "296645", "revid": "83328", "url": "https://gl.wikipedia.org/wiki?curid=296645", "title": "Alfaiate", "text": "Alfaiate pode referirse a:"}
{"id": "296646", "revid": "89787", "url": "https://gl.wikipedia.org/wiki?curid=296646", "title": "Makedon\u00eda ksakust\u00ed", "text": "Makedon\u00eda ksakust\u00ed (en ) \u00e9 unha marcha militar, a mi\u00fado considerada o himno nacional da rexi\u00f3n grega de Macedonia, e \u00e9 usada polo Ex\u00e9rcito de Grecia dende as Guerras balc\u00e1nicas."}
{"id": "296647", "revid": "89787", "url": "https://gl.wikipedia.org/wiki?curid=296647", "title": "Estro", "text": "Ch\u00e1mase estro, \u00e9poca de celo, ou simplemente celo, ao per\u00edodo no que os animais mam\u00edferos est\u00e1n receptivos sexualmente. O adxectivo correspondente \u00e9 estral (por exemplo, \"ciclo estral\").\nNas femias dos mam\u00edferos a \u00e9poca de celo \u00e9 o per\u00edodo no que son receptivas sexualmente, \u00e9 dicir, o momento en que aceptan ao macho para reproduc\u00edrense. Durante esta etapa ocorre a ovulaci\u00f3n.\nO per\u00edodo estral rep\u00edtese ciclicamente nas femias dunha especie a partir da primeira ovulaci\u00f3n, e c\u00f3ntase en funci\u00f3n destas a partir de ent\u00f3n e at\u00e9 a final do per\u00edodo de fecundidade. A s\u00faa frecuencia var\u00eda notabelmente en funci\u00f3n da especie, desde unhas horas at\u00e9 varios d\u00edas ou meses.\nNas mulleres existe un ciclo de actividade ov\u00e1rica en virtude do cal existen cambios fisiol\u00f3xicos en todo o seu aparello reprodutor e do cal derivan certos cambios condutuais. Por\u00e9n, como nas mulleres a aceptaci\u00f3n sexual non se circunscribe a unha parte do ciclo reprodutivo (cousa que si sucede na maior parte dos animais, a\u00ednda que existan excepci\u00f3ns como o bonobo, \"Pan paniscus\"), non se deber\u00eda usar o termo \"estro\" en femias como a humana, nas que dita aceptaci\u00f3n sexual \u00e9 independente do ciclo reprodutivo.\nTanto nas mulleres como nas femias dos grandes primates a este per\u00edodo, que se inicia coa primeira menstruaci\u00f3n, denom\u00ednase ciclo sexual feminino.\n\u00c9pocas de celo segundo a duraci\u00f3n ou a frecuencia.\nHai moitos tipos, dos que os principais son:\nComportamento durante a \u00e9poca de celo.\nO comportamento durante a \u00e9poca de celo \u00e9 moi variado segundo a especie. O fundamental \u00e9 que a femia en celo adoita mostrar unha excitaci\u00f3n infrecuente, que adoita afectar case sempre ao comportamento dos machos, e que se reflicte na linguaxe popular; por exemplo, o celo da vaca, o \"andar \u00e1 resolta\" do gando equino ou o asnal, o \"andar co verroallo\" do gando ovino e caprino, e a \"brama\" dos cervos."}
{"id": "296648", "revid": "22795", "url": "https://gl.wikipedia.org/wiki?curid=296648", "title": "\u00c9poca de celo", "text": ""}
{"id": "296649", "revid": "89787", "url": "https://gl.wikipedia.org/wiki?curid=296649", "title": "Mordovia", "text": "A Rep\u00fablica de Mordovia (en Respublika Mordoviya); en moksha/erzya: \u041c\u043e\u0440\u0434\u043e\u0432\u0438\u044f \u0420\u0435\u0441\u043f\u0443\u0431\u043b\u0438\u043a\u0430\u0441\u044c, \"Mordoviya Respublikas\"), \u00e9 unha rep\u00fablica federal de Rusia. A s\u00faa capital \u00e9 a cidade de Saransk. Segundo o censo de 2010, a poboaci\u00f3n da rep\u00fablica era de 834.755."}
{"id": "296650", "revid": "23204", "url": "https://gl.wikipedia.org/wiki?curid=296650", "title": "Rep\u00fablica de Mordovia", "text": ""}
{"id": "296651", "revid": "89787", "url": "https://gl.wikipedia.org/wiki?curid=296651", "title": "Himno de Mordovia", "text": "O himno de Mordovia, tam\u00e9n co\u00f1ecido como \u0160umbrat, Mordovija! (moksha/erzya: \u0428\u0443\u043c\u0431\u0440\u0430\u0442, \u041c\u043e\u0440\u0434\u043e\u0432\u0438\u044f!; ) \u00e9 o himno da Rep\u00fablica de Mordovia. Foi composto por N. Koshelieva coa letra de S. Kinyakin. A letra foi escrita nas tres linguas oficiais de Mordovia que son o moksha (primeiro verso e partes do coro), erzya (segundo verso e partes do coro) e ruso (terceiro verso)."}
{"id": "296652", "revid": "23204", "url": "https://gl.wikipedia.org/wiki?curid=296652", "title": "\u0160umbrat, Mordovija!", "text": ""}
{"id": "296653", "revid": "22795", "url": "https://gl.wikipedia.org/wiki?curid=296653", "title": "Ciclo estral", "text": ""}
{"id": "296654", "revid": "22795", "url": "https://gl.wikipedia.org/wiki?curid=296654", "title": "Per\u00edodo estral", "text": ""}
{"id": "296655", "revid": "23204", "url": "https://gl.wikipedia.org/wiki?curid=296655", "title": "Rep\u00fablica dos Maris", "text": "A Rep\u00fablica dos Maris (en , \"Respublika Mariy El\"; en mari das pradeiras: ; en mari das monta\u00f1as: ) \u00e9 unha rep\u00fablica federal de Rusia. A s\u00faa capital \u00e9 a cidade de Yoshkar-Ola. A poboaci\u00f3n da rep\u00fablica, composta polo pobo mari, era de 696.459 segundo o censo de 2010."}
{"id": "296656", "revid": "78450", "url": "https://gl.wikipedia.org/wiki?curid=296656", "title": "Himno da Rep\u00fablica dos Maris", "text": "O himno da Rep\u00fablica dos Maris \u00e9 un dos s\u00edmbolos da rep\u00fablica federal rusa de Rep\u00fablica dos Maris. A letra est\u00e1 en tres linguas: As d\u00faas variedades da lingua mari e en ruso. A melod\u00eda foi composta por Yuri Toyvars-Yevdokimov, e a letra \u00e9 obra de D. Islamov. A versi\u00f3n rusa da letra foi escrita por Vl. Panov."}
{"id": "296657", "revid": "23204", "url": "https://gl.wikipedia.org/wiki?curid=296657", "title": "Himno da Rep\u00fablica de Mari El", "text": ""}
{"id": "296658", "revid": "6279", "url": "https://gl.wikipedia.org/wiki?curid=296658", "title": "HC Ambr\u00ec-Piotta", "text": "O Hockey Club Ambr\u00ec-Piotta \u00e9 un equipo profesional de h\u00f3ckey sobre xeo das localidades de Ambr\u00ec e Piotta, no cant\u00f3n de Tesino (Su\u00edza). O club foi fundado o 19 de setembro de 1937 e \u00e9 co\u00f1ecido tam\u00e9n como \"Bianco-Blu\". Actualmente compite na m\u00e1xima categor\u00eda do h\u00f3ckey sobre xeo su\u00edzo, a National League A. A\u00ednda que nunca ga\u00f1ou o t\u00edtulo de liga, o club nunca descendeu \u00e1 National League B dende que ascendera \u00e1 m\u00e1xima categor\u00eda en 1985, o mesmo ano que viu a chegada de Dale McCourt. En 1999 conseguiu o subcampionato de liga logo de ter finalizado a liga regular na primeira posici\u00f3n, e caer nas series finais fronte aos seus rivais do sur, o HC Lugano por catro partidos a un."}
{"id": "296660", "revid": "19415", "url": "https://gl.wikipedia.org/wiki?curid=296660", "title": "HC Ambri-Piotta", "text": ""}
{"id": "296664", "revid": "624", "url": "https://gl.wikipedia.org/wiki?curid=296664", "title": "Antolox\u00eda Palatina", "text": ""}
{"id": "296665", "revid": "624", "url": "https://gl.wikipedia.org/wiki?curid=296665", "title": "Pale\u00f3logos", "text": ""}
{"id": "296668", "revid": "56817", "url": "https://gl.wikipedia.org/wiki?curid=296668", "title": "Allares", "text": "O top\u00f3nimo galego Allares pode referirse a:"}
{"id": "296670", "revid": "56817", "url": "https://gl.wikipedia.org/wiki?curid=296670", "title": "A Allonca", "text": "O top\u00f3nimo galego A Allonca pode referirse a:"}
{"id": "296672", "revid": "1131", "url": "https://gl.wikipedia.org/wiki?curid=296672", "title": "Alimpadoiros", "text": ""}
{"id": "296673", "revid": "1131", "url": "https://gl.wikipedia.org/wiki?curid=296673", "title": "A Aliv\u00eda", "text": ""}
{"id": "296674", "revid": "1131", "url": "https://gl.wikipedia.org/wiki?curid=296674", "title": "All\u00e1n", "text": ""}
{"id": "296675", "revid": "1131", "url": "https://gl.wikipedia.org/wiki?curid=296675", "title": "O Alledo", "text": ""}
{"id": "296676", "revid": "1131", "url": "https://gl.wikipedia.org/wiki?curid=296676", "title": "N\u00e1rtex", "text": ""}
{"id": "296678", "revid": "56817", "url": "https://gl.wikipedia.org/wiki?curid=296678", "title": "Mois\u00e9s Rodr\u00edguez", "text": "O nome de Mois\u00e9s Rodr\u00edguez pode referirse a:"}
{"id": "296679", "revid": "59564", "url": "https://gl.wikipedia.org/wiki?curid=296679", "title": "Premio Nacional das M\u00fasicas Actuais", "text": "O Premio Nacional das M\u00fasicas Actuais \u00e9 un premio anual que concede o Ministerio de Cultura de Espa\u00f1a. Ten unha dotaci\u00f3n econ\u00f3mica de 30.000\u20ac e ten por obxecto reco\u00f1ecer e promover o labor musical dos artistas. Tr\u00e1tase dun premio que se estableceu no ano 2009."}
{"id": "296680", "revid": "25871", "url": "https://gl.wikipedia.org/wiki?curid=296680", "title": "Premio Nacional das M\u00fasicas Actuais de Espa\u00f1a", "text": ""}
{"id": "296682", "revid": "15490", "url": "https://gl.wikipedia.org/wiki?curid=296682", "title": "Historiograf\u00eda grega", "text": "Por historiograf\u00eda grega ent\u00e9ndese aquela realizada na Antiga Grecia, desde o s\u00e9culo -V ata o s\u00e9culo IV, desde Her\u00f3doto ata Z\u00f3simo, pasando por Tuc\u00eddides, Posidonio, Polibio etc\u00e9tera. En total, Jacoby, en \"Fragmente der griechischen Historiker\", diferenciou 856 historiadores gregos, inclu\u00eddos os mit\u00f3grafos e cronistas locais.\nO concepto de historiograf\u00eda naceu en Grecia, a\u00ednda que se acepta que anteriormente xa exist\u00eda unha concepci\u00f3n hist\u00f3rica en Oriente, un desexo de permanencia de todo o que se fixo. Agora ben, esa concepci\u00f3n hist\u00f3rica primitiva \u00e9 unha mera transmisi\u00f3n de datos hist\u00f3ricos que, como as listas reais do Antigo Exipto, carec\u00edan de an\u00e1lise hist\u00f3rica, polo que non se trataban de historiograf\u00eda, sen negar por iso o seu valor documental.\nConsid\u00e9rase a Her\u00f3doto o primeiro historiador, tanto na actualidade como na antig\u00fcidade. Tuc\u00eddides estableceu posteriormente a base racional e metodol\u00f3xica dunha historiograf\u00eda nada como reacci\u00f3n ante o irracional da mitolox\u00eda grega. Previamente, xa Hecateo de Mileto atenuara o sobrenatural, pero a separaci\u00f3n total non se produce ata Tuc\u00eddides. Her\u00f3doto concibiu a s\u00faa \"Historia\" como un medio de evitar o esquecemento daquilo que merec\u00eda ser recordado. Na Antiga Grecia v\u00edase tam\u00e9n a historia como medio de mostrar exemplos, a\u00ednda que non modelos de acontecementos futuros. As\u00ed mesmo desde Her\u00f3doto os historiadores realizan un exame cr\u00edtico do pasado e dos feitos supostamente acaecidos. O pai da historiograf\u00eda, Her\u00f3doto, as\u00ed o expresa en IV, 195, 2: \nEn canto \u00e1s fontes, exist\u00eda unha preponderancia das fontes orais sobre as escritas. Nas orixes da historiograf\u00eda era case obrigado o uso de fontes orais, pois a diferenza dos historiadores actuais, que se basean sobre todo na investigaci\u00f3n de textos, os gregos antigos non dispo\u00f1\u00edan a maior parte das veces de suficiente material arquiv\u00edstico ou bibliogr\u00e1fico. Con todo, cando xa si era pos\u00edbel traballar cos fondos das bibliotecas, os historiadores seguiron preferindo a tradici\u00f3n oral; e mesmo criticaron aos que s\u00f3 traballaban con fontes escritas como, por exemplo, Timeo. Ademais, hai que ter en conta que os gregos non adoitaban co\u00f1ecer linguas b\u00e1rbaras, xa que logo, Her\u00f3doto non pod\u00eda entender por si mesmo as cr\u00f3nicas orientais, a\u00ednda que tampouco mostrou interese en co\u00f1ecelas. A elecci\u00f3n da tradici\u00f3n oral supo\u00f1\u00eda a necesidade das primeiras reflexi\u00f3ns en canto ao m\u00e9todo hist\u00f3rico, como \u00e9 a cr\u00edtica das fontes, a s\u00faa relaci\u00f3n e graduaci\u00f3n segundo o valor dos testemu\u00f1os recolleitos. De a\u00ed por exemplo o seu empe\u00f1o en mostrar todas as versi\u00f3ns reco\u00f1ecidas, a\u00ednda que considere algunhas err\u00f3neas. As\u00ed mesmo, a tradici\u00f3n oral obrigaba a establecer unha cronolox\u00eda que ordenase os feitos illados trala s\u00faa recompilaci\u00f3n. As fontes escritas quedaron relegadas aos arque\u00f3logos ou \"antiquaria\", \u00e9 dicir, para o estudo dos tempos remotos.\nTem\u00e1tica.\nNa historiograf\u00eda grega en xeral sup\u00e9ranse os l\u00edmites da historia local e ata Her\u00f3doto abarcou case todo o mundo co\u00f1ecido polos gregos. O tema central foi a guerra, a\u00ednda que tam\u00e9n houbo historia constitucional, tr\u00e1xica, biograf\u00edas e mesmo etnograf\u00eda. A elecci\u00f3n de tema fundament\u00e1base no valor dos acontecementos sucedidos e na informaci\u00f3n dispo\u00f1\u00edbel. Por exemplo para Her\u00f3doto un feito hist\u00f3rico ti\u00f1a tal valor e non deb\u00eda deixarse que fose esquecido. Tuc\u00eddides pola s\u00faa banda elixiu a guerra do Peloponeso como tema central da s\u00faa obra polo motivo obvio de consideralo o punto \u00e1lxido da historia que viviu. Con todo, dentro dese gran tema tivo que elixir constantemente entre temas menores con absoluta arbitrariedade. Como sinala Roussel en \"Os Historiadores Gregos\", a arbitrariedade obrigou a Tuc\u00eddides en ocasi\u00f3ns a recargar a personaxes con detalles significativos, false\u00e1ndoos en parte.\nHistoria contempor\u00e1nea.\nA historiograf\u00eda grega \u00e9 maioritariamente contempor\u00e1nea, \u00e9 dicir, sobre a mesma \u00e9poca na que viv\u00edan os historiadores. Isto expl\u00edcase porque hab\u00eda maior informaci\u00f3n sobre temas pr\u00f3ximos no tempo, sobre todo hab\u00eda m\u00e1is testemu\u00f1as orais, prefer\u00edndose esas fontes sobre as escritas. Tuc\u00eddides, no seu af\u00e1n polo rigor hist\u00f3rico, consideraba a experiencia persoal como imprescind\u00edbel do mesmo xeito que Polibio. Os propios historiadores consideraban m\u00e1is fi\u00e1beis as obras que trataban sobre o contempor\u00e1neo. Ademais, a historia antiga grega parec\u00eda moi exigua ao lado da exipcia por exemplo. En calquera caso, o que o propio historiador viv\u00eda consider\u00e1bao como un momento \u00fanico e clave na historia, xa sexa a guerra do Peloponeso ou a expansi\u00f3n romana. Entend\u00edano como o cambio dunha \u00e9poca a outra e como tal hab\u00eda que reflectilo.\nO estudo das causas das guerras.\nDentro do contempor\u00e1neo, o tema preferente era a historia pol\u00edtico-militar. Tuc\u00eddides cr\u00eda que a \u00fanica historia verdadeira era a que trataba de pol\u00edtica e guerras. Este criterio perdurou nos seguintes historiadores, xa sexa Xenofonte, Teopompo ou Polibio. Con todo, o historiador grego interes\u00e1base m\u00e1is polos cambios constitucionais, a\u00ednda que xa Her\u00f3doto situou \u00e1 guerra como o centro da historiograf\u00eda. Arnaldo Momigliano, experto en historiograf\u00eda, suscita que este menor interese polos enfrontamentos b\u00e9licos deb\u00edase a que eran algo coti\u00e1n no mundo grego. Momigliano destaca en calquera caso a importancia do estudo das causas de cada guerra. Her\u00f3doto remontouse ata os tempos m\u00e1is remotos para explicar as Guerras M\u00e9dicas, caendo no mito. Tuc\u00eddides supuxo un avance ao deixar de lado interpretaci\u00f3ns m\u00edticas e diferenciar entre causas superficiais e profundas (ou \"m\u00e1is verdadeiras\"). Este esquema foi ampliado por Polibio, que distingue entre o feito inicial que d\u00e1 comezo \u00e1 guerra, o pretexto para comezala e a verdadeira causa.\nHistoria econ\u00f3mica e social.\nEn xeral os autores gregos consideraron os temas econ\u00f3mico-sociais de moito menor interese que os pol\u00edtico-militares. Exist\u00edan breves e superficiais menci\u00f3ns a temas econ\u00f3micos, pero nunca se consideraron relevantes para o devir hist\u00f3rico. Esta falta de interese vese reflectida na pr\u00e1ctica pola falta de estat\u00edsticas econ\u00f3micas na antig\u00fcidade. En canto ao estudo da sociedade, tam\u00e9n foi pobre e considerado de pouca importancia. Ata se consideraba degradante falar sobre as clases m\u00e1is desfavorecidas. En Grecia o \u00fanico autor relevante que recolleu informaci\u00f3n sobre a sociedade foi o fil\u00f3sofo Arist\u00f3teles.\nLocalizaci\u00f3n.\nEn xeral, a historiograf\u00eda grega ten un nesgo rexional, tratando a maior parte das obras da propia historia grega sen importar demasiado a do resto de lugares. Hai excepci\u00f3ns como Her\u00f3doto que coas s\u00faas digresi\u00f3ns realiza unha introduci\u00f3n \u00e1 historia de Exipto ou de Persia, polos cales foi moi criticado chegando mesmo a ser considerado \"amigo dos b\u00e1rbaros\". Doutra banda, a pouca profundidade do traballo de Her\u00f3doto en Oriente esporeou a que eles fixesen a s\u00faa propia historia, como fixo Manet\u00f3n en Exipto. Outros autores tam\u00e9n se ocuparon de Oriente, pero seguindo a Alexandre Magno, como Xenofonte ou posteriormente Flavio Arriano.\nGrecia deixou de ser o tema primordial a mediados do per\u00edodo helen\u00edstico, co crecente poder\u00edo romano. O primeiro en intu\u00edr a pos\u00edbel importancia de Roma foi Timeo de Tauromenio, pero foi Polibio quen tratou primeiro o tema con maior profundidade. A partir do s\u00e9culo -I e ata a decadencia final da historiograf\u00eda grega, a historia sobre Roma foi a tem\u00e1tica dominante e, segundo alg\u00fans autores, foi esa falta de renovaci\u00f3n unha das causas desa deterioraci\u00f3n.\nCr\u00f3nicas locais.\nTanto autores antigos (Dionisio de Halicarnaso) como modernos (Wilamowitz) defenderon que os cronistas locais precederon aos primeiros historiadores, como sucedeu na historiograf\u00eda romana. En calquera caso, a partir do s\u00e9culo -V at\u00f3panse cr\u00f3nicas de cidades e santuarios. Sen apenas rigor hist\u00f3rico, conc\u00edbense, en xeral, como forma de exacerbar o orgullo local, proxectando en ocasi\u00f3ns o presente sobre o pasado, distorsion\u00e1ndoo. Existindo ata a decadencia final, os m\u00e1is co\u00f1ecidos foron os atid\u00f3grafos, no s\u00e9culo -IV.\nTeor\u00edas c\u00edclicas.\nAlgunhas obras presentan ideas c\u00edclicas ou de sucesi\u00f3n de imperios, como Her\u00f3doto ao expresar que os imperios se introducen sempre nunha din\u00e1mica de expansi\u00f3n insaci\u00e1bel. Pese a que en ocasi\u00f3ns se considerou que os historiadores gregos ti\u00f1an concepci\u00f3ns c\u00edclicas do tempo hist\u00f3rico, especialmente Polibio, Tuc\u00eddides e Her\u00f3doto, Momigliano n\u00e9gao rotundamente. Para ese autor, que Tuc\u00eddides expresase que a s\u00faa historia serv\u00eda como modelo para o futuro non implica ningunha idea de eterno retorno. Acepta que Polibio \u00e9 m\u00e1is ambiguo, pero tampouco presenta ningunha teor\u00eda c\u00edclica na s\u00faa obra.\nEra m\u00e1is com\u00fan unha visi\u00f3n org\u00e1nica da historia, unha periodizaci\u00f3n mediante sucesi\u00f3n de ciclos exemplificada nunha sucesi\u00f3n vital: infancia, madurez e vellez. Esta era a visi\u00f3n que daba, por exemplo, Lucio Anneo Floro. Outras visi\u00f3ns c\u00edclicas son as das idades (prata, bronce, heroica e de ferro) de Hecateo de Mileto, baseadas na progresiva degradaci\u00f3n, salvo a par\u00e9ntese heroica, e finalmente un esquema de progreso cultural e tecnol\u00f3xico que abarcaba desde a barbarie \u00e1 civilizaci\u00f3n. Estes esquemas naceron antes que a propia historiograf\u00eda sendo logo adaptados e perfeccionados a grande escala polos historiadores. O primeiro autor grego en plasmar este marco foi o poeta Hes\u00edodo en \"Traballos e d\u00edas\".\nEstilo e fontes.\nSchrader determina tres elementos t\u00edpicos principais. En primeiro lugar, a existencia dun proemio autobiogr\u00e1fico onde se destaca a importancia do feito a tratar. Este proemio aparece xa en Hecateo de Mileto. En segundo lugar, establ\u00e9cese a metodolox\u00eda hist\u00f3rica, explicando o autor as s\u00faas fontes e que pasos seguir\u00e1 para contar a s\u00faa historia. En terceiro lugar, a articulaci\u00f3n da obra en partes narrativas e discursivas. Estes discursos son en xeral invenci\u00f3n dos autores, a\u00ednda que at\u00e9ndose ao sentido orixinal. Para rematar, hai outros elementos t\u00edpicos menos com\u00fans e m\u00e1is vari\u00e1beis, tales como as escenas tipificadas na narraci\u00f3n de batallas ou os excursos t\u00edpicos de Her\u00f3doto.\nSobre as fontes, en xeral, houbo un predominio das orais sobre as escritas, o cal determinou en parte a preeminencia da historia contempor\u00e1nea, pola dificultade de recoller informaci\u00f3n oral, que non consistise en mitos, sobre tempos remotos. Ademais, historiadores como Tuc\u00eddides ou Xenofonte base\u00e1ronse na s\u00faa memoria ao describir feitos nos que participaron. Pola s\u00faa banda, o uso de fontes escritas aumentou en funci\u00f3n do incremento do material dispo\u00f1\u00edbel.\nA elecci\u00f3n das fontes, cando hab\u00eda m\u00e1is dunha con contidos contraditorios, fac\u00edase segundo a m\u00e1is \"prob\u00e1bel\". Esa elecci\u00f3n non ten por que significar unha crenza de que esa versi\u00f3n \u00e9 a certa e as\u00ed o sinalaba Her\u00f3doto, quen en ocasi\u00f3ns se limitaba a dar varias versi\u00f3ns sen preocuparse na validez de cada unha.\nSituaci\u00f3n do historiador.\nOs historiadores gregos non obti\u00f1an beneficio social ning\u00fan do seu labor. A maior\u00eda eran expatriados ou exiliados, por exemplo Tuc\u00eddides de Atenas ou Her\u00f3doto de Halicarnaso, o cal contrasta coa posici\u00f3n dos historiadores romanos, que formaban parte da elite dominante. Con todo, esta situaci\u00f3n daba maior liberdade de cr\u00edtica aos autores gregos, d\u00e1ndose poucos casos de persecuci\u00f3ns. O m\u00e1is co\u00f1ecido \u00e9 o de Cal\u00edstenes, que foi mandado executar por conxurar contra Alexandre Magno. Dentro da propia historiograf\u00eda consider\u00e1base de menor importancia a \"antiquaria\", que fac\u00eda referencia ao estudo dos tempos remotos.\nEn canto \u00e1 transmisi\u00f3n da s\u00faa obra, ata o s\u00e9culo -V atra\u00edase ao p\u00fablico mediante recitais de lectura. Este costume decaeu tras Tuc\u00eddides, quen consideraba que a s\u00faa obra estaba feita para permanecer no futuro. As lecturas volveron facerse moi com\u00fans no per\u00edodo helen\u00edstico como unha forma de presentaci\u00f3n da obra. Ademais, eran unha forma de conseguir un sustento econ\u00f3mico polo labor historiogr\u00e1fico. Nesa \u00e9poca non exist\u00edan libros como na actualidade, escrib\u00edndose sobre papiro que se almacenaba en rolos. A lectura era dif\u00edcil xa que non se marcaban nin os comezos de cap\u00edtulo nin par\u00e1grafos e, en xeral, non hab\u00eda separaci\u00f3n entre as palabras. Como cada obra se copiaba a man non exist\u00eda unha gran dispo\u00f1ibilidade dos textos historiogr\u00e1ficos. Hai constancia da existencia dalgunhas tendas de libros, pero trat\u00e1base de pequenos negocios familiares sen circulaci\u00f3n a escala comercial.\nHistoria.\nOrixes.\nA historiograf\u00eda grega nace no s\u00e9culo -V da man de Her\u00f3doto. Para alg\u00fans autores, tr\u00e1tase dun nacemento tard\u00edo polo maior peso do mito e a falta de interese por descubrir unhas orixes m\u00e1is racionais. Antes xa hab\u00eda textos de car\u00e1cter hist\u00f3rico pero segundo Bravo, entre outros, non son fontes historiogr\u00e1ficas ao carecer de esp\u00edrito cr\u00edtico. Para Burrow, estas primeiras descrici\u00f3ns hist\u00f3ricas centr\u00e1banse en historias locais sobre as s\u00faas supostas orixes. Schrader determina tres elementos b\u00e1sicos e definitorios da historiograf\u00eda grega:\nOutros autores sinalan como fundamental para o nacemento da historiograf\u00eda grega a influencia oriental. O contacto co imperio persa volve conscientes aos gregos do que lles rodea e da s\u00faa herdanza cultural, sendo un est\u00edmulo para contar a s\u00faa historia. Xa que logo, d\u00e9ixase nun segundo grado a importancia dunha conciencia nacional para o xurdimento da historiograf\u00eda.\nHer\u00f3doto.\nFoi considerado polos seus sucesores tanto o \"pai da historia\" como o \"maior embusteiro\". Na actualidade est\u00e1 mellor considerado e, a\u00ednda que con reservas, consid\u00e9raselle fi\u00e1ble. Os seus cr\u00edticos na antig\u00fcidade cr\u00edano amigo dos b\u00e1rbaros, considerando as s\u00faas escritos historias interesantes pero alleas \u00e1 verdade.\nHer\u00f3doto naceu entre os anos -490 e -480, nunha familia de not\u00e1beis de Halicarnaso. Implicado nunha conxura, debeu exiliarse marchando primeiro \u00e1 illa de Samos e posteriormente a percorrer o mundo co\u00f1ecido, quedando reflectido esa peregrinaci\u00f3n na s\u00faa obra. O lugar da s\u00faa morte, acaecida en -425, non \u00e9 seguro, a\u00ednda que na Suda se fixa en Turios.\nHai unha serie de caracter\u00edsticas que converten a Her\u00f3doto en algo novo, diferente a todo o anterior: tr\u00e1tase dun autor persoal claramente definido e non conta ningunha historia narrada por musas, sen\u00f3n o resultado dunha investigaci\u00f3n. Ademais a s\u00faa obra narra os sucesos do home; os deuses deixan de ter cabida na historiograf\u00eda, polo menos de forma directa ou persoal. Para Schrader, a obra de Her\u00f3doto est\u00e1 integrada por unha Historia de Lidia, unha Historia de Persia e unha Historia das Guerras M\u00e9dicas. A s\u00faa \"Historia\", dividida en nove libros na biblioteca de Alexandr\u00eda, articul\u00e1base segundo un criterio ternario. As\u00ed mesmo, cada pasaxe artic\u00falase en tres partes: unha introduci\u00f3n, unha digresi\u00f3n e a narraci\u00f3n do episodio de que se trate podendo haber digresi\u00f3ns adicionais nalgunhas partes. A propia investigaci\u00f3n de Her\u00f3doto ti\u00f1a un criterio ternario.\nA \"Historia\" bas\u00e9ase principalmente nas fontes orais e en caso de obter distintas versi\u00f3ns, expo\u00f1\u00eda as que m\u00e1is fundamento ti\u00f1an para que cada un elixise. En canto \u00e1s fontes escritas, destacaron polo seu uso tres grupos: os datos achegados por poetas; inscrici\u00f3ns, listas oficiais e administrativas, as\u00ed como or\u00e1culos; as informaci\u00f3ns de log\u00f3grafos e literatura da s\u00faa \u00e9poca. O desco\u00f1ecemento do idioma dalgunhas inscrici\u00f3ns e listas oficiais fac\u00eda que en ocasi\u00f3ns Her\u00f3doto cometese erros na s\u00faa interpretaci\u00f3n por unha mala traduci\u00f3n. En canto a influencias de autores anteriores, a cr\u00edtica distingue unhas trinta pasaxes baseadas en Hecateo de Mileto. Na s\u00faa obra destacan tam\u00e9n as s\u00faas descrici\u00f3ns xeogr\u00e1ficas e etnogr\u00e1ficas, en maior parte froito da s\u00faa propia experiencia como viaxeiro.\nOutros historiadores menores.\nAs \u00fanicas obras que poden ser consideradas hist\u00f3ricas no principio e mediados do s\u00e9culo -V prove\u00f1en dos log\u00f3grafos. Co\u00f1\u00e9cense grazas ao labor compilador de Dionisio de Halicarnaso e a outros autores como Plutarco nos que se atopan fragmentos das obras dos log\u00f3grafos. Neste s\u00e9culo destaca entre eles Hel\u00e1nico de Lesbos. A s\u00faa importancia obs\u00e9rvase tam\u00e9n no feito de que \u00e9 mencionado por Tuc\u00eddides e a\u00ednda que sexa unha menci\u00f3n cr\u00edtica, s\u00f3 a el e a Her\u00f3doto ten a consideraci\u00f3n de mencionalos. Tuc\u00eddides destaca que Hel\u00e1nico \u00e9 o \u00fanico que trata a historia de \u00c1tica recente, a\u00ednda que sen exactitude cronogr\u00e1fica e de forma demasiado breve. Hel\u00e1nico, quen escribiu sobre a historia de Atenas, foi un precursor das cr\u00f3nicas locais de historia contempor\u00e1nea, superando ademais a Her\u00f3doto en cuesti\u00f3ns de cronolox\u00eda. O seu labor continu\u00e1rono no s\u00e9culo seguinte os atid\u00f3grafos. O \u00faltimo log\u00f3grafo co\u00f1ecido foi Fer\u00e9cides de Leros, que morreu no ano -400, sendo m\u00e1is mit\u00f3grafo que historiador. \u00c9 s\u00faa a versi\u00f3n m\u00e1is antiga que se co\u00f1ece do mito de Procris.\nTuc\u00eddides.\nTuc\u00eddides naceu en torno ao -460 - -455 en Atenas, nunha familia nobre con concesi\u00f3ns de minas. \u00c9 pos\u00edbel que ao iniciarse a guerra contra Esparta, Tuc\u00eddides prestase servizo na s\u00faa cidade. No ano -424 foi elixido estratego e ante unha derrota militar foi considerado o culp\u00e1bel, tendo que exiliarse. A s\u00faa morte acaeceu probabelmente no -398. Esa data est\u00e1 en consonancia coa afirmaci\u00f3n de Marcelino (\"Vita\", 34) de que Tuc\u00eddides morreu na cincuentena. Alg\u00fans investigadores modernos negan a s\u00faa condici\u00f3n de exiliado, v\u00e9ndoo como unha mostra da intromisi\u00f3n posterior de Xenofonte na obra de Tuc\u00eddides.\nO seu traballo chegou \u00e1 actualidade sen nome definido e dividido en oito libros, pero ad\u00f3itase co\u00f1ecer como a Historia da Guerra do Peloponeso. A obra quedou inacabada, ao sorprender a morte a Tuc\u00eddides. O momento no que se realizou a obra xerou un intenso debate historiogr\u00e1fico, denominado a \"cuesti\u00f3n tucid\u00eddea\". A discusi\u00f3n c\u00e9ntrase en d\u00faas teor\u00edas: anal\u00edtica e unitaria. A primeira prop\u00f3n que a obra se escribiu en diversas fases, mentres que a segunda, que se impuxo na actualidade, exp\u00f3n que toda a obra se escribiu de xeito continuado, debat\u00e9ndose ent\u00f3n en que momento empezou Tuc\u00eddides a escribir a obra.\nA s\u00faa obra sup\u00f3n un avance ao diferenciar as causas pol\u00edticas da guerra en causas \"superficiais\" e \"verdadeiras ou a raz\u00f3n profunda\". Ademais, rexeita calquera intervenci\u00f3n divina, distanci\u00e1ndose as\u00ed de Her\u00f3doto. Tuc\u00eddides quixo mostrar a guerra como inevit\u00e1bel sendo para el a raz\u00f3n profunda o temor de Esparta ao poder\u00edo ateniense. Alg\u00fans investigadores consideran que o estudo das causas de Tuc\u00eddides era a\u00ednda pouco elaborado e limit\u00e1base a sinalar os sentimentos profundos das poboaci\u00f3ns. Tuc\u00eddides apenas influ\u00edu nos historiadores inmediatamente posteriores, pero co paso dos s\u00e9culos converteuse nun modelo e con el iniciarase a linguaxe hist\u00f3rica, coa s\u00faa xerga particular, que logo imitar\u00e1n historiadores romanos como Suetonio ou T\u00e1cito.\nEn canto \u00e1s fontes, do mesmo xeito que Her\u00f3doto usa principalmente fontes orais, a\u00ednda que tam\u00e9n fai uso de inscrici\u00f3ns para co\u00f1ecer cifras exactas, que no caso de que non co\u00f1ecese non se inventaba. El mesmo asegura facer unha selecci\u00f3n cr\u00edtica dos informes orais, aproveit\u00e1ndose ademais de vivir moitos dos acontecementos como testemu\u00f1a directa.\nHistoriadores do s\u00e9culo -IV.\nPese a que neste s\u00e9culo se contan m\u00e1is dun centenar de historiadores, apenas se conservaron fragmentos ou algunhas citas da maior\u00eda deles. S\u00f3 de Xenofonte se conservou a s\u00faa obra completa, pola alta consideraci\u00f3n que ti\u00f1an os seus escritos na antig\u00fcidade, o que contrasta co pouco reco\u00f1ecemento dos investigadores actuais. Neste s\u00e9culo tivo maior \u00e9xito a filosof\u00eda, que non prestou interese polos traballos hist\u00f3ricos nin metodolox\u00edas rigorosas. Neste contexto quedan os traballos hist\u00f3ricos de Plat\u00f3n nos que esvaece a separaci\u00f3n entre realidade e mito, inventando incluso toda unha rexi\u00f3n como a Atl\u00e1ntida. Outros historiadores deste s\u00e9culo son Teopompo, \u00c9foro de Cumas, Ctesias e os atid\u00f3grafos.\nXenofonte e a \"Hel\u00e9nicas de Oxirrinco\".\nNaceu o -431 en Atenas, no seo dunha familia acomodada. De entre as s\u00faas obras destaca a continuaci\u00f3n da obra inacabada de Tuc\u00eddides, as \"Hel\u00e9nicas\". Tam\u00e9n fixo unha biograf\u00eda de Ciro II o Grande, a \"Ciropedia\" e diversas obras sobre o proceso que se instru\u00edu contra S\u00f3crates. Ademais escribiu a \"An\u00e1base\" onde narra a expedici\u00f3n militar de Ciro o Mozo contra Artaxerxes II. O propio Xenofonte participou nesa expedici\u00f3n. A \"An\u00e1base\" contrasta coas obras anteriores sobre a historia grega ao centrarse nun per\u00edodo curto e nun s\u00f3 personaxe, o propio Xenofonte.\nAs s\u00faas diferenzas con Tuc\u00eddides son not\u00e1beis; por exemplo, recupera as influencias divinas nas \"Hel\u00e9nicas\". O estilo de Xenofonte \u00e9 decadente e pesimista, con moita influencia ret\u00f3rica e pouca metodolox\u00eda hist\u00f3rica. A\u00ednda que se lle considera un historiador menor, o seu estudo \u00e9 fundamental pola conservaci\u00f3n de todas as s\u00faas obras, sendo a base de moitas teor\u00edas historiogr\u00e1ficas sobre esa \u00e9poca.\nXenofonte non foi o \u00fanico continuador da obra de Tuc\u00eddides. Ademais dunhas \"Hel\u00e9nicas\" pouco co\u00f1ecidas de Teopompo, destacan as denominadas \"Hel\u00e9nicas de Oxirrinco\". Ao longo do s\u00e9culo XX f\u00f3ronse descubrindo en Oxirrinco uns papiros que conti\u00f1an esta historia. Segundo L\u00e9rida, a s\u00faa principal caracter\u00edstica \u00e9 a falta de estilo, pero conx\u00fagase cunha correcta obxectividade e presentaci\u00f3n dos feitos, que os fan unha fonte m\u00e1is fi\u00e1bel que Xenofonte. A identidade do autor destes papiros non est\u00e1 clara, a\u00ednda que para moitos investigadores poder\u00eda tratarse dun tal Cratipo de Atenas. Tam\u00e9n se pensa en Teopompo, \u00e1 parte doutras opci\u00f3ns menos plaus\u00edbeis como \u00c9foro de Cime, Androci\u00f3n, Anax\u00edmenes ou D\u00e9maco.\nTeopompo.\nNacido en Qu\u00edos en -380, consid\u00e9rano o mellor historiador deste s\u00e9culo. A\u00ednda que se perdeu toda a s\u00faa obra, quedan moitos fragmentos copiados por outros autores. Da s\u00faa obra m\u00e1is temper\u00e1, as \"Hel\u00e9nicas\", apenas quedan fragmentos. \u00c9 unha continuaci\u00f3n da obra de Tuc\u00eddides, considerada de pouca importancia e propia da maduraci\u00f3n como autor de Teopompo. Desde os seus inicios, apr\u00e9ciase a influencia de Her\u00f3doto, Is\u00f3crates e Ant\u00edstenes.\nA s\u00faa obra m\u00e1is importante son as \"Fil\u00edpicas\", co\u00f1ecida polos numerosos fragmentos en obras doutros autores. Teopompo foi o primeiro historiador que apreciou o esgotamento das teses de Tuc\u00eddides e o cambio de escenario polo acceso ao poder de Filipo de Macedonia, desaparecendo a principal loita entre Esparta e Atenas. Nas s\u00faas \"Fil\u00edpicas\" combina a cr\u00edtica moral a Filipo polo seu comportamento, que lle levou ao seu asasinato, con loanzas \u00e1s s\u00faas acci\u00f3ns pol\u00edticas como defensor do panhelenismo. As\u00ed mesmo mostra o seu odio pola democracia e as instituci\u00f3ns atenienses, consider\u00e1ndoas culp\u00e1beis da dexeneraci\u00f3n das sociedades.\nOutros historiadores.\nEntre o resto de historiadores destaca \u00c9foro que, a\u00ednda que a s\u00faa obra estea perdida, foi citado e plaxiado por Diodoro e Estrab\u00f3n entre outros. Escribiu unha \"Historia\" en trinta libros, unha historia xeral do mundo grego, desde o s\u00e9culo -XI ata o -340, que mereceu o eloxio de Polibio como primeira historia universal. A s\u00faa obra estivo moi influ\u00edda polos conceptos ret\u00f3ricos de Is\u00f3crates, do que foi disc\u00edpulo. Isto refl\u00edctese nos seus discursos, completamente inventados. Ademais a s\u00faa obra ten un prexu\u00edzo patri\u00f3tico que o levaba a acusar a Her\u00f3doto de \"filobarbarismo\" por contar a historia de rexi\u00f3ns alleas a Grecia.\nOutros autores foron Filisto de Siracusa e Ctesias. O primeiro escribiu unha \"Historia de Sicilia\" desde as orixes ata o final da guerra do Peloponeso, ademais dun estudo sobre Dionisio o Vello e un ap\u00e9ndice sobre o seu fillo o Novo. Da s\u00faa obra s\u00f3 quedan pequenos fragmentos en citas doutros autores, sendo na antig\u00fcidade moi reco\u00f1ecido. Pola s\u00faa banda, Ctesias escribiu \"Persica\" e \"Indica\". Destacou polas s\u00faas furibundas cr\u00edticas a Her\u00f3doto, acus\u00e1ndoo de mentireiro, o que non impediu que o plaxiase cando escribiu sobre per\u00edodos remotos. Gustou polo seu exotismo entre os seus contempor\u00e1neos, pero \u00e9 alleo a calquera metodolox\u00eda hist\u00f3rica. A lista de autores \u00e9 extensa (Artem\u00f3n de Casandrea...).\nAdemais, neste s\u00e9culo destacan os atid\u00f3grafos, que contaban a historia da \u00c1tica. Ao perder Atenas o seu poder\u00edo, renaceu un interese polos tempos pasados que se reflectiu en autores como Clidemo que escribiu \"Atthis\" en catro libros ou Androci\u00f3n que publicou outra obra co mesmo nome. A s\u00faa caracter\u00edstica principal era un patriotismo moi tradicionalista. Para rematar, quedan os historiadores que seguiron a Alexandre Magno, transmitindo o seu periplo. Ese s\u00e9quito de historiadores arquivou todo o que suced\u00eda nunhas \"Efem\u00e9rides\" dirixidas por Eumenes de Cardia e Diodoto de Eritrea. Varios historiadores contaron a biograf\u00eda de Alexandre: Cal\u00edstenes de Olinto, que foi condenado a morte acusado de conxura; Tolomeo trala s\u00faa coroaci\u00f3n en Exipto; e Arist\u00f3bulo. Estes dous \u00faltimos autores foron considerados na antig\u00fcidade como a fonte m\u00e1is fi\u00e1bel.\nPara rematar, hai que mencionar a influencia dunha filosof\u00eda en auxe sobre a historiograf\u00eda. A historia consid\u00e9rase un medio m\u00e1is para mostrar a filosof\u00eda. As\u00ed por exemplo o fai Plat\u00f3n, dividindo a historia nunha era anterior ao diluvio e unha etapa poscataclismo. Deste xeito pode \"inventar\" toda unha historia do mundo anterior, do que non quedar\u00edan probas f\u00edsicas, mostr\u00e1ndoo como o seu modelo pol\u00edtico. Sobre o mundo poscataclismo tam\u00e9n fai unha historia Plat\u00f3n, aproveit\u00e1ndoa para as s\u00faas motivaci\u00f3ns filos\u00f3ficas, presentando un cadro pesimista e decadente.\nPer\u00edodo helen\u00edstico.\nDesde o comezo deste per\u00edodo, a historiograf\u00eda perdeu o seu car\u00e1cter pol\u00edtico, orient\u00e1ndose cara \u00e1 superficialidade e a ficci\u00f3n novelesca. O n\u00famero de historiadores \u00e9 moi alto, pero destacan pola s\u00faa metodolox\u00eda e transcendencia Polibio, Posidonio e Timeo. Ademais do seu \u00e9 o per\u00edodo da \"historiograf\u00eda tr\u00e1xica\", representada por exemplo por Filarco. Este tipo de historiograf\u00eda \u00e9 o m\u00e1is representativo do momento, ao realzarse m\u00e1is o valor literario que a historiograf\u00eda en si. Estes historiadores foron duramente criticados por Polibio, pois pensaba que os recursos tr\u00e1xicos obstru\u00edan a procura de precisi\u00f3n e veracidade. Doutra banda tam\u00e9n destaca pola magnitude da s\u00faa obra Diodoro S\u00edculo, que realiza unha antolox\u00eda da historiograf\u00eda anterior na \"Bibliotheca Historica\", formada por 40 libros e que trata desde o remoto universo m\u00edtico ata as campa\u00f1as de C\u00e9sar na Galia. Ao ser un resumo, a s\u00faa obra \u00e9, segundo Grant, \"superficial e pouco orixinal\", a\u00ednda que destaca polo seu rexeitamento \u00e1 introduci\u00f3n de discursos na trama.\nTimeo.\nEra natural de Sicilia pero tivo que se exiliar a Atenas, permanecendo al\u00ed polo menos uns cincuenta anos, onde se deu a co\u00f1ecer polas s\u00faas duras cr\u00edticas, sendo alcumado \u201cTimeo o denigrador\u201d. Morreu en Sicilia en -260. \u00c9 considerado o historiador m\u00e1is destac\u00e1bel dos comezos do per\u00edodo helen\u00edstico. Escribiu unha \"Historia Siciliana\" de trinta e oito libros e, ao final da s\u00faa vida, unha historia de Pirro. A s\u00faa principal caracter\u00edstica \u00e9 o uso maioritario das fontes escritas, o que lle valeu duras cr\u00edticas de Polibio, que se converteu no seu maior cr\u00edtico. Tivo outros cr\u00edticos como Polem\u00f3n, que escribiu un \"Contra Timeo\" no s\u00e9culo -II.\nA obra de Timeo est\u00e1 perdida. Pese \u00e1s s\u00faas cr\u00edticas co\u00f1\u00e9cese na s\u00faa maior parte por Polibio. As\u00ed, na \"Historia Siciliana\", primeiro hab\u00eda unha introduci\u00f3n de cinco libros e antes da parte narrativa un libro dedicado \u00e1 natureza da historia. O resto do libro trataba da historia siciliana propiamente dita, con alusi\u00f3ns \u00e1 Magna Grecia. Segundo Momigliano, as li\u00f1as principais da historia eran a loita contra as tiran\u00edas e o conflito entre gregos e cartaxineses.\nDoutra banda, Timeo introduce un tema in\u00e9dito na s\u00faa obra: a historia de Roma. Crese que, brevemente na Historia Siciliana e de forma m\u00e1is ampla na s\u00faa monograf\u00eda sobre Pirro, estudou as orixes da incipiente civilizaci\u00f3n romana. Timeo foi o primeiro historiador en comprender o ascenso dunha nova potencia. Tam\u00e9n \u00e9 destac\u00e1bel por ser o primeiro en establecer unha cronolox\u00eda co c\u00f3mputo das Olimpiadas.\nPolibio.\nFoi o primeiro historiador grego en tratar o fen\u00f3meno romano, influ\u00eddo por Timeo, con profundidade. Naceu no ano -200 en Megal\u00f3polis. Pouco despois da conquista romana foi deportado a Roma xunto a outros not\u00e1beis da s\u00faa cidade. Durante a s\u00faa estancia al\u00ed fixo amizade cos Escipi\u00f3n, podendo seguir a Publio Cornelio Escipi\u00f3n Emiliano nas s\u00faas conquistas. En canto ao seu labor historiogr\u00e1fico, escribiu unhas \"Historias\" en corenta libros das que s\u00f3 se conservan case completos os cinco primeiros, quedando do resto unicamente fragmentos. A s\u00faa obra trata da historia do progreso romano e abarca desde a Primeira Guerra P\u00fanica ata o ano -146, trala destruci\u00f3n de Corinto e Cartago.\nA principal cr\u00edtica a Polibio \u00e9 a s\u00faa excesiva loanza da pol\u00edtica romana. Como moito chega a ver inxusta a invasi\u00f3n de Sarde\u00f1a, pero consid\u00e9rao como algo puntual e non como unha mostra da pol\u00edtica xeral romana. Igualmente fai cr\u00edticas individuais como a Marco Claudio Marcelo, ao que acusa de pouco prudente, pero non hai cr\u00edtica xeral como pode habela contra a pol\u00edtica dos estados gregos. Para Momigliano isto pode deberse a unha identificaci\u00f3n, en parte, de Polibio co \u00e9xito romano, a\u00ednda que non a unha capitulaci\u00f3n completa.\nPor outra banda, a Polibio reco\u00f1\u00e9ceselle un avance no estudo das causas dos sucesos hist\u00f3ricos. Polibio ti\u00f1a en conta tres conceptos:\nCon este esquema te\u00f3rico ga\u00f1an importancia os individuos e as decisi\u00f3ns que toman. En todo caso, este esquema non era totalmente s\u00f3lido nin era v\u00e1lido en calquera circunstancia. Polibio destaca ademais polas s\u00faas constantes alusi\u00f3ns ao seu m\u00e9todo e \u00e1 s\u00faa elecci\u00f3n pola historia contempor\u00e1nea, xustificada segundo el pola constante renovaci\u00f3n da materia e pola s\u00faa utilidade.\nPosidonio.\nViviu entre o s\u00e9culo -II e o s\u00e9culo -I e dedicouse a m\u00faltiples materias como a xeograf\u00eda e a filosof\u00eda. Do seu labor hist\u00f3rico non se conserva nada, pero foi utilizado por moitos autores posteriores como Estrab\u00f3n, Tito Livio, Diodoro ou Apiano. Continuou a obra de Polibio narrando un per\u00edodo comprendido entre o -135 ou o -145 e os comezos da ditadura de Sila. Destaca nel a s\u00faa cr\u00edtica \u00e1 escravitude, chegando a celebrar que os cidad\u00e1ns de Qu\u00edos sexan convertidos en escravos por habela introducido previamente no mundo hel\u00e9nico.\nPara alg\u00fans investigadores, Posidonio cometeu o mesmo erro que Polibio ao tratar aos romanos con pouca profundidade, obviar as diferenzas culturais entre romanos e gregos. Tampouco fixo demasiadas cr\u00edticas \u00e1 pol\u00edtica imperialista romana, pero si \u00e9 m\u00e1is duro que Polibio, criticando por exemplo o espolio comercial.\nHistoriograf\u00eda na \u00e9poca imperial.\nA historiograf\u00eda grega non desapareceu pola dominaci\u00f3n romana. Segundo Momigliano, foi o ascenso e consolidaci\u00f3n do cristianismo o que levou \u00e1 decadencia do mundo grego e, xa que logo, da s\u00faa historiograf\u00eda. Ent\u00f3n xurdiu un novo tipo historiogr\u00e1fico, a historiograf\u00eda cristi\u00e1. En todo caso, outros autores, como Roussel, consideran que a historiograf\u00eda grega non ti\u00f1a m\u00e1is que contar e a s\u00faa esgotamento era patente tras demostrarse o poder\u00edo romano.\nEn calquera caso, no per\u00edodo comprendido entre o s\u00e9culo -I e o s\u00e9culo V d. C. a historiograf\u00eda grega mantivo a\u00ednda mostras de viveza con autores como Dionisio de Halicarnaso (a\u00ednda no s\u00e9culo -I), Apiano, Di\u00f3n Casio ou Flavio Arriano. Como signo de decadencia historiogr\u00e1fica multiplic\u00e1ronse as obras pseudohist\u00f3ricas, entre cuxos autores destaca Pausanias.\nHistoria de Roma.\nA partir do s\u00e9culo -I Roma conv\u00e9rtese no imperio m\u00e1is potente do mundo co\u00f1ecido grazas a unha agresiva pol\u00edtica de expansi\u00f3n. A historiograf\u00eda do momento non \u00e9 allea ao poder\u00edo romano e a maior parte dos historiadores gregos viaxan a Roma para contar a historia do novo imperio. Ademais, nunha clara diferenciaci\u00f3n cos autores helen\u00edsticos, os historiadores deste per\u00edodo introd\u00facense m\u00e1is no modo de vida romano, co\u00f1ecendo o lat\u00edn por exemplo, a\u00ednda que nun principio a\u00ednda non se considera unha realidade allea ao mundo grego. En todo caso, Dionisio de Halicarnaso, ao co\u00f1ecer o idioma, puido consultar con maior facilidade as fontes orixinarias, realizando unha \"Historia antiga de Roma\", composta por vinte e dous libros, dos que se conservan dez. A s\u00faa obra carec\u00eda de esp\u00edrito cr\u00edtico e abusaba da ret\u00f3rica, pero en calquera caso era a\u00ednda allea a calquera forma de pseudohistoria.\nApiano e Di\u00f3n Casio tam\u00e9n se dedicaron \u00e1 historia romana. O primeiro escribiu no s\u00e9culo II unha \"Historia romana\" en vinte e catro libros que se inicia coa chegada de Eneas a Italia. Pola s\u00faa banda, Di\u00f3n Casio, xa no s\u00e9culo III, volveu escribir outra \"Historia romana\", demostrando a falta de temas e a repetici\u00f3n na que ca\u00eda a historiograf\u00eda grega. Neste caso, contaba con oitenta libros, desde a \u00e9poca m\u00edtica de Eneas ata o segundo consulado. Na obra de Di\u00f3n Casio \u00e9 cada vez m\u00e1is patente a falta de cr\u00edtica historiogr\u00e1fica, sendo unha obra ideada para contentar m\u00e1is que con fins hist\u00f3ricos.\nO \u00fanico autor destac\u00e1bel alleo ao tema da historia de Roma foi Flavio Arriano. Procedente da asi\u00e1tica Bitinia, escribiu unha historia oriental no s\u00e9culo II, a \"An\u00e1base de Alexandre\". Con sete libros ten influencias de Her\u00f3doto, Tuc\u00eddides e, en menor medida, de Xenofonte. Pese \u00e1 s\u00faa orixinal elecci\u00f3n de tema, Arriano tam\u00e9n mostra signos da decadencia do x\u00e9nero, sendo a s\u00faa obra pobre desde o punto de vista cient\u00edfico e caendo con frecuencia no encomio.\nDecadencia.\nHoubo outros autores menos destac\u00e1beis que son unicamente mostras da progresiva dexeneraci\u00f3n do x\u00e9nero e da derivaci\u00f3n \u00e1 pseudohistoria e \u00e1 literatura. Alg\u00fans destes foron Herodiano, que escribiu unha historia de Roma moi espec\u00edfica, trala morte de Marco Aurelio; Publio Herenio Dexipo, que se centrou m\u00e1is nos pr\u00f3logos que na obra en si mesma; Eunapio de Sardes autor de \"Vida de fil\u00f3sofos e sofistas\" e unha \"Cr\u00f3nica\" continuadora de Dexipo.\nO \u00faltimo historiador grego reco\u00f1ecido foi Z\u00f3simo, que viviu durante o reinado de Anastasio I. Escribiu unha \"Historia Nova\" contempor\u00e1nea en seis libros, centrada nas sucesi\u00f3ns imperiais. Atribu\u00edu a decadencia romana ao rexeitamento dos deuses pag\u00e1ns e \u00e9 compar\u00e1bel en canto \u00e1 s\u00faa metodolox\u00eda a Polibio.\nLimitaci\u00f3ns.\nA principal problem\u00e1tica da historiograf\u00eda grega \u00e9 a perda da maior parte das obras. Da maior\u00eda dos historiadores s\u00f3 se conservan fragmentos noutros autores, en ocasi\u00f3ns sen sinalar claramente a s\u00faa orixe. Perdeuse a obra de autores como Hecateo de Mileto, Ctesias, \u00c9foro, Teopompo e un longo etc\u00e9tera. Outro tipo de limitaci\u00f3ns son as estritamente historiogr\u00e1ficas, referentes ao uso dos historiadores gregos como fonte para os autores modernos. Grant sinala diversos problemas, entre eles: preferencia pola calidade literaria sobre a historiogr\u00e1fica, xustificaci\u00f3n persoal do feito no pasado, influencias familiares e pol\u00edticas, presenza de anacronismos, chauvinismo ou o gusto moralizante. O mesmo autor concl\u00fae en calquera caso que non hai que rexeitar o seu uso como fonte, sen\u00f3n simplemente ser \"cautelosos\" coa informaci\u00f3n que fornecen, sen deixar por iso de poder ser, as\u00ed mesmo, apreci\u00e1beis desde o punto de vista art\u00edstico.\nSobre as limitaci\u00f3ns dos autores gregos, o fil\u00f3sofo franc\u00e9s Ch\u00e2telet sinala ademais a s\u00faa deficiente cronolox\u00eda e o rexeitamento dos feitos obxectivos cando estes non permiten restaurar unha orde clara. Sinala, por exemplo, que en Her\u00f3doto hai m\u00e1is preocupaci\u00f3n por mostrar a magnitude do que se conta que de determinar os sucesos dunha \u00e9poca determinada. O franc\u00e9s atrib\u00fae as\u00ed mesmo as diferenzas cient\u00edficas entre a historiograf\u00eda actual e a grega \u00e1 diferente concepci\u00f3n do pasado e a temporalidade, pois os gregos non consideraban ao home como suxeito da historia, sen\u00f3n que ti\u00f1an a idea dun \"devir c\u00f3smico\" prefixado.\nNesgos persoais.\nA obra dos historiadores gregos non foi allea \u00e1s s\u00faas vidas. As\u00ed, na obra da maior\u00eda p\u00f3dense apreciar xustificaci\u00f3ns de erros cometidos, lagoas nese sentido ou mesmo invenci\u00f3ns. Esta tendencia ser\u00e1 a t\u00f3nica xeral nas autobiograf\u00edas. As\u00ed mesmo, son constantes as difamaci\u00f3ns persoais de inimigos do autor. Deste xeito Tuc\u00eddides atacou a Cle\u00f3n, quen contribu\u00edu ao seu exilio, ou Xenofonte a Men\u00f3n. Do mesmo xeito hai que entender o ataque de Polibio a Timeo, a fin de consolidarse como o principal historiador de Grecia e Roma. Polo lado contrario, tam\u00e9n exist\u00edan nesgos persoais favor\u00e1beis, como Polibio cos Escipi\u00f3n. Estas deformaci\u00f3ns hist\u00f3ricas foron xa vis\u00edbeis na antig\u00fcidade, e o mesmo Cicer\u00f3n chamou a atenci\u00f3n sobre elas."}
{"id": "296690", "revid": "23204", "url": "https://gl.wikipedia.org/wiki?curid=296690", "title": "Metr\u00f3pole de K\u00ediv", "text": "A metr\u00f3pole de K\u00ediv \u00e9 o nome que recibiron ao longo da historia algunhas divisi\u00f3ns eclesi\u00e1sticas das igrexas bizantinas con s\u00e9 en K\u00ediv:"}
{"id": "296691", "revid": "1131", "url": "https://gl.wikipedia.org/wiki?curid=296691", "title": "A Airexe", "text": ""}
{"id": "296692", "revid": "56817", "url": "https://gl.wikipedia.org/wiki?curid=296692", "title": "Almansa", "text": "O top\u00f3nimo Almansa pode referirse a:"}
{"id": "296693", "revid": "1131", "url": "https://gl.wikipedia.org/wiki?curid=296693", "title": "Almeiras", "text": ""}
{"id": "296694", "revid": "56817", "url": "https://gl.wikipedia.org/wiki?curid=296694", "title": "Almirante (hom\u00f3nimos)", "text": "Almirante pode referirse a:"}
{"id": "296695", "revid": "1131", "url": "https://gl.wikipedia.org/wiki?curid=296695", "title": "A Almuzara", "text": ""}
{"id": "296697", "revid": "4656338", "url": "https://gl.wikipedia.org/wiki?curid=296697", "title": "Alpuxarras", "text": "O top\u00f3nimo galego Alpuxarras pode referirse a:"}
{"id": "296698", "revid": "1131", "url": "https://gl.wikipedia.org/wiki?curid=296698", "title": "As Alpuxarras", "text": ""}
{"id": "296699", "revid": "1131", "url": "https://gl.wikipedia.org/wiki?curid=296699", "title": "Alqueid\u00f3n", "text": ""}
{"id": "296713", "revid": "56817", "url": "https://gl.wikipedia.org/wiki?curid=296713", "title": "Gymnodinium", "text": "Gymnodinium \u00e9 un x\u00e9nero de dinoflaxelados. \u00c9 un dos poucos dinoflaxelados espidos, xa que carece da armadura de placas celul\u00f3sicas caracter\u00edstica (de a\u00ed v\u00e9n o seu nome: gymno = espido). Desde o ano 2000, moitas das especies que se consideraban que formaban parte deste x\u00e9nero foron separadas formando varios x\u00e9neros distintos, base\u00e1ndose na natureza da s\u00faa fenda apical e datos parciais da secuencia do seu ADNr da subunidade grande ribos\u00f3mica (LSU). \"Amphidinium\" foi redefinido posteriormente.\nOs x\u00e9neros en que se distribu\u00edron as especies foron:"}
{"id": "296714", "revid": "1131", "url": "https://gl.wikipedia.org/wiki?curid=296714", "title": "A Alta", "text": ""}
{"id": "296715", "revid": "1131", "url": "https://gl.wikipedia.org/wiki?curid=296715", "title": "A Altamira", "text": ""}
{"id": "296716", "revid": "1131", "url": "https://gl.wikipedia.org/wiki?curid=296716", "title": "Altalama\u00f1a", "text": ""}
{"id": "296717", "revid": "1131", "url": "https://gl.wikipedia.org/wiki?curid=296717", "title": "A Altiboa", "text": ""}
{"id": "296718", "revid": "56817", "url": "https://gl.wikipedia.org/wiki?curid=296718", "title": "A Altiboia", "text": "O top\u00f3nimo galego A Altiboia pode referirse a:"}
{"id": "296719", "revid": "85894", "url": "https://gl.wikipedia.org/wiki?curid=296719", "title": "Nilo Fern\u00e1ndez Castro", "text": "Nilo Fern\u00e1ndez Castro, nado en Lugo, foi un avogado e xornalista galego.\nTraxectoria.\nFillo de Francisco Antonio Fern\u00e1ndez Prado. Estudou Dereito en Oviedo, onde se licenciou en 1913. Mon\u00e1rquico, dedicouse \u00e1 pol\u00edtica e foi deputado provincial. Foi o primeiro director de \"La Provincia\". Casou con Mar\u00eda de las Mercedes Cabaleiro Alonso e estableceronse en Vigo. Logo da sublevaci\u00f3n do 18 de xullo de 1936 foi garda c\u00edvico e xefe de Falange en 1937."}
{"id": "296728", "revid": "98629", "url": "https://gl.wikipedia.org/wiki?curid=296728", "title": "Al\u00e9theia", "text": "Al\u00e9theia (en grego \u1f00\u03bb\u03ae\u03b8\u03b5\u03b9\u03b1, \"Verdade\") \u00e9 o concepto filos\u00f3fico que se refire \u00e1 realidade e \u00e1 sinceridade dos feitos. Literalmente este concepto significa \"aquilo que non est\u00e1 oculto, que \u00e9 evidente, verdadeiro\", tam\u00e9n fai referencia ao \"desocultamento do ser\"\nOrixe do concepto.\nAcost\u00famase traducir o termo Al\u00e9theia por verdade, xa que \"verdade\" \u00e9 a versi\u00f3n latinizada da palabra grega. Esta palabra procedente do verbo lanth\u00e1no (estar oculto / permanecer oculto a algu\u00e9n / pasar inadvertido para outro) e m\u00e1is estritamente da s\u00faa forma antiga, hom\u00e9rica, letho, prov\u00e9n do substantivo l\u00e9the (esquecemento).\nAs\u00ed mesmo, L\u00e9the e tam\u00e9n un personaxe divino, filla da Discordia e nai das Grazas, que deu nome \u00e1 Fonte do Esquecemento situada no Inferno, da que beb\u00edanesquecer a s\u00faa vida subterr\u00e1nea. Esta lenda recolle o motivo do significado desta palabra, xa que esta \u00e9 traducida por verdade, os mortos esquec\u00edan as\u00ed a s\u00faa vida pasada, e as\u00ed encontraban a verdad en cada nova vida.\nParm\u00e9nides e a Al\u00e9theia.\nParm\u00e9nides descubriu que hai un modo de pensar exacto fronte a innumerables outros que non o son, esta concepci\u00f3n consiste en que o pensamento v\u00f3lvese de costas \u00e1s cousas e at\u00e9nse a si mesmo, e dicir, \u00e1s significaci\u00f3ns, ideas ou conceptos que as palabras expresan. Isto trae consigo que as relaci\u00f3ns entre conceptos sexan r\u00edxidas. Este pos\u00fae na mente un car\u00e1cter de necesidade que non pos\u00fae ning\u00fan dos outros modos de pensar, o cal atende aos seus propios conceptos (pensar l\u00f3xico ou loxismo). No loxismo desaparece a subxetividade do individuo, quedando s\u00f3 a pura aptitude xen\u00e9rica do receptor. Parm\u00e9nides ve o pensar l\u00f3xico como unha efectiva penetraci\u00f3n da Realidade, poxectando sobre esta e os caracteres do pensar l\u00f3xico, pero fai isto xa que para el o pensar l\u00f3xico \u00e9 unha proxecci\u00f3n da Realidade sobre a mente humana.\nPor iso existe unha dualidade radical entre o modo de pensar grego (ao preguntarse que \u00e9 o Real, o Ente, ...) e, por exemplo, as crenzas de Parm\u00e9nides.\nPlat\u00f3n e a Al\u00e9theia.\nCando un s\u00e9culo despois apareceu Plat\u00f3n definindo o que \u00e9 a Idea, ostent\u00e1ndoa como unha das s\u00faas potencias o don da exemplaridade, sendo modelo para as cousas do mundo sensible que propiamente non son, o que logra e verquer fora de si a s\u00faa condici\u00f3n constitutiva. A Idea, en efecto \u00e9 porque \u00e9, como hai que ser para ser exemplarmente.\nO pensamento plat\u00f3nico ten car\u00e1cter metaf\u00edsico e teol\u00f3xico e humanista, preocup\u00e1ndose moito pola posici\u00f3n do home no seo do ente, o que posteriormente dominar\u00e1 a metaf\u00edsica, abrindo cami\u00f1o cara o comezo do humanismo.\nHeidegger e a Al\u00e9theia.\nO termo Al\u00e9theia \u00e9 un concepto moi usado en estudos epistemol\u00f3xicos, porque ao definir a verdade como al\u00e9theia en lugar de correspondencia ou coherencia, representamos unha separaci\u00f3n entre a filosof\u00eda antiga e a tradicional. Segundo o pensamento occidental, isto \u00e9, dende hai xa moit\u00edsimos anos, a concordancia da representaci\u00f3n pensante coa cousa: \"adequatio rei et intellectus\".\nDurante a primeira metade do s\u00e9culo XX, Martin Heidegger recuperou a al\u00e9theia e empezou a intentar comprender o que hoxe co\u00f1ecemos como \"Verdade\". Heiddegger fixo unha an\u00e1lise etimol\u00f3xica e deulle sentido a esta como \"facer evidente\". Polo tanto, a al\u00e9theia \u00e9 distinta doutras ben co\u00f1ecidas conceptualizaci\u00f3ns da verdade, descrita como un estado de cousas, mentres que Heidegger se centra na explicaci\u00f3n dun significado presocr\u00e1tico (anterior a S\u00f3crates e baseado na natureza).\nAs\u00ed, afirma que a al\u00e9theia ten que ver co que aparece, xa que o permitir que algo apareza \u00e9 o primeiro acto de verdade. Para entender o concepto de espazo, \u00e9 necesario que este apareza dalg\u00fan modo, polo que todo aquilo que non aparece, \u00e9 falso."}
{"id": "296731", "revid": "27155", "url": "https://gl.wikipedia.org/wiki?curid=296731", "title": "Noctiluca scintillans", "text": "Noctiluca scintillans tam\u00e9n chamada co nome sin\u00f3nimo Noctiluca miliaris, \u00e9 unha especie de dinoflaxelado mari\u00f1o unicelular de vida libre non parasito que se caracteriza por presentar bioluminescencia cando \u00e9 molestado. Esta bioluminescencia \u00e9 producida por unha reacci\u00f3n luciferina-luciferase que ten lugar en miles de org\u00e1nulos esf\u00e9ricos da c\u00e9lula chamados escintil\u00f3ns, situados por todo o citoplasma. A luciferase \u00e9 espec\u00edfica de dinoflaxelados (luciferase de dinoflaxelados). As especies non bioluminescentes do x\u00e9nero \"Noctiluca\" carecen destes escintil\u00f3ns.\nDieta.\n\"N. scintillans\" \u00e9 un organismo heter\u00f3trofo (non fotosint\u00e9tico) que obt\u00e9n o seu alimento fagocitando organismos do plancto, diatomeas, outros dinoflaxelados, e pequenos ovos de peixes e bacterias. A diatomea \"Thalassiosira sp.\" \u00e9 mencionada na literatura como unha das fontes alimenticias favoritas destas noctilucas. A mi\u00fado at\u00f3panse diatomeas (fot\u00f3trofas) nos seus vac\u00faolos, como \"Pedinomonas noctilucae\", que viven al\u00ed en endosimbiose durante xeraci\u00f3ns. Hai poboaci\u00f3ns de \"N. scintillans\" que poden vivir fotoautotr\u00f3ficamente grazas a estes endosimbiontes fotosint\u00e9ticos e s\u00f3 necesitan facer unha fagocitose facultativa. Probalemente, \"P. noctilucae\" subministra materia org\u00e1nica ao seu h\u00f3spede facilitando a s\u00faa supervivencia durante os per\u00edodos de escaseza de alimento para fagocitar. Por outra parte, \"P. noctilucae\" s\u00f3 pode vivir dentro do seu h\u00f3spede.\nDistribuci\u00f3n.\n\"N. scintillans\" est\u00e1 amplamente distribu\u00edda por todo o mundo, xeralmente ao longo da costa, en estuarios, e zonas pouco profundas da plataforma continental que reciben abundante luz, que promove o crecemento do fitoplancto que constit\u00fae unha gran parte da dieta de \"N. scintillans\".\nTama\u00f1o.\nO tama\u00f1o deste organismo unicelular vai de 200 a 2.000\u00a0\u00b5m de di\u00e1metro, nas s\u00faas formas t\u00edpicas esf\u00e9ricas. \"N. scintillans\" carece das placas de armadura que pos\u00faen outros tipos de dinoflaxelados. A diferenza doutros dinoflaxelados, os cromosomas de \"N. scintillans\" non est\u00e1n claramente condensados e visibles durante o seu ciclo vital.\nCiclo de vida.\n\"Noctiluca\" \u00e9 infrecuente dentro dos dinoflaxelados porque ten un ciclo de vida diplonte.\nAnatom\u00eda.\n\"N. scintillans\" ten unha fenda ventral na cal est\u00e1 localizado o flaxelo, unha extensi\u00f3n da parede celular chamada dente, e un tent\u00e1culo estriado implicado na inxesti\u00f3n que se proxecta posteriormente. O flaxelo non move o organismo, e, por tanto, \"N. scintillans\" non \u00e9 m\u00f3bil de seu e depende para desprazarse da regulaci\u00f3n da s\u00faa capacidade de flotaci\u00f3n na columna de auga, que parece que funciona controlando a s\u00faa concentraci\u00f3n celular de i\u00f3ns e amon\u00edaco.\nPolo menos un estudo atopou que \"N. scintillans\" produce un cord\u00f3n de mucus que se estende desde o extremo do tent\u00e1culo, o cal despois adhire ao plancto a medida que ascende rapidamente por zonas da columna de auga onde hai concentraci\u00f3ns das s\u00faas presas.\nFloraci\u00f3ns.\nPoden producirse floraci\u00f3ns de \"N. scintillans\" nas que se orixinan grandes poboaci\u00f3ns. Isto prod\u00facese en condici\u00f3ns nas que hai unha alta concentraci\u00f3n do plancto do que se alimenta resultantes de factores ambientais favorables como augas ricas en nutrientes ben mesturadas e factores da circulaci\u00f3n estacional. Os vertidos procedentes das actividades agr\u00edcolas poden contribu\u00edr \u00e1 gravidade destas floraci\u00f3ns, a\u00ednda que non son imprescindibles. Non obstante non todas as floraci\u00f3ns de \"N. scintillans\" son vermellas (mareas vermellas). A cor de \"N. scintillans\" deriva en parte dos pigmentos dos organismos que est\u00e1n dentro dos seus vac\u00faolos. por exemplo, poden orixinarse mareas \"verdes\" se as poboaci\u00f3ns de \"N. scintillans\" conte\u00f1en prasinofitas (algas verdes do subfilo Chlorophyta) con pigmentaci\u00f3n verde que viven nos seus vac\u00faolos.\n\"N. scintillans\" non \u00e9 t\u00f3xica por si mesma, pero como se alimenta vorazmente de fitoplancto que pode acumular altos niveis de amon\u00edaco, esta substancia \u00e9 despois excretada por \"N. scintillans\" na \u00e1rea onde vive, o que se engade aos produtos neurot\u00f3xicos que producen outros dinoflaxelados, como \"Alexandrium spp\". oo \"Gonyaulax spp\"., que proliferan con ela, o que pode contribu\u00edr \u00e1 morte doutros organismos acu\u00e1ticos da zona.\nEvoluci\u00f3n.\nAs comparaci\u00f3ns da s\u00faa secuencia de ADN coas doutras especies suxiren que o parente m\u00e1is achegado do x\u00e9nero \"Noctiluca\" \u00e9 \"Spatulodinium\". \"Spatulodinium pseudonoctiluca\" parece estar m\u00e1is pr\u00f3ximo a \"N. scintillans\" que a outras especies de \"Spatulodinium\".\n\"N. scintillans\" tam\u00e9n se sit\u00faa \u00e1s veces nun esquema de clasificaci\u00f3n no que se distingue a clase Diniferea, ou Dinophyceae, a cal incl\u00fae os dinoflaxelados non parasitos carentes de placas de armadura, dos que formar\u00eda parte."}
{"id": "296733", "revid": "89787", "url": "https://gl.wikipedia.org/wiki?curid=296733", "title": "Karachay-Cherkessia", "text": "A Rep\u00fablica de Karachay\u2013Cherkessia (en , \"Karachayevo-Cherkesskaya Respublika\"; en karachai-balkar: \u041a\u044a\u0430\u0440\u0430\u0447\u0430\u0439-\u0427\u0435\u0440\u043a\u0435\u0441 \u0420\u0435\u0441\u043f\u0443\u0431\u043b\u0438\u043a\u0430; en kabardino: \u041a\u044a\u044d\u0440\u044d\u0448\u0435\u0439-\u0428\u044d\u0440\u0434\u0436\u044d\u0441 \u0420\u0435\u0441\u043f\u0443\u0431\u043b\u0438\u043a\u044d), \u00e9 unha rep\u00fablica federal de Rusia. Segundo o censo de 2010, a s\u00faa poboaci\u00f3n era de 477.859 persoas. Ademais das d\u00faas linguas devanditas, tam\u00e9n se fala a lingua abaza."}
{"id": "296734", "revid": "85894", "url": "https://gl.wikipedia.org/wiki?curid=296734", "title": "Germ\u00e1n Lastra", "text": "Germ\u00e1n Lastra Cancio, nado en Negueira de Mu\u00f1iz, foi un pol\u00edtico galego.\nTraxectoria.\nEmpregado da Campsa. Organizador do Sindicato General Trabajadores Petr\u00f3leo da UGT. Foi Vocal-Tesoureiro do Comit\u00e9 Executivo provincial do Partido Republicano Radical Socialista (1932), secretario da Xunta provincial de Colectividades Socialistas, e en marzo de 1936 foi nomeado polo gobernador civil xestor da Deputaci\u00f3n de Lugo e xestor do concello de Lugo en substituci\u00f3n de Benigno Quiroga. Colaborador en \"El Progreso\" e \"Vida Escolar\", foi secretario da Asociaci\u00f3n da Prensa de Lugo en 1932. O golpe de Estado do 18 de xullo de 1936 pillouno en Oviedo. Levou a familia a Mu\u00f1\u00f3 (Siero) e incorporouse a Campsa en Xix\u00f3n ata o fin da guerra en Asturias. Estivo agochado en Mu\u00f1\u00f3 un ano. Presentouse en comisar\u00eda e foi detido e sometido a consello de guerra en Xix\u00f3n] en 1939. Estivo preso 18 meses na prisi\u00f3n de El Coto."}
{"id": "296735", "revid": "1888", "url": "https://gl.wikipedia.org/wiki?curid=296735", "title": "Germ\u00e1n Lastra Cancio", "text": ""}
{"id": "296736", "revid": "56817", "url": "https://gl.wikipedia.org/wiki?curid=296736", "title": "Himno de Karachay-Cherkessia", "text": "O Himno de Karachay-Cherkessia (en ) \u00e9 un dos s\u00edmbolos da rep\u00fablica federal rusa de Karachay-Cherkessia. Foi composto por A. Daurov o 9 de abril de 1998.\nLetra.\n\u0414\u0440\u0435\u0432\u043d\u0435\u0439 \u0420\u043e\u0434\u0438\u043d\u043e\u0439 \u0433\u043e\u0440\u0436\u0443\u0441\u044c \u044f! \n\u0412\u0435\u0447\u0435\u043d \u0441\u0432\u0435\u0442 \u0441\u043d\u0435\u0433\u043e\u0432 \u042d\u043b\u044c\u0431\u0440\u0443\u0441\u0430 \n\u0418 \u0441\u0432\u044f\u0442\u0430 \u041a\u0443\u0431\u0430\u043d\u0438 \u0447\u0438\u0441\u0442\u0430\u044f \u0441\u0442\u0440\u0443\u044f! \n\u042d\u0442\u0438 \u0441\u0442\u0435\u043f\u0438, \u044d\u0442\u0438 \u0433\u043e\u0440\u044b \n\u041c\u043d\u0435 \u2014 \u0438 \u043a\u043e\u0440\u043d\u0438 \u0438 \u043e\u043f\u043e\u0440\u0430, \n\u041a\u0430\u0440\u0430\u0447\u0430\u0435\u0432\u043e-\u0427\u0435\u0440\u043a\u0435\u0441\u0438\u044f \u043c\u043e\u044f! \n\u0411\u043b\u0430\u0433\u043e\u0434\u0430\u0440\u0435\u043d \u044f \u041e\u0442\u0447\u0438\u0437\u043d\u0435 \n\u0417\u0430 \u0432\u0441\u0435 \u0433\u043e\u0434\u044b \u0441\u0432\u043e\u0435\u0439 \u0436\u0438\u0437\u043d\u0438 \n\u0421\u0440\u0435\u0434\u0438 \u0431\u0440\u0430\u0442\u0441\u043a\u0438\u0445 \u044f\u0437\u044b\u043a\u043e\u0432, \u0440\u043e\u0434\u0438\u043c\u044b\u0445 \u043b\u0438\u0446, \n\u0422\u044b \u0434\u0430\u043d\u0430 \u0441\u0430\u043c\u043e\u0439 \u043f\u0440\u0438\u0440\u043e\u0434\u043e\u0439, \n\u041a\u043e\u043b\u044b\u0431\u0435\u043b\u044c \u043c\u043e\u0438\u0445 \u043d\u0430\u0440\u043e\u0434\u043e\u0432, \n\u0413\u043e\u0440\u043e\u0434\u043e\u0432 \u043c\u043e\u0438\u0445, \u0430\u0443\u043b\u043e\u0432 \u0438 \u0441\u0442\u0430\u043d\u0438\u0446! \n\u0422\u044b \u2014 \u0436\u0435\u043c\u0447\u0443\u0436\u0438\u043d\u0430 \u0420\u043e\u0441\u0441\u0438\u0438! \n\u041f\u0443\u0441\u0442\u044c \u043f\u043e\u0434 \u043c\u0438\u0440\u043d\u044b\u043c \u043d\u0435\u0431\u043e\u043c \u0441\u0438\u043d\u0438\u043c \n\u0411\u0443\u0434\u0435\u0442 \u0434\u043e\u0431\u0440\u043e\u044e \u0432\u0441\u0435\u0433\u0434\u0430 \u0441\u0443\u0434\u044c\u0431\u0430 \u0442\u0432\u043e\u044f! \n\u0418 \u0436\u0438\u0432\u0438 \u0432 \u0432\u0435\u043a\u0430\u0445, \u0440\u043e\u0434\u043d\u0430\u044f, \n\u0417\u043b\u0430 \u0438 \u0433\u043e\u0440\u0435\u0447\u0438 \u043d\u0435 \u0437\u043d\u0430\u044f, \n\u041a\u0430\u0440\u0430\u0447\u0430\u0435\u0432\u043e-\u0427\u0435\u0440\u043a\u0435\u0441\u0438\u044f \u043c\u043e\u044f!"}
{"id": "296737", "revid": "98629", "url": "https://gl.wikipedia.org/wiki?curid=296737", "title": "Afectividade", "text": "En psicolox\u00eda a afectividade \u00e9 a subsceptibilidade que o ser humano experimenta diante determinadas alteraci\u00f3ns que se producen no mundo exterior ou no seu propio mundo e que se expresa a trav\u00e9s do comportamento emocional, os sentimentos e as paix\u00f3ns. As carencias na afectividade poden afectar gravemente \u00e1 conduta do individuo.\nDo lat\u00edn affectus, o afecto \u00e9 unha das paix\u00f3ns do \u00e1nimo. Tr\u00e1tase da inclinaci\u00f3n cara algu\u00e9n ou algo, especialmente de amor ou cari\u00f1o.\nPsicolox\u00eda.\nO afecto est\u00e1 considerado unha necesidade para todos os organismos sociais, xa que consiste nun traballo que unha persoa realiza en beneficio doutra. Por outro lado hai normas, valores, rituais e sinais afectivas que mante\u00f1en a estrutura social das persoas.\nOs sinais afectivos.\nOs sinais afectivos expr\u00e9sanse nun amplo repertorio de condutas esteriotipadas, xen\u00e9tica e culturalmente. A s\u00faa funci\u00f3n \u00e9 garantir a dispo\u00f1ibilidade afectiva de quen as emite con respecto ao receptor. Estes sinais poden ser un sorriso, un sa\u00fado, sinais de aceptaci\u00f3n, o apoio etc. As ciencias que estudan este tipo de sinais son a etolox\u00eda e a antropolox\u00eda.\nManeiras de entender o afecto.\nUnha caracter\u00edstica moi importante \u00e9 que, a diferenza das emoci\u00f3ns, o afecto \u00e9 algo que se acumula. Nalgunhas circunstancias almacenamos unha maior cantidade de afecto para ofrecerlle aos demais.\nPor outra parte a nosa experiencia ens\u00ednanos que dar afecto require un esforzo. Coidar, axudar ou comprender a outras persoas non pode facerse sen esforzo. Por exemplo, a ilusi\u00f3n dunha nova relaci\u00f3n non nos deixa ver o esforzo que realizamos para agradar ao outro e para proporcionarlle benestar. Pero en moitos casos ese esforzo pod\u00e9molo percibir coa sensaci\u00f3n de benestar que nos porporciona. Por exemplo, coidar a algu\u00e9n que est\u00e1 enfermo require un esforzo pero \u00e9 unha forma de proporcionar afecto. Tratar de comprender a unha persoa, facela sorrir, ofrecerlle apoio forma parte do afecto. Pero este est\u00e1 intimamente ligado \u00e1s emoci\u00f3ns inda que te\u00f1an as s\u00faas diferenzas. Empr\u00e9ganse termos semellantes para expresar unha emoci\u00f3n ou un afecto. As\u00ed dicimos: \"\"s\u00edntome moi satisfeita\" (emoci\u00f3n) ou ben \"dame moita seguridade\"\" (afecto). Parece que designamos o afecto recibido pola emoci\u00f3n particular que nos produce.\nOs afectos en Spinoza.\nSegundo Baruch de Spinoza, as afecci\u00f3ns fundamentais son tres: \nAs definici\u00f3ns dos afectos, segundo Spinoza:"}
{"id": "296738", "revid": "55340", "url": "https://gl.wikipedia.org/wiki?curid=296738", "title": "Humillaci\u00f3n", "text": "A humillaci\u00f3n (etimoloxicamente \"po\u00f1er no chan, baixar\"), define o sentimento que ameaza a dignidade dun individuo como ser humano. As\u00f3ciase coa expresi\u00f3n \"po\u00f1er en evidencia\" a algu\u00e9n, xa que orixina unha situaci\u00f3n embarazosa. Pode referirse \u00e1 s\u00faa determinaci\u00f3n pol\u00edtica, social, relixiosa, procedencia ou orientaci\u00f3n sexual.\nA humillaci\u00f3n e os dereitos humanos.\nNalg\u00fans pa\u00edses, existen lexislaci\u00f3ns que penalizan aqueles actos que cuestionan a dignidade dun ser humano como persoa, como se esta tivera o \"dereito de non ser humillada\" e, polo tanto, consideran a humillaci\u00f3n como un delito.\nEsta medida adoptouse en certos lugares dos Estados Unidos e Francia, onde corresponder\u00edan seis meses de prisi\u00f3n e 15.000 euros de multa. As\u00ed mesmo, en Espa\u00f1a estas leis xa son reco\u00f1ecidas xunto \u00e1s condutas agresivas.\nA Declaraci\u00f3n Universal dos Dereitos Humanos define a humillaci\u00f3n como \"unha denigraci\u00f3n forzada dunha persoa ou grupo mediante un proceso de dominio que dana a dignidade; ser humillado significa ser posto nunha situaci\u00f3n devaluada en contra do interese propio; e humillar \u00e9 violar a expectativa que toda persoa deber\u00eda ter de que os dereitos humanos b\u00e1sicos sexan respectados\".\nConcepci\u00f3n da humillaci\u00f3n relativa \u00f3 autorrespecto.\nAvishai Margalit, no seu libro \"La Sociedad Decente\" (1997), describe este sentimento como unha sensaci\u00f3n que invade \u00e1 persoa cando perde o seu autorrespecto, que, de acordo coas s\u00faas palabras, concorda coa intimidade e o b\u00e1sico que xorde dun mesmo cara el mesmo e que, en condici\u00f3ns normais, todos temos polo feito de ser humanos. As\u00ed, se nos tratan con desigualdade, estar\u00edan propiciando a humillaci\u00f3n.\nHumillaci\u00f3n por parte de Occidente.\nO Parlamento Europeo aprobou no 2008 a retenci\u00f3n de inmigrantes sen residencia legal durante 18 meses sen ser xulgados previamente. Con isto, tratamos un caso de exclusi\u00f3n respecto dos cidad\u00e1ns que forman parte da Uni\u00f3n Europea.\nPor outro lado, dado que a maior\u00eda dos nosos pa\u00edses (e tam\u00e9n os Estados Unidos) non aceptan inmigraci\u00f3n non legalizada nin a s\u00faa interacci\u00f3n comercial, contrib\u00faese \u00f3 proceso de humillaci\u00f3n respecto \u00f3s pa\u00edses empobrecidos economicamente. E outros contrarios, como China ou Al Qaida, e incluso Ir\u00e1n co seu programa nuclear, tentan humillarnos empregando o seu potencial e poder.\nUnha posible soluci\u00f3n para esta distinci\u00f3n ser\u00eda, precisamente, retirarlles a etiqueta de vulnerables a ditos estados desafortunados."}
{"id": "296739", "revid": "27155", "url": "https://gl.wikipedia.org/wiki?curid=296739", "title": "Noctiluca miliaris", "text": ""}
{"id": "296741", "revid": "89787", "url": "https://gl.wikipedia.org/wiki?curid=296741", "title": "Rep\u00fablica dos Komis", "text": "A Rep\u00fablica dos Komis (en ; en ) \u00e9 unha rep\u00fablica federal de Rusia. A s\u00faa capital \u00e9 a cidade de Syktyvkar. Segundo o censo de 2010 ten unha poboaci\u00f3n de 901.189 habitantes."}
{"id": "296743", "revid": "5132", "url": "https://gl.wikipedia.org/wiki?curid=296743", "title": "Galatasaray SK (baloncesto)", "text": ""}
{"id": "296744", "revid": "1131", "url": "https://gl.wikipedia.org/wiki?curid=296744", "title": "O Alto", "text": ""}
{"id": "296745", "revid": "72012", "url": "https://gl.wikipedia.org/wiki?curid=296745", "title": "Luciferase de dinoflaxelados", "text": "A luciferase de dinoflaxelados (, \"luciferase de Gonyaulax\") \u00e9 un encima luciferase espec\u00edfico de dinoflaxelados, que ten o nome sistem\u00e1tico \"luciferina de dinoflaxelados:ox\u00edxeno 132-oxidorredutase\".\nEste encima cataliza a seguinte reacci\u00f3n quimica:\nA luciferase de dinoflaxelados foi moi estudada en \"Gonyaulax polyedra\", \"Lingulodinium polyedrum\", \"Noctiluca scintillans\", e \"Pyrocystis lunula\". \u00c9 unha soa prote\u00edna que cont\u00e9n tres dominios de luciferase, cada un co seu sitio catal\u00edtico. A luciferina est\u00e1 unida fortemente a unha prote\u00edna de uni\u00f3n por riba do pH 7."}
{"id": "296746", "revid": "1131", "url": "https://gl.wikipedia.org/wiki?curid=296746", "title": "Altide", "text": ""}
{"id": "296747", "revid": "1131", "url": "https://gl.wikipedia.org/wiki?curid=296747", "title": "O Alto da Pena", "text": ""}
{"id": "296748", "revid": "1131", "url": "https://gl.wikipedia.org/wiki?curid=296748", "title": "O Alto de Olveira", "text": ""}
{"id": "296749", "revid": "1131", "url": "https://gl.wikipedia.org/wiki?curid=296749", "title": "Alto de Roca", "text": ""}
{"id": "296750", "revid": "1131", "url": "https://gl.wikipedia.org/wiki?curid=296750", "title": "O Alto de San Roque", "text": ""}
{"id": "296751", "revid": "1131", "url": "https://gl.wikipedia.org/wiki?curid=296751", "title": "Alto de Santa Luc\u00eda", "text": ""}
{"id": "296752", "revid": "1131", "url": "https://gl.wikipedia.org/wiki?curid=296752", "title": "O Alto do Casti\u00f1eiro", "text": ""}
{"id": "296753", "revid": "1131", "url": "https://gl.wikipedia.org/wiki?curid=296753", "title": "Alto do P\u00edo", "text": ""}
{"id": "296754", "revid": "1131", "url": "https://gl.wikipedia.org/wiki?curid=296754", "title": "O Alto do Pont\u00f3n", "text": ""}
{"id": "296755", "revid": "1131", "url": "https://gl.wikipedia.org/wiki?curid=296755", "title": "O Alto do Rodicio", "text": ""}
{"id": "296756", "revid": "1131", "url": "https://gl.wikipedia.org/wiki?curid=296756", "title": "O Alto dos Pinos", "text": ""}
{"id": "296757", "revid": "56817", "url": "https://gl.wikipedia.org/wiki?curid=296757", "title": "Alvidr\u00f3n", "text": "O top\u00f3nimo galego Alvidr\u00f3n pode referirse a:"}
{"id": "296758", "revid": "1131", "url": "https://gl.wikipedia.org/wiki?curid=296758", "title": "A Alunc\u00eda", "text": ""}
{"id": "296759", "revid": "1131", "url": "https://gl.wikipedia.org/wiki?curid=296759", "title": "Alvar\u00f3n", "text": ""}
{"id": "296760", "revid": "1131", "url": "https://gl.wikipedia.org/wiki?curid=296760", "title": "Alvidr\u00f3n de Outeiro", "text": ""}
{"id": "296761", "revid": "5312", "url": "https://gl.wikipedia.org/wiki?curid=296761", "title": "An\u00e1lise", "text": "Unha an\u00e1lise \u00e9 un estudo dun elemento para co\u00f1ecer as s\u00faas caracter\u00edsticas, calidades ou o seu estado, coa fin de determinar os seus fundamentos, bases e motivos da s\u00faa creaci\u00f3n, orixe e xurdimento, para as\u00ed poder sacar conclusi\u00f3ns.\nA an\u00e1lise \u00e9 unha das catro regras do m\u00e9todo de investigaci\u00f3n proposto por Ren\u00e9 Descartes. Tam\u00e9n afirma que se trata dun m\u00e9todo efectivo na ensinanza, pois descomp\u00f3n as proposici\u00f3ns complexas dun elemento.\nEtimolox\u00eda.\nA palabra an\u00e1lise deriva do termo grego \"\u1f00\u03bd\u03ac\u03bb\u03c5\u03c3\u03b9\u03c2. \"Este pode ser dividido en 3 partes:\nProceso de analizar.\nAn\u00e1lise estrutural.\nPara comezar, d\u00e9bese observar o problema na s\u00faa \u00e1rea externa completa. Esta acci\u00f3n permite concretar as caracter\u00edsticas e par\u00e1metros espec\u00edficos que ser\u00e1n posteriormente analizados m\u00e1is profundamente. As\u00ed mesmo, establ\u00e9cense as variables que ser\u00e1n examinadas m\u00e1is detalladamente e estudadas na an\u00e1lise exhaustiva. Este proceso tam\u00e9n se tende a denominar an\u00e1lise sint\u00e9tica.\nAn\u00e1lise exhaustiva.\nNa an\u00e1lise exhaustiva d\u00edvidese o conxunto do problema en pequenas partes e elementos principais. A continuaci\u00f3n invest\u00edgase cada un polo mi\u00fado, o que permite revelar a procedencia e a finalidade de cada un dos suxeitos estudados.\nTipos de an\u00e1lise.\nP\u00f3dese contemplar facilmente o que \u00e9 o proceso da an\u00e1lise en ramas da ciencia coma as matem\u00e1ticas e a qu\u00edmica.\nAn\u00e1lise matem\u00e1tica.\nDentro do mundo das matem\u00e1ticas, a an\u00e1lise \u00e9 unha rama que consiste no estudo dos n\u00fameros reais, os complexos e as construci\u00f3ns derivadas a partir deles, as\u00ed como as funci\u00f3ns entre eses conxuntos e construci\u00f3ns derivadas. As\u00ed mesmo, ten como conceptos fundamentais a funci\u00f3n, o l\u00edmite e a continuidade; abarca o c\u00e1lculo diferencial e integral, as ecuaci\u00f3ns diferenciais e integrais, a teor\u00eda de funci\u00f3ns, o c\u00e1lculo de variaci\u00f3ns, a an\u00e1lise vectorial e a xeometr\u00eda diferencial.\nAn\u00e1lise qu\u00edmica.\nA an\u00e1lise qu\u00edmica \u00e9 a ciencia que estuda o conxunto de principios, leis e t\u00e9cnicas mediante as cales se pretende determinar a composici\u00f3n qu\u00edmica dunha mostra natural ou artificial. Div\u00eddese en anal\u00edtica cualitativa e anal\u00edtica cuantitativa. A primeira c\u00e9ntrase en co\u00f1ecer os elementos que forman as mostras, mentres que a segunda determina as cantidades dos devanditos elementos.\nConcepci\u00f3n kantiana da an\u00e1lise.\nKant considera que a an\u00e1lise pasa a formar parte da teor\u00eda xeral da ciencia \"ao eliminar da ciencia os xu\u00edzos anal\u00edticos e ao facer dos xu\u00edzos sint\u00e9ticos a priori a condici\u00f3n mesma da construci\u00f3n cient\u00edfica\". Por outra parte, determina s\u00edntese coma un ant\u00f3nimo de an\u00e1lise. Segundo a s\u00faa teor\u00eda, a s\u00edntese consiste no exame dos aspectos xerais dun obxecto, mentres que na an\u00e1lise descomp\u00f3\u00f1ense cada un dos seus elementos. Non obstante, d\u00e9bese diferenciar cando existe unha relaci\u00f3n de identidade entre cada unha das partes e o total, e cando non. En definitiva, o concepto de an\u00e1lise non ten un significado gnoseol\u00f3xico exento, \u00e9 dicir, vai ligado a un contexto ou teor\u00eda. A grandes trazos, afirma que a an\u00e1lise equivale \u00e1 conexi\u00f3n id\u00e9ntica total, mentres que a s\u00edntese abarcar\u00eda todo aquilo que non \u00e9 anal\u00edtico."}
{"id": "296762", "revid": "56817", "url": "https://gl.wikipedia.org/wiki?curid=296762", "title": "Andr\u00e9s Ch\u00e1vez", "text": "Andr\u00e9s Eliseo Ch\u00e1vez, nado en Buenos Aires o 21 de marzo de 1991, \u00e9 un futbolista arxentino. Xoga de dianteiro e o seu equipo actual \u00e9 o Club Atl\u00e9tico Hurac\u00e1n."}
{"id": "296763", "revid": "10599", "url": "https://gl.wikipedia.org/wiki?curid=296763", "title": "Parlament Balear", "text": ""}
{"id": "296771", "revid": "98629", "url": "https://gl.wikipedia.org/wiki?curid=296771", "title": "Bradford Cox", "text": "Bradford James Cox, nado o 15 de maio de 1982 en Marietta, Xeorxia, \u00e9 un m\u00fasico estadounidense co\u00f1ecido por ser o vocalista e guitarrista da anda de indie rock Deerhunter. Tam\u00e9n ten unha carreira en solitario baixo o alcume de \"Atlas Sound\". Cox formou Deerhunter co bater\u00eda Moses Archuleta en 2001. O grupo leva publicados seis \u00e1lbums de estudio xunto con varios sinxelos e EPs. Atlas Sound \u00e9 un nome que Cox ven usando dende que ti\u00f1a 10 anos para referirse \u00e1 s\u00faa propia m\u00fasica, a\u00ednda que a s\u00faa primeira longa produci\u00f3n baixo este nome foi \"Let the Blind Lead Those Who Can See but Cannot Feel\", publicado en 2008. O m\u00e9todo de Cox para crear m\u00fasica \u00e9 o mon\u00f3logo interior, e non escribe letras de antem\u00e1n. Realizou a s\u00faa estrea como actor no filme de 2013 \"Dallas Buyers Club\"."}
{"id": "296772", "revid": "23204", "url": "https://gl.wikipedia.org/wiki?curid=296772", "title": "Chi Cheng", "text": "Chi Cheng, nado o 15 de xullo de 1970 en Stockton, California e finado o 13 de abril de 2013, foi un m\u00fasico estadounidense co\u00f1ecido por ter sido o baixista da banda de metal alternativo Deftones. A s\u00faa carreira rematou de xeito fortu\u00edto no ano 2008, cando tivo un grave accidente de coche en Santa Clara, California. Tras o mesmo, estivo nun estado semi-comatoso durante catro anos ata a s\u00faa morte por un paro card\u00edaco en abril de 2013."}
{"id": "296773", "revid": "1131", "url": "https://gl.wikipedia.org/wiki?curid=296773", "title": "John Kiffmeyer", "text": "John Kiffmeyer (tam\u00e9n co\u00f1ecido como Al Sobrante), nado o 11 de xullo de 1969 en El Sobrante, unha vila do condado californiano de Contra Costa \u00e9 un m\u00fasico estadounidense co\u00f1ecido por ser o bater\u00eda orixinal da banda de punk rock Green Day. Recibiu o alcume en referencia \u00e1 s\u00faa vila natal, El Sobrante."}
{"id": "296794", "revid": "23204", "url": "https://gl.wikipedia.org/wiki?curid=296794", "title": "Himno da Rep\u00fablica dos Komis", "text": "O Himno da Rep\u00fablica dos Komis \u00e9 un dos s\u00edmbolos da rep\u00fablica federal rusa de Rep\u00fablica dos Komis."}
{"id": "296799", "revid": "89787", "url": "https://gl.wikipedia.org/wiki?curid=296799", "title": "Rep\u00fablica dos Calmucos", "text": "A Rep\u00fablica dos Calmucos (en Respublika Kalmykiya; en calmuco, \"Hal'mg Tanghch\") \u00e9 unha rep\u00fablica federal de Rusia. Segundo o censo de 2010, a s\u00faa poboaci\u00f3n era de 289.481.\n\u00c9 a \u00fanica rexi\u00f3n de Europa onde o budismo \u00e9 a relixi\u00f3n maioritaria. \u00c9 co\u00f1ecida por ser o centro internacional do xadrez xa que o seu antigo Presidente, Kirsan Ilyumzhinov, \u00e9 o xefe da \"Federaci\u00f3n Internacional de Xadrez\" (FIDE)."}
{"id": "296800", "revid": "23204", "url": "https://gl.wikipedia.org/wiki?curid=296800", "title": "Rep\u00fablica de Kalmykia", "text": ""}
{"id": "296801", "revid": "5676359", "url": "https://gl.wikipedia.org/wiki?curid=296801", "title": "Khalmg Tanghchin chastr", "text": "Khalmg Tanghchin chastr \u00e9 un dos s\u00edmbolos da rep\u00fablica federal rusa da Rep\u00fablica dos Calmucos."}
{"id": "296802", "revid": "88215", "url": "https://gl.wikipedia.org/wiki?curid=296802", "title": "Jonathan Calleri", "text": "Jonathan Calleri, nado en Buenos Aires o 23 de novembro de 1993, \u00e9 un futbolista arxentino. Xoga de dianteiro e o seu equipo actual \u00e9 o RCD Espanyol da Liga Santander."}
{"id": "296805", "revid": "5863", "url": "https://gl.wikipedia.org/wiki?curid=296805", "title": "Diciopedia S\u00e9culo 21", "text": ""}
{"id": "296806", "revid": "17467", "url": "https://gl.wikipedia.org/wiki?curid=296806", "title": "Entrem\u00e9s Famoso sobre da Pesca no R\u00edo Mi\u00f1o", "text": ""}
{"id": "296807", "revid": "17467", "url": "https://gl.wikipedia.org/wiki?curid=296807", "title": "Entrem\u00e9s Famoso sobre a Pesca no R\u00edo Mi\u00f1o", "text": ""}
{"id": "296808", "revid": "5863", "url": "https://gl.wikipedia.org/wiki?curid=296808", "title": "Animadversi\u00f3n", "text": ""}
{"id": "296809", "revid": "5863", "url": "https://gl.wikipedia.org/wiki?curid=296809", "title": "Animosidade", "text": ""}
{"id": "296810", "revid": "5863", "url": "https://gl.wikipedia.org/wiki?curid=296810", "title": "Antipat\u00eda", "text": ""}
{"id": "296811", "revid": "5863", "url": "https://gl.wikipedia.org/wiki?curid=296811", "title": "Aversi\u00f3n", "text": ""}
{"id": "296817", "revid": "98629", "url": "https://gl.wikipedia.org/wiki?curid=296817", "title": "James Hetfield", "text": "James Alan Hetfield, nado o 3 de agosto de 1963 en Downey (California), \u00e9 o principal compositor, cofundador, vocalista, guitarrista r\u00edtmico e letrista da banda estadounidense de heavy metal Metallica.\nHetfield cofundou Metallica en outubro de 1981 tras responder un anuncio do bater\u00eda Lars Ulrich no xornal dos \u00c1nxeles \"The Recycler\". Metallica ten ga\u00f1ados 9 premios Grammy e publicaron 9 \u00e1lbums de estudio, 3 \u00e1lbums ao vivo, 4 EPs e 24 sinxelos. En 2009 Hetfield foi colocado no posto 8 no libro de Joel McIver \"The 100 Greatest Metal Guitarists\", e ocupou o n\u00famero 24 na lista de \"Hit Parader\" dos 100 mellores vocalistas de metal de todos os tempos. Na enquisa de \"Guitar World\", Hetfield foi situado como 19 mellor guitarrista de todos os tempos. Ademais, a revista \"Rolling Stone\" elix\u00eduno como o 87 mellor guitarrista de todos os tempos."}
{"id": "296818", "revid": "27155", "url": "https://gl.wikipedia.org/wiki?curid=296818", "title": "Actinopterixio", "text": ""}
{"id": "296819", "revid": "27155", "url": "https://gl.wikipedia.org/wiki?curid=296819", "title": "Sarcopterixio", "text": ""}
{"id": "296820", "revid": "5863", "url": "https://gl.wikipedia.org/wiki?curid=296820", "title": "Ch\u00e9vere Visi\u00f3n", "text": ""}
{"id": "296821", "revid": "1093", "url": "https://gl.wikipedia.org/wiki?curid=296821", "title": "Jon Theodore", "text": "Jon Philip Theodore, nado o 30 de decembro de 1973 en Baltimore (Maryland), \u00e9 un bater\u00eda estadounidense. \u00c9 co\u00f1ecido por ser antigo membro de The Mars Volta e o actual bater\u00eda de Queens of the Stone Age. Theodore \u00e9 tam\u00e9n membro de One Day as a Lion e do supergrupo de hard rock Giraffe Tongue Orchestra.\nTheodore foi membro tanto de Golden como de Royal Trux antes de unirse a The Mars Volta e 2001. Theodore estivo co grupo durante cinco anos, gravando os tres primeiros \u00e1lbums de estudio, \"De-Loused in the Comatorium\" (2003), \"Frances the Mute\" (2005) e \"Amputechture\" (2006), antes de marchar a petici\u00f3n do guitarrista Omar Rodr\u00edguez-L\u00f3pez.\nTheodore posteriormente colaborou co vocalista de Rage Against the Machine Zack de la Rocha nun proxecto chamado One Day as a Lion, e tocou no \u00e1lbum en solitario do l\u00edder de Incubus Brandon Boyd, \"The Wild Trapeze\" (2010). En 2012 Theodore substitu\u00edu ao seu sucesoe en The Mars Volta, Thomas Pridgen, no supergrupo Giraffe Tongue Orchestra.\nEn 2013 Theodore uniuse a Queens of the Stone Age, substitu\u00edndo a Joey Castillo, que deixou a banda citando desgaste polas continuas xiras. Theodore tocou no sexto \u00e1lbum de estudio do grupo, \"...Like Clockwork\" (2013), e uniuse a eles na correspondente xira de presentaci\u00f3n."}
{"id": "296822", "revid": "23204", "url": "https://gl.wikipedia.org/wiki?curid=296822", "title": "Kim Shattuck", "text": "Kimberly Dianne Shattuck, nada o 17 de xullo de 1963 e finada o 2 de outubro de 2019, foi a cantante e guitarrista da banda The Muffs e foi membro dos Pixies, tocando o baixo con eles en 2013. Dende 1985 ata 1990 foi membro de The Pandoras. En 2001 foi cantante, guitarrista e compositora de The Beards, un proxecto paralelo composto por Shattuck, Lisa Marr e Sherri Solinger.\nKim cantou no tema de NOFX \"Lori Meyers\" do \u00e1lbum \"Punk in Drublic\". Tam\u00e9n cantou nunha canci\u00f3n de Bowling for Soup, \"I'll Always Remember You (That Way)\", aparecido no sinxelo \"My Wena\". Colaborou po\u00f1endo voces na canci\u00f3n de Kepi Ghoulie \"This Friend of Mine\", do \u00e1lbum \"American Gothic\"."}
{"id": "296823", "revid": "98629", "url": "https://gl.wikipedia.org/wiki?curid=296823", "title": "Xoxoba", "text": "A xoxoba, Simmonsdia chinensis \u00e9 unha planta oleaxinosa arbustiva orixinaria de zonas \u00e1ridas de Am\u00e9rica do Norte, co\u00f1ecida polo aceite esencial que dela se extrae.\nDistribuci\u00f3n e h\u00e1bitat.\nA xoxoba medra no deserto de Sonora, (entre a fronteira de M\u00e9xico e dos Estados Unidos) e mais no deserto de Moxave (California, Arizona, Utah e Nevada nos Estados Unidos).\nDescrici\u00f3n.\n\u00c9 un arbusto dioico xa que existen plantas macho, produtoras de pole, e plantas femias, que son as que producen os froitos.\nUsos.\n\u00c9 o \u00fanico vexetal que produce cera l\u00edquida (\u00e9ster), con propiedades f\u00edsicas e qu\u00edmicas de grande utilidade para unha ampla variedade de industrias b\u00e1sicas, entre elas cosm\u00e9tica, lubrificantes, carburantes, ceras, pl\u00e1sticos, ordenadores e biodiesel (para a cal prevese un aumento aos poucos nas cantidades demandadas).\nEsta especie espertou un grande interese mundial por mor das m\u00faltiples aplicaci\u00f3ns que dela se obte\u00f1en. O aceite de xoxoba pode substitu\u00edr os orixinados polos hidrocarburos con vantaxes adicionais, sendo ademais un recurso renov\u00e1bel, a diferenza do petr\u00f3leo. De acordo coa estrutura qu\u00edmica e caracter\u00edsticas f\u00edsicas da mol\u00e9cula deste \u00f3leo ou cera l\u00edquida, pode chegar a substitu\u00edr nun 80% os derivados do petr\u00f3leo.\nO aceite de xoxoba extr\u00e1ese polo prensado das s\u00faas sementes (froitos secos) e util\u00edzase principalmente en produtos cosm\u00e9ticos sen ning\u00fan tipo de refinado mestuado con outras substancias ou simplemente so.\nNon de moitas plantas se pode dicir como desta que fose apta para recuperar ambientalmente e economicamente zonas \u00e1ridas e ao mesmo tempo axudar a minimizar a caza do cachalote (porque substit\u00fae o espermaceti que estes producen nas s\u00faas enormes testas).\nProduci\u00f3n.\nOs principais pa\u00edses produtores son a Arxentina (7.000 ha) Israel (700 ha), os Estados Unidos (2.000 ha), Australia (500 ha), o Per\u00fa (300 ha), M\u00e9xico, Exipto e a India.\nTraballos recentes de selecci\u00f3n realizados na Arxentina, Colombia e Madagascar, permitirin dispor hoxe en d\u00eda de xenotipos capaces de florear e producir en zonas tropicais e subtropicais, onde a inmensa maior\u00eda dos xenotipos de xoxoba dispo\u00f1\u00edbeis comercialmente non logran satisfacer os seus requirimentos m\u00ednimos de vernalizaci\u00f3n . Por exemplo, no caso de Colombia, nunha zona completamente c\u00e1lida ecuatorial no territorio rural de Neiva, a 450 msnm, as plantas e clons seleccionados florean e abren a causa das choivas en inverno, proceso oposto ao cambio de estaci\u00f3n e gran baixa de temperatura doutros hemisferios, polo que se pode facer a colleita d\u00faas veces ao ano, caracter\u00edstica produtiva \u00fanica no mundo. Na s\u00faa localizaci\u00f3n orixinaria e demais latitudes onde se produce comercialmente, coll\u00e9itase s\u00f3 unha vez ao ano, polo que podrla cultivar a escala nestas latitudes ecuatoriais ser\u00eda unha vantaxe competitiva.\nEn Colombia xa est\u00e1n domesticadas as primeiras plantas coas mellores caracter\u00edsticas de produci\u00f3n e adaptaci\u00f3n ao medio tropical c\u00e1lido e seleccionados os seus primeiros clons, obtidos mediante o enraizamento de esgallo. S\u00e1bese que ao contrario doutras especies for\u00e1neas, a xoxoba ten demostrado ser moi adapt\u00e1bel e produtiva f\u00f3ra do seu h\u00e1bitat natural, como xa aconteceu na Arxentina, Per\u00fa, Chile, Australia, Israel, Colombia, Madagascar, India, Exipto, Ir\u00e1n etc. Segundo unha autoridade t\u00e9cnica e cient\u00edfica mundial na materia, Ricardo Ayerza da Arxentina, se se poidese producir xoxoba nas latitudes tropicais ser\u00eda un \u00e9xito agroindustrial enorme por obvias raz\u00f3ns.\nNunca houbo problema para a s\u00faa comercializaci\u00f3n. A demanda est\u00e1 moi por riba da oferta dunhas 300.000 toneladas anuais e non houbo nunca problema para p\u00f3r a xoxoba no mercado, \u00e9 unha das especies que se poden cultivar baixo a modalidade de cultivo por contrato. Actualmente existen comercializadoras de aceite de xoxoba en todo o mundo dispostas a asinar contratos de compra de sementes a futuro cos produtores, no momento mesmo no que estes realicen a plantaci\u00f3n."}
{"id": "296824", "revid": "3398408", "url": "https://gl.wikipedia.org/wiki?curid=296824", "title": "Simmonsdia chinensis", "text": ""}
{"id": "296825", "revid": "18868", "url": "https://gl.wikipedia.org/wiki?curid=296825", "title": "Simmonsdia", "text": ""}
{"id": "296828", "revid": "89787", "url": "https://gl.wikipedia.org/wiki?curid=296828", "title": "Danio", "text": "Danio \u00e9 un x\u00e9nero de peixes que comprende moitas das especies de danioninos moi utilizados nos acuarios pertencente \u00e1 familia dos cipr\u00ednidos. O nome com\u00fan \"danio\" util\u00edzase moitas veces para referirse tanto \u00e1s especies do x\u00e9nero \"Danio\" coma as do x\u00e9nero \"Devario\". A especie \"Danio rerio\" \u00e9 moi utilizada en investigaci\u00f3n cient\u00edfica como organismo modelo.\nTaxonom\u00eda.\nO nome \"danio\" procede da palabra \"dhani\" da lingua bengal\u00ed, que significa \"dos campos de arroz\", onde \u00e9 frecuente que vivan estes peixes. Pero o nome nativo bengal\u00ed deste peixe \u00e9 \"anju\". A especie \"Danio rerio\" foi descrita no s\u00e9culo XIX por Francis Hamilton, un cirurxi\u00e1n que traballaba para a Compa\u00f1\u00eda da India do Leste Brit\u00e1nica. Un s\u00e9culo despois (1916), o x\u00e9nero foi dividido, e as especies m\u00e1is grandes quedaron no x\u00e9nero \"Danio\" e as m\u00e1is cativas, entre elas \"D. rerio\", pasaron ao novo x\u00e9nero \"Brachydanio\". Pero en 1991, os dous x\u00e9neros foron recombinados, reclasificando as especies m\u00e1is grandes que anteriormente estaban no x\u00e9nero \"Danio\", como o danio xigante, no x\u00e9nero \"Devario\". Ademais, \"Brachydanio\" \u00e9 agora un sin\u00f3nimo \"junior\" de \"Danio\".\nEspecies.\nActualmente reco\u00f1\u00e9cense 21 especies neste x\u00e9nero, que son:\nAs seguintes variedades son reco\u00f1ecidas no comercio de acuarios pero non te\u00f1en validez taxon\u00f3mica:\nAlgunhas especies non descritas ou variedades, que poden estar representadas polas especies recentemente descritas de arriba, son:\nCaracter\u00edsticas.\nSon peixes nativos de augas doces de r\u00edos e regatos do Sueste asi\u00e1tico, e moitas das s\u00faas especies de vivas cores son utilizadas en acuarios por todo o mundo. Recentemente descubr\u00edronse varias especies en zonas remotas de Myanmar (antes Birmania), e non te\u00f1en a\u00ednda nomes cient\u00edficos.\nPresentan dous pares de barbas longas, e xeralmente te\u00f1en bandas horizontais na parte lateral do corpo, coa excepci\u00f3n do \"Danio choprai\", o \"Danio aesculapii\" e o danio barrado negro (nome provisional \"Danio\" sp. TW01) que te\u00f1en barras verticais. O seu tama\u00f1o vai de 4 a 15\u00a0cm de lonxitude. Xeralmente non viven m\u00e1is de dous ou tres anos en acuarios, e son probablemene peixes anuais na natureza.\nNa natureza, estes peixes consomen pequenos animais acu\u00e1ticos como insectos, crust\u00e1ceoss, e vermes, xunto con plancto no caso das cr\u00edas.\nNo acuario.\nO coidado que deben recibir nos acuarios os membros do x\u00e9nero \"Danio\" \u00e9 bastante similar para todos, e son f\u00e1ciles de manter.\nTodos estes peixes son principalmente comedores de superficie. Son omn\u00edvoros no acuario e aceptan unha ampla variedade de alimentos, a\u00ednda que a comida en escamas para peixes de acuario \u00e9 axeitada. Cando vivien en acuarios, os alimentos en escamas vivos ou conxelados son apropiados, especialmente os camar\u00f3ns \"Artemia\" e tabletas que se afunden. Os danios son comedores voraces; outros peixes que sexan m\u00e1is t\u00edmidos ou amedo\u00f1ados \u00e1 hora de comer poden pasar fame compartindo o tanque cos danios. Cando se quere preparar aos danios para a reproduci\u00f3n \u00e9 conveniente darlles moitos alimentos frescos.\nA\u00ednda que son peixes moi bulideiros e que se perseguen uns a outros e a outros peixes, forman unha boa comunidade de peixes e xeralmente non se atacan entre eles ou a outros peixes agresivamente, a\u00ednda que ocasionalmente poden trabar nas aletas. Como a maior\u00eda dos peixes, comen ovos e alg\u00fans peixes dabondo pequenos como para que os poidan tragar.\nMant\u00e9\u00f1ense mellor nun tanque que sexa o suficientemente longo para que poidan nadar activamente, preferiblemente cunha corrente que sae dun filtro de acuario el\u00e9ctrico (ou polo menos dun difusor de burbullas de aire) xa que na natureza viven en regatos de augas r\u00e1pidas. Son bos saltadores, polo que se recomenda po\u00f1er unha tapa no acuario.\nComo son peixes que forman bancos, prefiren estar en grupos de seis ou m\u00e1is. Os danios prefiren augas cun pH entre 6,0 e 8,0, e a dureza da auga non debe ser de m\u00e1is de 19,0 dGH, cunha dureza de carbono de 8 a 12 KH, e unha temperatura entre 20\u2013 e 26\u00a0\u00b0C; o extremo inferior dese intervalo de temperaturas \u00e9 o ideal.\nReproduci\u00f3n.\nAlgunhas especies de \"Danio\", como o peixe cebra (\"D. rerio\"), est\u00e1n entre as especies m\u00e1is f\u00e1ciles de criar nun acuario. Con outras especies, como \"Danio kyathit\", \u00e9 m\u00e1is dif\u00edcil de conseguir o desove. Todas depositan os seus ovos espallados sobre o substrato. Os ovos non son adhesivos, e eclosionan en dous ou tres d\u00edas. Os ovos son devorados avidamente por peixes adultos a non ser que estean ben protexidos por capas de pedri\u00f1as ou boli\u00f1as ou ben introducidos no substrato.\nPoden orixinarse h\u00edbridos entre especies de \"Danio\"; xeralmente as cr\u00edas chegan a madurez mais son est\u00e9riles."}
{"id": "296829", "revid": "5863", "url": "https://gl.wikipedia.org/wiki?curid=296829", "title": "Roi Casal Figueira", "text": ""}
{"id": "296830", "revid": "23204", "url": "https://gl.wikipedia.org/wiki?curid=296830", "title": "Pazo de familia", "text": "Pazo de familia \u00e9 unha serie de televisi\u00f3n emitida pola TVG dende 2014.\nDescrici\u00f3n.\nA serie, continuaci\u00f3n de \"Libro de familia\", transcorre nun pazo de cidade, o dos Pardo-Veiga.\n\"Pazo de familia\" retrata a Galicia dos anos oitenta. O seu argumento mestura tramas de poder, amor e humor en cada cap\u00edtulo.\nGalard\u00f3ns e nomeamentos.\nPremios Mestre Mateo.\nNos Premios Mestre Mateo de 2014, \"Pazo de familia\" estivo nomeado en 3 categor\u00edas, resultando ga\u00f1adora Mabel Rivera no premio de mellor actriz."}
{"id": "296831", "revid": "5863", "url": "https://gl.wikipedia.org/wiki?curid=296831", "title": "Pazo de Familia", "text": ""}
{"id": "296832", "revid": "109216", "url": "https://gl.wikipedia.org/wiki?curid=296832", "title": "Lista de personaxes de Death Note", "text": "Neste artigo aparecen as personaxes do manga e do anime \"Death Note\", as\u00ed como personaxes dos filmes e das novelas baseadas en devanditaa obra.\nPersonaxes principais.\nLight Yagami.\n naceu o 28 de febreiro de 1986. \u00c9 un dos mellores estudantes do Xap\u00f3n e, \u00f3 comezo da serie, est\u00e1 a piques de rematar o instituto. \u00c9 fr\u00edo e calculador, e o seu intelecto combinado cun complexo de superioridade fan quevexa a sociedade como un conxunto de inferiores.\nDespois de atopar o Death Note que Ryuk tirou \u00e1 Terra por aburrimento e descubrir os seus poderes, as s\u00faas obsesi\u00f3ns e complexos vense confirmados e crese un elixido para moldear o mundo a unha imaxe que el aprobe. Co Death Note decide facer do mundo un lugar mellor, executando a t\u00f3dolos criminales e a quen considere malvado ou molesto para acadar o seu obxectivo. As\u00ed, pretende crear unha \"sociedade\" perfecta e sen violencia na que el sexa o deus do novo mundo.\nDespois de facerse obvio para a sociedade que as mortes dos criminais son obra de algu\u00e9n e non da casualidade, os seus simpatizantes p\u00f3\u00f1enlle o alcume de \"Kira\", que prov\u00e9n da pronunciaci\u00f3n xaponesa da palabra inglesa \"killer\" (asasino).\nL.Lawliet.\n naceu o 31 de outubro de 1982 no anime e en 1979 no manga. \u00c9 un brillante detective privado, que foi quen de descifrar os casos m\u00e1is complicados de todo o mundo, e que ten a intenci\u00f3n de atrapar a Kira para facer cumprir a lei. As s\u00faas deduci\u00f3ns son brillantes. \u00c9 co\u00f1ecido en moitos pa\u00edses por ter traballado para eles, pero ningu\u00e9n co\u00f1ece a s\u00faa verdadeira identidade nin a s\u00faa faciana. Caracter\u00edzase polos seus ollos sempre con olleiras, o seu cabelo longo, negro e espeluxado, comer moitos doces, andar sempre descalzo, cami\u00f1ar encollido, po\u00f1er o dedo polgar nos beizos e sentar e coller os obxectos dun xeito estra\u00f1o. O seu nome real rev\u00e9lase notomo especial do manga n\u00ba 13, sendo \"L Lawliet\". L morre a mans de Rem, que estaba sendo manipulada por Light para salvar a Misa. Na versi\u00f3n live action, el mesmo escribe o seu nome no Death Note d\u00e1ndose o m\u00e1ximo tempo posible para as\u00ed \"inmunizarse\" contra os ataques de Kira e lograr que este revele a s\u00faa identidade, xa que se se escribe un nome m\u00e1is dunha vez no caderno, s\u00f3 ter\u00e1 efecto a primeira vez e non ter\u00e1 en conta escritos posteriores.\nMisa Amane.\n, naceu o 25 de decembro de 1984. \u00c9 unha famosa \u00eddolo do Xap\u00f3n que sente devoci\u00f3n por Kira, pois foi Yagami quen acabou dando morte \u00f3 ladr\u00f3n que asasinou os seus pais. Misa pos\u00fae outro \"Death Note\" e \u00fasao para transformarse no segundo Kira; por iso, intenta por t\u00f3dolos medios contactar con Kira. Cando se atopa con Yagami, nam\u00f3rase del. Por iso decide axudar a Light na s\u00faa misi\u00f3n de limpar o mundo de criminais.\nMisa obtivo o seu Death Note grazas a que o shinigami Jealous (en ingl\u00e9s significa celoso), namorouse dela e salvouna de morrer asasinando \u00f3 acosador que a \u00eda matar. Por mor diso, Jealous morreu, traspasando o que lle quedaba de vida a Misa. As\u00ed que Rem, o shinigami que acompa\u00f1a a Misa, decide entregarlle ese Death Note a ela, explic\u00e1ndolle que, \u00f3 sacrificarse Jealous por ela, o Death Note de Jealous pasa a ser agora seu.\nPouco despois de que Misa axudase a Light e de que este recuperase os seus recordos, Rem vese obrigada a matar a L por culpa de Light, que a pon nunha situaci\u00f3n inevitable. Ent\u00f3n dec\u00e1tase de todo o plan de Light: \u00f3 matar a L, Rem alargou os anos de vida de Misa e morre.\nNear.\n, cuxo nome real \u00e9 , \u00e9 o menor dos dous sucesores de L, criados no orfanato de Watari para nenos superdotados (Wammy's House). Despois da morte de L, comeza a s\u00faa investigaci\u00f3n do caso Kira. Despois da recolecci\u00f3n de probas durante un per\u00edodo de catro anos, Near d\u00e1 a co\u00f1ecer as s\u00faas conclusi\u00f3ns \u00f3 Presidente dos Estados Unidos e rev\u00e9lase como o verdadeiro sucesor de L. Pouco despois, Near conv\u00e9rtese no xefe da SPK e contin\u00faa a busca de Kira. Despois de facer contacto co novo \"L\" (Light Yagami), Near comeza a sospeitar que \u00e9 Kira.\nMello.\n, cuxo verdadeiro nome \u00e9 , \u00e9 un orfo igual que Near, e estivo no orfanato de Watari para nenos superdotados. Tam\u00e9n era un dos principais candidatos a converterse no sucesor de L. Cando recibiu a nova da morte de L, xurou vingarse atrapando a Kira. Para logralo, uniuse a un grupo de mafiosos, continuando despois o seu cami\u00f1o por conta propia.\nMalia que Mello \u00e9 moi intelixente, d\u00e9ixase dominar polos seus sentimentos e por iso decidiu atrapar a Kira sen importar os medios para as\u00ed demostrarse superior a Kira, Near e L.\nAsem\u00e9llase a L no seu gusto polos doces, e adoita comer chocolate. Despois da redada levada a cabo por Soichiro, desaparece por un tempo, pero reaparece co rostro queimado. Morre asasinado por Takada cun anaco do caderno, a\u00ednda que en realidade sacrif\u00edcase conscientemente para obrigar a Kira e \u00f3s seus aliados a cometer un erro que Near puidese reco\u00f1ecer."}
{"id": "296834", "revid": "89787", "url": "https://gl.wikipedia.org/wiki?curid=296834", "title": "Lista de volumes de Death Note", "text": "Este \u00e9 unha lista dos volumes do manga , creado no 2003 por Tsugumi \u014cba e ilustrado por Takeshi Obata. A serie c\u00e9ntrase en Light Yagami, un estudante de secundaria que atopa un caderno sobrenatural, chamado \u00abDeath Note\u00bb, o cal \u00e9 quen de matar persoas se se escriben os nomes nel e se o portador visualiza mentalmente a faciana de quen quere asasinar; este caderno fora ciscado \u00e1 Terra por un shinigami chamado Ryuk. Light intenta eliminar a t\u00f3dolos criminais e crear un mundo onde non exista a maldade, pero os seus plans son frustrados por L, un famoso detective privado. A serie est\u00e1 baseada nun \"one-shot\" que foi difundido por Sh\u016beisha na revista \"Sh\u014dnen Jump\". O cap\u00edtulo especial conta a historia dun adolescente de trece anos de idade chamado que atopa un Death Note, pero non sabe como usalo.\nO manga comezou a publicarse en decembro de 2003 pola editorial Sh\u016beisha, na revista semanal xaponesa \"Sh\u014dnen Jump\", ata o seu final en maio de 2006 co d\u00e9cimo segundo volume, chegando a recoller os cento oito cap\u00edtulos; malia isto, despois de ter acabado o manga, creouse un volume especial chamado \u00ab\"How to Read\"\u00bb que se publicou o 13 de outubro de 2006. Este volume adicional \u00e9 unha gu\u00eda que cont\u00e9n datos relativos \u00e1 serie, an\u00e9cdotas sobre a produci\u00f3n desta, o perfil de t\u00f3dolos personaxes principais, ademais dunha copia do cap\u00edtulo piloto no que se baseou o manga; o material tam\u00e9n cont\u00e9n entrevistas exclusivas cos creadores da serie, Tsugumi \u014cba e Takeshi Obata.\nO primeiro \"tank\u014dbon\" \u2014o formato dos volumes\u2014 de \"Death Note\" foi publicado o 2 de abril de 2004, e o duod\u00e9cimo e derradeiro \"tank\u014dbon\" foi publicado o 4 de xullo de 2006. En febreiro de 2008, \u014cba e Obata crearon un novo \"one-shot\" igualmente difundido por Sh\u016beisha na revista \"Sh\u014dnen Jump\". O cap\u00edtulo conta os sucesos que ocorren dous anos despois da fin do manga orixinal."}
{"id": "296835", "revid": "96271", "url": "https://gl.wikipedia.org/wiki?curid=296835", "title": "\u00c9xtase (emoci\u00f3n)", "text": "\u00c9xtase (do grego \u03ad\u03ba-\u03c3\u03c4\u03b1\u03c3\u03b9\u03c2 ek-stasis) \u00e9 un estado de plenitude m\u00e1xima usualmente asociado a un pracer intenso que dura uns momentos. Despois da s\u00faa fin a volta \u00e1 vida coti\u00e1, pode verse incluso transformada polo evento previo, e as\u00ed sentir un grao de satisfacci\u00f3n constante.\nUn estado de \u00e9xtase implica unha desconexi\u00f3n coa realidade para conectarse cunha realidade propiamente mental dirixida cara a un mesmo. A persoa que experimenta a \u00e9xtase a mi\u00fado desconecta os seus sentidos cara ao exterior e enf\u00f3caos cara ao interior. \u00c9 dicir, a \u00e9xtase \u00e9 un estado alterado caracterizado pola ausencia total ou parcial dos arredores e sentindo as emoci\u00f3ns no noso interior.\nDescrici\u00f3n.\nDesde un punto de vida psicol\u00f3xico a \u00e9xtase \u00e9 unha perda de autocontrol ou unha perda temporal da consciencia, que a mi\u00fado se asocia co misticismo relixioso ou coas relaci\u00f3ns sexuais. Durante a \u00e9xtase non \u00e9 posible comunicarse con outras persoas nin realizar acci\u00f3ns normais. Acostuma durar curtos per\u00edodos de tempo, a\u00ednda que pode chegar a prolongarse varias horas.\nNa linguaxe coti\u00e1, a palabra denota unha intensa experiencia de euforia por raz\u00f3ns obvias. Raramente se usa nun contexto cient\u00edfico, xa que \u00e9 un concepto que moi dif\u00edcil de definir.\nTipos.\nA \u00e9xtase pode ser inducida mediante actividades relixiosas ou creativas, meditaci\u00f3n, m\u00fasica, danza, exercicios de respiraci\u00f3n, exercicio f\u00edsico, a relaci\u00f3n sexual ou o consumo de drogas. A t\u00e9cnica especial que unha persoa utiliza para inducir a \u00e9xtase tam\u00e9n \u00e9 asociada coas tradici\u00f3ns relixiosas e culturais particulares daquel individuo. Nalg\u00fans casos, unha persoa pode obter unha experiencia ext\u00e1tica por erro.\nAs persoas interpretan a experiencia despois de acordo coa s\u00faa cultura e crenzas como unha revelaci\u00f3n de Deus, unha viaxe ao mundo dos esp\u00edritos ou un episodio psic\u00f3tico. A experiencia xunto coa s\u00faa posterior interpretaci\u00f3n pode cambiar fortemente o valor do sistema e da visi\u00f3n do mundo do suxeito (por exemplo, para facer a conversi\u00f3n relixiosa).\nEn 1925, James Leuba escribiu: \"Entre a maior\u00eda das poboaci\u00f3ns non-civilizadas, como entre os pobos civilizados, certas condici\u00f3ns de \u00e9xtase son considerados como posesi\u00f3n divina ou como uni\u00f3n co divino. Estes estados son inducidos por medio de drogas, por excitaci\u00f3n f\u00edsica, ou por medios ps\u00edquicos. Pero, con todo producido e en calquera nivel da cultura se pode atopar que eles pos\u00faen certas caracter\u00edsticas com\u00fans que suxiren incluso para o observador superficial, algunha conexi\u00f3n profunda\"."}
{"id": "296838", "revid": "98116", "url": "https://gl.wikipedia.org/wiki?curid=296838", "title": "Light Yagami", "text": " \u00e9 un personaxe ficticio e o protagonista antiheroe da serie manga e anime \"Death Note\", creada por Tsugumi \u014cba e Takeshi Obata. \u00c9 un estudante moi intelixente que atopa o Death Note que o shinigami Ryuk lanzou \u00e1 Terra. Usando o caderno, que permite asasinar a calquera sabendo o seu nome e faciana, Light conv\u00e9rtese nun asasino en masa que mata criminais en todo o mundo co\u00f1ecido como , e tenta erradicar a maldade e os delitos a fin de crear unha utop\u00eda como \"o deus do novo mundo\".\nNa adaptaci\u00f3n anime, a s\u00faa voz \u00e9 a de Mamoru Miyano, e nos filmes \u00e9 interpretado por Tatsuya Fujiwara."}
{"id": "296840", "revid": "23204", "url": "https://gl.wikipedia.org/wiki?curid=296840", "title": "Tsugumi Ohba", "text": ""}
{"id": "296841", "revid": "56817", "url": "https://gl.wikipedia.org/wiki?curid=296841", "title": "Ryuk (Death Note)", "text": " \u00e9 un personaxe da serie manga \"Death Note\", creado por Tsugumi \u014cba e Takeshi Obata. \u00c9 un shinigami aburrido que para divertirse lanza \u00f3 mundo dos humanos un Death Note, un caderno que permite asasinar a calquera s\u00f3 con co\u00f1ecer o seu nome e faciana. O caderno \u00e9 recollido por Light Yagami, un estudante xenio que o usa para crear un mundo novo libre de maldade."}
{"id": "296842", "revid": "56817", "url": "https://gl.wikipedia.org/wiki?curid=296842", "title": "Ceratium", "text": "Ceratium \u00e9 un x\u00e9nero de protistas dinoflaxelados da orde Gonyaulacales, que presenta dous flaxelos heterocontos no sulco e no c\u00edngulo. As placas da teca presentan prolongaci\u00f3ns moi longas.\nAs s\u00faas c\u00e9lulas son asim\u00e9tricas, comprimidas dorsiventralmente, con placas grosas e ben visibles, a mi\u00fado reticuladas, con procesos ou cornos, un anterior e 2 ou 3 posteriores; na parte media ventral local\u00edzase unha placa grosa e desenvolvida. Con cromat\u00f3foros discoideos e numerosos amarelos, marr\u00f3ns ou verdes. Presenta cloroplastos e son de cor amarelo-marr\u00f3n. Son especies acu\u00e1ticas xeralmente de augas salgadas, e unhas poucas de auga doce. Algunhas especies poden proliferar en grandes cantidades orixinando mareas vermellas, a\u00ednda que non son t\u00f3xicos, e outras son bioluminescentes."}
{"id": "296843", "revid": "6939", "url": "https://gl.wikipedia.org/wiki?curid=296843", "title": "L (Death Note)", "text": ", co\u00f1ecido simplemente como L, \u00e9 un personaxe ficticio da serie manga \"Death Note\", creada por Tsugumi \u014cba e Takeshi Obata. \u00c9 un detective privado internacional, coa fama de ser o mellor do mundo, que tenta descubrir e atrapar a Kira. \u00c9 unha personaxe oposta \u00e1 do protagonista Light Yagami, que se converte no asasino \"Kira\" para crear un mundo sen maldade. L \u00e9 dobrado en xapon\u00e9s por Kappei Yamaguchi, e foi interpretado por Kenichi Matsuyama nos filmes."}
{"id": "296844", "revid": "56817", "url": "https://gl.wikipedia.org/wiki?curid=296844", "title": "Misa Amane", "text": " \u00e9 unha personaxe ficticia da serie manga \"Death Note\", creada por Tsugumi \u014cba e Takeshi Obata. \u00c9 unha modelo e artista famosa que busca \u00f3 asasino en masa Kira (Light Yagami) para axudalo na s\u00faa causa de limpar o mundo da maldade coa axuda do Death Note. Malia que o seu papel \u00e9 o tradicional amoroso, a s\u00faa relaci\u00f3n con Light non \u00e9 correspondida e \u00e9 utilizada por el para conseguir os seus obxectivos.\nNa adaptaci\u00f3n anime, a s\u00faa voz \u00e9 a de Aya Hirano, e nos filmes \u00e9 interpretada por Erika Toda."}
{"id": "296845", "revid": "56817", "url": "https://gl.wikipedia.org/wiki?curid=296845", "title": "Near (Death Note)", "text": ", referido simplemente como , \u00e9 un personaxe ficticio da serie manga \"Death Note\", creado por Tsugumi \u014cba e Takeshi Obata. Near \u00e9 o m\u00e1is novo dos dous sucesores de L, que estaba a investigar os m\u00e9todos e a identidade de Kira (Light Yagami), un asasino en masa que acaba cos criminais coa axuda do Death Note. Conv\u00e9rtese no l\u00edder da SPK (Special Provision for Kira), unha organizaci\u00f3n que investiga o caso Kira, e que \u00f3 cabo, consegue descubrir a identidade de Kira. A s\u00faa voz xaponesa no anime \u00e9 de Noriko Hidaka."}
{"id": "296846", "revid": "89787", "url": "https://gl.wikipedia.org/wiki?curid=296846", "title": "Mello (Death Note)", "text": ", co\u00f1ecido co alcume de , \u00e9 un personaxe ficticio da serie manga \"Death Note\", creaad por Tsugumi \u014cba e Takeshi Obata. Mello \u00e9 introducido na historia xunto a Near como o potencial substituto de L. Tanto Mello como Near foron criados en Wammy's House, o orfanato de Watari, o asistente de L. Por\u00e9n, Mello rexeita traballar con Near para capturar \u00f3 asasino co\u00f1ecido como \"Kira\". Para conseguilo el s\u00f3, \u00fanese a unha mafia, conseguindo un Death Note, pero morre antes de poder revelar a identidade de Kira.\nA personaxe de Mello foi creada, \u00f3 igual que a de Near, para rachar o ciclo sen fin de confrontaci\u00f3ns entre o detective L e Light Yagami, a persoa detr\u00e1s de Kira. Tanto Mello como Near foron dese\u00f1ados despois de L, e inicialmente foron concibidos como xemelgos e fillos de L, pero esa idea foi descartada. A s\u00faa voz no anime \u00e9 de Nozomu Sasaki."}
{"id": "296847", "revid": "98116", "url": "https://gl.wikipedia.org/wiki?curid=296847", "title": "Shinigami (Death Note)", "text": "Na serie manga \"Death Note\", creada por Tsugumi \u014cba e Takeshi Obata, os son unha raza de seres sobrenaturais que sobreviven acabando cos humanos para alongar as s\u00faas propias vidas. Os shinigamis non son responsables de cada morte que ocorre, xa que a xente pode morrer sen que interve\u00f1an de ning\u00fan xeito, pero un shinigami pode rematar coa vida da xente antes do que lles corresponde para o seu propio beneficio."}
{"id": "296848", "revid": "27155", "url": "https://gl.wikipedia.org/wiki?curid=296848", "title": "Peridinium", "text": "Peridinium \u00e9 un x\u00e9nero de dinoflaxelados mari\u00f1os de auga doce da familia Peridiniaceae. A s\u00faa morfoox\u00eda \u00e9 considerada t\u00edpica dos dinoflaxelados con armadura ou teca. \"Peridinium\" comunmente mide de 30 a 70 \u03bcm de di\u00e1metro (pero hainos m\u00e1is pequenos e maiores), e as s\u00faas placas tecais son moi grosas.\nCaracter\u00edsticas.\nSon organismos unicelulares aproximadamente esf\u00e9ricos cunha fenda lonxitudinal (sulco) e outra transversal (c\u00edngulo). Na fenda lonxitudinal orix\u00ednase un flaxelo longo que se estende desde o extremo da c\u00e9lula. O segundo flaxelo est\u00e1 na fenda transversal e serve para o movemento e a alimentaci\u00f3n. O suco transversal divide a c\u00e9lula en d\u00faas metades iguais. As placas de celulosa da c\u00e9lula est\u00e1n moi ornamentadas. No interior hai un grande n\u00facleo e varios plastidios marr\u00f3ns (\u00e1s veces incoloros). Algunhas especies te\u00f1en na metade posterior da c\u00e9lula un parche ocular.\nAs c\u00e9lulas son de 18 a 100 microns de longo. Os tipos difer\u00e9ncianse pola cor da c\u00e9lula, pola relaci\u00f3n de tama\u00f1o das d\u00faas metades da c\u00e9lula, pola lonxitude da fenda lonxitudinal, pola forma e o aplanamiento das c\u00e9lulas, polos ornamentos e a disposici\u00f3n das placas de celulosa e pola presenza e cor dos plastidios.\nA reproduci\u00f3n asexual prod\u00facese por fisi\u00f3n binaria, ou mediante a formaci\u00f3n de zo\u00f3sporas. A reproduci\u00f3n sexual prod\u00facese por fusi\u00f3n de dous gametos xeneticamente distintos pero morfoloxicamente similares (isogamia). F\u00f3rmase un cigoto que xermina.\nOs \"Peridinium\" aparecen en todas as augas. Normalmente alim\u00e9ntase fotoautotrofamente, mais tam\u00e9n poden absorber materia org\u00e1nica disolta (mixotrofia). A mi\u00fado orixinan poboaci\u00f3ns masivas en primavera.\nEspecies.\nSegundo a base de datos ITIS (o 29 de novembro de 2014) as especies deste x\u00e9nero son:(ver tam\u00e9n Algaebase )"}
{"id": "296849", "revid": "23204", "url": "https://gl.wikipedia.org/wiki?curid=296849", "title": "Lingua mari", "text": "A lingua mari (en mari: , \"marij j\u0259lme\"; en , \"mariyskiy yazyk\"), \u00e9 unha lingua ur\u00e1lica falada por 400.000 persoas. F\u00e1lase sobre todo na Rep\u00fablica dos Maris (mari: , \"Marii El\" (literalmente 'pa\u00eds mari') da Federaci\u00f3n Rusa as\u00ed como nas \u00e1reas a car\u00f3n do r\u00edo Viatka e \u00f3 leste dos Urais.\nA lingua mari actual ten d\u00faas variantes (a das pradeiras e a das monta\u00f1as), que empregan unha versi\u00f3n adaptada do alfabeto cir\u00edlico, e \u00e9 titular e oficial na s\u00faa rep\u00fablica, xunto coa lingua rusa."}
{"id": "296850", "revid": "98629", "url": "https://gl.wikipedia.org/wiki?curid=296850", "title": "Ueno Hikoma", "text": ", nado en Nagasaki o 15 de outubro de 1838, e finado ib\u00eddem o 22 de maio de 1904, foi un fot\u00f3grafo pioneiro xapon\u00e9s. \u00c9 co\u00f1ecido polos seus retratos, moitos deles de importantes personalidades, e polas s\u00faas excelentes paisaxes, particularmente de Nagasaki e os seus arredores. Ueno foi unha figura clave da fotograf\u00eda xaponesa do s\u00e9culo XIX, tendo grande \u00e9xito tanto comercial como art\u00edstico."}
{"id": "296854", "revid": "10599", "url": "https://gl.wikipedia.org/wiki?curid=296854", "title": "Perpiny\u00e0", "text": ""}
{"id": "296855", "revid": "98629", "url": "https://gl.wikipedia.org/wiki?curid=296855", "title": "Symbiodinium", "text": "Symbiodinium \u00e9 un x\u00e9nero de dinoflaxelados (tam\u00e9n co\u00f1ecidos menos formalmente como zooxantelas) que comprende o grupo m\u00e1is abundante de dinoflaxelados endosimbiontes. Estes protistas algais unicelulares viven normalmente no endoderma de cnidarios tropicais como corais, anemones de mar, e medusas, os cales se aproveitan dos produtos fotosint\u00e9ticos da alga \u00e1 vez que lle proporcionan a esta mol\u00e9culas inorg\u00e1nicas. Tam\u00e9n viven en varias especies de esponxas, vermes planos, moluscos (ameixas xigantes), foramin\u00edferos \"(sor\u00edtidos)\", e alg\u00fans ciliados. Xeralmente, estes dinoflaxelados entran na s\u00faa c\u00e9lula h\u00f3spede ao seren fagocitados, mant\u00e9\u00f1ense como simbiontes intracelulares, reprod\u00facense, e disp\u00e9rsanse de novo no seu ambiente. A excepci\u00f3n atop\u00e1mola na maior\u00eda dos moluscos con este tipo de simbiose, nos cales os \"Symbiodinium\" son intercelulares (viven f\u00f3ra das c\u00e9lulas, entre as c\u00e9lulas). Os cnidarios que est\u00e1n asociados con \"Symbiodinium\" viven principalmente en ambientes mari\u00f1os de augas c\u00e1lidas e oligotr\u00f3ficos (pobres en nutrientes), nos que a mi\u00fado son os constitu\u00edntes dominantes das comunidades bent\u00f3nicas. Estes dinoflaxelados est\u00e1n, por tanto, entre os microbios eucari\u00f3ticos m\u00e1is abondosos dos ecosistemas dos arrecifes de coral.\nOs \"Symbiodinium\" son denominados coloquialmente \"zooxantelas\", e os animais simbi\u00f3ticos que levan algas deste x\u00e9nero denom\u00ednanse \"zooxantelados\". Por\u00e9n, o termo zooxantela non \u00e9 moi preciso porque foi usado de forma laxa para indicar calquera endosimbionte de cor casta\u00f1a-dourada, inclu\u00edndo tam\u00e9n a diatomeas e outros dinoflaxelados. O continuado uso do termo na literatura cient\u00edfica pode levar a confusi\u00f3n, debido a que se aplica a relaci\u00f3ns simbi\u00f3ticas taxonomicamente moi distintas, e non s\u00f3 para os \"Symbiodinium\".\nSimbiontes intracelulares.\nOs \"Symbiodinium\" son co\u00f1ecidos principalmente polo seu papel como endosimbiontes mutualistas. Nos h\u00f3spedes, xeralmente aparecen en grandes densidades dentro da c\u00e9lula h\u00f3spede, que chegan a centos de miles ou mill\u00f3ns por cent\u00edmetro cadrado. O cultivo de c\u00e9lulas nadadoras ximnodinioides procedentes de corais permitiu descubrir que as \"zooxantelas\" eran realmente dinoflaxelados. As c\u00e9lulas de \"Symbiodinium\" son cocoides (redondas) dentro do h\u00f3spede e est\u00e1n rodeadas por unha membrana que se orixina a partir da membrana plasm\u00e1tica da c\u00e9lula h\u00f3spede durante o proceso da fagocitose. Esta membrana probablemente sofre algunhas modificaci\u00f3ns na s\u00faa composici\u00f3n proteica, que fan que se limite ou impida a fusi\u00f3n de fagolisosomas. A estrutura formada polo vac\u00faolo que cont\u00e9n o simbionte denom\u00ednase simbiosoma, e en cada simbiosoma at\u00f3pase inicialmente unha soa c\u00e9lula simbionte. Non est\u00e1 claro como se expande esta membrana para acomodar dentro unha c\u00e9lula simbionte en divisi\u00f3n. En condici\u00f3ns normais, o simbionte e as c\u00e9lulas h\u00f3spedes intercambian mol\u00e9culas org\u00e1nicas e inorg\u00e1nicas que facilitan o crecemento e proliferaci\u00f3n de ambos os socios.\nValor natural e econ\u00f3mico.\n\"Symbiodinium\" \u00e9 un dos simbiontes m\u00e1is estudados. As s\u00faas relaci\u00f3ns mutualistas cos corais construtores de arrecifes constit\u00faen a base dun ecosistema moi produtivo e diverso. Os arrecifes de coral producen beneficios econ\u00f3micos, valorados en centos de miles de mill\u00f3ns de euros ao ano, en forma de pesca comercial, de subsistencia e ornamental, turismo, usos recreativos, protecci\u00f3n das costas das tormentas, e fonte de novos compostos bioactivos para a industria farmac\u00e9utica e moitas cousas m\u00e1is. Pode dicirse que o valor econ\u00f3mico de \"Symbiodinium\" \u00e9 inconmensurable.\n\"Symbiodinium\" e o branqueamento do coral.\nO estudo da biolox\u00eda de \"Symbiodinium\" real\u00edzase principalmente para comprender globalmente o declive dos arrecifes de coral. Un mecanismo principal para a extensi\u00f3n da degradaci\u00f3n dos arrecifes coralinos \u00e9 o branqueamento do coral inducido polo estr\u00e9s causado por temperaturas da auga mari\u00f1a infrecuentemente altas. O branqueamento def\u00ednese como a disociaci\u00f3n do coral co seu simbionte e/ou a perda de clorofila na alga, o que ten como resultado unha r\u00e1pida perda da pigmentaci\u00f3n marr\u00f3n do animal. Moitas asociaci\u00f3ns \"Symbiodinium\"-cnidarios vense afectadas pola elevaci\u00f3n sostida das temperaturas da supericie do mar, pero pode tam\u00e9n ser resultado da exposici\u00f3n a altos niveis de radiaci\u00f3n luminosa (inclu\u00edndo a ultravioleta), temperaturas extremadamente baixas, baixa salinidade, e outros factores. O estado de branqueamento est\u00e1 asociado co decrecemento da calcificaci\u00f3n do h\u00f3spede, un incremento da susceptibilidade a enfermidades e, se se prolonga, a mortalidade parcial ou total. A magnitude da mortalidade nun s\u00f3 episodio de branqueamento pode ter escala global, e pode predicirse que estes episodios ser\u00e1n m\u00e1is com\u00fans e graves a medida que as temperaturas no mundo contin\u00faen elev\u00e1ndose. A fisiolox\u00eda dunha especie de \"Symbiodinium\" residente a mi\u00fado regula a susceptibilidade ao branqueamento dun coral. Xa que logo, un n\u00famero significativo de investigaci\u00f3ns est\u00e1n enfocadas a caracterizar as bases fisiol\u00f3xicas da tolerancia termal e en identificar a ecolox\u00eda e distribuci\u00f3n de especies simbiontes tolerantes termicamente.\nSistem\u00e1tica molecular de \"Symbiodinium\".\nCoa aparici\u00f3n das modernas t\u00e9cnicas de comparaci\u00f3n de secuencias do ADN deuse inicio unha nova reclasificaci\u00f3n xeral e renomeamento de moitos grupos de organismos. A aplicaci\u00f3n desta metodolox\u00eda axudou a acabar coa crenza amplamente aceptada de que os \"Symbiodinium\" eran unha soa especie, o que se correspond\u00eda ben coas comparaci\u00f3ns morfol\u00f3xicas, fisiol\u00f3xicas e bioqu\u00edmicas de cultivos illados. Actualmente, os marcadores xen\u00e9ticos \u00fasanse exclusivamente para describir patr\u00f3ns ecol\u00f3xicos e deducir as relaci\u00f3ns evolutivas entre membros morfoloxicamente cr\u00edpticos deste grupo. A tarefa principal na sistem\u00e1tica molecular de \"Symbiodinium\" \u00e9 resolver cales son as unidades de diversidade ecoloxicamente relevantes (\u00e9 dicir, as especies).\nPrincipais disparidades filoxen\u00e9ticas entre \"clados\" de \"Symbiodinium\".\nOs primeiros datos das secuencias dos xenes ribos\u00f3micos indicaban que \"Symbiodinium\" ti\u00f1a li\u00f1axes cuxa diverxencia xen\u00e9tica era similar \u00e1 que presentaban con respecto a outros dinoflaxelados doutros x\u00e9neros, familias, e mesmo ordes. Esta grande disparidade filoxen\u00e9tica entre os clados A, B, C etc. foi confirmada por an\u00e1lises das secuencias do xene mitocondrial da subunidade I da citocromo c oxidase das Dinophyceae. A maior\u00eda dos agrupamentos neste clado comprenden numerosas li\u00f1axes distintas xeneticamente e illadas reprodutivamente (ver # Diversidade de especies), que presentan diferentes distribuci\u00f3ns ecol\u00f3xicas ou bioxeogr\u00e1ficas (ver #Distribuci\u00f3ns xeogr\u00e1ficas e patr\u00f3ns de diversidade). Dada a percepci\u00f3n supersimplificada que se creou ao utilizarse s\u00f3 designaci\u00f3ns taxon\u00f3micas a nivel de clado para agrupar a \"Symbiodinium\", c\u00f3mpre facer unha futura revisi\u00f3n taxon\u00f3mica deste x\u00e9nero. Moitos destes clados probablemente ser\u00e1n reclasificados en distintos x\u00e9neros.\nDiversidade de especies.\nO reco\u00f1ecemento da diversidade de especies neste x\u00e9nero foi problem\u00e1tica durante moitas d\u00e9cadas debido aos retos que supo\u00f1\u00eda identificar trazos morfol\u00f3xicos e bioqu\u00edmicos \u00fatiles para diagnosticar as especies. Actualmente, os datos filoxen\u00e9ticos, ecol\u00f3xicos e de xen\u00e9tica de poboaci\u00f3ns poden obterse m\u00e1is facilmente para as\u00ed utilizalos para dividir \"Symbiodinium\" en entidades separadas que sexan consistentes cos conceptos de especies ecol\u00f3xicos, evolutivos e biol\u00f3xicos. A maior\u00eda das medidas baseadas na xen\u00e9tica da diversidade foron estimadas da an\u00e1lise dun marcador xen\u00e9tico (por exemplo, LSU, ITS2, ou cp23S), e mesmo en estudos recentes estes e outros marcadores son analizados combinadamente. O alto nivel de concordancia que se atopa entre o ADN nuclear, mitocondrial e cloropl\u00e1stico indica que un esquema filoxen\u00e9tico xer\u00e1rquico, combinado con datos ecol\u00f3xicos e de xen\u00e9tica de poboaci\u00f3ns, pode reco\u00f1ecer sen ambig\u00fcidades e asignar nomenclatura a li\u00f1axes illados reprodutivamente, \u00e9 dicir, \u00e1s especies.\nA an\u00e1lise de marcadores filoxen\u00e9ticos adicionais indica que alg\u00fans \"Symbiodinium\" que foran inicialmente identificados por lixeiras diferenzas en secuencias do marcador ITS poden en realidade ser membros da mesma especie mentres que, noutros casos, d\u00faas ou m\u00e1is li\u00f1axes xeneticamente diverxentes poden posu\u00edr a mesma secuencia ITS ancestral. Cando se analizan no contexto dos conceptos principais que se te\u00f1en sobre o que \u00e9 unha especie, a maior\u00eda dos datos de secuencias ITS2 proporcionan unha representaci\u00f3n razoable sobre a diversidade de especies. Actualmente, o n\u00famero de tipos ITS2 \u00e9 de centos, pero a maior\u00eda das comunidades de cnidarios simbi\u00f3ticos arredor do mundo a\u00ednda requiren unha mostraxe completa. Ademais, parece haber un gran n\u00famero de especies \u00fanicas que se encontran en asociaci\u00f3n con especies igualmente diversas de foramin\u00edferos sor\u00edtidos, xunto con moitos outros \"Symbiodinium\" que son exclusivmente de vida libre e que se encontran en h\u00e1bitats variados, a mi\u00fado do bentos. Dada a potencial diversidade de especies destes \"Symbiodinium\" cr\u00edpticos ecol\u00f3xicos, o n\u00famero total de especies nunca pode ser estimado de forma precisa.\nDiversidade de clons e xen\u00e9tica de poboaci\u00f3ns.\nUtilizando marcadores microsat\u00e9lite para identificar xenotipos multilocus, pode resolverse unha soa li\u00f1a clonal de \"Symbiodinium\" a partir de mostras de tecidos do h\u00f3spede. Parece que a maior\u00eda das colonias individuais te\u00f1en un xenotipo multilocus \u00fanico (\u00e9 dicir, son un clon). As mostraxes extensas realizadas nas colonias confirman que moitas colonias te\u00f1en unha poboaci\u00f3n homox\u00e9nea (clonal) de \"Symbiodinium\". Nalgunhas colonias poden aparecer xenotipos adicionais, mais \u00e9 raro atopar m\u00e1is de dous ou tres. Cando est\u00e1n presentes na mesma colonia, moitos dos clons mostran a mi\u00fado zonas estreitas de solapamento. As colonias que viven adxacentes nun arrecife poden conter clons id\u00e9nticos, pero a trav\u00e9s da poboaci\u00f3n de h\u00f3spedes a diversidade clonal dunha determinada especie de \"Symbiodinium\" \u00e9 potencialmente maior e comprende xenotipos recombinantes que son o produto da recombinaci\u00f3n sexual. Un clon tende a manterse como dominante nunha colonia durante moitos meses ou anos, mais ocasionalmente pode ser desprazado ou substitu\u00eddo. Os poucos estudos que se fixeron sobre a dispersi\u00f3n clonal atoparon que a maior\u00eda dos xenotipos te\u00f1en distribuci\u00f3ns xeogr\u00e1ficas limitadas, pero que a dispersi\u00f3n e o fluxo de xenes est\u00e1n probablemente influenciados polo ciclo vital do h\u00f3spede e o modo de adquisici\u00f3n do simbionte (por exemplo, horizontal ou vertical).\nDiversidade das especies de \"Symbiodinium\", ecolox\u00eda e bioxeograf\u00eda.\nDistribuci\u00f3ns xeogr\u00e1ficas e patr\u00f3ns de diversidade.\n\"Symbiodinium\" \u00e9 o mellor grupo para estudar a fisiolox\u00eda e ecolox\u00eda dos microeucariotas por varias raz\u00f3ns. Perimeiramente, os marcadores dispo\u00f1ibles de xen\u00e9tica de poboaci\u00f3ns e filoxen\u00e9tica permiten facer un exame detallado da s\u00faa diversidade xen\u00e9tica en escalas temporal e espacial amplas. Ademais, poden obterse facilmente grandes cantidades de c\u00e9lulas de \"Symbiodinium\" por medio da recolecci\u00f3n dos h\u00f3spedes que os albergan. Finalmente, a s\u00faa asociaci\u00f3n con animais proporciona un eixe adicional para comparar e contrastar as s\u00faas distribuci\u00f3ns ecol\u00f3xicas.\nOs m\u00e9todos xen\u00e9ticos utilizados inicialmente para estimar a diversidade de \"Symbiodinium\" depend\u00edan de marcadores moleculares de baixa resoluci\u00f3n que divid\u00edan o x\u00e9nero nunhas poucas li\u00f1axes diverxentes evolutivamente, denominadas \"clados\". As caracterizaci\u00f3ns previas da distribuci\u00f3n xeogr\u00e1fica e dominancia estaban enfocadas a unha resoluci\u00f3n xen\u00e9tica a nivel de clado, pero c\u00f3mpre facer estimaci\u00f3ns m\u00e1is detalladas da diversidade a nivel de especies. A\u00ednda que os membros dun clado dado poden ser ubicuos, a diversidade de especies dentro de cada clado \u00e9 potencialmente grande, e cada especie a mi\u00fado ten distribuci\u00f3ns xeogr\u00e1ficas e ecol\u00f3xicas diferentes relacionadas coa s\u00faa capacidade de dispersi\u00f3n, a bioxeograf\u00eda do h\u00f3spede, e as condici\u00f3ns ambientais externas. Un pequeno n\u00famero das especies viven en ambientes temperados nos que hai poucos animais simbi\u00f3ticos. Como resultado, estas asociaci\u00f3ns de zonas de latitudes altas tenden a ser moi espec\u00edficas de especie.\nDiversidade de especies asignada a gremios ecol\u00f3xicos.\nA grande diversidade que presenta \"Symbiodinium\" segundo indican as an\u00e1lises xen\u00e9ticas non est\u00e1 distribu\u00edda aleatoriamente e parece comprender varios \"gremios\" con diferentes h\u00e1bitos ecol\u00f3xicos. Dos moitos \"Symbiodinium\" caracterizados xeneticamente, a maior\u00eda son espec\u00edficos de h\u00f3spede, mutualistas, e dominan aos seus h\u00f3spedes. Outros poden representar simbiontes compatibles que permanecen en poboaci\u00f3ns pouco abundantes a causa da s\u00faa inferioridade competitiva baixo as condici\u00f3ns ambientais externas prevalecentes (por exemplo, moita luz ou pouca luz). Alg\u00fans poden tam\u00e9n comprender especies oportunistas que poden proliferar durante per\u00edodos de estr\u00e9s fisiol\u00f3xico e desprazar aos simbiontes residentes normais e seguir sendo abundantes nos tecidos do h\u00f3spede durante meses ou anos antes de ser substitu\u00eddos polo simbionte orixinal. Hainos tam\u00e9n que infectan rapidamente e establecen poboaci\u00f3ns en h\u00f3spedes xuven\u00eds ata que son substitu\u00eddos polos simbiontes que normalmente se asocian coas colonias adultas do h\u00f3spede. Finalmente, parece haber outro grupo de \"Symbiodinium\" que \u00e9 incapaz de establecer endosimbiose a\u00ednda que existe en ambientes arredor do animal ou asociado estreitamente con outros substratos (por exemplo, superficies de macroalgas, superficies de sedimentos) Os \"Symbiodinium\" dos grupos funcionais 2, 3 e 4 s\u00e1bese que existen porque se cultivan facilmente, a\u00ednda que especies con eses ciclos vitais son dif\u00edciles de estudar debido \u00e1 s\u00faa escasa abundancia no seu ambiente.\n\"Symbiodinium\" de vida libre e \"non simbi\u00f3ticos\".\nHai poucos exemplos de poboaci\u00f3ns documentadas de \"Symbiodinium\" de vida libre. Dado que a maior\u00eda das larvas dos h\u00f3spedes deben adquirir inicialmente os seus simbiontes do medio ambiente, poden aparecer c\u00e9lulas viables de \"Symbiodinium\" f\u00f3ra do seu h\u00f3spede. A fase m\u00f3bil \u00e9 probablemente importante no ambiente externo e facilita a r\u00e1pida infecci\u00f3n das larvas dos h\u00f3spedes. O uso de p\u00f3lipos h\u00f3spedes aposimbi\u00f3ticos despregados a modo de \"recipientes de captura\" e a aplicaci\u00f3n de t\u00e9cnicas moleculares permitiu a detecci\u00f3n de fontes ambientais de \"Symbiodinium\". Empregando estes m\u00e9todos, os investigaores poden resolver a distribuci\u00f3n de diferentes especies en varias superficies bent\u00f3nicas e as densidades de c\u00e9lulas suspendidas na columna de auga. As identidades xen\u00e9ticas das c\u00e9lula cultivadas procedentes do medio ambiente adoitan ser diferentes das atopadas no h\u00f3spede. Estas probablemente non forman endosimbioses e son completamente de vida libre; son diferentes das especies simbi\u00f3ticas \"dispersantes\" (LaJeunesse 2002). Aprender m\u00e1is sobre a vida destas poboaci\u00f3ns ambientais e da s\u00faa funci\u00f3n ecol\u00f3xica aumentar\u00e1 o co\u00f1ecemento sobre a diversidade, \u00e9xito de dispersi\u00f3n, e evoluci\u00f3n entre os membros deste amplo x\u00e9nero.\nCultivo dos \"Symbiodinium\".\nCertas cepas de \"Symbiodinium\" e/ou especies poden cultivarse con maior facilidade e poden persistir en medios de auga salgada artificiais ou suplementados (por exemplo ASP\u20138A, F/2) durante d\u00e9cadas. A comparaci\u00f3n dos illados cultivados en id\u00e9nticas condici\u00f3ns mostran claras diferenzas en morfolox\u00eda, tama\u00f1o, bioqu\u00edmica, expresi\u00f3n x\u00e9nica, comportamento nadador, taxa de crecemento etc. Este enfoque comparativo pioneiro fixo que se iniciase un lento cambio de paradigma no reco\u00f1ecemento de que este x\u00e9nero comprende m\u00e1is dunha especie.\nDebe terse en conta que o cultivo \u00e9 un proceso selectivo, e que moitos illados de \"Symbiodinium\" que crecen en medios artificiais non son t\u00edpicos das especies que normalmente se asocian cun h\u00f3spede determinado. En realidade, a maior\u00eda das especies espec\u00edficas de h\u00f3spede a\u00ednda non foron cultivadas. As mostras para facer an\u00e1lises xen\u00e9ticas deber\u00edan tomarse a partir da colonia fonte para que se corresponda o cultivo resultante coa identidade do simbionte dominante e relevante ecoloxicamente que albergaba orixinalmente o animal.\nCiclo vital.\nO ciclo vital de \"Symbiodinium\" foi descrito inicialmente base\u00e1ndose en estudos de c\u00e9lulas que crec\u00edan nun medio de cultivo. Para os illados que est\u00e1n nunha fase de crecemento logar\u00edtmica, as divisi\u00f3ns ocorren cada 1\u20133 d\u00edas, e as c\u00e9lulas de \"Symbiodinium\" alternan entre unha morfolox\u00eda esf\u00e9rica ou cocoide e un estadio de mastigote m\u00f3bil flaxelado (ver #Caracter\u00edsticas morfol\u00f3xicas). A\u00ednda que se publicaron varios esquemas similares que describen a transici\u00f3n de cada estado morfol\u00f3xico ao seguinte, a reconstruci\u00f3n do ciclo vital m\u00e1is convincente deduciuse das evidencias obtidas por tinguidura do n\u00facleo e microscopia \u00f3ptica e electr\u00f3nica. Durante a propagaci\u00f3n asexual (\u00e1s veces denominada crecemento mit\u00f3tico ou vexetativo), as c\u00e9lulas sofren un ciclo dual de cariocinese (divisi\u00f3n de cromosomas/nuclear) na escuridade. Despois, a c\u00e9lula nai div\u00eddese (citocinese) pouco despois de expo\u00f1erse \u00e1 luz e libera d\u00faas c\u00e9lulas m\u00f3biles. A iniciaci\u00f3n e a duraci\u00f3n da motilidade var\u00eda entre especies. Cando se van achegando ou est\u00e1n xa no final do fotoper\u00edodo os mastigotes deixan de nadar, lib\u00e9ranse dos seus flaxelos, e sofren unha r\u00e1pida metamorfose \u00e1 forma cocoide. A medida que os cultivos chegan \u00e1 fase de crecemento estacionario, cada vez se observan menor c\u00e9lulas m\u00f3biles, o que indica unhas taxas de divisi\u00f3n m\u00e1is lentas.\nObs\u00e9rvanse ocasionalmente grandes t\u00e9trades, especialmente cando as c\u00e9lulas en fase de crecemento estacionario se transfiren a un medio fresco. Por\u00e9n, non se sabe se esta etapa \u00e9 o resultado de d\u00faas divisi\u00f3ns mit\u00f3ticas consecutivas ou se \u00e9 un proceso que xera c\u00e9lulas m\u00f3biles sexualmente competentes (\u00e9 dicir, gametos), ou se talvez \u00e9 o resultado final dunha meiose que se produce despois da fusi\u00f3n dos gametos. Non hai probas citol\u00f3xicas de recombinaci\u00f3n sexual, e nunca se observou a meiose, pero as probas que achega a xen\u00e9tica de poboaci\u00f3ns indican que seguramente \"Symbiodinium\" sofre periodicamente episodios de recombinaci\u00f3n sexual. Non se sabe como, cando e onde ocorre a fase sexual no seu ciclo vital.\nCaracter\u00edsticas morfol\u00f3xicas.\nDescrici\u00f3n morfol\u00f3xica do x\u00e9nero \"Symbiodinium\".\nA descrici\u00f3n morfol\u00f3xica do x\u00e9nero \"Symbiodinium\" est\u00e1 baseada orixinariamente na especie tipo (holotipo) \"Symbiodinium microadriaticum\" Como estes dinoflaxelados pos\u00faen dous estadios principais no seu ciclo vital (ver arriba), que son os estados de mastigote (m\u00f3bil) e o cocoide (non m\u00f3bil), descr\u00edbese a morfolox\u00eda de ambos os estadios para proporcionar unha diagnose completa dos organismos.\nA c\u00e9lula flaxelada (mastigote).\nA forma flaxelada m\u00f3bil \u00e9 ximnodinoide e atecada As dimensi\u00f3ns relativas do epicono e o hipocono difiren entre especies. Os alv\u00e9olos son m\u00e1is visibles na fase m\u00f3bil pero carecen das estruturas celul\u00f3sicas fibrosas que se encontran nos dinoflaxelados tecados (\"con armadura\"). Entre os puntos de orixe dos dous flaxelos hai unha estrutura extensible de funci\u00f3n desco\u00f1ecida chamada o ped\u00fanculo. Noutros dinoflaxelados, unha estrutura an\u00e1loga foi implicada na alimentaci\u00f3n heterotr\u00f3fica e na recombinaci\u00f3n sexual. En \"Symbiodinium\", suxeriuse que o ped\u00fanculo pode estar implicado na adhesi\u00f3n ao substrato, o que explica por que certas c\u00e9lulas parecen xirar sen moverse do seu sitio. Comparado con outros x\u00e9neros de ximnodinioides, hai pouco ou ning\u00fan desprazamento no sulco onde converxe o extremo da fenda do c\u00edngulo.\nOs org\u00e1nulos internos do mastigote son esencialmente os mesmos que se describen para a c\u00e9lula da fase cocoide (v\u00e9xase m\u00e1is abaixo). A transici\u00f3n entre os estadios de mastigote e cocoide en \"Symbiodinium\" ten lugar rapidamente, mais os detalles sobre os cambios celulares son desco\u00f1ecidos. En \"S. pilosum\" at\u00f3panse mucoquistes ou mucocistos (uns org\u00e1nulos exectables) localizados debaixo da membrana plasm\u00e1tica cuxa funci\u00f3n \u00e9 desco\u00f1ecida, pero poden estar implicados na alimentaci\u00f3n heterotr\u00f3fica.\nA c\u00e9lula cocoide.\nA c\u00e9lula cocoide de \"Symbiodinium\" \u00e9 esf\u00e9rica e o seu di\u00e1metro adoita ser de entre 6 e 13\u00a0\u00b5m, dependendo da especie (Blank et al. 1989). Este estadio \u00e9 a mi\u00fado interpretado erradamente como un dinoquiste, polo que, nas publicaci\u00f3ns, a alga dentro do seu h\u00f3spede con frecuencia se denomina quiste vexetativo. O termo quiste xeralmente fai referencia a un estado quiescente metabolicamente e dormente nos ciclos de vida doutros dinoflaxelados, que se empeza a formar por causa de diversos factores, como a dispo\u00f1ibilidade de nutrientes, temperatura, e duraci\u00f3n da luz di\u00farna. Estes quistes permiten ampliar a resistencia \u00e1s condici\u00f3ns ambientais desfavorables. As c\u00e9lulas cocoides de \"Symbiodinium\" son metabolicamente activas, xa que fotosintetizan, sofren mitose, e sintetizan activamente prote\u00ednas e \u00e1cidos nucleicos. A\u00ednda que a maior\u00eda dos dinoflaxelados realizan mitoses no estadio de mastigote, en \"Symbiodinium\", a mitose prod\u00facese exclusivamente na c\u00e9lula cocoide.\nA parede celular.\nA c\u00e9lula cocoide est\u00e1 rodeada por unha parede celular celul\u00f3sica xeralmente lisa que cont\u00e9n mol\u00e9culas de prote\u00ednas de alto peso molecular e glicoprote\u00ednas. As paredes celulares adquiren maior grosor en cultivo que no h\u00f3spede. A membrana plasm\u00e1tica ou plasmalema est\u00e1 situada debiaxo da parede e s\u00e1bese pouco da s\u00faa composici\u00f3n e funci\u00f3n en canto \u00e1 regulaci\u00f3n do transporte de metabolitos transmembrana. Durante a cariocinese e a citocinese, a parede celular permanece intacta ata que o mastigote escapa da c\u00e9lula nai. En cultivos, as paredes desbotadas acum\u00falanse no fondo do recipiente de cultivo. Non se sabe que ocorre con estas paredes das c\u00e9lulas que se dividiron dentro do h\u00f3spede. Unha espeice, \"S. pilosum\", pos\u00fae penachos de proxecci\u00f3ns parecidas a pelos que saen da parede celular; esta \u00e9 a \u00fanica caracter\u00edstica de superficie utilizada para diagnosticar unha especie neste x\u00e9nero.\nO cloroplasto.\nA maior\u00eda das especies descritas pos\u00faen un s\u00f3 cloroplasto reticulado perif\u00e9rico envolto en tres membranas. O volume da c\u00e9lula que ocupa o cloroplasto var\u00eda entre as especies. As lamelas constan de tres tilacoides amontoados moi comprimidos, e est\u00e1n unidas por dous ped\u00fanculos ao pirenoide rodeado por unha va\u00ed\u00f1a de amid\u00f3n. En tres das especies descritas, os tilacoides est\u00e1n dispostos paralelamente, pero en \"S. pilosum\", hai tam\u00e9n lamelas perif\u00e9ricas. Non hai membranas tilacoidais que invadan o pirenoide, o cal \u00e9 unha diferenza con outros dinoflaxelados simbi\u00f3ticos. Os compo\u00f1entes lip\u00eddicos dos tilacoides incl\u00faen os galactol\u00edpidos (monogalactosil-diglic\u00e9ridos, digalactosil-diglic\u00e9ridos), os sulfol\u00edpidos (sulfoquinovosil-diglic\u00e9rido), fosfatidilglicerol, e fosfatidilcolina. Asociados con estes est\u00e1n varios \u00e1cidos graxos. Entre os compo\u00f1entes para a captaci\u00f3n de luz e do centro de reacci\u00f3n na membrana tilacoidal est\u00e1n un complexo hidrosoluble peridinina-clorofila \"a\"-prote\u00edna (PCP), e un complexo unido a membrana clorofila \"a\"-clorofila \"c2\"\u2013peridinina-prote\u00edna (acpPC), xunto cuns sistemas de transporte de electr\u00f3ns t\u00edpicos, como o centro de reacci\u00f3n do fotosistema II e o complexo do centro de reacci\u00f3n clorofila aP700 do fotosistema I. Tam\u00e9n asociados cos tilacoides est\u00e1n as xantofilas dinoxantina, diadinoxantina, diatoxantina e o caroteno beta-caroteno. O pirenoide cont\u00e9n o encima codificado no n\u00facleo ribulosa-bisfosfato carboxilase-oxixenase tipo II (Rubisco), que \u00e9 o responsable da cat\u00e1lise da fixaci\u00f3n do carbono inorg\u00e1nico do CO2 en compostos org\u00e1nicos.\nTodos os illados (\u00e9 dicir, cepas) cultivados poden axustarse fenotipicamente en canto \u00e1 s\u00faa capacidade de captaci\u00f3n de luz (\u00e9 dicir, de fotoaclimatarse), alterando as cotas celulares de clorofila \"a\" e peridinina, e o tama\u00f1o e n\u00famero das s\u00faas unidades fotosint\u00e9ticas (Hennige et al., 2009). Por\u00e9n, a capacidade de aclimatarse \u00e9 un reflexo das diferenzas xen\u00e9ticas entre as especies que est\u00e1n adaptadas (evolucionaron) de forma diferente a un determinado ambiente f\u00f3tico (Iglesias-Prieto e Trench, 1994, 1997). Por exemplo, \"S. pilosum\" caracter\u00edzase por estar adaptado a altas intensidades de luz, mentres que outras est\u00e1n adaptadas a pouca luz (\"S. kawagutii\") ou adaptadas a un amplo intervalo de variaci\u00f3n na luz (\"S. microadriaticum\").\nO n\u00facleo.\nEn xeral, o n\u00facleo est\u00e1 situado en posici\u00f3n central e o nucl\u00e9olo est\u00e1 a mi\u00fado asociado coa membrana nuclear interna. Igual que noutros dinoflaxelados, os cromosomas vense nas micrograf\u00edas electr\u00f3nicas de transmisi\u00f3n como ADN \"permanentemente superenrolado\". As especies descritas de \"Symbiodinium\" pos\u00faen distinto n\u00famero de cromosomas (desde 26 a 97), que permanece constante durante todas as fases do ciclo nuclear. Por\u00e9n, durante a fase M, o volume de cada cromosoma dimin\u00fae \u00e1 metade, igual que o volume de cada un dos dous n\u00facleos resultantes. Deste modo, a raz\u00f3n do volume cromos\u00f3mico en relaci\u00f3n co volume nuclear permanece constante. Estas observaci\u00f3ns concordan coa interpretaci\u00f3n de que estas algas son haploides, unha conclusi\u00f3n apoiada polos datos de xen\u00e9tica molecular. Durante a fase S do ciclo nuclear os cromosomas desenr\u00f3lanse para facilitar a s\u00edntese de ADN, e os volumes dos cromosomas e os dos n\u00facleos volven a ser os mesmos que na fase G2.\nOutros org\u00e1nulos citoplasm\u00e1ticos.\nNo citoplasma de \"Symbiodinium\" enc\u00f3ntranse tam\u00e9n outros org\u00e1nulos caracter\u00edsticos. O m\u00e1is evidente \u00e9 a estrutura chamada \"corpo de acumulaci\u00f3n\". Tr\u00e1tase dunha ves\u00edcula (vac\u00faolo) rodeada de membrana cun contido irreco\u00f1ecible, pero de aspecto vermello ou amarelo vista con microsco\u00f1pio \u00f3ptico. Pode servir para acumular residuos celulares ou actuar como un vac\u00faolo autof\u00e1xico no cal se dixiren os org\u00e1nulos que xa non son funcionais e rec\u00edclanse os seus compo\u00f1entes. Durante a mitose, s\u00f3 unha das c\u00e9lulas fillas parece adquirir esta estrutura. Hai outros vac\u00faolos que poden conter inclusi\u00f3ns membranosas, e outros que conte\u00f1en material cristalino que foi diversamente interpretado como cristais de oxalato ou de \u00e1cido \u00farico.\nEspecies.\nAs seguintes especies son reco\u00f1ecidas polo World Register of Marine Species (WORMS):"}
{"id": "296856", "revid": "27155", "url": "https://gl.wikipedia.org/wiki?curid=296856", "title": "Zooxantela", "text": ""}
{"id": "296857", "revid": "27155", "url": "https://gl.wikipedia.org/wiki?curid=296857", "title": "Zooxantelas", "text": ""}
{"id": "296858", "revid": "23204", "url": "https://gl.wikipedia.org/wiki?curid=296858", "title": "Xefe de clan escoc\u00e9s", "text": "O xefe de clan \u00e9 o representante do seu clan. A palabra ga\u00e9lica escocesa \"clann\" significa fillos. En tempos antigos, e a\u00ednda hoxe, os membros dos clans cren que son descedentes dun antergo com\u00fan, o fundador do clan escoc\u00e9s. O nome do clan procede do seu fundador. O xefe do clan \u00e9 o representante do fundador, e representa \u00f3 clan tam\u00e9n. No sistema de clans escoceses, o termo xefe fai referencia a un gran xefe por riba dos chieftains. En consecuecia, os xefes das p\u00f3las dun clan son chamados \"chieftains\". Os clans que xa non te\u00f1en un xefe de clan son chamados armigerous clans."}
{"id": "296859", "revid": "23204", "url": "https://gl.wikipedia.org/wiki?curid=296859", "title": "Xeograf\u00eda de Escocia", "text": "A xeograf\u00eda de Escocia \u00e9 moi variada, dende as terras baixas do rural ata as terras altas ermas, e dende as grandes cidades ata as illas deshabitadas. Localizada no Norte de Europa, Escocia comprende o terzo norte da illa de Gran Breta\u00f1a as\u00ed como 790 illas, nas que se incl\u00faen as dos grandes arquip\u00e9lagos das Illas Shetland, das \u00d3rcadas e das Illas H\u00e9bridas interiores e exteriores.\nA \u00fanica terra que fai fronteira con Escocia \u00e9 Inglaterra, que percorre 97\u00a0km en direcci\u00f3n nordeste dende o Fiorde de Solway ata o Mar do Norte na costa leste. Separada pola Canle do Norte, a illa de Irlanda est\u00e1 a 31\u00a0km da punta suroeste das terras escocesas. Noruega est\u00e1 localizada a 310\u00a0km \u00f3 norete de Escocia cruzando o Mar do Norte. O Oc\u00e9ano Atl\u00e1ntico, que bordea a costa oeste de Escocia e as illas do norte, infl\u00fae no clima temperado e mar\u00edtimo do pa\u00eds.\nA topograf\u00eda de Escocia dist\u00ednguese pola Falla das Highland, que atravesa as terras de Escocia dende Helensburgh ata Stonehaven. A li\u00f1a de falla separa d\u00faas rexi\u00f3ns f\u00edsicas, as Highlands no norte e no oeste, e as Lowlands do sur e leste. A rexi\u00f3n m\u00e1is accidentada das Highland cont\u00e9n a maior\u00eda das zonas monta\u00f1osas de Escocia, onde se sit\u00faa o punto m\u00e1is alto do pa\u00eds, Ben Nevis. As Lowland, na parte sur de Escocia, son m\u00e1is chas e o fogar da maior parte da poboaci\u00f3n, especialmente na estreita cintura entre Firth of Clyde e Firth of Forth co\u00f1ecida como Cinto central. Glasgow \u00e9 a meirande cidade de Escocia, malia que Edimburgo \u00e9 a capital e o centro pol\u00edtico do pa\u00eds.\nA abundancia de recursos naturais como carb\u00f3n, ferro e cinc contribu\u00edron significativamente \u00f3 crecemento industrial de Escocia durante os s\u00e9culos XIX e XX. Na actualidade, a enerx\u00eda \u00e9 un elemento fundamental da econom\u00eda de Escocia. Mentres Escocia \u00e9 o meirande produtor de petr\u00f3leo na Uni\u00f3n Europea, o potencial de produci\u00f3n de enerx\u00edas renovables emerxeu como un importante tema econ\u00f3mico e medioambiental nos anos recentes."}
{"id": "296872", "revid": "23204", "url": "https://gl.wikipedia.org/wiki?curid=296872", "title": "Lynx issiodorensis", "text": "Lynx issiodorensis, co\u00f1ecido na bibliograf\u00eda polo nome vulgar de lince de Issoire, \u00e9 unha especie extinta de lince aparecido a finais do plioceno e que habitou en Europa e en gran parte do globo, desde \u00c1frica do Sur at\u00e9 Norteam\u00e9rica no plistoceno.\nProbablemente extinto durante o final do \u00faltimo per\u00edodo glacial, p\u00e9nsase que foi o antepasado do lince ib\u00e9rico e dos demais linces hoxe vivos.\nCaracter\u00edsticas.\nCunha \u00e1rea de dispersi\u00f3n moi ampla, \"Lynx issiodorensis\" presentaba unha morfolox\u00eda pr\u00f3xima \u00e1 dos felinos tendo as caracter\u00edsticas dos linces: unha cola curta e a dentici\u00f3n de 28 dentes.\nAntepasado dos linces.\nPropux\u00e9ronse varias hip\u00f3teses sobre as \"aparici\u00f3ns\" dos linces modernos a trav\u00e9s da forma intermedia do lince de Issoire. Unha primeira hip\u00f3tese suxire unha diverxencia en tres li\u00f1as distintas: \"L. pardinus\", \"L. lynx\", e \"L. rufus\"; nesta primeira hip\u00f3tese, o \"L. canadensis\" descender\u00eda de \"L. lynx\".\nO lince de Issoire migrar\u00eda a Norteam\u00e9rica polo estreito de Bering durante a glaciaci\u00f3n do plistoceno, hai de 5 a 10 mill\u00f3ns de anos. Probas da s\u00faa presenza hai de 2,5 a 2,4 mill\u00f3ns de anos descubr\u00edronse en Texas. O lince de Issoire enseguida evolucionar\u00eda a unha forma intermedia \"Lynx issiodorensis kurteni\", e despois cara ao actual \"Lynx rufus\".\nAs primeiras formas de \"Lynx pardinus\" poder\u00edan derivar de f\u00f3siles atribu\u00eddos ao \"Lynx issiodorensis\" do plistoceno medio, segundo Argant (1996), \"Lynx pardinus speleus\" ou \"Lynx spelea\", cuxos restos se descubriron en grutas do Observatorio de M\u00f3naco e de Balzi Rossi, de Grimaldi, en Italia, que posu\u00eda caracter\u00edsticas intermedias entre o \"Lynx lynx\" e o \"Lynx pardinus\".\n\u00c9 pos\u00edbel que o lince de Issoire evolucionara cara ao lince das cavernas que, a continuaci\u00f3n evolucionar\u00eda cara ao lince ib\u00e9rico. Estudos sobre a morfolox\u00eda e sobre o esqueleto do lince ib\u00e9rico puxeron en evidencia a simpatr\u00eda entre o lince ib\u00e9rico e o lince boreal no suroeste de Europa durante o plistoceno. As d\u00faas especies son hoxe considradas como alop\u00e1tricas.\nO lince com\u00fan, \"Lynx lynx\", est\u00e1 m\u00e1is afastado do \"Lynx issiodorensis\" que o lince ib\u00e9rico. A dentici\u00f3n desta especie \u00e9 diferente da dos outros linces e tam\u00e9n \u00e9 m\u00e1is grande que as outras especies; unha hip\u00f3tese prop\u00f3n que o lince com\u00fan, orixinario de Asia, desprazar\u00eda ao \"Lynx pardinus\" \u00e1 pen\u00ednsula Ib\u00e9rica. O \"Lynx canadensis\" e o lince com\u00fan ter\u00edan o mesmo antepasado com\u00fan asi\u00e1tico. Despois da primeira colonizaci\u00f3n que dera lugar ao \"Lynx rufus\", outra forma de lince de Issoire far\u00eda unha nova colonizaci\u00f3n de Am\u00e9rica desde Asia que dar\u00eda orixe ao \"Lynx canadensis\" moderno."}
{"id": "296879", "revid": "23204", "url": "https://gl.wikipedia.org/wiki?curid=296879", "title": "Ave rubideira", "text": ""}
{"id": "296884", "revid": "23204", "url": "https://gl.wikipedia.org/wiki?curid=296884", "title": "Galdaripo", "text": ""}
{"id": "296885", "revid": "23204", "url": "https://gl.wikipedia.org/wiki?curid=296885", "title": "Galo da bra\u00f1a", "text": ""}
{"id": "296889", "revid": "10599", "url": "https://gl.wikipedia.org/wiki?curid=296889", "title": "Presidentes do F\u00fatbol Club Barcelona", "text": ""}
{"id": "296891", "revid": "1131", "url": "https://gl.wikipedia.org/wiki?curid=296891", "title": "Bilbao Arena", "text": "O Bilbao Arena ou Palacio de Deportes de Bilbao \u00e9 un pavill\u00f3n polideportivo situado no barrio de Miribilla da cidade de Bilbao, no Pa\u00eds Vasco, inaugurado en 2010. \u00c9 utilizado polo Bilbao Basket para xogar os seus partidos como local. O palacio conta cunha capacidade de 8500 espectadores. A pista pode acoller ademais todo tipo de espect\u00e1culos. As instalaci\u00f3ns do palacio compl\u00e9tanse con piscinas e ximnasios para o uso dos veci\u00f1os de Miribilla. O edificio foi galardoado polo Arch Daily como edificio deportivo do ano 2011."}
{"id": "296892", "revid": "1131", "url": "https://gl.wikipedia.org/wiki?curid=296892", "title": "Ben Nevis", "text": "Ben Nevis (en ) \u00e9 a m\u00e1is alta monta\u00f1a das Illas Brit\u00e1nicas. Cunha altura de 1344m sobre o nivel do mar, est\u00e1 localizada na parte occidental dos Montes Grampianos, na \u00e1rea de Lochaber das Highlands, preto da vila de Fort William.\nA monta\u00f1a \u00e9 un popular destino tur\u00edstico que atrae a unhas 100.000 persoas cada ano, das cales tres cuartos empregan o Pony Track dende Glen Nevis.\nOs cant\u00eds de 700m da cara norte est\u00e1n entre os m\u00e1is altos do Reino Unido, e proporcionan escaladas de diferentes dificultades para escaladores e monta\u00f1eiros."}
{"id": "296893", "revid": "23204", "url": "https://gl.wikipedia.org/wiki?curid=296893", "title": "Beinn Nibheis", "text": ""}
{"id": "296894", "revid": "23204", "url": "https://gl.wikipedia.org/wiki?curid=296894", "title": "Arao \u00f1opo", "text": ""}
{"id": "296899", "revid": "23204", "url": "https://gl.wikipedia.org/wiki?curid=296899", "title": "Ardipithecus ramidus", "text": ""}
{"id": "296902", "revid": "23204", "url": "https://gl.wikipedia.org/wiki?curid=296902", "title": "Ardipithecus kadabba", "text": ""}
{"id": "296903", "revid": "23204", "url": "https://gl.wikipedia.org/wiki?curid=296903", "title": "Alessandro Wempe", "text": "Alessandro Wempe, nado en Zaandam o 19 de agosto de 1998, \u00e9 un cantante neerland\u00e9s de reggaet\u00f3n.\nTraxectoria.\nAVRO Junior Songfestival.\nAlessandro participou no AVRO Junior Songfestival 2012 coa canci\u00f3n \"Una Chica Especial\". Na final foi segundo por tan s\u00f3 un punto de diferenza coa ga\u00f1adora Femke. Tralo concurso, o cantor holand\u00e9s Brownie Dutch, produciulle a canci\u00f3n e chegou a estar no Single Top 100.\nReggaet\u00f3n.\nAlessandro \u00e9 un dos poucos artistas nos Pa\u00edses Baixos que usa o x\u00e9nero musical Reggaet\u00f3n, xa que se escoita case exclusivamente en Am\u00e9rica do Sur e Espa\u00f1a. Wempe \u00e9 de orixe hispano."}
{"id": "296906", "revid": "22570", "url": "https://gl.wikipedia.org/wiki?curid=296906", "title": "A-91", "text": "A A-91 \u00e9 a autov\u00eda que serve de continuaci\u00f3n da autov\u00eda auton\u00f3mica andaluza A-92 N (norte) a partir da localidade de V\u00e9lez Rubio (Almer\u00eda) cara ao leste ata a localidade de Puerto Lumbreras (Murcia) onde enlaza coa A-7 E-15 (Autov\u00eda do Mediterr\u00e1neo).\nPercorre unicamente a Rexi\u00f3n de Murcia. Serve para comunicar Murcia, e en xeral a costa de Levante, con Granada e Sevilla."}
{"id": "296907", "revid": "72012", "url": "https://gl.wikipedia.org/wiki?curid=296907", "title": "A-10", "text": "A A-10 ou Sakanako Autobia \u00e9 unha autov\u00eda que percorre a comarca de Sakana, en Navarra. Comeza en Irurtzun, no enlace 112 da AP-15 e finaliza en Altsasu, no enlace 397 da A-1, tendo unha lonxitude total de 29\u00a0km.\nA autov\u00eda foi constru\u00edda entre 1992 e 1995; antes cham\u00e1base N-240-A. Ademais de permitir r\u00e1pidas comunicaci\u00f3ns entre os pobos que compo\u00f1en a bisbarra, permite unha conexi\u00f3n de alta capacidade entre Pamplona e Vitoria."}
{"id": "296908", "revid": "56817", "url": "https://gl.wikipedia.org/wiki?curid=296908", "title": "A-12", "text": "A A-12 ou autov\u00eda do Cami\u00f1o \u00e9 unha autov\u00eda espa\u00f1ola que comeza en Pamplona (Navarra) e finalizar\u00e1 en Burgos, xa que o tramo de Burgos a Le\u00f3n xa est\u00e1 constru\u00eddo coa denominaci\u00f3n A-231. Ter\u00e1 unha lonxitude de 219,4\u00a0km e empezou a constru\u00edrse en 2002.\nNo seu percorrido entre Pamplona e Burgos at\u00f3panse localidades importantes como Puente la Reina, Lizarra, Logro\u00f1o, N\u00e1jera ou Santo Domingo de la Calzada.\nA parte que discorre pola Comunidade Foral de Navarra pertence ao Goberno de Navarra e a parte que discorre pola Rioxa e Castela e Le\u00f3n \u00e1 Rede de Estradas do Estado dependente do Ministerio de Fomento."}
