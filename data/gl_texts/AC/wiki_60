{"id": "319446", "revid": "98629", "url": "https://gl.wikipedia.org/wiki?curid=319446", "title": "Lim\u00falidos", "text": "A dos lim\u00falidos (\"Limulidae\") \u00e9 unha familia de artr\u00f3podos mari\u00f1os da orde dos xifosuros que viven principalmente en augas pouco profundas en fondos brandos areosos ou barrosos.\nRecibiron varios nomes en distintos idiomas, como cangrexo ferradura, cangrexo das Molucas, l\u00edmulo, cangrexo pota etc. Poden verse nas praias ocasionalmente cando van aparearse. Normalmente non se comen, pero \u00fasanse como isco ou fertilizante. Tam\u00e9n se extrae o seu sangue para an\u00e1lises m\u00e9dicos. Nos \u00faltimos anos est\u00e1 produc\u00edndose unha diminuci\u00f3n das s\u00faas poboaci\u00f3ns como consecuencia da destrucion dos h\u00e1bitats costeiros en zonas como o Xap\u00f3n, e a s\u00faa sobreexplotaci\u00f3n para obter isco para a pesca na costa leste de Norteam\u00e9rica. As especies que habitan as augas de Tailandia poden ter tetrodotoxina nos ovos.\nComo se orixinaron hai 450 mill\u00f3ns de anos, e case non evolucionaron desde aquela, consid\u00e9ranse como \"f\u00f3siles viventes\".\nClasificaci\u00f3n.\nOs lim\u00falidos en aspecto lembran a crust\u00e1ceos, pero pertencen a un subfilo distinto, os Chelicerata, e est\u00e1n m\u00e1is relacionados cos ar\u00e1cnidos. Os f\u00f3siles m\u00e1is antigos deste tipo de animais atop\u00e1ronse en estratos de finais do per\u00edodo Ordov\u00edcico, de hai uns 450 mill\u00f3ns de anos.\nOs lim\u00falidos son a \u00fanica familia que chegou aos nosos d\u00edas da orde dos Xiphosura, e cont\u00e9n as catro \u00fanicas especies vivas, que son:\nAnatom\u00eda e comportamento.\nTodo o corpo dos lim\u00falidos est\u00e1 protexido por unha dura coiraza. Pos\u00fae varios ollos. Ten dous ollos compostos laterais, cada un composto por uns 1000 omatidios, e ademais un par de ollos medios que son capaces de detectar tanto a luz visible coma a ultravioleta, un s\u00f3 ollo endoparietal, e un par de ollos laterais rudimentarios na parte superior. Estes \u00faltimos fanse funcionais xusto antes de que o embri\u00f3n ecosione. Ademais, un par de ollos ventrais est\u00e1n localizados preto da boca, e un grupo de fotorreceptores na cola ou telson (o telson dos crust\u00e1ceos \u00e9 outra estrutura diferente). Malia teren unha vista relativamente mala, os animais te\u00f1en as c\u00e9lulas cono e bast\u00f3n m\u00e1is grandes co\u00f1ecidas no reino animal, que son unhas 100 veces maiores que as humanas. A boca est\u00e1 localizada no centro das patas, e as bases das patas denom\u00ednanse gnatobases e te\u00f1en a mesma funci\u00f3n que unhas mand\u00edbulas, xa que axudan a triturar a comida. Os lim\u00falidos te\u00f1en cinco pares de patas locomotoras coas que anda, nada, e leva a comida \u00e1 boca, cada unha cunha pinzas no extremo, ag\u00e1s no \u00faltimo par de patas. A cola \u00e9 r\u00edxida, recta e longa e o animal pode utilizala para po\u00f1erse dereito se queda boca arriba, polo que un lim\u00falido coa cola rota \u00e9 m\u00e1is susceptible a ser depredado ou morrer deshidratado.\nDetr\u00e1s das patas, te\u00f1en branquias en libro, que intercambian os gases respiratorios, e son tam\u00e9n usualmente ocasionalmente para a nataci\u00f3n. Como noutros artr\u00f3podos, carecen dun verdadeiro endosqueleto, pero o corpo ten certas estruturas internas feitas de placas cartilaxinosas que soste\u00f1en as branquias en libro.\nOs lim\u00falidos normalmente nadan cabeza abaixo, cunha inclinaci\u00f3n duns 30\u00b0 con respecto \u00e1 horizontal e m\u00f3vese a uns 10\u201315\u00a0cm/s. At\u00f3panse normalmente no leito do mar na procura de vermes e moluscos, que son a s\u00faa principal comida, e outros pequenos animais. As femias son maiores que os machos; \"C. rotundicauda\" ten o tama\u00f1o dunha man humana, mentres que \"L. polyphemus\" pode chegaren aos 60\u00a0cm de longo (inclu\u00edda a cola). Os xuven\u00eds crecen un 33% m\u00e1is con cada muda ata chegar \u00e1 idade adulta.\nReproduci\u00f3n.\nDurante a temporada reprodutora, os lim\u00falidos migran a augas costeiras pouco profundas. Un macho selecciona unha femia e ag\u00e1rrase ao seu dorso. A femia escava un burato na area e deposita os ovos mentres que o macho os fertiliza. A femia pode po\u00f1er entre 60.000 e 120.000 ovos en grupos duns poucos miles cada vez. Os ovos tardan d\u00faas semanas en eclosionar; as aves lim\u00edcolas comen moitos deles antes de eclosionar. As larvas mudan seis veces durante o primeiro ano.\nA crianza en catividade de lim\u00falidos \u00e9 moi dif\u00edcil. Algunhas evidencias indican que o apareamento ten lugar s\u00f3 en zonas con area e barro nas cales poden incubarse e eclosionar os ovos.\nSangue.\nA diferenza dos vertebrados, o sangue dos lim\u00falidos carece de hemoglobina, xa que no seu lugar utilizan o pigmento hemocianina para transportar o ox\u00edxeno. Debido ao cobre que cont\u00e9n a hemocianina, o seu sangue \u00e9 de cor azul. O sangue destes animais cont\u00e9n amebocitos, que xogan un papel similar ao dos gl\u00f3bulos brancos dos vertebrados para defender o organismo dos pat\u00f3xenos. Os amebocitos do sangue de \"L. polyphemus\" util\u00edzanse para facer os chamados lisados de amebocitos de \"Limulus\", que se utilizan para a deteccion de endotoxinas bacterianas en aplicaci\u00f3ns m\u00e9dicas. O sangue dos lim\u00falidos recol\u00e9ctase con este prop\u00f3sito.\nA recollida deste sangue implica a captura e o sangrado dos animais para extraer parte do seu sangue, e despois a s\u00faa liberaci\u00f3n de novo no mar. A maior\u00eda dos animais sobreviven a este proceso; a mortalidade est\u00e1 correlacionada tanto coa cantidade de sangue extra\u00eddo dun exemplar coma do estr\u00e9s experimentado durante a s\u00faa manipulaci\u00f3n e transporte. As estimaci\u00f3ns da mortalidade despois da extracci\u00f3n de sangue var\u00edan desde o 3-15% ao 10-30%.\nIsco para a pesca.\nOs lim\u00falidos util\u00edzanse como isco para a pesca das angu\u00edas (principalmente nos Estados Unidos) e de gaster\u00f3podos bucc\u00ednidos. Por\u00e9n, a pesca usando isco de lim\u00falidos est\u00e1 temporalmente prohibida en Nova Jersey (moratoria nas capturas) e restrinxida para os machos en Delaware. Unha moratoria permanente est\u00e1 en vigor en Carolina do Sur. Os seus ovos c\u00f3mense en partes do sueste asi\u00e1tico e a China.\nA diminuci\u00f3n das poboaci\u00f3ns de lim\u00falidos na ba\u00eda de Delaware crese que est\u00e1 po\u00f1endo en perigo a aves como o \"Calidris canutus\" (pilro gordo), que, durante as s\u00faas migraci\u00f3ns, se alimenta dos ovos de l\u00edmulos nas praias de Nova Jersey e Delaware.\nV\u00e9xase tam\u00e9n.\nLigaz\u00f3ns externas.\nNota: "}
{"id": "319456", "revid": "54336", "url": "https://gl.wikipedia.org/wiki?curid=319456", "title": "Santa Mari\u00f1a de Covelo", "text": ""}
{"id": "319461", "revid": "1576", "url": "https://gl.wikipedia.org/wiki?curid=319461", "title": "GasTerra Flames", "text": ""}
{"id": "319462", "revid": "27155", "url": "https://gl.wikipedia.org/wiki?curid=319462", "title": "Lim\u00falido", "text": ""}
{"id": "319463", "revid": "27155", "url": "https://gl.wikipedia.org/wiki?curid=319463", "title": "Lumulidae", "text": ""}
{"id": "319465", "revid": "1131", "url": "https://gl.wikipedia.org/wiki?curid=319465", "title": "Consello da Avogac\u00eda Galega", "text": "O Consello da Avogac\u00eda Galega (CAG) \u00e9 o \u00f3rgano que aglutina e coordina os colexios da avogac\u00eda de Galicia. A el pertencen os colexios da avogac\u00eda da Coru\u00f1a, Lugo, Ourense, Pontevedra, Ferrol, Santiago e Vigo. Ten as mesmas competencias ca o Consello Xeral da Avogac\u00eda Espa\u00f1ola en tanto se refiran unicamente \u00e1 Comunidade Aut\u00f3noma de Galicia. Entre elas, a representaci\u00f3n da profesi\u00f3n, o exercicio da potestade disciplinaria e o control deontol\u00f3xico dos membros da profesi\u00f3n e a formaci\u00f3n continua dos profesionais da avogac\u00eda.\nCreaci\u00f3n e traxectoria.\nEsta Corporaci\u00f3n de Dereito P\u00fablico foi creada por Decreto 30/1993, de 3 de xu\u00f1o de 1993, da Xunta de Galicia, pola que se aprobaron os seus estatutos. Aglutina, polo tanto, uns 13\u00a0500 profesionais, dos que case que 7000 son avogados/as en exercicio.\nA sede do Consello da Avogac\u00eda Galega est\u00e1 situada na cidade da Coru\u00f1a, por ser o lugar onde ten \u00e1 s\u00faa sede o Tribunal Superior de Xustiza de Galicia.\nOrganizaci\u00f3n e estrutura.\nO Consello est\u00e1 dirixido por un pleno, ao que pertencen os decanos e decanas dos sete colexios da avogac\u00eda galegos. De entre eles, designan a un Presidente. Conta ademais cunha secretar\u00eda t\u00e9cnica e diversas comisi\u00f3ns para o desenvolvemento dos seus fins.\nForon Presidentes do CAG:\nActividades.\nAdemais das funci\u00f3ns tradicionais de natureza administrativa, como a tramitaci\u00f3n e resoluci\u00f3n de recursos en materia deontol\u00f3xica e as relaci\u00f3ns con outras instituci\u00f3ns e administraci\u00f3ns, o Consello da Avogac\u00eda Galega na actualidade dedica esforzos no \u00e1mbito da formaci\u00f3n dos avogados e avogadas de Galicia, mediante o establecemento dun programa en materias do exercicio profesional coma mediaci\u00f3n, dereito de estranxeir\u00eda, procedemento penal do menor, violencia sobre a muller e deontolox\u00eda profesional.\nAdemais o Consello da Avogac\u00eda Galega apoiou desde 2006 a consecuci\u00f3n do dominio para a cultura e lingua galega en internet .gal, formando parte do \u00f3rgano de goberno da entidade promotora, a Asociaci\u00f3n Puntogal na actualidade."}
{"id": "319467", "revid": "25871", "url": "https://gl.wikipedia.org/wiki?curid=319467", "title": "Synaptura cadenati", "text": "Synaptura cadenati \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos, co\u00f1ecida en galego como linguado da Guinea.\nTr\u00e1tase dun pequeno linguado que habita nas costas do Atl\u00e1ntico centro-oriental, desde Senegal at\u00e9 o golfo da Guinea.\nTaxonom\u00eda.\nDescrici\u00f3n.\nA especie foi descrita por primeira vez en 1948 polo icti\u00f3logo franc\u00e9s Paul Chabanaud.\nSin\u00f3nimo.\nAdemais de polo nome orixinario que lle outorgou Chabanaud, e actualmente v\u00e1lido, a especie co\u00f1\u00e9cese tam\u00e9n polo sin\u00f3nimo \"Dagetichthys cadenati\" .\nControversia.\nEsta especie, de acordo con Desoutter \"et al.\" (2001) ser\u00eda sin\u00f3nimo de \"Synaptura lusitanica\" .\nCaracter\u00edsticas.\nComo todos os linguados ten unha aparencia caracter\u00edstica, asim\u00e9trica e con ambos os ollos no mesmo lado do corpo, o chamado \"lado\" ocular\" ou \"lado pigmentado\" (o dereito, neste caso), mentres que o lado sen ollos \u00e9 o chamado \"lado cego.&lt;br&gt;O corpo, como o de todos os soleidos, ten forma de lingua (de a\u00ed os seus nomes vulagares) ou de sola de sandalia (de a\u00ed, o seu nome cient\u00edfico), m\u00e1is alto cara a arriba, cara \u00e1 cabeza, pero que se vai estritando pouco a pouco cara ao extremo caudal.\nPodea alcanzar un tama\u00f1o de at\u00e9 35 cm de lonxiutude.\nH\u00e1bitat, distribuci\u00f3n e biolox\u00eda.\nO linguado da Guinea \u00e9 un peixe mari\u00f1o e de augas salobres, demersal, que habita en augas tropicais pouco profundas, de at\u00e9 os 50 m de profundidade, entre os 16\u00b0 N e os 5\u00b0 S, nas costas do Atl\u00e1ntico leste, desde Senegal at\u00e9 o golfo da Guinea.\nEnc\u00f3ntrase en fondos areosos e lamacentos, principalmente en augas pouco profundas.\nPesca.\nO linguado da Guinea capt\u00farase na \u00e1rea de pesca 34 (Atl\u00e1ntico centro-leste)."}
{"id": "319468", "revid": "89787", "url": "https://gl.wikipedia.org/wiki?curid=319468", "title": "Conotoxina", "text": "As conotoxinas son un tipo de p\u00e9ptidos neurot\u00f3xicos illados do veleno do gaster\u00f3podo mari\u00f1o do x\u00e9nero \"Conus\" (cono).\nAs conotoxinas son p\u00e9ptidos que constan de 10 a 30 residuos de amino\u00e1cidos, que se caracterizan or ter unha ou m\u00e1is pontes disulfuro. As conotoxinas te\u00f1en unha variedade de mecanismos de acci\u00f3n, alg\u00fans dos cales non foron a\u00ednda determinados. Por\u00e9n, parece que moitos destes p\u00e9ptidos modulan a actividade dos canais i\u00f3nicos.\nNas \u00faltimas d\u00e9cadas as conotoxinas foron o obxecto de grande interese farmacol\u00f3xico.\nHipervariabilidade.\nAs conotoxinas son hipervariables mesmo dentro dentro da mesma especie. Os xenes que a codifican act\u00faan endoxenamente, e as\u00ed est\u00e1n menos conservados e te\u00f1en m\u00e1is probabilidades de experimentar eventos de duplicaci\u00f3n x\u00e9nica e mutaci\u00f3ns non sin\u00f3nimas, que fan que desenvolvan novas funci\u00f3ns. Estes xenes sofren unha menor selecci\u00f3n contra mutaci\u00f3ns, e, por tanto, as mutaci\u00f3ns permanecen no xenoma durante m\u00e1is tempo, o que d\u00e1 m\u00e1is tempo para que xurdan novas funci\u00f3ns potencialmente beneficiosas. A variabilidade nos compo\u00f1entes das conotoxinas reduce a probabilidade de que as presas destes caracois mari\u00f1os desenvolvan resistencia; deste xeito os \"Conus\" est\u00e1n baixo unha constante presi\u00f3n selectiva para manter o polimorfismo nestes xenes (ver \"hip\u00f3tese da Ra\u00ed\u00f1a Vermella\").\nConexi\u00f3ns dos disulfuros.\nOs distintos tipos de conotoxinas tam\u00e9n se diferencian no n\u00famero e patr\u00f3n de pontes disulfuro. A rede de pontes disulfuro, xunto cos amino\u00e1cidos espec\u00edficos que se encontran nos bucles entre as ciste\u00ednas, proporcionan a especificidade das conotoxinas.\nTipos e actividades biol\u00f3xicas.\nAta agora determin\u00e1ronse as actividades de cinco conotoxinas, que se denominan: \u03b1(alfa)-, \u03b4(delta)-, \u03ba(kappa)-, \u03bc(mu)-, e \u03c9(omega)-conotoxinas. Cada un dos cinco tipos de conotoxinas atacan unha diana diferente:\nAlfa.\nAs alfa-conotoxinas te\u00f1en dous tipos de disposici\u00f3ns das ciste\u00ednas, e son antagonistas dos receptores de acetilcolina nicot\u00ednicos.\nDelta, kappa e omega.\nAs familias omega, delta e kappa de conotoxinas te\u00f1en un armaz\u00f3n de knottina ou de n\u00f3 de cistina inhibidor. O armaz\u00f3n knottina \u00e9 un n\u00f3 moi especial disulfuro-\"a trav\u00e9s\"-disulfuro, no cal as pontes disulfuro III-VI cruzan o macrociclo formado por outras d\u00faas pontes disulfuro (I-IV e II-V) e os segmentos da cadea proteica que os interconectan, onde I-VI indican os seis residuos de ciste\u00edna que empezan polo N-terminal. As disposici\u00f3ins das ciste\u00ednas son as mesmas nas familias omega, delta e kappa, a pesar de que as omega-conotoxinas son bloqueadoras dos canais de calcio, mentres que as delta-conotoxinas atrasan a activaci\u00f3n dos canais de sodio, e as conotoxinas kappa son bloqueadoras dos canais de potasio.\nMu.\nAs mu-conotoxinas te\u00f1en dous tipos de disposici\u00f3ns das siste\u00ednas, pero non presentan o armaz\u00f3n knottina. As mu-conotoxinas te\u00f1en como diana os canais de sodio regulados por voltaxe espec\u00edficos de m\u00fasculo esquel\u00e9tico, e son sondas \u00fatiles para investigar os canais de sodio regulados por voltaxe de tecidos excitables.\nOs diferentes subtipos de canais de sodio regulados por voltaxe enc\u00f3ntranse en diferentes tecidos de mam\u00edferos, por exemplo no m\u00fasculo e cerebro, e lev\u00e1ronse a cabo estudos para determinar a sensibilidade e especificidade das mu-conotoxinas \u00e1s diferentes isoformas."}
{"id": "319470", "revid": "85894", "url": "https://gl.wikipedia.org/wiki?curid=319470", "title": "Jes\u00fas Aller Ulloa", "text": "Jes\u00fas Aller Ulloa, nado en Lal\u00edn en 1880 e finado na mesma vila en 1947, foi un avogado e pol\u00edtico galego.\nTraxectoria.\nNeto de Juan Ram\u00f3n Ulloa Pimentel e fillo de Domingo Enrique Aller Rodr\u00edguez. Era irm\u00e1n de Ram\u00f3n Mar\u00eda Aller Ulloa. Estudou o bacharelato no Colexio dos xesu\u00edtas de Camposancos e dereito na Universidade de Santiago de Compostela (1898-1903). Exerceu como avogado en Lal\u00edn. Na ditadura de Primo de Rivera foi nomeado alcalde de Lal\u00edn en dous per\u00edodos. Tam\u00e9n foi vicepresidente do Casino de Lal\u00edn.\nVida persoal.\nCasou con Celia Goyanes S\u00e1nchez."}
{"id": "319471", "revid": "1888", "url": "https://gl.wikipedia.org/wiki?curid=319471", "title": "Benjam\u00edn Gonz\u00e1lez Fidalgo", "text": "Benjam\u00edn Gonz\u00e1lez Fidalgo, nado en Lal\u00edn e finado na mesma vila en 1959, foi un avogado e pol\u00edtico galego.\nTraxectoria.\nEstudou dereito na Universidade de Santiago de Compostela con nota sobresaliente. Exerceu como avogado en Lal\u00edn, e posteriormente foi xu\u00edz. Na ditadura de Primo de Rivera foi nomeado alcalde de Lal\u00edn. Na Segunda Rep\u00fablica foi presidente de Acci\u00f3n Popular en Lal\u00edn.\nVida persoal.\nCasou con Carmen Madri\u00f1\u00e1n Teijeiro e foi pai de Salvador e Lu\u00eds Benjam\u00edn Gonz\u00e1lez Madri\u00f1\u00e1n."}
{"id": "319474", "revid": "116374", "url": "https://gl.wikipedia.org/wiki?curid=319474", "title": "O\u00eddo", "text": "O o\u00eddo ou ouvido (do verbo latino \"audire\" 'o\u00edr') \u00e9 un conxunto de \u00f3rganos cuxas funci\u00f3ns principais son dotar de equilibrio e audici\u00f3n ao corpo dos humanos ou animais. Dentro do estudo do medicina denom\u00ednase tam\u00e9n \u00f3rgano vestibulococlear.\n\u00c9 un \u00f3rgano que se atopa moi desenvolvido, principalmente en mam\u00edferos terrestres e acu\u00e1ticos, tal \u00e9 o caso dos f\u00e9lidos e os grandes cet\u00e1ceos onde, grazas \u00e1 s\u00faa evoluci\u00f3n fisioanat\u00f3mica, hiperdesenvolv\u00e9ronse mecanorreceptocitos especializados en destacar o sentido de equilibrio e audici\u00f3n en perfecta harmon\u00eda. No caso do ser humano esta evoluci\u00f3n non est\u00e1 tan desenvolvida.\nEn conxunto o estudo histoanat\u00f3mico do o\u00eddo div\u00eddese en tres partes, \no\u00eddo externo, o\u00eddo medio e o\u00eddo interno.\nO\u00eddo externo.\nEsta primeira parte anat\u00f3mica do o\u00eddo, est\u00e1 composto dun pavill\u00f3n auricular, e dun conduto auditivo externo. Este pavill\u00f3n auricular \u00e9 o que se atopa composto de cartilaxe el\u00e1stico. Este pavill\u00f3n conta co l\u00f3bulo auricular que est\u00e1 composto por tecido fibroso, graxa e vasos sangu\u00edneos. (Winans, 1998)\nComponse na s\u00faa orixe polo pavill\u00f3n auricular, o conduto auditivo exterior e da pelve interiofica.\nO pavill\u00f3n auricular est\u00e1 nunha base de cartilaxe el\u00e1stica recuberta por pel branda, dita pel pos\u00fae abundantes gl\u00e1ndulas seb\u00e1ceas e na s\u00faa parte media pos\u00fae fibras de m\u00fasculo estriado que se comunican co conduto auditivo externo, d\u00e1ndolle firmeza e apoio; as\u00ed como certa capacidade de movementos no ser humano. No o\u00eddo animal p\u00f3dese apreciar dentro do estudo do \u00f3rgano vestibulococlear dos mam\u00edferos terrestres aos m\u00fasculos extremismos da orella.\nO conduto auditivo externo est\u00e9ndese desde devandito pavill\u00f3n cara ao t\u00edmpano. Este conduto mide unha media de ao redor de 2.5\u00a0cm de longo no ser humano, e pode medir at\u00e9 7\u00a0cm noutros mam\u00edferos. Est\u00e1 composto de cartilaxe el\u00e1stica, tecido \u00f3seo e pel branda.\u00a0Xusto na pel local\u00edzanse gl\u00e1ndulas ceruminosas, que son unha especie de gl\u00e1ndulas sudor\u00edparas apocrinas, sendo as responsables da produci\u00f3n de cerume, que ten por funci\u00f3ns protexer \u00e1 cavidade \u00f3tica de axentes estra\u00f1os, como o po, axentes parasitos, axentes virulentos e de certos axentes bacterianos; e evitar a maceraci\u00f3n da pel branda do conduto.\nO\u00eddo medio.\nApr\u00e9cianse dentro do seu edificio anat\u00f3mico: a cavidade timp\u00e1nica, a membrana timp\u00e1nica, os osi\u00f1os do o\u00eddo, seos e celas mastoides, as\u00ed como a tuba far\u00ednxea ou faringotimp\u00e1nica (antes denominada \"Trompa de Eustaquio\").\nDentro da cavidade timp\u00e1nica ab\u00e1rcase un seo irregular repleto de aire, este elemento chega desde a nasofarinxe por medio da tuba faringotimp\u00e1nica, e enc\u00e1rgase de dar axuste \u00e1 estrutura intratimp\u00e1nica, as\u00ed como de servir de medio de transporte de frecuencias ac\u00fasticas. A cavidade timp\u00e1nica est\u00e1 recuberta por mucosa e unha l\u00e1mina epitelial de tipo plano simple na s\u00faa parte posterior, pero na anterior apr\u00e9ciase un epitelio de tipo cil\u00edndrico ciliado pseudoestratificado con c\u00e9lulas caliciformes.\nA cavidade timp\u00e1nica, ou tam\u00e9n chamada caixa timp\u00e1nica, est\u00e1 formada por 6 paredes, unha externa que corresponde \u00e1 membrana timp\u00e1nica, unha parede interna que est\u00e1 en relaci\u00f3n co promontorio, unha parede posterior que comunica coa mastoide, unha parede anterior que comunica a trav\u00e9s da tuba auditiva coa nasofarinxe, unha parede superior ou teito e unha inferior relacionada coa vea xugular, todos estes detalles son importantes na cirurx\u00eda de o\u00eddo medio.\nA membrana timp\u00e1nica \u00e9 de aspecto transparente e separa \u00e1 cavidade timp\u00e1nica do meato auditivo externo. Ten unha estrutura ovaloide cun di\u00e1metro medio de ao redor de 1\u00a0cm. \u00c1 membrana timp\u00e1nica est\u00fadanselle d\u00faas porci\u00f3ns; a \"Pars Tensis\" ou porci\u00f3n estriada e a \"Pars Laxus\" ou porci\u00f3n laxa. Componse de tres capas:\nOs os\u00edculos \u00f3ticos son catro diminutos \u00f3sos denominados pola s\u00faa arquitectura anat\u00f3mica co nome de martelo (\"malleus\"), bigornia (\"incus\", que cont\u00e9n a ap\u00f3fise lenticular), e o estribo (\"stapes\"). O estribo \u00e9 o \u00f3so m\u00e1is pequeno do corpo humano. Estes conforman unha cadea que se estende desde a membrana timp\u00e1nica at\u00e9 a xanela oval. Os os\u00edculos est\u00e1n compostos por tecido \u00f3seo compacto e cartilaxe hialino. A funci\u00f3n dos os\u00edculos \u00f3ticos e a membrana timp\u00e1nica \u00e9 a transformaci\u00f3n das ondas sonoras que viaxan por medio do aire na cavidade timp\u00e1nica a ondas s\u00f3nicas que viaxen por medio do l\u00edquido perilinf\u00e1tico do o\u00eddo interno. Cando as ondas sonoras penetran o o\u00eddo medio, o martelo golpea a bigornia e este golpea ao estribo inmediatamente, facendo comunicaci\u00f3n entre estes 3 osi\u00f1os; despois deste proceso o son pasa pola xanela oval e a xanela redonda.\nA tuba faringotimp\u00e1nica ou trompa de Eustaquio mide no ser humano de idade adulta uns 4\u00a0cm de media. Componse dunha porci\u00f3n \u00f3sea e outra cartilaxinosa, pos\u00fae unha l\u00e1mina epitelial composta por epitelio nasofar\u00ednxeo ou epitelio cil\u00edndrico ciliado pseudoestratificado con abundantes c\u00e9lulas caliciformes. Serve para igualar a presi\u00f3n a ambos os dous lados do t\u00edmpano.\nO\u00eddo interno.\nTam\u00e9n denominado labirinto, div\u00eddese \u00e1 s\u00faa vez en labyrinthus osseus (\"\u00f3seo\") e labyrinthus captivus (membranoso). No \"labyrinthus os seus\" os pequenos condutos semicirculares pertencen ao \u00f3rgano propio do equilibrio, mentres que a \"coclearis\" ou caracola pertence ao \u00f3rgano da audici\u00f3n. O \"labyrinthus osseus\" cont\u00e9n un l\u00edquido linf\u00e1tico denominado \"perilinfa\" que est\u00e1 localizado no espazo perilinf\u00e1tico.\nO \"labyrinthus captivus\" subdiv\u00eddese en \"labyrinthus vestibularis\" e \"labyrinthus coclearis.\" O \"labyrinthus vestibularis\" incl\u00fae os estatoconios e os denominados utriculo e s\u00e1culo localizados nos conduti\u00f1os semicirculares \u00f3seos. O \"labyrinthus coclearis\" est\u00e1 formado polo conduti\u00f1o coclearis situado na c\u00f3clea \u00f3sea. O organo de Corti sit\u00faase no conduti\u00f1o coclearis e \u00e9 denominado o \u00f3rgano receptor da audici\u00f3n e propiocepci\u00f3n.\nExisten tam\u00e9n as canles semicirculares, son tres tubi\u00f1os arqueados en semic\u00edrculos, implantados no vest\u00edbulo e situados en tres planos rectangulares, segundo as tres dimensi\u00f3ns do espazo. As canles semicirculares dannos a noci\u00f3n do espazo e, por tanto, contrib\u00faen ao mantemento do equilibrio da cabeza e do corpo.\nDespois atopamos o caracol ou c\u00f3clea \u00e9 un sistema de tubos enrolados, con tres tubos diferentes, un \u00e1 beira do outro denominados rampla vestibular, rampla media e rampla timp\u00e1nica. A rampla vestibular e media est\u00e1n separadas entre si pola membrana vestibular (M.V.), a rampla timp\u00e1nica e a rampla media est\u00e1n separadas pola membrana basilar (M.B.). Na superficie da membrana basilar \u00e1chase unha estrutura, o \u00f3rgano de Corti, que cont\u00e9n unha serie de c\u00e9lulas mecanicamente sensibles, as c\u00e9lulas ciliadas. A rampla vestibular e a rampla timp\u00e1nica at\u00f3panse cheas de perilinfa, esta \u00e9 rica en Na e pobre en prote\u00ednas. A rampla media cont\u00e9n endolinfa a cal \u00e9 rica en prote\u00ednas e cont\u00e9n sobre todo K. A rampla vestibular relaci\u00f3nase coa xanela oval mediante o vest\u00edbulo e a rampla timp\u00e1nica limita coa xanela redonda. Ambos os condutos comunican abertamente no v\u00e9rtice do caracol ou helicotrema. As c\u00e9lulas ciliadas sostidas polas c\u00e9lulas de Deiters est\u00e1n dispostas angularmente e cos seus extremos alcanzan a membrana tectoria de tipo xelatinoso e que est\u00e1 estendida sobre as c\u00e9lulas ciliadas.\nA membrana vestibular \u00e9 tan delgada que non dificulta o paso das vibraci\u00f3ns sonoras desde a rampla vestibular \u00e1 rampla media. Por tanto en canto a transmisi\u00f3n do son, a rampla vestibular e media consid\u00e9ranse como unha \u00fanica c\u00e1mara. A importancia da membrana vestibular depende de que conserve a endolinfa na rampla media necesaria para o normal funcionamento das c\u00e9lulas ciliadas.\n\u00d3rgano de Corti.\n\u00c9 o \u00f3rgano fundamental da propiocepci\u00f3n do proceso auditivo en xeral. \u00c9 tam\u00e9n nomeado como \u00f3rgano da spira ou \u00f3rgano espiral dado que se atopa en todo o percorrido do conduto coclear, localizado no o\u00eddo interno. Est\u00e1 conformado por un epitelio engrosado de caracter\u00edsticas demasiado complexas, imposibles de definir mesmo baixo microscop\u00eda electr\u00f3nica, pero p\u00f3dese sintetizar o seu estudo en d\u00faas fontes celulares:\nO l\u00edquido linf\u00e1tico localizado no medio do t\u00fanel de Corti e do espazo de Nuel denom\u00ednase cortilinfa (endolinfa), de funci\u00f3ns ac\u00fastico-receptoras.\nNervaci\u00f3n e irrigaci\u00f3n.\nO o\u00eddo interno est\u00e1 nervado polo NC VIII, denominado \"Nervio Vestibulococlear\" ou \"Vestibulococlearis.\" A s\u00faa irrigaci\u00f3n est\u00e1 propiciada pola arteria auditiva interna, rama da arteria cerebelosa inferior.\nA evoluci\u00f3n do o\u00eddo nos vertebrados.\nDespois de que os vertebrados invadiran a terra, o sentido da audici\u00f3n volveuse moito m\u00e1is importante do que fora en h\u00e1bitats acu\u00e1ticos. As partes do o\u00eddo interno que te\u00f1en que ver co sentido do equilibrio non cambiaron moito. Outras partes cambiaron de maneira gradual para dar lugar a estruturas que reciben e procesan os sons que viaxan polo aire.\nDeste xeito evolucionou o o\u00eddo medio. As s\u00faas estruturas enc\u00e1rganse da amplificaci\u00f3n e transmisi\u00f3n das ondas sonoras at\u00e9 o o\u00eddo interno. Nos r\u00e9ptiles, formouse unha pequena depresi\u00f3n a cada lado da cabeza e evolucionou como a membrana timp\u00e1nica. Esta delgada membrana vibra rapidamente en resposta \u00e1s ondas sonoras. Detr\u00e1s do tambor de todos os crocodilos, aves e mam\u00edferos existentes hai unha cavidade chea de aire e uns pequenos \u00f3sos que transmiten vibraci\u00f3ns cara ao o\u00eddo interno. Os precursores destes \u00f3sos sosti\u00f1an estruturalmente \u00e1s bolsas branquiais nos primeiros peixes, logo volv\u00e9ronse parte da articulaci\u00f3n mandibular. Alg\u00fans dos \u00f3sos que algunha vez realizaron o intercambio gaseoso modific\u00e1ronse cara a funci\u00f3ns de alimentaci\u00f3n e, m\u00e1is tarde, modific\u00e1ronse para a audici\u00f3n entre r\u00e9ptiles, aves e mam\u00edferos."}
{"id": "319480", "revid": "5312", "url": "https://gl.wikipedia.org/wiki?curid=319480", "title": "Dami\u00e0 Mateu i Bisa", "text": ""}
{"id": "319534", "revid": "22795", "url": "https://gl.wikipedia.org/wiki?curid=319534", "title": "R\u00edo Zaire", "text": ""}
{"id": "319540", "revid": "23204", "url": "https://gl.wikipedia.org/wiki?curid=319540", "title": "Red Riding Hood", "text": ""}
{"id": "319546", "revid": "1888", "url": "https://gl.wikipedia.org/wiki?curid=319546", "title": "Ram\u00f3n Mar\u00eda Villar Ulloa", "text": ""}
{"id": "319548", "revid": "32797", "url": "https://gl.wikipedia.org/wiki?curid=319548", "title": "Abenhumeya", "text": ""}
{"id": "319549", "revid": "89787", "url": "https://gl.wikipedia.org/wiki?curid=319549", "title": "Hermenegildo Capelo", "text": "Hermenegildo Carlos de Brito Capelo, nado en Palmela (Set\u00fabal) o 4 de febreiro de 1841 e finado en Lisboa o 4 de maio de 1917, foi un oficial da Mari\u00f1a portuguesa, explorador do continente africano durante o \u00faltimo cuarto do s\u00e9culo XIX. Participou na c\u00e9lebre traves\u00eda entre Angola e a costa do oc\u00e9ano \u00cdndico.\nTraxectoria.\nHermenegildo Carlos de Brito Capelo naceu na fregues\u00eda de Castelo de Palmela, no concello do mesmo nome, no distrito de Set\u00fabal, onde seu pai, o maior F\u00e9lix Antonio Gomes Capelo, era gobernador. Foi o menor de seis irm\u00e1ns, tres dos cales tam\u00e9n se distinguiron: F\u00e9lix Ant\u00f3nio de Brito Capelo, bi\u00f3logo (1828-1879); Jo\u00e3o Carlos de Brito Capelo, vicealmirante da Armada e enxe\u00f1eiro hidrogr\u00e1fico (1831-1891) e Guilherme Augusto de Brito Capelo, vicealmirante da Armada e cient\u00edfico (1839-1926).\nAlistouse na Armada en 1855, terminando os seus cursos catro anos m\u00e1is tarde. En 1860 embarcou como gardamari\u00f1a para Angola a bordo da corveta \"D. Estef\u00e2nia\", ao mando do pr\u00edncipe D. Lu\u00eds, m\u00e1is tarde rei, permanecendo durante tres anos na estaci\u00f3n naval de \u00c1frica Occidental. En 1863 regresou a Lisboa e, o seguiente ano, foi ascendido a subtenente. Ese ano volveu a \u00c1frica, de onde regresou en 1866 para volver inmediatamente despois a Angola, onde permaneceu at\u00e9 1869, cando foi a Mozambique, volvendo a Lisboa en 1870, para despois partir en direcci\u00f3n a Cabo Verde. En 1871 foi integrado nunha expedici\u00f3n a Guinea e, en 1872, foi enviado a China, de onde volveu a Lisboa en 1876.\nAs viaxes de exploraci\u00f3n.\nEn 1875 Luciano Cordeiro fundou a Sociedade de Geograf\u00eda de Lisboa, reunindo ao seu redor unha elite intelectual, civil e militar. A\u00ednda que as s\u00faas acci\u00f3ns non foron dirixidas exclusivamente ao continente africano, nos primeiros anos da s\u00faa existencia creou a \u00abComisi\u00f3n Nacional Portuguesa de Exploraci\u00f3n e Civilizaci\u00f3n de \u00c1frica\u00bb (\"Comiss\u00e3o Nacional Portuguesa de Explora\u00e7\u00e3o e Civiliza\u00e7\u00e3o da \u00c1frica\"), m\u00e1is co\u00f1ecida como \u00abComisi\u00f3n de \u00c1frica\u00bb (\"Comiss\u00e3o de \u00c1frica\"), que asumiu a funci\u00f3n de despertar o interesa da opini\u00f3n p\u00fablica polas cuesti\u00f3ns de Ultramar, e que preparou as primeiras grandes expedici\u00f3ns de exploraci\u00f3n cient\u00edfico-xeogr\u00e1fica, recorrendo ao seu financiamrnto por subscrici\u00f3n nacional, e contribu\u00edndo as\u00ed \u00e1 definici\u00f3n dunha pol\u00edtica colonial portuguesa en \u00c1frica. Estas expedici\u00f3ns ti\u00f1an a intenci\u00f3n de facer o reco\u00f1ecemento do r\u00edo Cuango e as s\u00faas relaci\u00f3ns co r\u00edo Zaire, e tam\u00e9n para comparar a conca deste r\u00edo coa do Zambeze, conclu\u00edndo as\u00ed a carta da \u00c1frica centro-austral, o famoso \"\" (no que se representaba a pretensi\u00f3n de Portugal de exercer a s\u00faa soberan\u00eda sobre os territorios entre Angola e Mozambique, nos que hoxe se sit\u00faan Zambia, Zimbabue e Malaui).\nA pesar do seu papel clave na defensa da posici\u00f3n portuguesa en \u00c1frica, fronte ao movemento expansionista europeo, a \"Sociedade de Geografia de Lisboa\" xurdiu tardiamente, no que respecta \u00e1 creaci\u00f3n de sociedades hom\u00f3logas \u00e1s doutros pa\u00edses europeos. Estas expedici\u00f3ns integr\u00e1banse nun contexto pol\u00edtico marcado por un forte gromo expansionista europeo, nos dominios do continente africano, anticip\u00e1ndose \u00e1 hist\u00f3rica Conferencia de Berl\u00edn, celebrada en 1885. Exploradores de todas as grandes potencias europeas, lanzados nunha verdadeira rivalidade pola prospecci\u00f3n de territorios, obrigou a Portugal a revisar urxentemente a s\u00faa pol\u00edtica colonial e facer efectiva a s\u00faa presenza neses lugares, pero as pretensi\u00f3ns portuguesas de ocupaci\u00f3n do espazo entre Angola e Mozambique chocaron coas pretensi\u00f3ns inglesas, que se materializaron na consecuente reclamaci\u00f3n desa zona para o Imperio Brit\u00e1nico mediante o ultimato brit\u00e1nico de 1890 a Portugal.\nA primeira viaxe: de Benguela \u00e1s Terras de Iaca.\nDurante a s\u00faa estancia en Angola, Brito Capelo realizou o reco\u00f1ecemento cient\u00edfico daquela zona, o que lle fixo ser elixido, por Decreto de 11 de maio de 1877, para dirixir unha expedici\u00f3n cient\u00edfica \u00e1 \u00c1frica Central, da que tam\u00e9n formaban parte o oficial da mari\u00f1a Roberto Ivens e o maior do ex\u00e9rcito Serpa Pinto. De acordo co decreto, foron nomeados \u00abpara compo\u00f1er e dirixir a expedici\u00f3n que debe explorar, en interese da ciencia e a civilizaci\u00f3n, os territorios que se encontran entre as provincias de Angola e Mozambique, e estudar as relaci\u00f3ns entre as concas do Zaire e do Zambeze, segundo as instruci\u00f3ns que recibiran autorizadas polo meu goberno\u00bb. Baixo os auspicios da \"Sociedade Geogr\u00e1fica\", esta expedici\u00f3n ti\u00f1a por fin \u00ab(...) o estudo do r\u00edo Cuango nas s\u00faas relaci\u00f3ns co Zaire e cos territorios portugueses da costa occidental, as\u00ed como de toda a rexi\u00f3n que comprende ao sur e ao sueste das orixes dos r\u00edos Zambeze e Cunene e se prolonga ao norte, at\u00e9 entrar nas concas dos r\u00edos Kwanza e Kwango...\u00bb.\nEste obxectivo constitu\u00eda unha vitoria de Jos\u00e9 J\u00falio Rodrigues sobre Luciano Cordeiro, xa que este \u00faltimo loitara por unha traves\u00eda de costa a costa, a trav\u00e9s da rexi\u00f3n dos Grandes Lagos de \u00c1frica central.\nO 7 de xullo de 1877 Brito Capelo, Roberto Ivens e Serpa Pinto comezaron a expedici\u00f3n. Feito o traxecto Benguela-Bi\u00e9, as diverxencias entre Serpa Pinto e Brito Capelo levan \u00e1 expedici\u00f3n a dividirse, xa que Serpa Pinto, pola s\u00faa propia iniciativa, trataba de lograr a traves\u00eda at\u00e9 Mozambique. De feito, Luciano Cordeiro, que xamais se conformara co feito de que a expedici\u00f3n non fuera de costa a costa, chegou a considerar a Serpa Pinto como un irm\u00e1n que compart\u00eda o mesmo so\u00f1o, xa que Serpa Pinto so\u00f1aba desde hab\u00eda moit tempo cunha empresa grandiosa en \u00c1frica. Desde o comezo da viaxe Serpa Pinto intentou desviar os obxectivos da expedici\u00f3n. Capelo e Ivens rexeitaron o que consideraban como \u00abos desvar\u00edos de Serpa Pinto\u00bb, acus\u00e1rono de falsario e participaron na separaci\u00f3n. Serpa Pinto non logrou alcanzar o seu obxectivo, xa que non puido, como era a s\u00faa intenci\u00f3n declarada, chegar a calquera lugar da costa de Mozambique. Chegou, por\u00e9n, a Pretoria e, posteriormente, at\u00e9 Durban.\nBrito Capelo e Roberto Ivens permaneceron fieis ao proxecto orixinal centrando a s\u00faa atenci\u00f3n na misi\u00f3n para a que foran nomeados, \u00e9 dicir, nas relaci\u00f3ns entre as concas do Zaire e do Zambeze. M\u00e1is tarde explicaron que non ti\u00f1an \u00abo dereito a divagar nos \"sert\u00f5es\", por onde quixeramos, dirixindo o noso itinerario ao leste ou ao norte\u00bb. Recorreron as rexi\u00f3ns de Benguela at\u00e9 \u00e1s terras de Iaca, despois de ter delimitado os cursos dos r\u00edos Cubango, Luando e Tohicapa.\nO 1 de marzo de 1880, Lisboa recibiu triunfalmente a Brito Capelo e Roberto Ivens, sendo o \u00e9xito da expedici\u00f3n perpetuado no libro \"De Benguela \u00e0s Terras de Iaca\".\nA segunda viaxe: de Angola \u00e1 Contra-Costa.\nDespois de dar conta da importante rota entre o Bi\u00e9 e o Zambeze, e superadas as cataratas Vitoria, Capelo e Ivens foron animados a continuar coas s\u00faas expedici\u00f3ns.\nDada a necesidade de crear un atlas xeral das colonias portuguesas, Manuel Joaquim Pinheiro Chagas, o ent\u00f3n ministro de Mari\u00f1a e de Ultramar, creou por decreto do 19 de abril de 1883 a \"Comisi\u00f3n de Cartograf\u00eda\", para a que designou como membros aos dous exploradores. Por outro lado, coa intenci\u00f3n de configurar unha rota comercial que unise Angola e Mozambique, nomeounos o 5 de novembro do mesmo ano para facer os reco\u00f1ecementos e exploraci\u00f3ns necesarios. A elecci\u00f3n de dous oficiais navais para lograr esta importante misi\u00f3n, relaci\u00f3nase co feito de que se refer\u00edan a territorios desco\u00f1ecidos, non cartografados, nos que era necesario avanzar, usando os principios da navegaci\u00f3n mar\u00edtima, tan familiares a estes exploradores.\nEntre 1884 e 1885, Capelo e Ivens realizaron unha nova exploraci\u00f3n en \u00c1frica, primeiro entre a costa e a meseta de Huila e logo a trav\u00e9s do interior at\u00e9 Quelimane, en Mozambique. Despois continuaron os seus estudos hidrogr\u00e1ficos, efectuando non s\u00f3 rexistros xeogr\u00e1ficos e naturais, sen\u00f3n tam\u00e9n de car\u00e1cter etnogr\u00e1fico e ling\u00fc\u00edstico. Ademais de estableceren a desexada conexi\u00f3n por terra entre as costas de Angola e Mozambique, exploraron as vastas rexi\u00f3ns interiores situadas entre estes dous territorios, e describ\u00edrona nun libro en dous volumes: \"De Angola \u00e0 Contra-Costa\". Partindo para esta misi\u00f3n o 6 de xaneiro de 1884, regresaron o 20 de setembro de 1885 e foron recibidos triunfalmente polo rei Lu\u00eds.\nOutras misi\u00f3ns e cargos.\nPosteriormente, Brito Capelo foi nomeado para outras misi\u00f3ns, como a de vicepresidente do \"Instituto Ultramarino\", do que foi a primeira presidenta a ra\u00ed\u00f1a dona Amelia. Formaron parte da s\u00faa primeira direcci\u00f3n figuras eminentes da historia de Portugal, como Roberto Ivens, Andrade Corvo, Luciano Cordeiro, Pinheiro Chagas, Ant\u00f3nio Enes e Oliveira Martins, o que revela tam\u00e9n a importancia que as autoridades do goberno da \u00e9poca quer\u00edan dar a esta obra social.\nHermenegildo Capelo foi axudante de campo dos reis Lu\u00eds I e Carlos I e xefe da casa militar do rei Manuel II, ministro plenipotenciario de Portugal ante o sult\u00e1n de Zanz\u00edbar, organizador dun mapa xeogr\u00e1fico da provincia de Angola, delegado do Goberno no Congreso de Bruxelas e presidente da Comisi\u00f3n de Cartograf\u00eda.Capelo foi ascendido ao grao de contraalmirante o 17 de maio de 1902 e a vicealmirante o 18 de xaneiro de 1906. Moi dedicado ao rei Manuel II, acompa\u00f1ouno ao partir ao exilio o 5 de outubro de 1910. O 24 dese mes, ao solicitar a renuncia, terminou a s\u00faa carreira militar.\nReco\u00f1ecementos.\nAo longo da s\u00faa carreira, Hermenegildo Capelo recibiu, entre outras, as seguintes distinci\u00f3ns:"}
{"id": "319550", "revid": "22795", "url": "https://gl.wikipedia.org/wiki?curid=319550", "title": "Hermenegildo Carlos de Brito Capelo", "text": ""}
{"id": "319551", "revid": "22795", "url": "https://gl.wikipedia.org/wiki?curid=319551", "title": "Hermenegildo de Brito Capelo", "text": ""}
{"id": "319552", "revid": "22570", "url": "https://gl.wikipedia.org/wiki?curid=319552", "title": "Lista de pistas de bobsleigh, luge e skeleton", "text": "Na actualidade, hai un total de 17 pistas de bobsleigh, luge e skeleton en uso en todo o mundo, para as competici\u00f3ns deses tres deportes. Todas as pistas, excepto a de St. Moritz en Su\u00edza, que se refrixera naturalmente, son constru\u00eddas con formig\u00f3n armado e encanadas con refrixeraci\u00f3n de amon\u00edaco para deixar a pista \u00e1 temperatura adecuada antes da carreira.\nPistas naturais de luge.\nEstas pistas, son cami\u00f1os e estradas monta\u00f1osas xa existentes que se adaptan para practicar o luge. A creaci\u00f3n de relevos e uso de refrixeraci\u00f3n artificial est\u00e1n prohibidos."}
{"id": "319553", "revid": "23204", "url": "https://gl.wikipedia.org/wiki?curid=319553", "title": "F\u00e9lix Ant\u00f3nio de Brito Capelo", "text": "F\u00e9lix Ant\u00f3nio de Brito Capelo nado o 8 de marzo de 1828 en Peniche, Leiria, Portugal, e finado o 16 de abril de 1879 en Lisboa, foi un bi\u00f3logo e ocean\u00f3grafo portugu\u00e9s, pioneiro no estudo da ictiolox\u00eda e da aracnolox\u00eda.\nParticipou en diversas expedici\u00f3ns e describiu numerosas especies novas para a ciencia.\nFoi irm\u00e1n do almirante Hermenegildo Capelo.\nAbreviatura.\nA abreviatura de Brito Capello empr\u00e9gase para reco\u00f1ecer a como autoridade na descrii\u00f3n e taxonom\u00eda e zoolox\u00eda."}
{"id": "319554", "revid": "1888", "url": "https://gl.wikipedia.org/wiki?curid=319554", "title": "Jos\u00e9 Ram\u00f3n Ulloa Pimentel", "text": ""}
{"id": "319555", "revid": "25871", "url": "https://gl.wikipedia.org/wiki?curid=319555", "title": "Synaptura lusitanica lusitanica", "text": "Synaptura lusitanica lusitanica, tam\u00e9n co\u00f1ecida como Synaptura lusitanica \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos, co\u00f1ecida en galego como linguado portugu\u00e9s.\nTr\u00e1tase dun pequeno linguado que habita nas costas do Atl\u00e1ntico oriental, desde Mauritania at\u00e9 Angola.\nTaxonom\u00eda.\nDescrici\u00f3n.\nA especie foi descrita por primeira vez en 1868 polo icti\u00f3logo portugues F\u00e9lix Ant\u00f3nio de Brito Capelo.\nSin\u00f3nimos.\nAdemais de polo nome orixinario que lle outorgou de Brito Capelo, \"Synaptura lusitanica\", e o actualmente v\u00e1lido, a especie co\u00f1\u00e9cese tam\u00e9n polos sin\u00f3nimos:\nCaracter\u00edsticas.\nComo todos os linguados ten unha aparencia caracter\u00edstica, asim\u00e9trica e con ambos os ollos no mesmo lado do corpo, o chamado \"lado\" ocular\" ou \"lado pigmentado\" (o dereito, neste caso), mentres que o lado sen ollos \u00e9 o chamado \"lado cego.&lt;br&gt;O corpo, como o de todos os soleidos, ten forma de lingua (de a\u00ed os seus nomes vulagares) ou de sola de sandalia (de a\u00ed, o seu nome cient\u00edfico), m\u00e1is alto cara a arriba, cara \u00e1 cabeza, pero que se vai estritando pouco a pouco cara ao extremo caudal.\nPodea alcanzar un tama\u00f1o de at\u00e9 40 cm de lonxiutude.\nH\u00e1bitat, distribuci\u00f3n e biolox\u00eda.\nO linguado portugu\u00e9s \u00e9 un peixe mari\u00f1o e de augas salobres, demersal, que habita en augas tropicais pouco profundas, de at\u00e9 os 60 m de profundidade, entre os 21\u00b0 N e os 18\u00b0 S, e entre os 19\u00b0 W e os 14\u00b0 E, nas costas do Atl\u00e1ntico leste, desde o cabo Branco (Mauritania) at\u00e9 Angola.\nEnc\u00f3ntrase en fondos areosos e lamacentos, principalmente en augas pouco profundas.\nPesca.\nO linguado portugu\u00e9s capt\u00farase nas \u00e1reas de pesca 27, 34 e 47 (Atl\u00e1ntico nordeste, Atl\u00e1ntico centro-leste e Atl\u00e1ntico sueste, respectivamente )."}
{"id": "319556", "revid": "22795", "url": "https://gl.wikipedia.org/wiki?curid=319556", "title": "Linguado portugu\u00e9s", "text": ""}
{"id": "319559", "revid": "98629", "url": "https://gl.wikipedia.org/wiki?curid=319559", "title": "Synaptura lusitanica", "text": "Synaptura lusitanica , tam\u00e9n co\u00f1ecida como Synaptura lusitanica lusitanica , \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos e familia dos soleidos.\nComo todos os linguados ten unha aparencia caracter\u00edstica, asim\u00e9trica e con ambos os ollos no mesmo lado do corpo, o chamado \"lado\" ocular\" ou \"lado pigmentado\" (o dereito, neste caso), mentres que o lado sen ollos \u00e9 o chamado \"lado cego\".\n\"Synaptura lusitanica\" vive nas costas do Atl\u00e1ntico centro-oriental, onde \u00e9 obxecto de pesca comercial.\nCaracter\u00edsticas.\nO corpo, como o de todos os soleidos, ten forma ovalada, de lingua (de a\u00ed os seus nomes vulagares) ou de sola de sandalia (de a\u00ed, o seu nome cient\u00edfico), m\u00e1is alto cara a arriba, cara \u00e1 cabeza, pero que se vai estritando pouco a pouco cara ao extremo caudal.\nAs narinas do lado cego non est\u00e1n expandidas e formando unha roseta, como nas especies do x\u00e9nero \"Pegusa\". A narina anterior do lado ocular presenta un tubo dirixido cara a atr\u00e1s atr\u00e1s, que non alcanza o bordo delanteiro do ollo inferior.\nAs aletas dorsal e anal est\u00e1n unidas na s\u00faa parte posterior, por unha membrana, \u00e1 aleta caudal. A aleta dorsal orix\u00ednase na cabeza, e est\u00e1 suatentada por de 79 a 83; a anal presenta de 57 a 67 raios, e as aletas pectorais, de 6 a 10.\nA li\u00f1a lateral est\u00e1 formada por de 100 a 123 escamas porosas; a s\u00faa rama supratemporal forma unha curva suavemente arredondeada.\nA coloraci\u00f3n do lado pigmentado \u00e9 parda agrisada, con manchas mouras, que tenden a formar unha serie lonxitudinal de manchas m\u00e1is grandes ao longo da li\u00f1aa lateral.\nPodea alcanzar un tama\u00f1o de at\u00e9 40\u00a0cm de lonxiutude.\nH\u00e1bitat, distribuci\u00f3n e biolox\u00eda.\n\"Synaptura lusitanica\" \u00e9 un peixe mari\u00f1o e de augas salobres, demersal, que habita en augas tropicais pouco profundas, de at\u00e9 os 60 m de profundidade, nas costas do Atl\u00e1ntico leste, desde o sur do estreito de Xibraltar e as costas mediterr\u00e1neas da pen\u00ednsula Ib\u00e9rica, at\u00e9 o Congo, polo sur.\nEnc\u00f3ntrase en fondos areosos e lamacentos, principalmente en augas pouco profundas.\nTaxonom\u00eda.\nDescrici\u00f3n.\nA especie foi descrita por primeira vez en 1868 polo icti\u00f3logo portugues F\u00e9lix Ant\u00f3nio de Brito Capelo.\nSubespecies.\nDentro desta especie, na actualidade reco\u00f1\u00e9cense as seguintes d\u00faas subespecies:"}
{"id": "319560", "revid": "98629", "url": "https://gl.wikipedia.org/wiki?curid=319560", "title": "Madonna de Bruxas", "text": "A Madonna de Bruxas \u00e9 unha escultura realizada en m\u00e1rmore por Michelangelo no ano 1504. De 1,23 metros de altura, at\u00f3pase na igrexa da Nosa Se\u00f1ora de Bruxas (cidade da actual B\u00e9lxica).\nAn\u00e1lise.\nFoi realizada inmediatamente despois que a \"Piedade\" do Vaticano, por encarga duns mercadores flamengos, os Mouscrom. A Virxe e o Neno presentan parecido movemento nas vestiduras coa citada \"Piedade\", pero aqu\u00ed o grupo adquire unha solemnidade pl\u00e1stica, debido \u00e1 s\u00faa verticalidade, parecida a unha arquitectura. O rostro da Virxe \u00e9 ovalado, de gran beleza cl\u00e1sica, e queda enmarcado polas ondulaci\u00f3ns do veo. \u00c1chase coma se estivese nun momento de pensamento profundo, mostr\u00e1ndose cunha gran serenidade, mentres o Neno, de p\u00e9, est\u00e1 recostado entre as pernas da s\u00faa nai e xunta a s\u00faa man coa dela, d\u00e1ndolle coa enerx\u00eda deste xesto a sensaci\u00f3n din\u00e1mica que el sost\u00e9n.\nHistoria.\nPor unha carta de Giovanni Balducci dirixida a Michelangelo con data 14 de agosto de 1506, inf\u00f3rmase do traslado da escultura a Bruxas por Giovanni e Alessandro Moscheroni. Foi colocada nunha capela da igrexa da Nosa Se\u00f1ora, onde a viu D\u00fcrer en 1521.\nNa \u00e9poca de Napole\u00f3n foi levada a Francia e devolta a Bruxas en 1815. Sufriu outra subtracci\u00f3n similar por parte das tropas alem\u00e1s na segunda guerra mundial, pero rematou regresando \u00e1 s\u00faa situaci\u00f3n orixinal grazas ao Programa de Monumentos, Arte e Arquivos. Esta peripecia foi reflectida na pel\u00edcula \"The Monuments Men\" (2014), protagonizada por George Clooney."}
{"id": "319561", "revid": "5132", "url": "https://gl.wikipedia.org/wiki?curid=319561", "title": "Estadio da Malata", "text": ""}
{"id": "319562", "revid": "5863", "url": "https://gl.wikipedia.org/wiki?curid=319562", "title": "Marcelo Mac\u00edas y Garc\u00eda", "text": ""}
{"id": "319563", "revid": "89787", "url": "https://gl.wikipedia.org/wiki?curid=319563", "title": "Trofeo Concepci\u00f3n Arenal 2015", "text": "A 54.\u00ba edici\u00f3n do Trofeo Concepci\u00f3n Arenal celebrouse en Ferrol a partido \u00fanico entre o Racing Club de Ferrol e o Club Deportivo Lugo o 7 de agosto de 2015, despois de non celebrarse o ano anterior. O campi\u00f3n foi o Lugo por un gol a tres, sendo o gol obra dos ferrol\u00e1ns de Diego Vela e os tres dos lucenses de Igor Mart\u00ednez, Campillo e Israel Puerto."}
{"id": "319567", "revid": "55340", "url": "https://gl.wikipedia.org/wiki?curid=319567", "title": "Ouvido", "text": ""}
{"id": "319569", "revid": "56817", "url": "https://gl.wikipedia.org/wiki?curid=319569", "title": "K\u00f6niggr\u00e4tzer Marsch", "text": "K\u00f6niggr\u00e4tzer Marsch \u00e9 unha marcha militar alem\u00e1 composta polo m\u00fasico prusiano Johann Gottfried Piefke con ocasi\u00f3n da vitoria de Prusia sobre as tropas do Imperio Austr\u00edaco na Batalla de K\u00f6niggr\u00e4tz o 3 de xullo de 1866, que foi o enfrontamento decisivo da Guerra Austro-Prusiana. Tal vitoria abriu cami\u00f1o para a supremac\u00eda de Prusia na Confederaci\u00f3n Xerm\u00e1nica e, finalmente, para a fundaci\u00f3n do Imperio Alem\u00e1n en 1871. Por raz\u00f3ns obvias, \u00e9 o\u00eddo raramente en Austria."}
{"id": "319570", "revid": "1987", "url": "https://gl.wikipedia.org/wiki?curid=319570", "title": "R\u00edo das Rozas", "text": "O r\u00edo das Rozas \u00e9 un curso fluvial galego, afluente pola marxe dereita do r\u00edo La\u00f1as, que \u00e1 s\u00faa vez verte as s\u00faas augas no r\u00edo Ulla. Ten un percorrido duns 5,5\u00a0km.\nCaracter\u00edsticas.\nNace na parroquia de Cebreiro (O Pino), ao norte do campo da feira do Vinte e da capela de San Sadurni\u00f1o. No seu curso asentan os mu\u00ed\u00f1os de Sabuceda e A Quint\u00e1 (abandonados) e mais o mu\u00ed\u00f1o de Rozas."}
{"id": "319571", "revid": "56817", "url": "https://gl.wikipedia.org/wiki?curid=319571", "title": "Manuel B\u00e1rcena", "text": "Manuel B\u00e1rcena pode facer referencia a:"}
{"id": "319572", "revid": "22570", "url": "https://gl.wikipedia.org/wiki?curid=319572", "title": "Federico Ucl\u00e9s", "text": "Federico Ucl\u00e9s Belmonte, co\u00f1ecido como Fede Ucl\u00e9s, nado o 2 de maio de 1993 en Almer\u00eda, \u00e9 un xogador profesional espa\u00f1ol de baloncesto. Actualmente xoga para o Iberojet Palma da Liga LEB Ouro, no que xoga na posici\u00f3n de ala-pivote cunha altura de 2,02 metros."}
{"id": "319575", "revid": "55340", "url": "https://gl.wikipedia.org/wiki?curid=319575", "title": "D\u00eda de internet", "text": ""}
{"id": "319576", "revid": "55340", "url": "https://gl.wikipedia.org/wiki?curid=319576", "title": "Dominio de internet", "text": ""}
{"id": "319577", "revid": "55340", "url": "https://gl.wikipedia.org/wiki?curid=319577", "title": "Tr\u00e1fico en internet", "text": ""}
{"id": "319578", "revid": "55340", "url": "https://gl.wikipedia.org/wiki?curid=319578", "title": "Espello (internet)", "text": ""}
{"id": "319579", "revid": "51078", "url": "https://gl.wikipedia.org/wiki?curid=319579", "title": "Clube Deportivo Cea", "text": ""}
{"id": "319580", "revid": "89787", "url": "https://gl.wikipedia.org/wiki?curid=319580", "title": "Persecuci\u00f3ns relixiosas no Imperio romano", "text": "Durante o Imperio Romano d\u00e9ronse varias persecuci\u00f3ns relixiosas ao longo da s\u00faa historia, sendo as primeiras de orixe pol\u00edtico, por manter o status quo, e as \u00faltimas por ideolox\u00eda.\nPersecuci\u00f3n \u00e1s bacanais.\nNo 168 a.C. tivo lugar a primeira persecuci\u00f3n relixiosa no Imperio Romano. O emperador emitiu un decreto chamado \"senatus consultum de Bacchanalibus\", no que os devanditos ritos foron prohibidos e condenaba \u00e1 morte todos os que participaran neles; a maior\u00eda por coitelo ou crucificados; segundo Escohotado (2009) foron preto de sete mil.\nOs seguidores de Baco foron acusados de asasinato, abuso sexual e moral corrupta, premiouse a s\u00faa delaci\u00f3n e os seus templos foron destru\u00eddos. Seis anos m\u00e1is tarde, en 180 a. C., o Pretor competente queix\u00e1base de que tras condenar 3000 persoas non daba visto o final do proceso, chegando a executar a 7000 persoas. Cen anos despois, os cultos dionis\u00edacos rexurdiron con grande aceptaci\u00f3n entre as clases superiores da sociedade romana.\nPersecuci\u00f3n aos cristi\u00e1ns no Imperio Romano.\nEn principio, os romanos consideraban o Cristianismo como unha seita xudaica. Ademais de persecuci\u00f3ns espor\u00e1dicas de Ner\u00f3n e Domiciano durante o s\u00e9culo I, os cristi\u00e1ns foron confrontados con m\u00e1is frecuencia coa inimizade dos escribas xudeus e os fariseos que coas autoridades romanas.\nEn base a varios testemu\u00f1os p\u00f3dese afirmar que durante a segunda metade do s\u00e9culo I ata o s\u00e9culo IV, os cristi\u00e1ns tam\u00e9n foron perseguidos polas autoridades do Imperio Romano, que consideraban cristi\u00e1ns tanto os xudeus como os sediciosos (lembrando que en 70 os xudeus fixeron unha revolta en Xudea que levou \u00e1 destruci\u00f3n de Xerusal\u00e9n e \u00e1 deportaci\u00f3n dos xudeus do seu territorio en mans dos romanos), ou como rebeldes pol\u00edticos. O historiador Suetonio menciona tumultos causados \u200b\u200ben Roma baixo o emperador Claudio \"dun certo Cresto\", que pode ser identificado con Cristo, cuxas doutrinas estaban sendo diseminadas por emigrantes ou escravos xudeus en Roma. Ademais, T\u00e1cito nos seus \"Anais\" fala da persecuci\u00f3n dos cristi\u00e1ns (\"nome sacado dun determinado Cristo\") por Ner\u00f3n.\nTertuliano, na s\u00faa \"Apoloxia contra os xent\u00eds\" escrita en 200 explica como eran os crimes imputados \u00e1 fama cristi\u00e1:\nNeste contexto, hai que recordar que se converteu encostume entre varios emperadores romanos erixir estatuas propias en varias cidades do imperio, e proclamarse deuses ou fillos de deuses (baixo o t\u00edtulo de Se\u00f1or dos se\u00f1ores) que os seus s\u00fabditos ti\u00f1an que respectar. Os cristi\u00e1ns neg\u00e1ronse a tomar tales actitudes, polo que o goberno imperial viu niso alta traiz\u00f3n e comezou a perseguilos por causas pol\u00edticas que non relixiosas. Por outra banda os cristi\u00e1ns primitivos eran unha ameaza \u00e1 econom\u00eda xa que promulgaban unha especie de comunismo primitivo.\nHoubo varias persecuci\u00f3ns contra o cristianismo durante o Imperio Romano, xeralmente referidas polo nome dos emperadores que decretou: as de Ner\u00f3n, Domiciano, Traxano, Marco Aurelio, Septimio Severo, Maximiano, Decio, Valeriano, Aureliano e Diocleciano.\nUnha das m\u00e1is co\u00f1ecidas foi a persecuci\u00f3n do emperador Ner\u00f3n tralo incendio de Roma, cando o populacho se lanzou contra os primeiros cristi\u00e1ns. O emperador Domiciano aprobou unha lei segundo a cal os cristi\u00e1ns ser\u00edan castigados ante a lei se non mudaban de relixi\u00f3n. O emperador Traxano ordenou que os cristi\u00e1ns non deb\u00edan ser denunciados e que as alegaci\u00f3ns an\u00f3nimas deb\u00edan ser rexeitadas e no caso de que volvesen adorar os deuses do Estado ser\u00edan liberados. Os que persisten, con todo, deben ser castigados. Septimio Severo usar\u00eda como pretexto para a persecuci\u00f3n dos cristi\u00e1ns as pragas e a fame que se lles atribu\u00eda e que derrubaron o imperio. No ano 202 Septimio promulgou unha lei que prohib\u00eda o proselitismo (antes ningu\u00e9n \u00eda de casa en casa tentando convencer \u00e1 xente de mudar de relixi\u00f3n) do cristianismo e o xuda\u00edsmo. \nEn xaneiro de 250, o emperador Decio publicou un decreto esixindo que todos os cidad\u00e1ns fixesen un sacrificio para a maior gloria do emperador na presenza dun oficial romano e as\u00ed poder obter un certificado (\"Libellus\"), demostrando que o fixeran. Isto fixo xurdir diferenzas dentro da igrexa, xa que algunhas comunidades aceptaron de volta os ap\u00f3statas e outras non. Baixo o reinado de Valeriano todos os cl\u00e9rigos cristi\u00e1ns foron forzados a facer sacrificios aos deuses romanos as\u00ed como a deixaren de practicar rituais nos cemiterios. A persecuci\u00f3n terminou cando o seu fillo revogou os decretos do seu pai. A persecuci\u00f3n de Diocleciano foi o m\u00e1is grave, xa que este quer\u00eda reformar o imperio en todos os aspectos e unha parte esencial da s\u00faa pol\u00edtica era fortalecer o culto imperial aos emperadores.Xuliano foi o \u00faltimo emperador pag\u00e1n do Imperio Romano e desposu\u00edu o clero cat\u00f3lico do seu dereito de viaxar a conta do Estado.\nPersecuci\u00f3n do imperio romano aos cristi\u00e1ns considerados herexes.\nNo s\u00e9culo IV o emperador Graciano o Mozo ditou unha lei para desterrar os priscilianistas e durante o reinado do emperador Magno M\u00e1ximo reabriuse a persecuci\u00f3n contra deles, sendo degolado Prisciliano no ano 385 e perseguidos os seus seguidores, que entraron na clandestinidade.\nPersecuci\u00f3n aos pag\u00e1ns no Imperio romano.\nEntre os anos 315 e 392 lexislouse contra a relixi\u00f3n tradicional pag\u00e1 e o xuda\u00edsmo, con medidas que afectaban tanto na econom\u00eda dos templos tradicionais como na vida privada, as\u00ed como castigos para os cristi\u00e1ns que volvesen ao paganismo. O emperador Constantino declara como \u00fanica relixi\u00f3n ao Cristianismo e comeza a persecuci\u00f3n a t\u00f3dolos \"adivi\u00f1os e helenistas\" mediante asasinatos p\u00fablicos de fil\u00f3sofos e sacerdotes como da destruci\u00f3n de templos e bibliotecas, perd\u00e9ndose as\u00ed a sabedor\u00eda da Antig\u00fcidade. Moitos sacerdotes e bispos cristi\u00e1ns fix\u00e9ronse famosos \"destrutores de templos\" como Marcos de Arethusa mentres o cuarto concilio de Cartago prohib\u00eda so sacerdotes cristi\u00e1ns o estudo das obras dos pag\u00e1ns. No 380 o emperador Teodosio castiga incluso a simple visita aos templos pag\u00e1ns, en Skythopolis, Siria, organ\u00edzase no 359 un \"campo de concentraci\u00f3n\" onde mataron a t\u00f3dolos acusados de seren pag\u00e1ns. No 393 proh\u00edbense os Xogos ol\u00edmpicos e os misioneiros que converteran ao cristianismo aos godos dir\u00edxenos contra os templos gregos que a\u00ednda non foran convertidos en canteiras de cal. O emperador Arcadio permite que os santuarios pag\u00e1ns rurais sexan desmantelados de forma discreta e seus materiais reutilizados en obras p\u00fablicas, mentres o emperador Honorio tenta po\u00f1er certa orde e ordena que antes de destru\u00edr un templo para colocar un templo cristi\u00e1n enriba se env\u00ede un documento a R\u00e1vena pedindo permiso, a\u00ednda que a igrexa cat\u00f3lica comezou un proselitismo entre as elites locais para que doasen os templos pag\u00e1ns baixo a titularidade dos municipia \u00e1 igrexa. Por\u00e9n, o paganismo segue tendo crentes, sobre todo nas zonas rurais onde apenas hai elites sociais que se pasaran \u00e1 nova relixi\u00f3n(o termo pag\u00e1n significa persoa que vive no campo).\nMentres no Imperio Romano de Oriente a corte imperial despide do ex\u00e9rcito e das oficinas a todos aqueles que non se converteron ao cristianismo, exterminando varios fil\u00f3sofos e sabios de Grecia e Exipto mentres hordas dirixidas por ermit\u00e1ns ao tempo que os pag\u00e1ns son declarados individuos sen ning\u00fan dereito lexislativo, o emperador Xustiniano prohibe con castigo de pena de morte calquera estudo das obras cl\u00e1sicas por seren pag\u00e1s pechando a academia de Plat\u00f3n. O concilio de Constantinopla do 692 prohibe celebrar calquera festa de raigame pag\u00e1, sendo os derradeiros pag\u00e1ns obrigados a bautizarse por san Nikonio no ano 860.\nOs primeiros testemu\u00f1os de destruci\u00f3n de templos pag\u00e1ns na Pen\u00ednsula Ib\u00e9rica son de finais do s\u00e9culo IV. Nesta provincia a pesar de carecer de referencias da \u00e9poca tiveron lugar demolici\u00f3ns de templos pag\u00e1ns, xa que non ter\u00eda sentido unha lei do 399 prohibindo estas desfeitas debido a que eran propiedade do Estado. A finais do s\u00e9culo IV ao presb\u00edtero Vicente de Baetica ens\u00ednanlle un templo que a\u00ednda conservaba o seu \u00eddolo."}
{"id": "319581", "revid": "5863", "url": "https://gl.wikipedia.org/wiki?curid=319581", "title": "Carlos Manuel O'Donnell", "text": ""}
{"id": "319582", "revid": "5863", "url": "https://gl.wikipedia.org/wiki?curid=319582", "title": "Carlos O'Donnell y Abr\u00e9u", "text": ""}
{"id": "319584", "revid": "12452", "url": "https://gl.wikipedia.org/wiki?curid=319584", "title": "Williams Grand Prix Engineering", "text": ""}
{"id": "319587", "revid": "23204", "url": "https://gl.wikipedia.org/wiki?curid=319587", "title": "Pro12 2014-2015", "text": "A tempada 2014-2015 do Pro12 foi a d\u00e9cimo cuarta edici\u00f3n da Liga celta de rugby, que se creou no ano 2001. A liga comezou o 5 de setembro do 2014 e rematou coa gran final o 30 de maio do 2015 no Kingspan Stadium en Belfast, Irlanda do Norte. Nesta tempada, o banco neerland\u00e9s \"RaboDirect\" deixou de ser o patrocinador oficial da competici\u00f3n. A famosa compa\u00f1\u00eda cervexeira irlandesa Guinness tomou o testemu\u00f1o e converteuse no esponsor maioritario do campionato. Leinster Rugby part\u00eda como o defensor do t\u00edtulo, pero a vitoria logr\u00e1rona os xogadores do Glasgow Warriors escoc\u00e9s.\nFormato da competici\u00f3n.\nO torneo est\u00e1 composto por 12 equipos (4 irlandeses, 4 galeses, 2 escoceses e 2 italianos), e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronta \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n \u00e9 o seguinte:"}
{"id": "319588", "revid": "88215", "url": "https://gl.wikipedia.org/wiki?curid=319588", "title": "Sociedade Cultural Deportiva Milagrosa", "text": "A Sociedade Cultural Deportiva Milagrosa \u00e9 un club de f\u00fatbol galego do barrio da Milagrosa da cidade de Lugo. Foi fundado en 1963 e actualmente compite na Terceira Auton\u00f3mica de Galicia.\nHistoria.\nNa tempada 2014\u201315 ascendeu a Preferente Auton\u00f3mica, logo de quedar 2\u00ba clasificado no Grupo 3 de Primeira Auton\u00f3mica, por detr\u00e1s do Club Lemos."}
{"id": "319589", "revid": "12452", "url": "https://gl.wikipedia.org/wiki?curid=319589", "title": "Sociedad Deportiva Cultural Milagrosa", "text": ""}
{"id": "319590", "revid": "12452", "url": "https://gl.wikipedia.org/wiki?curid=319590", "title": "SDC Milagrosa", "text": ""}
{"id": "319592", "revid": "75439", "url": "https://gl.wikipedia.org/wiki?curid=319592", "title": "Meteoroide", "text": "Un meteoroide (do\u00a0lat\u00edn\u00a0\"mete\u014drus\", e este do\u00a0grego\u00a0\"\u03bc\u03b5\u03c4\u03ad\u03c9\u03c1\u03bf\u03c2\", 'elevado no ar') \u00e9 un corpo menor do Sistema Solar de, aproximadamente, entre 100 \u00b5m at\u00e9 50 m (de di\u00e1metro m\u00e1ximo). O l\u00edmite superior de tama\u00f1o, 50 m, empr\u00e9gase para diferencialo dos cometas e dos asteroides, mentres que o l\u00edmite inferior de tama\u00f1o, 100\u00a0\u00b5m, se emprega para diferencialo do po c\u00f3smico; por\u00e9n, os l\u00edmites de tama\u00f1o non adoitan empregarse moi estritamente sendo ambigua a designaci\u00f3n dos obxectos que se atopen pr\u00f3ximos a estes l\u00edmites.\nNa pr\u00e1ctica, esta \u00e9 a definici\u00f3n m\u00e1is empregada, que deriva da definici\u00f3n da Royal Astronomical Society, corpo celeste de entre 100 \u00b5m e 10 m'\", combinada coa definici\u00f3n de \"near-Earth meteroid\" (extrapolada a meteoroides tam\u00e9n non pr\u00f3ximos \u00e1 Terra), obxectos con \u00f3rbitas na veci\u00f1anza da Terra cun di\u00e1metro menor de 50 m\"', e as novas definici\u00f3ns da UAI da asemblea do 22 de agosto de 2006, que distinguen planeta, planeta anano, sat\u00e9lite e corpo menor do Sistema Solar. A actual definici\u00f3n de meteoroide estabelecida pola Uni\u00f3n Astron\u00f3mica Internacional (IAU) na s\u00faa XI Asemblea Xeral (1961) \u00e9 a dun '\"obxecto s\u00f3lido que se move no espazo interplanetario, dun tama\u00f1o considerabelmente m\u00e1is pequeno que un asteroide e considerabelmente m\u00e1is grande que un \u00e1tomo ou mol\u00e9cula\"'. Por\u00e9n, consid\u00e9rase desfasada, pouco precisa e amplamente err\u00f3nea.\nA maior\u00eda dos meteoroides son fragmentos de cometas e asteroides, a\u00ednda que tam\u00e9n poden ser rochas de sat\u00e9lites ou planetas que foron expulsadas en grandes impactos ou simplemente restos da formaci\u00f3n de Sistema Solar. Cando entra na atmosfera dun planeta, o meteoroide qu\u00e9ntase e vapor\u00edzase parcial ou completamente. O gas que fica na traxectoria seguida polo meteoroide ion\u00edzase e brilla. O rastro de vapor brillante ch\u00e1mase tecnicamente meteoro, a\u00ednda que o seu nome com\u00fan \u00e9 estrela fugaz. Denom\u00ednanse b\u00f3lidos aqueles meteoros cuxa magnitude aparente \u00e9 inferior a -4 (a menor valor da magnitude aparente, maior brillo), que \u00e9 aproximadamente a magnitude aparente do planeta Venus, que de entre todas as estrelas e planetas \u00e9 o corpo m\u00e1is brillante dende a Terra. Daqueles b\u00f3lidos de magnitude aparente inferior \u00e1 da L\u00faa chea (-12,6), os superb\u00f3lidos, poden sobrevivir fragmentos que cheguen ao chan; estes fragmentos son denominados meteoritos. A maior\u00eda dos meteoritos terrestres, bardante os met\u00e1licos de grandes dimensi\u00f3ns, proceden de meteoroides."}
{"id": "319594", "revid": "89787", "url": "https://gl.wikipedia.org/wiki?curid=319594", "title": "Genndy Tartakovsky", "text": "Gennadiy Borisovich Tartakovsky (), nado o 17 de xaneiro de 1970 en Moscova, \u00e9 un animador, director de cine e produtor estounidense. \u00c9 co\u00f1ecido pola creaci\u00f3n de series de televisi\u00f3n de animaci\u00f3n para Cartoon Network como son \"Dexter's Laboratory\", \"Samurai Jack\" e \"\", as\u00ed como co-creador de \"Sym-Bionic Titan\". No 2011, Tartakovsky uniuse a Sony Picture Animation onde debutou dirixindo o filme \"Hotel Transylvania\" e a s\u00faa secuela \"Hotel Transylvania 2\". A\u00ednda que o seu nome en ruso adoita transcribirse como Gennady or Gennadiy, el cambiou a s\u00faa ortograf\u00eda a Genndy despois de trasladarse de Rusia \u00f3s Estados Unidos.\nTraxectoria.\nPrimeiros anos.\nTartakovsky naceu o 17 de xaneiro de 1970, en Moscova de pais xudeus. O seu pai, Boris, traballou como dentista para os funcionarios do goberno e para a Selecci\u00f3n nacional sovi\u00e9tica de h\u00f3ckey sobre xeo. A s\u00faa nai, Miriam, foi a asistente do director dunha escola. Tam\u00e9n ten un irm\u00e1n, Alexander, quen \u00e9 dous anos m\u00e1is vello e actualmente \u00e9 consultor de inform\u00e1tica en Chicago.\nA familia de Tartakovsky trasladouse aos Estados Unidos cando ti\u00f1a sete anos debido as preocupaci\u00f3ns sobre o efecto do antisemitismo na vida dos seus fillos. A familia estableceuse orixinalmente en Columbus, Ohio e despois trasladouse a Chicago. Viuse moi influenciado polos c\u00f3mics que atopou al\u00ed; a s\u00faa primeira compra foi un c\u00f3mic dos \"Super Friends\". Tartakovsky comezou a asistir no terceiro grado na Eugene Field Elementary School de Chicago. A escola era dif\u00edcil para el porque sent\u00eda que todo o mundo o reco\u00f1ec\u00eda como estranxeiro. Pasou a frecuentar a prestixiosa Lane Technical College Prep High School de Chicago, e di que nunca sentiu que encaixaba at\u00e9 que estivo no segundo ano. Cando ti\u00f1a 16 anos, o seu pai morreu dun ataque card\u00edaco. El sent\u00eda que o seu pai era moi rigoroso e era un home \u00e1 antiga, pero a relaci\u00f3n de Genndy con seu pai foi moi especial para el. Trala morte do seu pai, Genndy e a s\u00faa familia traslad\u00e1ronse a unha vivenda financiado polo goberno, e empezou a traballar namentres cursaba o ensino medio.\nPara satisfacer a s\u00faa familia, Tartakovsky tentou tomar clases de publicidade, xa que desexaban que fora un home de negocios. As\u00ed \u00e9 todo, inscribiuse tarde e tivo pouca pode de elecci\u00f3n sobre as s\u00faas clases. Foi designado para acudir a clase de animaci\u00f3n na Columbia College Chicago antes de se mudar aos \u00c1nxeles para estudar animaci\u00f3n no Instituto das Artes de California (co seu amigo Rob Renzetti) e al\u00ed, co\u00f1eceu a Craig McCracken. Na CalArts, Tartakovsky dirixido e animou d\u00faas pel\u00edculas de estudantes, unha das cales foi a base para facer \"Dexter's Laboratory\". Despois de dous anos na CalArts, Tartakovsky conseguiu un emprego en Espa\u00f1a en \"\" e \"The Critic\". Mentres estaba en Espa\u00f1a, a s\u00faa nai morreu de cancro.\nCarreira.\nCraig McCracken conseguiu un traballo de director de arte na Hanna-Barbera para o show \"2 Stupid Dogs\" e recomendou a contrataci\u00f3n de Robert Renzetti e m\u00e1is de Tartakovsky. Este foi un importante punto de inflexi\u00f3n na carreira de Tartakovsky. Hanna-Barbera cedeu un trailer a Tartakovsky, McCracken, Renzetti e Paul Rudish para traballar no aparcadoiro do estudo, \u00e9 al\u00ed onde Tartakovsky comezou a crear as s\u00faas obras m\u00e1is co\u00f1ecidas. \"Dexter's Laboratory\" xurdiu a partir dunha pel\u00edcula de estudante co mesmo t\u00edtulo que produciu mentres estudaba no California Institute of the Arts. Tartakovsky tam\u00e9n co-escribiu e dese\u00f1ou o n\u00ba 25 dunha serie de c\u00f3mics de \"Dexter's Laboratory\", titulado \"Subble Trouble\". Ademais, axudou a producir \"The Powerpuff Girls\" e dirixiu moitos episodios, e mesmo foi director de animaci\u00f3n para o filme \"The Powerpuff Girls Movie\". Os tres proxectos foron nomeados varias veces para os Premios Emmy, con \"Samurai Jack\" finalmente ga\u00f1ou o \"Primetime Emmy ao mellor programa animado\" (para programas de menos dunha hora) en 2004 - o mesmo ano en que \u00eda ga\u00f1ar na categor\u00eda \"Primetime Emmy ao mellor programa animado\" (para programas dunha hora ou m\u00e1is) por \".\nO creador da saga da Guerra das galaxias George Lucas contratou a Tartakovsky para dirixir ', unha serie de debuxos animados que transcorre entre ' e \". A serie ga\u00f1ou tres premios Emmy: dous para \"Primetime Emmy ao mellor programa animado\" (para programas dunha hora ou m\u00e1is) en 2004 e 2005, e outra para \"Primetime Emmy ao mellor logro individual en animaci\u00f3n\" (para o dese\u00f1ador de fondos Justin Thompson en 2005). Tartakovsky asegurou non ter plans de traballar en proxectos futuros da Guerra das galaxias. Tartakovsky axudou a crear o episodio piloto de \"Korgoth of Barbaria\", emitido por Adult Swim no 2006. Por\u00e9n, o proxecto non logrou converterse nunha serie.\nNo 2005, Tartakovsky converteuse no presidente creativo de \"Orphanage Animation Studios\", un estudio de animaci\u00f3n por ordenador pertencente \u00e1 compa\u00f1\u00eda de efectos visuais The Orphanage. En febreiro de 2006 anunciouse que o estudio estaba a cargo de crear unha secuela da pel\u00edcula \"The Dark Crystal\" (1982), que ser\u00eda titulada \"Power of the Dark Crystal\" e estar\u00eda dirixida por Tartakovsky. As\u00ed e todo, en maio de 2010 revelouse que Tartakovsky foi substitu\u00eddo por Michael e Peter Spierig. Tam\u00e9n dirixiu unha serie de anuncios anti-tabaco, un para Nicorette en 2006 e dous para Niquitin en 2008.\nNo 2009 creou unha curta titulada \"Maruined\", para o programa de Cartoon Network \"Cartoonstitute\", que a\u00ednda non foi oficialmente transmitido. Anunciouse tam\u00e9n que Tartakovsky \u00eda escribir e dirixir unha pel\u00edcula de \"Samurai Jack\" de Frederator Studios de Fred Seibert e Bad Robot Productions de J. J. Abrams. En xu\u00f1o de 2012, Tartakovsky dixo que ti\u00f1a unha historia para completar a serie pero o proxecto foi arquivado cando J. J. Abrams comezou a dirixir o filme de \"Star Trek\". No 2010, creou storyboards para o filme de Jon Favreau \"Iron Man 2\". A \u00faltima serie de televisi\u00f3n de Tartakovsky para Cartoon Network, \"Sym-Bionic Titan\", emitiuse entre 2010 e 2011. Ti\u00f1a a esperanza de ampliar os 20 episodios iniciais, pero non foi renovado para al\u00e9n da s\u00faa primeira tempada. O 7 de abril de 2011 un pr\u00f3logo animado por Tartakovsky para a pel\u00edcula de terror \"Priest\" estreouse en li\u00f1a. A principios de 2011, Tartakovsky pasou a traballar con Sony Pictures Animation, onde fixo a s\u00faa estrea na direcci\u00f3n de cine con \"Hotel Transylvania\" (2012). En xullo de 2012, asinou un acordo a longo prazo con Sony para desenvolver e dirixir os seus propios proxectos. O seu primeiro proxecto inicial actualmente tit\u00falase \"Can You Imagine?\" e ser\u00e1 producido por Michelle Murdocca. \u00c9 descrito como unha \"viaxe fant\u00e1stica a trav\u00e9s da imaxinaci\u00f3n dun neno\".\nEn xu\u00f1o de 2012, Sony Pictures Animation anunciou que Tartakovsky foi nomeado para dirixir unha longametraxe de animaci\u00f3n por ordenador de Popeye. En marzo de 2015, Tartakovsky anunciou que, a pesar de que a rodaxe de proba foi ben recibida, non estaba a traballar m\u00e1is no proxecto, e, pola contra, comezou a dirixir \"Can You Imagine?\"."}
{"id": "319599", "revid": "1131", "url": "https://gl.wikipedia.org/wiki?curid=319599", "title": "Corpo menor do sistema solar", "text": "Un corpo menor do Sistema Solar (\"CMSS\" ou do ingl\u00e9s \"SSSB\", \"small Solar System body\") \u00e9, segundo a resoluci\u00f3n da UAI (Uni\u00f3n Astron\u00f3mica Internacional) do 22 de agosto de 2006, un corpo celeste que orbita en torno ao Sol e que non \u00e9 planeta, nin planeta anano, nin sat\u00e9lite:\nPor conseguinte, segundo a definici\u00f3n da UAI, son corpos menores do sistema solar, independentemente da s\u00faa \u00f3rbita e composici\u00f3n:\nSegundo as definici\u00f3ns de planeta e de planeta anano, que atenden \u00e1 esfericidade do obxecto debido \u00e1 s\u00faa gran masa, p\u00f3dese definir como corpo menor do sistema solar, por exclusi\u00f3n, a todo corpo celeste que, sen ser un sat\u00e9lite, non acadase suficiente tama\u00f1o ou masa como para adoptar unha forma esencialmente esf\u00e9rica.\nSegundo algunhas estimaci\u00f3ns, a masa requirida para acadar a condici\u00f3n de esfericidade situar\u00edase en torno aos 5 \u00d7 1020 kg, resultando o di\u00e1metro m\u00ednimo en torno aos 800\u00a0km. Por\u00e9n, caracter\u00edsticas como a composici\u00f3n qu\u00edmica, a temperatura, a densidade ou a rotaci\u00f3n dos obxectos poden variar notabelmente os tama\u00f1os m\u00ednimos requiridos, polo que se rexeitou asignar valores aprior\u00edsticos \u00e1 definici\u00f3n, deixando a resoluci\u00f3n individual de cada caso \u00e1 observaci\u00f3n directa.\nSegundo a UAI, alg\u00fans dos corpos menores do sistema solar m\u00e1is grandes poder\u00edan reclasificarse no futuro como planetas ananos, tras un exame para determinar se est\u00e1n en equilibrio hidrost\u00e1tico, \u00e9 dicir: se son suficientemente grandes para que a s\u00faa gravidade venza as forzas do s\u00f3lido r\u00edxido ata ter adoptado unha forma esencialmente esf\u00e9rica.\nExceptuando os obxectos transneptunianos, os corpos menores do sistema solar de maior tama\u00f1o son Vesta e Pallas, con algo m\u00e1is de 500\u00a0km de di\u00e1metro."}
{"id": "319600", "revid": "5132", "url": "https://gl.wikipedia.org/wiki?curid=319600", "title": "Pro12 2015-2016", "text": "A tempada 2015-2016 do Pro12 \u00e9 d\u00e9cimo quinta edici\u00f3n da Liga celta de rugby, que se creou no ano 2001. A liga comezar\u00e1 o 5 de setembro do 2015 e finalizar\u00e1 coa gran final o 28 de maio do 2016 nunha sede que a\u00ednda est\u00e1 por decidir. O Glasgow Warriors escoc\u00e9s parte como defensor do t\u00edtulo do Pro12 2014-2015.\nFormato da competici\u00f3n.\nO torneo est\u00e1 composto por 12 equipos (4 irlandeses, 4 galeses, 2 escoceses e 2 italianos), e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronta \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n \u00e9 o seguinte:"}
{"id": "319607", "revid": "89787", "url": "https://gl.wikipedia.org/wiki?curid=319607", "title": "Club Deportivo Polvor\u00edn", "text": "\"Para o club de f\u00fatbol lucense fundado en 1991 v\u00e9xase:\" Polvor\u00edn F\u00fatbol Club.\nO Club Deportivo Polvor\u00edn foi un equipo de f\u00fatbol galego da cidade de Lugo. Fundado en 1946 e desaparecido en 1953 foi o xermolo, xunto coa Sociedade Ximn\u00e1stica Lucense, do actual Club Deportivo Lugo. Chegou a competir durante d\u00faas temporadas na Terceira Divisi\u00f3n (daquela terceira m\u00e1xima categor\u00eda).\nHistoria.\nEn pleno apoxeo da Ximn\u00e1stica Lucense, en 1946 \u00e9 fundado o Club Deportivo Polvor\u00edn, o cal recib\u00eda o nome do campo do Polvor\u00edn, situado no barrio de Montir\u00f3n da cidade amurallada. Fundado como equipo para xuntar aos rapaces da cidade, xa pronto comezou a ga\u00f1ar diversos t\u00edtulos a nivel local e provincial. O Polvor\u00edn, que vest\u00eda con camisola albivermella e pantal\u00f3n negro (moi semellante ao uniforme do CD Lugo), xogaba no antigo estadio Anxo Carro (co\u00f1ecido na \u00e9poca como Os Mi\u00f1\u00f3ns).\nEntrados os anos 1950 o Polvor\u00edn remata segundo no Grupo Norte da Primeira Categor\u00eda, na que xa xogara a finais da anterior d\u00e9cada, chegando a quedar segundo en 1949. Na fase final consegue o ascenso \u00e1 Terceira Divisi\u00f3n, tan s\u00f3 seis anos despois da s\u00faa fundaci\u00f3n, tras vencer ao Fabril S.D. da Coru\u00f1a. Grazas \u00e1s s\u00faas vitorias o club comezou a chamar a atenci\u00f3n dos seareiros lucenses, contando o equipo cada vez con m\u00e1is popularidade. Con Delio Rodr\u00edguez como presidente, o Polvor\u00edn mant\u00edvose na terceira categor\u00eda d\u00faas tempadas m\u00e1is, 1951-52 e 1952-53, ano no que remataron no s\u00e9timo posto. Con todo ese ser\u00eda o \u00faltimo ano do Polvor\u00edn na categor\u00eda. Por mor dunha crise institucional e a dimisi\u00f3n do seu presidente, Emilio N\u00fa\u00f1ez faise cargo do club."}
{"id": "319609", "revid": "98629", "url": "https://gl.wikipedia.org/wiki?curid=319609", "title": "2 Guns", "text": "2 Guns \u00e9 un filme estadounidense de acci\u00f3n e comedia dirixido polo island\u00e9s Baltasar Korm\u00e1kur e protagonizado por Denzel Washington e Mark Wahlberg. Bas\u00e9ase na serie de libros hom\u00f3nima publicada por Boom! Studios. Foi estreado o 2 de agosto de 2013, e foi acollido pola cr\u00edtica de xeito dispar. \u00c9 o primeiro filme de comedia de Denzel Washington dende \"The Preacher's Wife\" en 1996."}
{"id": "319612", "revid": "98629", "url": "https://gl.wikipedia.org/wiki?curid=319612", "title": "Riddick (filme)", "text": "Riddick \u00e9 un filme de ciencia ficci\u00f3n e suspense escrito e dirixido por David Twohy que se estreou no 2013. \u00c9 o terceiro filme da serie baseada na personaxe de \"Riddick\". Est\u00e1 producida e protagonizada por Vin Diesel que intepreta a personaxe principal, sendo o protagonista dos dous filmes anteriores, \"Pitch Black\" (2000) e \"The Chronicles of Riddick\" (2004)."}
{"id": "319630", "revid": "98629", "url": "https://gl.wikipedia.org/wiki?curid=319630", "title": "Microbioter\u00edidos", "text": "A dos microbioter\u00edidos (\"Microbiotheriidae\") \u00e9 a \u00fanica familia actual da orde dos microbioterios (\"Microbiotheria\") que, at\u00e9 hai relativamente pouco tempo, cr\u00edase extinto.\nIncl\u00fae unha \u00fanica especie actualmente viva, \"Dromiciops gliroides\", chamada en Suram\u00e9rica, onde habita, monito del monte, a\u00ednda que se co\u00f1ecen outras especies en estado f\u00f3sil.\nSon os marsupiais americanos m\u00e1is pr\u00f3ximos aos existentes en Australia (os australidelfos), xa que se trata dunha reinvasi\u00f3n de marsupiais \u00e1s terras de Gondwana, que acabaron convert\u00e9ndose na actual Suram\u00e9rica.\nCaracter\u00edsticas.\nO cranio aparece co rostro alongado e co \u00f3so nasal expandido caudalmente. Non aparece o proceso paraoccipital. O bulbo timp\u00e1nico est\u00e1 moi desenvolvido e ocupa unha \u00e1rea relativamente grande da base do cranio.\nA f\u00f3rmula dentaria \u00e9 a que aparece na t\u00e1boa adxunta.\nSon animais poliprotodontes cunha dentici\u00f3n caracterizada por incisivos con forma de esp\u00e1tula, dispostos os da mand\u00edbula superior en forma de arco.\nComo na maior parte dos marsupiais, o cerebro, est\u00e1 relativamente pouco desenvolvido, para tratarse de mam\u00edferos, con circunvoluci\u00f3ns escasamente marcadas, a\u00ednda que os l\u00f3bulos est\u00e1n ben delimitados.\nTaxonom\u00eda.\nDescrici\u00f3ns.\nA orde foi descrita en 1889 polo naturalista arxentino Florentino Ameghino.\nO grupo foi tradicionalmente inclu\u00eddo en \"Marsupialia\". Foi considerado como a orde \"Polyprotodonta\" por Reig \"et al\". en 1987; e considerado como unha orde separada por Aplin e Archer (1987) e por Marshall \"et al\". (1990).\nFiloxen\u00e9ticamente est\u00e1 relacionado cos marsupiais australidelfos (Spotorno \"et al\"., 1997; Burk \"et al\"., 1999.\nA familia fora descrita tam\u00e9n por Ameghino, en 1887, no \"Bol. Mus. La Plata\", 1: 6, e previamente inclu\u00edda na familia dos did\u00e9lfidos.\nTanto o x\u00e9nero \"Dromiciops\", como a especie \"D. gliroides\", describiunos o zo\u00f3logo brit\u00e1nico Oldfield Thomas, no seu traballo \"On \"Micoureus griseus\", Desm., with the description of a new genus and species of Didelphyidae\", publicado en \"Annals and Magazine of Natural History\", Series 6, 14: 186 -187.\nSin\u00f3nimos.\nA orde dos \"Microbiotheria\" foi co\u00f1ecida temen polos sin\u00f3nimos:\n\"Dromicipos gliroides\" reciniu tam\u00e9n o nome de:\nEtimolox\u00edas.\nO nome cient\u00edfico da orde, \"Microbiotheria\", est\u00e1 foemado polos elementos do lat\u00edn cient\u00edfico \"micro-\", calco do grego antigo \u03bc\u03b9\u03ba\u03c1\u03bf-, de \u03bc\u03b9\u03ba\u03c1\u03cc\u03c2 \"mikr\u00f3s\", 'pequeno'; \"-bio\", derivado do grego \u03b2\u03af\u03bf\u03c2 \"b\u00edos\", 'vida', 'os viventes', e \"-theria\", forma plural tirada do grego \u03b8\u03b7\u03c1\u03af\u03bf\u03bd \"th\u0113r\u00edon\", 'besta', 'animal salvaxe', 'fera' (e tam\u00e9n 'animal terrestre', en oposicion \u00e1s aves e os peixes). V\u00e9n a significar 'os pequenos animais'.\nO nome da familia, \"Microbiotheriidae\", est\u00e1 formado, como \u00e9 a norma, sobra a base da ra\u00edz do seu x\u00e9nero tipo, neste caso \"Microbiotherium\", coa adici\u00f3n da desniencia \"-\u012ddae\", propia dos nomes de familia animais.\nO nome do x\u00e9nero, \"Dromiciops\", ref\u00edrese \u00e1 semellanza entre este animal e o falanxero oriental, \"Dromicia nana\" (hoxe clasificado como \"Cercartetus nanus\"). O sufixo \"-ops\", deriva da palabra do grego antigo \u1f64\u03c8 \"\u00f3ps\", que significa 'aspecto' ou 'aparencia', \u00e9 dicir, 'os animais con aparencia de \"Dromicia\"\".\nO nome espec\u00edfico, \"gliroides\", constr\u00fase cos elementos do lat\u00edn cient\u00edfico \"glir-\", do lat\u00edn \"gl\u012bs\", \"gl\u012br\u0113s\", 'leir\u00f3n'. e \"-oides\", tirado do grego antigo \u03b5\u03b9\u03b4\u03b7\u03c2 \"eid\u0113s\", de \u03b5\u03af\u03b4\u03bf\u03c2 \"e\u00eddos\", 'aspecto', 'aparencia'. Literalmente, 'parecido ao leir\u00f3n'."}
{"id": "319631", "revid": "22795", "url": "https://gl.wikipedia.org/wiki?curid=319631", "title": "Dromiciops gliroides", "text": ""}
{"id": "319632", "revid": "22795", "url": "https://gl.wikipedia.org/wiki?curid=319632", "title": "Microbiotheriidae", "text": ""}
{"id": "319633", "revid": "22795", "url": "https://gl.wikipedia.org/wiki?curid=319633", "title": "Microbiotheria", "text": ""}
{"id": "319634", "revid": "22795", "url": "https://gl.wikipedia.org/wiki?curid=319634", "title": "Dromiciops", "text": ""}
{"id": "319641", "revid": "23204", "url": "https://gl.wikipedia.org/wiki?curid=319641", "title": "Ramon Espadaler", "text": "Ramon Espadaler i Parcerisas, nado en Vic o 19 de setembro de 1963, \u00e9 un pol\u00edtico catal\u00e1n, secretario xeral de Uni\u00f3 Democr\u00e0tica de Catalunya, deputado no Parlamento de Catalu\u00f1a, e candidato do seu partido \u00e1 presidencia da Generalitat nas elecci\u00f3ns de 2015.\nTraxectoria.\nLicenciado en Historia pola UB e mais en Ciencias Pol\u00edticas e Sociolox\u00eda pola UAB. Militante de UDC desde 1989.\nFoi tenente de alcalde de Sant Quirze de Besora entre 1991 e 1999. En 1992 entrou no Parlamento de Catalu\u00f1a e desde 1999 ata 2001 foi tenente de alcalde de Vic. Foi secretario do comit\u00e9 de goberno de UDC en 2001 e 2002 e presidente do seu consello nacional desde 2003. Foi director xeral da administraci\u00f3n local da Generalitat entre 1999 e 2001. Entre 2001 e 2003 foi conselleiro de medio ambiente da Generalitat de Catalu\u00f1a. Nomeado conselleiro de Interior o 27 de decembro de 2012 e en xullo de 2014 asumiu o cargo de secretario xeral de CiU en substituci\u00f3n de Josep Antoni Duran i Lleida\nO 17 de xu\u00f1o\u00a0de 2015 por mor das tensi\u00f3ns, e posterior ruptura, entre CDC e UDC sobre o proceso independentista, Ram\u00f3n Espadaler anunciou a s\u00faa renuncia como conselleiro do interior.\nObra.\n\u00c9 autor de diversas monograf\u00edas hist\u00f3ricas e de diversos artigos na prensa, entres os que salientan os libros \"El Castell de Montesquiu a la darreria de l'Edat Mitjana\" (Ed. L'Aven\u00e7) e \"Sant Hip\u00f2lit de Voltreg\u00e0 dins la hist\u00f2ria\" (Eumo Editorial). Tam\u00e9n colaborou na redacci\u00f3n da obra \"Catalunya Rom\u00e0nica\" (Fundaci\u00f3 Enciclop\u00e8dia Catalana)"}
{"id": "319642", "revid": "55340", "url": "https://gl.wikipedia.org/wiki?curid=319642", "title": "Ramon Espadaler i Parcerisas", "text": ""}
{"id": "319644", "revid": "23204", "url": "https://gl.wikipedia.org/wiki?curid=319644", "title": "San Mateu (Michelangelo)", "text": "San Mateu, \u00e9 unha obra escult\u00f3rica en m\u00e1rmore de 2,61 metros de altura, que realizada por Michelangelo a deixou inacabada e se atopa na Galleria dell'Accademia en Florencia.\nO 24 de abril de 1503 asinou o contrato o escultor co Gremio da La, onde se compromet\u00eda a realizar doce imaxes dos ap\u00f3stolos para Santa Mar\u00eda del Fiore. S\u00f3 empezou a de \"san Mateu\", xa que cando Giuliano della Rovere foi escollido papa co nome de Xulio II, chamouno a Roma para encargarlle a realizaci\u00f3n do seu sepulcro, este encargo f\u00edxoo abandonar o proxecto de Florencia, o contrato do cal, foi anulado o 18 de decembro de 1505.\nA escultura de San Mateu inacabada, par\u00e9cese \u00e1 dos escravos, que m\u00e1is tarde, realizou o escultor para a tumba de Xulio II, semella a figura xurdir da pedra, cargada cunha grande emoci\u00f3n que na \u00e9poca de Michelangelo, describ\u00edan como de \"terribilit\u00e1.\""}
{"id": "319645", "revid": "89787", "url": "https://gl.wikipedia.org/wiki?curid=319645", "title": "Mundaneum", "text": "O Mundaneum \u00e9 un arquivo da Comunidade Francesa de B\u00e9lxica e un espazo de exposici\u00f3ns temporais situado en Mons, na provincia de Hainaut en Belxica.\nHistoria.\nEn orixe a instituci\u00f3n data de 1910 seguindo unha iniciativa de 1895 dos avogados Paul Otlet e Henri La Fontaine. Entre 1920 e 1934 estivo localizado en Bruxelas, co nome de Mundaneum Palais Mondial, e estaba composto de varias salas did\u00e1cticas, un repertorio bibliogr\u00e1fico que abrangu\u00eda doce mill\u00f3ns de fichas, un museo da prensa con 200 000 exemplares de xornais do mundo enteiro. O Palais Mondial pechou en 1934 recoloc\u00e1ndose varias veces a partir de 1941, ata instalarse definitivamente en 1992 en Mons no edificio de l'Ind\u00e9pendance, abr\u00edndose ao p\u00fablico en 1998\nO Mundaneum constit\u00fae unha importante referencia na historia da colecci\u00f3n e administraci\u00f3n de data, e nunha sorte de precursor de Internet."}
{"id": "319647", "revid": "56817", "url": "https://gl.wikipedia.org/wiki?curid=319647", "title": "San Xurxo salva a princesa (Donatello)", "text": "O relevo de San Xurxo salva a princesa (denom\u00ednase tam\u00e9n como \"San Xurxo e o Drag\u00f3n\" e \"San Xurxo e a princesa\") \u00e9 unha obra en m\u00e1rmore de Carrara, de referencia sobre Donatello (129 x 39\u00a0cm) colocada a base da fornela do San Xurxo realizada para o Gremio de fabricantes de armaduras e agora conservado no Museo Nacional do Bargello. Datada de 1416-1417."}
{"id": "319649", "revid": "5863", "url": "https://gl.wikipedia.org/wiki?curid=319649", "title": "\u00c1ngel Elduayen Math\u00e9", "text": ""}
{"id": "319650", "revid": "98629", "url": "https://gl.wikipedia.org/wiki?curid=319650", "title": "Narrow Margin", "text": "Narrow Margin \u00e9 un filme estadounidense dirixido por Peter Hyams que se estreou en 1990 e distribu\u00eddo por TriStar Pictures. Est\u00e1 vagamente baseado no filme de 1952 \"The Narrow Margin\". Conta a historia dun fiscal do distrito dos \u00c1nxeles que tentan protexer a unha testemu\u00f1a de asasinato mentres viaxa a trav\u00e9s do Canad\u00e1 nun tren. Est\u00e1 protagonizado por Gene Hackman e Anne Archer."}
{"id": "319652", "revid": "98629", "url": "https://gl.wikipedia.org/wiki?curid=319652", "title": "Vertical Limit", "text": "Vertical Limit \u00e9 un filme estadounidense de suspense e supervivencia dirixido por Martin Campbell que se estreou no 2000. Est\u00e1 protagonizado por Chris O'Donnell, Bill Paxton, Robin Tunney e Scott Glenn. O filme foi rodado en diversas localizaci\u00f3ns, inclu\u00edndo Monument Valley, Nova Zelandia e Paquist\u00e1n."}
{"id": "319654", "revid": "98629", "url": "https://gl.wikipedia.org/wiki?curid=319654", "title": "Un burka por amor", "text": "Un burka por amor \u00e9 un telefilme espa\u00f1ol baseado na novela hom\u00f3nima de Reyes Monforte. Foi estreado por Antena 3 o 24 de novembro de 2009.\nSinopse.\nHistoria de Mar\u00eda, unha moza espa\u00f1ola que se namora de Rashid, un home afg\u00e1n que co\u00f1ece no traballo e co que acabar\u00e1 vivindo en Afganist\u00e1n, onde ter\u00e1n un primeiro fillo. Ela decide volver a Mallorca para que o seu pai co\u00f1eza o seu neto. O marido de Mar\u00eda decide volver a Afganist\u00e1n, onde estoura a guerra, polo que esta tam\u00e9n o acompa\u00f1a e acabar\u00e1n atrapados nun pa\u00eds que vive baixo o r\u00e9xime talib\u00e1n, no que ademais Mar\u00eda ter\u00e1 un segundo fillo.\nCoa axuda da s\u00faa irm\u00e1 Rosi e dos servizos de intelixencia espa\u00f1ois, Mar\u00eda consegue fuxir do perigo cos seus fillos, mais non pode deixar de pensar no seu home e far\u00e1 todo o posible porque estean xuntos."}
{"id": "319658", "revid": "98629", "url": "https://gl.wikipedia.org/wiki?curid=319658", "title": "O\u00eddo medio", "text": "O o\u00eddo medio \u00e9 unha cavidade case cadrada, situada no interior da porci\u00f3n petrosa do \u00f3so temporal. \u00c9 unha das tres partes do o\u00eddo (as outras d\u00faas son o o\u00eddo externo e o interno), e enc\u00f3ntrase ao nivel da parte superior do cerebelo.\nNa porci\u00f3n petrosa do \u00f3so temporal enc\u00f3ntrase o t\u00edmpano. Este cont\u00e9n a cavidade timp\u00e1nica, espazo situado medialmente trala membrana timp\u00e1nica, e o receso epitimp\u00e1nico (\"recessus epitympanicus\"), que \u00e9 o espazo superior a esta membrana. O o\u00eddo medio comun\u00edcase por diante coa nasofarinxe, a trav\u00e9s da trompa faringotimp\u00e1nica, auditiva ou de Eustaquio. A cavidade timp\u00e1nica comun\u00edcase na zona posterosuperior coas celas mastoides, a trav\u00e9s do antro mastoide. A cavidade timp\u00e1nica est\u00e1 tapizada por unha mucosa e contin\u00faase coa trompa auditiva, as celas mastoides e o antro mastoide.\nPartes do o\u00eddo medio.\nO o\u00eddo medio comprende:\nCaixa timp\u00e1nica.\nA caixa timp\u00e1nica \u00e9 un espazo aproximadamente oblongo (como unha lente bic\u00f3ncava) tapizado completamente por mucosa. Esta pequena cavidade est\u00e1 chea de aire, e comun\u00edcase por medio da tuba auditiva (trompa de Eustaquio), coas fosas nasais, permitindo que a presi\u00f3n do aire contido na caixa timp\u00e1nica sexa a mesma que a do ambiente.\nA tuba auditiva conta con paredes ou caras, que est\u00e1n ordenadamente amoreadas unhas sobre outras e ao producirse o acto da deglutici\u00f3n sep\u00e1ranse para deixar entrar aire novo no o\u00eddo medio. A caixa consta de seis caras ou paredes (teito, solo e catro paredes) e son as seguintes:\nO antro mastoide \u00e9 unha cavidade da ap\u00f3fise mastoide do \u00f3so temporal. O antro (igual que a cavidade timp\u00e1nica) queda separado da fosa cranial media por un teito \u00f3seo delgado, o \"tegmen tympani\". O solo do antro ten varios orificios polos que se comunica coas celas mastoides. O antro e as celas mastoides est\u00e1n tapizados por mucosa que se contin\u00faa co revestimento do o\u00eddo medio. O antro mastoide relaci\u00f3nase co conduto para o nervio facial na zona anteroinferior.\nA caixa timp\u00e1nica comun\u00edcase co o\u00eddo interno mediante d\u00faas aberturas provistas dunha fina membrana, a vent\u00e1 oval e a vent\u00e1 redonda.\nOs\u00edculos do o\u00eddo.\nO o\u00eddo medio conta con 3 os\u00edculos ou osi\u00f1os: martelo, bigornia, estribo (o proceso lenticular forma parte da bigornia, pero consider\u00e1base antes un \u00f3so separado, o lenticular). Te\u00f1en a funci\u00f3n de conectar a membrana timp\u00e1nica coa vent\u00e1 oval, e son os que transmiten o son a trav\u00e9s do o\u00eddo medio. Estes os\u00edculos son \u00f3sos m\u00e1is pequenos do corpo, cun peso moi pequeno: o martelo (22\u201324\u00a0mg), a bigornia (25\u00a0mg) e o estribo (2\u00a0mg).\nOs osi\u00f1os do o\u00eddo forman unha cadea na cavidade timp\u00e1nica que vai desde a membrana timp\u00e1nica ata a vent\u00e1 oval, a cal \u00e9 unha abertura ovalada da parede media da cavidade timp\u00e1nica que leva ao vest\u00edbulo do o\u00eddo interno (labirinto \u00f3seo), que est\u00e1 tapada pola base do estribo. Os os\u00edculos \u00f3ticos son os primeiros \u00f3sos que se osifican por completo durante o desenvolvemento, e ao nacer enc\u00f3ntranse case maduros. O \u00f3so do que derivan \u00e9 moi denso (duro). O martelo ins\u00edrese na membrana timp\u00e1nica e o estribo ocupa a vent\u00e1 oval. A bigornia est\u00e1 situado entre os outros dous osi\u00f1os e artic\u00falase con eles, isto conv\u00e9rteo no \u00f3so m\u00e1is feble da cadea, xa que non pos\u00fae un m\u00fasculo ou nervio de sost\u00e9n. Estes pequenos \u00f3sos est\u00e1n recubertos pola mucosa que reviste a cavidade timp\u00e1nica, pero a diferenza doutros \u00f3sos do organismo non te\u00f1en unha cuberta peri\u00f3stica directa.\nFuncionamento da cadea de osiculos.\nO funcionamento desta cadea in\u00edciase a partir do martelo. O martelo pos\u00fae cabeza, colo e mango ou manubrio, e unha ap\u00f3fise curta. O martelo a trav\u00e9s do seu mango est\u00e1 unido \u00e1 membrana timp\u00e1nica. Del parten os ligamentos timpanomaleolares anterior e posterior que dividen a membrana timp\u00e1nica en \"pars flaccida\" e \"pars tensa\". A porci\u00f3n fl\u00e1ccida ten d\u00faas capas: epitelial e endotelial; mentres que a porci\u00f3n tensa ten tres capas: epitelial, fibrosa e endotelial.\nO martelo, no seu extremo oposto, \u00fanese firmemente \u00e1 bigornia, de tal maneira que sempre que se move o martelo, a bigornia m\u00f3vese \u00e1 vez. A cabeza do martelo artic\u00falase co corpo da bigornia (sinartrose), e este a trav\u00e9s da s\u00faa ap\u00f3fise longa artic\u00falase coa cabeza do estribo. Ao mesmo tempo, a platina da base do estribo ins\u00edrese na vent\u00e1 oval e transmite o est\u00edmulo aos l\u00edquidos perilaber\u00ednticos no proceso da audici\u00f3n, creando unha onda l\u00edquida neles.\nO outro extremo da bigornia artic\u00falase co \"talo\" do estribo e a base do estribo ap\u00f3iase na abertura da vent\u00e1 oval, onde os sons son transmitidos ao o\u00eddo interno. A articulaci\u00f3n da bigornia co estribo fai que este \u00faltimo rote cara a atr\u00e1s cada vez que o mango do martelo se move cara a dentro, e cara a f\u00f3ra cada vez que o martelo vai cara a f\u00f3ra, o cal provoca o desprazamento cara a dentro e cara a f\u00f3ra da base do estribo ao nivel da vent\u00e1 oval, produc\u00edndose o movemento do flu\u00eddo coclear no o\u00eddo interno.\nM\u00fasculos asociados cos osi\u00f1os do o\u00eddo.\nHai dous m\u00fasculos que est\u00e1n asociados aos os\u00edculos do o\u00eddo, que os revisten, e amortecen os movementos destes \u00f3sos. Un deles amortece ademais os movementos (vibraci\u00f3n) da membrana timp\u00e1nica. Estes m\u00fasculos son:\nAmbos os m\u00fasculos protexen o o\u00eddo interno dos ru\u00eddos intensos e s\u00fabitos que poden causar lesi\u00f3ns.\nO m\u00fasculo tensor do t\u00edmpano, xunto con outros ligamentos e tensores, atrae constantemente cara a dentro o mango do martelo. Grazas a este m\u00fasculo, e xunto coa axuda doutro m\u00fasculo en contacto coa cabeza do estribo, o m\u00fasculo do estribo, move a cadea de os\u00edculos e mante\u00f1en en tensi\u00f3n a membrana timp\u00e1nica, permitindo que as vibraci\u00f3ns sonoras en calquera porci\u00f3n do t\u00edmpano sexan transmitidas ao martelo.\nOs m\u00fasculos act\u00edvanse de forma reflexa ante os sons (de 60 a 80 decibelios) e aparentemente por alg\u00fans outros est\u00edmulos sensoriais; o tempo de reacci\u00f3n deste reflexo \u00e9 de aproximadamente 10 mil\u00e9simas de segundo, o que significa que, ante sons de grande intensidade e igual ou menor duraci\u00f3n, os m\u00fasculos tensores non chegan a reaccionar e non protexen a c\u00f3clea, causando a fatiga de ditos m\u00fasculos e un potencial perigo de perda auditiva.\nO m\u00fasculo tensor do t\u00edmpano tira do mango do martelo cara a dentro, mentres que o m\u00fasculo do estribo tira deste \u00f3so cara a f\u00f3ra. Cando estas d\u00faas forzas se opo\u00f1en entre si, permiten que todo o sistema de osi\u00f1os te\u00f1a moita rixidez, diminu\u00edndo as\u00ed considerablemente a transmisi\u00f3n das frecuencias baixas (inferiores a 1000\u00a0Hz) ao o\u00eddo interno. O reflexo de atenuaci\u00f3n pode diminu\u00edr a intensidade de transmisi\u00f3n de sons ata 30 ou 40\u00a0dB, ou sexa, a diferenza entre un murmurio e o son emitido por un locutor de radio. A funci\u00f3n deste mecanismo bas\u00e9ase, en parte, en permitir a adaptaci\u00f3n do o\u00eddo a sons de intensidades diferentes, pero sobre todo en protexer o caracol de lesi\u00f3ns por ru\u00eddos excesivamente intensos. Ademais, cando unha persoa fala, manda sinais colaterais aos m\u00fasculos do o\u00eddo para diminu\u00edr a s\u00faa sensibilidade auditiva, de maneira que a s\u00faa propia palabra non estimule en exceso os mecanismos de audici\u00f3n.\nLigamentos do o\u00eddo medio.\nO martelo est\u00e1 unido a tres ligamentos, chamados anterior, superior e lateral. A bigornia ten un ligamento posterior e o estribo un ligamento anular el\u00e1stico unido \u00e1s beiras da vent\u00e1 oval.\nTrompa auditiva.\nA trompa ou tuba auditiva, faringotimp\u00e1nica ou de Eustaquio \u00e9 unha estrutura cartilaxinosa tubular que mant\u00e9n unha comunicaci\u00f3n entre a nasofarinxe e o o\u00eddo medio, o que equilibra as presi\u00f3ns a un lado e outro da membrana timp\u00e1nica. Este aspecto \u00e9 fundamental para a percepci\u00f3n do son e a s\u00faa ampliaci\u00f3n no o\u00eddo medio realizada pola cadea de osi\u00f1os.\nNoutros animais.\nO o\u00eddo medio dos tetr\u00e1podos \u00e9 hom\u00f3logo do espir\u00e1culo dos peixes, unha abertura da farinxe no lateral da cabeza en fronte das principais fendas branquiais. En embri\u00f3ns de peixes, o espir\u00e1culo forma unha bolsa na farinxe, que crece cara a f\u00f3ra e rompe a pel para formar unha abertura; na maior\u00eda dos tetr\u00e1podos, esta brecha nunca se completa de todo, e o vestixio final do tecido que o separa do ambiente exterior conv\u00e9rtese no t\u00edmpano. A parte interna do espir\u00e1culo, que a\u00ednda permanece conectada \u00e1 farinxe, forma a trompa de Eustaquio.\nNos r\u00e9ptiles, aves, e os primeiros f\u00f3siles de tetr\u00e1podos, o o\u00eddo ten un s\u00f3 osi\u00f1o auditivo, chamado columela (que \u00e9 hom\u00f3logo do estribo dos mam\u00edferos). Este est\u00e1 conectado indirectamente co t\u00edmpano por medio dunha extraclumela principalmente cartilaxinosa e medialmente cos espazos do o\u00eddo interno por medio dunha ensanchada placa basal situada sobre a vent\u00e1 oval. A columela \u00e9 un derivado evolutivo do \u00f3so hiomandibular dos antepasados peixes, que ti\u00f1a a misi\u00f3n de soster o cranio.\nA estrutura do o\u00eddo medio nos anfibios vivos var\u00eda considerablemente, e a mi\u00fado est\u00e1 dexenerada. Na maior\u00eda dos anuros, \u00e9 similar ao dos r\u00e9ptiles, pero nos outros anfibios, a cavidade do o\u00eddo medio est\u00e1 a mi\u00fado ausente. Nestes casos, o estribo ou tam\u00e9n desapareceu ou, en ausencia do t\u00edmpano, conecta co \u00f3so cadrado do cranio, a\u00ednda que se pensa que a\u00ednda ten a capacidade de transmitir vibraci\u00f3ns ao o\u00eddo interno. En moitos anfibios, hai tam\u00e9n un segundo osi\u00f1o auditivo, o \"op\u00e9rculo\" (que non se debe confundir co op\u00e9rculo que cobre as branquias de moitos peixes). Tr\u00e1tase dun \u00f3so plano con forma de placa, que cobre a vent\u00e1 oval, e conecta co estribo ou ben, por medio dun m\u00fasculo especial, \u00e1 esc\u00e1pula. Non se encontra noutros vertebrados.\nOs mam\u00edferos son os \u00fanicos nos que evolucionaron os tres \u00f3sos do o\u00eddo medio independentemente dos varios o\u00eddos medios cun s\u00f3 osi\u00f1o doutros vertebrados terestres, o que ocorreu durante o Tri\u00e1sico. Funcionalmente, o o\u00eddo medio dos mam\u00edferos \u00e9 moi similar aos o\u00eddos medios dun s\u00f3 osi\u00f1o dos non mam\u00edferos, excepto porque responde a sons de maior frecuencia, e o o\u00eddo interno capta tam\u00e9n mellor as frecuencias altas que os dos non mam\u00edferos. O martelo, evolucionou a partir do \u00f3so articular da mand\u00edbula inferior, e a bigornia do \u00f3so cadrado. Noutros vertebrados, estes \u00f3sos formaron a articulaci\u00f3n mandibular primaria, pero a expansi\u00f3n do \u00f3so dentario de mam\u00edferos causou a evoluci\u00f3n dunha articulaci\u00f3n mandibular completamente nova, e a vella articulaci\u00f3n quedou libre e converteuse en parte do o\u00eddo. Durante un per\u00edodo de tempo, existiron \u00e1 vez ambas as articulaci\u00f3ns, unha medial e outra lateral. O proceso evolutivo levou \u00e1 formaci\u00f3n do terceiro os\u00edculo auditivo do o\u00eddo medio, que foi un produto \"accidental\" da evoluici\u00f3n simult\u00e1nea da articulaci\u00f3n mandibular secundaria nova. En moitos mam\u00edferos, o o\u00eddo medio tam\u00e9n quedou protexido dentro dunha cavidade, a ampola auditiva (\"bulla auditiva\"), que non se encontra noutros vertebrados. Esta ampola evolucionou posteriormente no tempo e independentemente numerosas veces en diferentes clados de mam\u00edferos, e pode estar rodeado de membranas, cartilaxe ou \u00f3so. A ampola en humanos \u00e9 parte do \u00f3so temporal."}
{"id": "319674", "revid": "22795", "url": "https://gl.wikipedia.org/wiki?curid=319674", "title": "Dasyuromorphia", "text": ""}
{"id": "319675", "revid": "98629", "url": "https://gl.wikipedia.org/wiki?curid=319675", "title": "Dasiuromorfos", "text": "A dos dasiuromorfos (\"Dasyuromorphia\") \u00e9 unha orde de mam\u00edferos marsupiais do clado (ou magnorde, ou superorde, segundo as clasificaci\u00f3ns) dos australidelfos, end\u00e9micos de Australia e illas pr\u00f3ximas.\nClasificaci\u00f3n.\nA orde foi establecida en 1872 polo zo\u00f3logo e paleont\u00f3logo estadounidense Theodore Nicholas Gill\nSegundo o SIIT e m\u00e1is o MSW, comprende as seguintes tres familias:\nHistoria evolutiva.\nA orixe dos dasiuromorfos est\u00e1 no oligoceno superior, sendo a familia dos tilac\u00ednidos (\"Thylacinidae\") a primeira que comezou a diferenciarse.\nS\u00f3 unha especie desta familia, o lobo marsupial ou tigre de Tasmania (\"Thylacinus cynocephalus\") sobreviviu at\u00e9 tempos hist\u00f3ricos, a\u00ednda que se declarou extinto na primeira metade do s\u00e9culo XX. As outras especies co\u00f1ecidas de tilac\u00ednidos desapareceron no plistoceno.\nA perda da hexemon\u00eda dos tilac\u00ednidos tivo lugar durante o mioceno tard\u00edo, coincidindo coa gran diversificaci\u00f3n dos dasi\u00faridos (\"Dasyuridae\"), aparecidos durante o mioceno medio.\nNing\u00fan dos grupos con especies vivas no presente xurdiu antes do plioceno, pero todos os f\u00f3siles procedentes do plistoceno co\u00f1ecen a\u00ednda especies estreitamente emparentadas con exemplares vivos.\nPolo que respecta aos mirmecob\u00edidos (\"Myrmecobiidae\"), os datos f\u00f3siles m\u00e1is antigos que se co\u00f1ecen proceden do plistoceno.\nHistoria natural.\nEstes animais habitan Australia, Tasmania, Nova Guinea e nas illas menores pr\u00f3ximas, colonizando gran variedade de ecosistemas desta rexi\u00f3n xeogr\u00e1fica.\nA maior parte deles te\u00f1en h\u00e1bitos terrestres, a\u00ednda que algunhas especies son exclusivamente arbor\u00edcolas.\nOs h\u00e1bitos alimenticios var\u00edan desde a dieta exclusivamente a base de termes e outros insectos coloniais de \"Myrmecobius fasciatus\" \u00e1 exclusivamente carn\u00edvora de \"Thylacinus cynocephalus\".\nCaracter\u00edsticas.\nO aspecto e as caracter\u00edsticas anat\u00f3micas dos animais integrados nesta orde\nson tan variadas como os nichosecol\u00f3xicos que ocupan, presentando s\u00f3 alg\u00fans trazos com\u00fans a todas as especies, como son:"}
{"id": "319676", "revid": "22795", "url": "https://gl.wikipedia.org/wiki?curid=319676", "title": "Eometatheria", "text": ""}
{"id": "319677", "revid": "56817", "url": "https://gl.wikipedia.org/wiki?curid=319677", "title": "Eometaterios", "text": "A dos eometaterios (\"Eometatheria\") \u00e9 unha superorde de mam\u00edferos marsupiais pertencentes \u00e1 magnorde dos australidelfos que incl\u00fae todas as especies vivas actualmente de marsupiais de Ocean\u00eda."}
{"id": "319678", "revid": "5863", "url": "https://gl.wikipedia.org/wiki?curid=319678", "title": "\u00c1ngel Elduayen y Mathet", "text": ""}
{"id": "319681", "revid": "1131", "url": "https://gl.wikipedia.org/wiki?curid=319681", "title": "RC Celta B", "text": ""}
{"id": "319682", "revid": "5863", "url": "https://gl.wikipedia.org/wiki?curid=319682", "title": "In\u00e9s Arrimadas", "text": "In\u00e9s Arrimadas Garc\u00eda, nada o 3 de xullo de 1981 en Xerez da Fronteira, \u00e9 unha pol\u00edtica e avogada catal\u00e1, deputada no Parlamento de Catalu\u00f1a por Ciutadans-Partit de la Ciutadania e candidata do seu partido para as Elecci\u00f3ns ao Parlamento de Catalu\u00f1a de 2015.\nTraxectoria.\nLicenciada en Dereito e mais en Administraci\u00f3n e direcci\u00f3n de empresas pola Universidade Pablo de Olavide de Sevilla. Durante oito anos exerceu de consultora de operaci\u00f3ns e estratexia no grupo empresarial D'Aleph e de responsable de calidade e administraci\u00f3n no grupo MAT.\nNo ano 2011 ingresou en Ciutadans - Partit de la Ciutadania, ocupando diversos cargos org\u00e1nicos no seo do partido, pertence ao seu comit\u00e9 executivo e \u00e1 xunta directiva das s\u00faas mocidades, e mais tam\u00e9n \u00e9 responsable das relaci\u00f3ns institucionais. En novembro de 2012 resultou elixida deputada no Parlamento de Catalu\u00f1a, convert\u00e9ndose na voceira adxunta do grupo parlamentario da s\u00faa formaci\u00f3n"}
{"id": "319683", "revid": "55340", "url": "https://gl.wikipedia.org/wiki?curid=319683", "title": "In\u00e9s Arrimadas Garc\u00eda", "text": ""}
{"id": "319684", "revid": "89787", "url": "https://gl.wikipedia.org/wiki?curid=319684", "title": "European Rugby Champions Cup", "text": "The European Rugby Champions Cup, co\u00f1ecida por motivos de patrocinio como Heineken Champions Cup, \u00e9 unha competici\u00f3n anual de rugby organizada pola European Professional Club Rugby (EPCR). A Champions Cup \u00e9 a principal competici\u00f3n europea entre clubs, sendo todos os equipos de pa\u00edses cuxas selecci\u00f3ns nacionais participan no Seis Naci\u00f3ns. Os equipos poden obter a s\u00faa participaci\u00f3n no torneo en funci\u00f3n da s\u00faa clasificaci\u00f3n na Premiership inglesa, o Top 14 franc\u00e9s ou o Pro14; ou tras ga\u00f1ar o Challenge Cup. Nesta \u00faltima competici\u00f3n participan os equipos que non conseguiron a s\u00faa clasificaci\u00f3n \u00e1 Champions Cup.\nEntre 1995 e 2014 a competici\u00f3n era co\u00f1ecida como Heineken Cup e estaba organizada pola European Rugby Cup. Ap\u00f3s unha disputa entre os membros da asociaci\u00f3n sobre a estrutura e direcci\u00f3n da mesma, a organizaci\u00f3n mudou de nome a European Professional Club Rugby, perdendo a competici\u00f3n o nome do patrocinio at\u00e9 a temporada 2018\u221219 co regreso de Heineken. Os equipos m\u00e1is laureados da competici\u00f3n son o Leinster e o Toulouse con catro t\u00edtulos cada un.\nHistoria.\nA Heineken Cup.\nA Copa Heineken foi presentada no ver\u00e1n de 1995 por iniciativa do ent\u00f3n Torneo das Seis Naci\u00f3nsComit\u00e9 das Cinco Naci\u00f3ns]] para crear un novo nivel competici\u00f3n internacional profesional. Na primeira edici\u00f3n doce equipos representantes de Francia, Gales, Irlanda, Italia e Roman\u00eda competiron en catro grupos de tres, pasando os ga\u00f1adores de cada grupo directamente \u00e1s semifinais. A gran ausencia na primeira edici\u00f3n foi a dos equipos ingleses e escoceses. O xogo inaugural en Roman\u00eda, onde o Toulouse derrotou ao Farul Constan\u0163a por 54-10, foi ante moi pouco p\u00fablico. Por\u00e9n, co paso das xornadas a compeitici\u00f3n foi ga\u00f1ando con cada vez m\u00e1is espectadores nos estadios. O Toulouse foi o primeiro ga\u00f1ador da Copa Europea tras derrotar ao Cardiff na pr\u00f3rroga, nun encontro que reuniu 21.800 espectadores no Cardiff Arms Park.\nOs clubs de Inglaterra e Escocia entraron na competici\u00f3n entre 1996 e 1997. O rugby europeo expandiuse m\u00e1is coa chegada da European Challenge Cup, formada cos equipos que non se clasificaban para a Heineken Cup. A Heineken Cup contaba agora con 20 equipos repartidos en catro grupos de cinco. \nA nova copa.\nA historia comeza cando no ano 2012, clubs franceses e ingleses manifestaron protestas contra o formato e a estrutura da Heineken Cup (organizada pola European Rugby Cup (ERC)) bas\u00e1ndose na distribuci\u00f3n de fondos econ\u00f3micos e no sistema de clasificaci\u00f3n. Alg\u00fans fixeron protestas de que nun futuro, en lugar de que os pa\u00edses do Pro12 mandasen o mellor equipo de cada naci\u00f3n, tivesen que ir os mellores posicionados do Pro 12, sendo indiferente a s\u00faa nacionalidade.\nEn xu\u00f1o de 2012, a Aviva Premiership e o Top 14, en representaci\u00f3n dos clubs ingleses e franceses, notific\u00e1ronlle \u00e1 ERC que nun prazo de dous anos os equipos deixar\u00edan de xogar na Heineken Cup e no European Challenge Cup.\nEn setembro de 2012, os equipos da liga inglesa anunciaron un contrato de catro anos de televisi\u00f3n por 125.000.000 \u00a3 con BT Sport, o cal inclu\u00eda os dereitos tanto para as competici\u00f3ns nacionais como para as competici\u00f3ns europeas. A ERC respostou este anuncio reclamando \u00e1 liga de Inglaterra que non ti\u00f1a os dereitos das competici\u00f3ns europeas e anunciando un contrato da mesma duraci\u00f3n para estes torneos pero con Sky Sports. En consecuencia, 12 meses m\u00e1is tarde destes anuncios, os equipos ingleses e franceses proclamaron a s\u00faa intenci\u00f3n de organizar o seu propio torneo continental, convidando ao resto de clubs europeos a unirse a el. Esta competici\u00f3n chamar\u00edase \"Copa de Campi\u00f3ns\" (en ingl\u00e9s: Champions Cup).\nUn mes m\u00e1is tarde, en outubro de 2013, a Federaci\u00f3n de Rugby de Gales, representando os catro equipos da naci\u00f3n, confirmou o seu total apoio \u00e1 nova Copa de Campi\u00f3ns de rugby proposta polos ingleses e franceses.\nTorneo actual.\nO 10 de abril de 2014, logo de dous anos de duras negociaci\u00f3ns, unha organizaci\u00f3n nova denominada \"European Professional Club Rugby\" anunciou que os tres grupos anteriores firmaran un acordo para a formaci\u00f3n da European Rugby Champions Cup, a European Rugby Challenge Cup e un novo Torneo de Clasificaci\u00f3n. No mesmo d\u00eda, BT e Sky firmaron outro acordo, este para dividirse a cobertura da nova competici\u00f3n europea. Os dous emitir\u00edan os partidos da fase de grupos \u00e1 metade, as\u00ed como os cuartos de final e as semifinais. A final retransmitir\u00edana as d\u00faas canles de televisi\u00f3n \u00e1 vez. BT ter\u00eda o dereito preferente para elixir os partidos da Copa de Campi\u00f3ns, mentres que Sky ter\u00eda esa preferencia para os partidos da Challenge Cup.\nFormato.\nEsta competici\u00f3n difire da Heineken Cup no formato de 24 equipos. A maior diferenza \u00e9 o resultado da reduci\u00f3n do n\u00famero de equipos que participan. Este n\u00famero pasou dos 24 antigos aos actuais 20.\n19 dos 20 equipos clasif\u00edcanse automaticamente pola posici\u00f3n que conseguen na s\u00faa liga:\nPlay-Off pola 20\u00aa praza.\nEsta praza g\u00e1\u00f1aa o equipo que venza nun play-off entre os equipos mellor posicionados desas tres ligas que non se clasificaron.\nCompetici\u00f3n.\nFase de grupos.\nA rolda de grupos comp\u00f3\u00f1ena 5 grupos de 4 equipos. Os grupos confecci\u00f3nanse segundo a posici\u00f3n de cada club na s\u00faa respectiva liga. En cada grupo clasificouse o primeiro. Tam\u00e9n se clasificaron os tres mellores segundos.\nFase final.\nA fase final comeza cuns cuartos de final. Os ga\u00f1adores pasan \u00e1s semifinais. E os ga\u00f1adores \u00e1 gran final. Os cuartos e as semis disp\u00fatanse a un partido e na casa do que logrou mellores resultados. A final x\u00f3gase tam\u00e9n a un partido pero en campo neutral."}
{"id": "319686", "revid": "98629", "url": "https://gl.wikipedia.org/wiki?curid=319686", "title": "Witold Pilecki", "text": "Witold Pilecki, nado en Olonets (Karelia, Rusia) o 13 de maio de 1901 e finado en Varsovia o 25 de maio de 1948, foi un militar, axente de intelixencia e l\u00edder do movemento de resistencia polaco. Serviu como oficial de cabaler\u00eda no ex\u00e9rcito polaco durante a guerra polaco-sovi\u00e9tica e a segunda guerra mundial. Foi o autor do co\u00f1ecido como Informe de Witold, o primeiro informe de intelixencia exhaustivo sobre o sucedido no campo de concentraci\u00f3n de Auschwitz.\nTraxectoria.\n\"Rittmeister\" da cavaler\u00eda polaca durante a Segunda Rep\u00fablica Polaca, fundador do Ex\u00e9rcito Secreto Polaco (\"Tajna Armia Polska\"), un grupo de resistencia na Polonia ocupada pola Alema\u00f1a nazi en novembro de 1939, e membro do ex\u00e9rcito \"Armia Krajowa\" formado en febreiro de 1942. Foi o autor do \"Informe Witold\", o primeiro informe de intelixencia sobre o campo de concentraci\u00f3n de Auschwitz.\nDurante a segunda guerra mundial, foi voluntario para unha operaci\u00f3n da resistencia polaca na que ser\u00eda encarcerado no campo de concentraci\u00f3n de Auschwitz para recadar informaci\u00f3n e escapar posteriormente. Estando no campo Pilecki organizou un movemento de resistencia en 1941 e proporcionou informaci\u00f3n aos Aliados sobre os crimes de guerra que acontec\u00edan en Auschwitz. Escapou do campo de concentraci\u00f3n en 1943 tras permanecer prisioneiro durante dous anos e medio. Pilecki tomou parte no Alzamento de Varsovia en agosto de 1944. Permaneceu leal ao goberno polaco no exilio en Londres, e foi executado en 1948 pola polic\u00eda secreta \"Urz\u0105d Bezpiecze\u0144stwa\" baixo cargos de traballar para o \"imperialismo estranxeiro\", considerado un eufemismo do MI6. Ata 1989, a informaci\u00f3n sobre a s\u00faa contribuci\u00f3n e execuci\u00f3n estaba censurada pola Rep\u00fablica Popular de Polonia.\nComa resultado das s\u00faas acci\u00f3ns durante a guerra, \u00e9 considerado por moitos coma \"un dos maiores heroes da guerra\"."}
{"id": "319688", "revid": "23204", "url": "https://gl.wikipedia.org/wiki?curid=319688", "title": "Gran Leste", "text": "Gran Leste (en , en ) \u00e9 unha rexi\u00f3n francesa. Creada a partir da reforma territorial de 2014 coa fusi\u00f3n de Alsacia, Champa\u00f1a-Ardenas e Lorena, a nova rexi\u00f3n entrou en vigor o 1 de xaneiro de 2016, tralas elecci\u00f3ns rexionais de decembro de 2015. O Consello de Estado de Francia aprobou Gran Leste como novo nome da rexi\u00f3n no d\u00eda 28 de setembro de 2016.\nA rexi\u00f3n abarca unha \u00e1rea de 57\u00a0433\u00a0km\u00b2 e conta cunha poboaci\u00f3n de 5\u00a0552\u00a0388 habitantes. A s\u00faa capital administrativa \u00e9 Estrasburgo."}
{"id": "319713", "revid": "23204", "url": "https://gl.wikipedia.org/wiki?curid=319713", "title": "Annejet van der Zijl", "text": "Annajetske (Annejet) van der Zijl, nada o 6 de abril de 1962 en Leeuwarden, \u00e9 unha xornalista, historiadora e escritora neerlandesa.\nTraxectoria.\nAnnejet van der Zijl medrou nunha familia de mestres en Frisia. Realizou estudos secundarios nun instituto cristi\u00e1n na s\u00faa cidade natal. Entrou na Universidade de \u00c1msterdam, al\u00ed primeiro estudou historia da arte e logo xornalismo. En 1998 realizou en Londres un mestrado en xornalismo internacional. Traballou como redactora da revista HP/De Tijd.\nLibros.\nO seu primeiro libro. \"Jagtlust\" publicouse en 1998 e al\u00ed traza a historia da c\u00e9lebre vila do mesmo nome, en Het Gooi, desde a s\u00faa construci\u00f3n en 1871 ata a \u00e9poca recente, as\u00ed como a biograf\u00eda do seu m\u00e1is c\u00e9lebre ocupante, Fritzi Harmsen van Beek, musa de artistas nas d\u00e9cadas de 1950 e 1960.\nEn 1998 deixou a redacci\u00f3n de \"HP/De Tijd\" para escribir a biograf\u00eda da escritora Annie M.G. Schmidt, encargada polo fillo da escritora Flip van Duyn e a s\u00faa editora Ary Langbroek, que buscaban unha obra que seguise o modelo anglosax\u00f3n: a historia o m\u00e1is completa posible e contada dun xeito pracenteiro. Publicouse en 2002 co t\u00edtulo de \"Anna \" e inspirou unha serie de televisi\u00f3n,\"Annie M.G.\" que se emitiu en 2010.\n\"Sonny Boy \"(2004), \u00e9 unha reconstruci\u00f3n literaria baseada nas cartas que deixaron os amores reais e prohibidos de Waldemar Nods, un mozo surinam\u00e9s, e Rika van der Lans, unha muller neerlandesa casada, na d\u00e9cada de 1930 e a segunda guerra mundial. O libro converteuse nunha obra moi popular, con medio mill\u00f3n de exemplares vendidos s\u00f3 nos Pa\u00edses Baixos, foi traducida a varias linguas e f\u00edxose un filme de t\u00edtulo hom\u00f3nimo, dirixido por Maria Peters e que tivo a s\u00faa estrea en 2011.\nEn 2010 aprobou o doutoramento pola Universidade de \u00c1msterdam, cunha biograf\u00eda do pr\u00edncipe Bernhard, que publicou con igual t\u00edtulo \"Bernhard\". En 2013 publicou \"Moord in de Bloedstraat\" e en 2014 \"Gerard Heineken, \"a biograf\u00eda ata ent\u00f3n desco\u00f1ecida do fundador das cervezas Heineken. \nPara novembro de 2015 est\u00e1 previsto que saia do prelo\"De Amerikaanse prinses\"."}
{"id": "319714", "revid": "89787", "url": "https://gl.wikipedia.org/wiki?curid=319714", "title": "Aviva Premiership 2014-2015", "text": "A tempada 2014-2015 da Aviva Premiership foi a vix\u00e9simo oitava edici\u00f3n da liga inglesa de rugby, creada pola RFU en 1987. A liga toma o nome de \"Aviva\" do seu principal patrocinador, unha importante empresa aseguradora. Os defensores do t\u00edtulo foron os Nothampton Saints, que defend\u00edan o seu primeiro t\u00edtulo. Os Northampton Saints foron os mellores da tempada regular, pero os campi\u00f3ns foron os Saracens que remataran na cuarta posici\u00f3n durante a primeira fase.\nA tempada comezou 5 de setembro de 2014 e acabou o 30 de maio de 2015 coa final dos play-offs.\nFormato da competici\u00f3n.\nO torneo est\u00e1 composto por 12 equipos, e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronte \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n \u00e9 o seguinte:"}
{"id": "319715", "revid": "89787", "url": "https://gl.wikipedia.org/wiki?curid=319715", "title": "Saponaria", "text": "Saponaria \u00e9 un x\u00e9nero de herbas perennes pertencentes \u00e1 familia Caryophyllaceae, nativo do sur de Europa e suroeste de Asia. Comprende 128 especies descritas e destas, s\u00f3 14 aceptadas. Estas herbas co\u00f1\u00e9cense comunmente como xaboeiras, albitornos, herbas das ferre\u00f1as, herbas xaboeiras, e saponarias.\nDescrici\u00f3n.\nAcadan unha altura de entre 10 e 60\u00a0cm, con follas opostas de 1 a 6\u00a0cm de lonxitude. As flores prod\u00facense en agrupaci\u00f3ns sobre os talos de 4 a 25\u00a0mm de di\u00e1metro, con cinco p\u00e9talos brancos, amarelos, rosas ou p\u00farpura p\u00e1lido.\nO x\u00e9nero est\u00e1 estreitamente ligado cos xenereos \"Lychnis\" e \"Silene\", distingu\u00edndose destes por ter s\u00f3 dous estilos nas flores, en lugar de tres ou cinco.\nEcolox\u00eda.\nEspecies de \"Saponaria\" son o alimento das larvas dalgunhas especies de lepid\u00f3pteros, inclu\u00edndo a couza, \"Hadena bicruris\" e \"Coleophora saponariella\" (que come exclusivamente de \"Saponaria spp\").\nTaxonom\u00eda.\nO x\u00e9nero foi descrito por Carl Linnaeus e publicado en \"Species Plantarum\" 1: 408. 1753. A especie tipo \u00e9: \"Saponaria officinalis\" Gilli. \nSaponaria: nome xen\u00e9rico que deriva do lat\u00edn \"sapo\" = (xab\u00f3n), en alusi\u00f3n \u00e1s propiedades que te\u00f1en as ra\u00edces en contacto coa auga.\nEspecies aceptadas.\nA continuaci\u00f3n d\u00e1se unha listaxe das especies do x\u00e9nero \"\" aceptadas at\u00e9 outubro de 2013, ordenadas alfabeticamente. \nEspecies aceptadas:"}
{"id": "319717", "revid": "89787", "url": "https://gl.wikipedia.org/wiki?curid=319717", "title": "Duke Kahanamoku", "text": "Duke Paoa Kahinu Mokoe Hulikohola Kahanamoku, nado o 24 de agosto de 1890 e finado o 22 de xaneiro de 1968, foi un nadador hawaiano que \u00e9 co\u00f1ecido por popularizar o deporte do surf. Foi medallista ol\u00edmpico en cinco ocasi\u00f3ns na disciplina de nataci\u00f3n. Tam\u00e9n foi actor, avogado, xogador de volei praia e home de negocios.\nTraxectoria.\nNataci\u00f3n.\nParticipou, con 21 anos nos Xogos Ol\u00edmpicos de 1912 de Estocolmo e al\u00ed ga\u00f1ou a medalla de ouro na proba dos 100 metros libres e mais a de prata na de 4x200 metros libros. Nos Xogos Ol\u00edmpicos de 1920 de Antuerpen volveu ga\u00f1ar na proba dos 100 metros libres e ademais tam\u00e9n en 4x200 metres libres, establecendo unha nova marca mundial. Nos Xogos Ol\u00edmpicos de 1924 de Par\u00eds, a s\u00faa \u00faltima participaci\u00f3n ol\u00edmpica, ga\u00f1ou a medalla de prata nos 100 metros libres.\nW\u00e1ter-polo.\nNos Xogos ol\u00edmpicos de 1920 participou en w\u00e1ter-polo, finalizando na sexta posici\u00f3n.\nSurf.\nAo retirarse da competici\u00f3n activa viaxou por todo o mundo para promocionar o surf, en especial no territorio continental dos Estados Unidos, e mais tam\u00e9n en Australia, realizando diversas exhibici\u00f3ns deste deporte tradicional de Hawaii."}
{"id": "319718", "revid": "23204", "url": "https://gl.wikipedia.org/wiki?curid=319718", "title": "Duke Paoa Kahinu Mokoe Hulikohola Kahanamoku", "text": ""}
{"id": "319719", "revid": "98629", "url": "https://gl.wikipedia.org/wiki?curid=319719", "title": "The Imitation Game", "text": "The Imitation Game \u00e9 un filme estadounidense hist\u00f3rico dirixido por Morten Tyldum que se estreou no 2014. Con gui\u00f3n de Graham Moore, bas\u00e9ase na biograf\u00eda \"\" de Andrew Hodges (anteriormente adaptada \u00f3 teatro no drama da BBC \"Breaking the Code\"). Est\u00e1 protagonizado por Benedict Cumberbatch, que interpreta o criptoanalista brit\u00e1nico Alan Turing, que descifrou os c\u00f3digos da intelixencia alem\u00e1 durante a segunda guerra mundial."}
{"id": "319722", "revid": "22795", "url": "https://gl.wikipedia.org/wiki?curid=319722", "title": "Thylacinidae", "text": ""}
{"id": "319723", "revid": "23204", "url": "https://gl.wikipedia.org/wiki?curid=319723", "title": "Antonio Ba\u00f1os", "text": "Antonio Ba\u00f1os i Boncompain, nado en 1967 en Barcelona, \u00e9 un xornalista, activista social, escritor e pol\u00edtico catal\u00e1n.\nTraxectoria.\nNatural de Nou Barris, diplomouse en ciencias da informaci\u00f3n na Universidade Aut\u00f3noma de Barcelona. Publicou os libros \"La econom\u00eda no existe\", en 2009, e \"Posteconom\u00eda\", en 2012, onde critica os esquemas econ\u00f3micos actuais, os economistas e o capitalismo. Traballou en Radio Nacional de Espa\u00f1a e mais en COM R\u00e0dio e colaborou con TV3, La Sexta e Cuatro. Membro do colectivo de castelanfalantes pola independencia S\u00famate, en novembro de 2012 publicou un ir\u00f3nico artigo titulado \"Guia pr\u00e0ctica de l'expulsi\u00f3 catalana de l'euro\" e en 2013 a editorial La Butxaca deu ao prelo \"La rebel\u00b7li\u00f3 catalana\". Cara \u00e1s elecci\u00f3ns ao Parlamento de Catalu\u00f1a de 2015 \u00e9 cabeza de lista da Candidatura d'Unitat Popular - Crida Constituent logo de ser escollido en primarias como independente."}
{"id": "319724", "revid": "55340", "url": "https://gl.wikipedia.org/wiki?curid=319724", "title": "Antonio Ba\u00f1os Boncompain", "text": ""}
{"id": "319729", "revid": "89787", "url": "https://gl.wikipedia.org/wiki?curid=319729", "title": "Golden retriever", "text": "O golden retriever ou cobrador dourado \u00e9 unha raza de can que se desenvolveu en Escocia arredor do ano 1850. Coas s\u00faas caracter\u00edsticas de can cobrador, sabuxo, bloodhound e spaniel de auga, \u00e9 un h\u00e1bil can de caza con aptitudes para o rastrexo. Pos\u00fae unha disposici\u00f3n amigable e est\u00e1 desexoso de compracer, unha actitude que o converteu na terceira raza familiar m\u00e1is popular nos Estados Unidos, o quinto m\u00e1is popular en Australia, e a oitava raza m\u00e1is popular no Reino Unido."}
{"id": "319730", "revid": "23204", "url": "https://gl.wikipedia.org/wiki?curid=319730", "title": "Golden Retriever", "text": ""}
{"id": "319731", "revid": "23204", "url": "https://gl.wikipedia.org/wiki?curid=319731", "title": "Cobrador dourado", "text": ""}
{"id": "319734", "revid": "5863", "url": "https://gl.wikipedia.org/wiki?curid=319734", "title": "San Xo\u00e1n de Portomar\u00edn", "text": ""}
{"id": "319735", "revid": "5863", "url": "https://gl.wikipedia.org/wiki?curid=319735", "title": "Igrexa de San Xo\u00e1n de Portomar\u00edn", "text": ""}
{"id": "319740", "revid": "98629", "url": "https://gl.wikipedia.org/wiki?curid=319740", "title": "Tilac\u00ednidos", "text": "A dos tilac\u00ednidos (\"Thylacinidae\") \u00e9 unha familia de mam\u00edferos marsupiais australidelfos, unha das tres reco\u00f1ecidas dentro da orde dos dasiuromorfos, actualmete extinta. Eran marsupiais carn\u00edvoros que viviron en Australia.\nApareceron no oligoceno superior, e foron os primeiros en diferenciarse de todos os dasiuromorfos. A perda da hexemon\u00eda dos tilac\u00ednidos tivo lugar durante o mioceno tard\u00edo, coincidindo coa gran diversificaci\u00f3n dos dasi\u00faridos (\"Dasyuridae\"), aparecidos durante o mioceno medio.\nS\u00f3 unha especie desta familia, o lobo marsupial ou tigre de Tasmania (\"Thylacinus cynocephalus\") sobreviviu at\u00e9 tempos hist\u00f3ricos, declar\u00e1ndose extinto no ano 1936. As outras especies co\u00f1ecidas de tilac\u00ednidos desapareceron no plistoceno.\nO lobo marsupial foi o maior carn\u00edvoro marsupial, e superficialmente era moi parecido a un c\u00e1nido, tr\u00e1tandose dun caso rechamante de converxencia adaptativa, xa que un detido exame das s\u00faas caracter\u00edsticas morfol\u00f3xicas revela un gran n\u00famero de diferenzas cos verdadeiros lobos placentarios.\nAs orellas son m\u00e1is arredondadas e a boca \u00e9 moito m\u00e1is ampla, chegando case de orella a orella; tam\u00e9n son distintivas as de 13 a 17 raias cebradas da parte porsterior do tronco deste aniumal. Pero quizais o aspecto m\u00e1is distintivo sexan os seus cuartos traseiros e a cola: o tronco, en lugar de terminar abruptamente, como nos c\u00e1nidos, faino paulatinamente, de forma semellante \u00e1 dos canguros; e a cola, moi potente na s\u00faa base, \u00e9 comprimida lateralmente, e moi r\u00edxida; as patas traseiras te\u00f1en tam\u00e9n un aspecto diferencial, xa que o tarso \u00e9 proporcionalmente m\u00e1is curto que nos c\u00e1nidos.\nClasificaci\u00f3n.\nA familia foi descrita en 1838 polo naturalista franc\u00e9s Charles Lucien Bonaparte, na revista \"Nuovi Ann. Sci. Nat.\", 2 (1): 112.\nAlg\u00fans autores, como Vaughan (1978), incl\u00faen as especies desta familia na dos dasi\u00faridos, pero moitos outros, como Ride (1964), Archer e Kirsch (1977) e Kirsch e Calaby (1977) mante\u00f1en vixente a familia.\nX\u00e9neros e especies.\nFamilia \u2020\"Thylacinidae\""}
{"id": "319741", "revid": "89787", "url": "https://gl.wikipedia.org/wiki?curid=319741", "title": "Aviva Premiership 2015-2016", "text": "A tempada 2015-2016 da Aviva Premiership foi a vix\u00e9simo novena edici\u00f3n da liga inglesa de rugby, creada pola RFU en 1987. A liga toma o nome de \"Aviva\" o seu principal patrocinador, unha importante empresa aseguradora. Os Saracens parten como defensores do seu segundo t\u00edtulo conseguido na campa\u00f1a 2014/2015.\nA tempada empezar\u00e1 o 16 de outubro de 2015 e rematar\u00e1 a finais do mes de maio de 2016 coa final dos play-offs. Esta tempada comezar\u00e1 m\u00e1is tarde que de costume, xa que eeste ano cel\u00e9brase a Copa do Mundo de Rugby 2015.\nFormato da competici\u00f3n.\nO torneo est\u00e1 composto por 12 equipos, e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronte \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n \u00e9 o seguinte:"}
{"id": "319744", "revid": "5132", "url": "https://gl.wikipedia.org/wiki?curid=319744", "title": "Antonio Campillo Medina", "text": ""}
{"id": "319746", "revid": "98629", "url": "https://gl.wikipedia.org/wiki?curid=319746", "title": "American Ninja", "text": "American Ninja \u00e9 un filme estadounidense de artes marciais dirixido por Sam Firstenberg que se estreou en 1985. Foi producido por Menahem Golan e Yoram Globus de Cannon Films. Est\u00e1 protagonizado por Michael Dudikoff que fai a personaxe principal, xunto con Steve James como o seu inimigo. A recadaci\u00f3n dom\u00e9stica ascendeu at\u00e9 os $10\u00a0499\u00a0694."}
{"id": "319769", "revid": "895", "url": "https://gl.wikipedia.org/wiki?curid=319769", "title": "Ses", "text": "O termo SES ou S\u00c9S p\u00f3dese referir a:"}
{"id": "319780", "revid": "12452", "url": "https://gl.wikipedia.org/wiki?curid=319780", "title": "Lobo marsupial", "text": ""}
{"id": "319781", "revid": "12452", "url": "https://gl.wikipedia.org/wiki?curid=319781", "title": "Tilacino", "text": ""}
{"id": "319800", "revid": "89787", "url": "https://gl.wikipedia.org/wiki?curid=319800", "title": "Coronel Sanders", "text": "Harland David Sanders, co\u00f1ecido como Coronel Sanders, nado en Henryville o 9 de setembro de 1890 e finado en Louisville o 16 de decembro de 1980, foi un empresario norteamericano, fundador da cadea de restaurantes de comida r\u00e1pida, especializada en frituras de polo Kentucky Fried Chicken (agora co\u00f1ecida como KFC), da que m\u00e1is tarde serviu como embaixador e s\u00edmbolo.\nSanders traballou en numerosos empregos durante os seus primeiros anos, foi fogueiro, vendedor de seguros ou empregado de gasolineira. Empezou a servir polo frito na estaci\u00f3n de servizo que rexentaba en Corbin, nos tempos da Gran Depresi\u00f3n, e tras o \u00e9xito acadado abriu un restaurante que logrou un grande \u00e9xito. En 1935 o gobernador de Kentucky deulle o t\u00edtulo honor\u00edfico de coronel de Kentucky. Sanders reco\u00f1eceu o potencial que ti\u00f1an as franqu\u00edas en restauraci\u00f3n, e en 1952 abriu a primeira de KFC en Utah. A empresa expandiuse a trav\u00e9s dos Estados Unidos e internacionalmente. En 1964 vendeuna a un grupo de investidores liderados por John Y. Marr\u00f3n, Jr. e Jack C. Massey por dous mill\u00f3ns de d\u00f3lares."}
{"id": "319802", "revid": "55340", "url": "https://gl.wikipedia.org/wiki?curid=319802", "title": "Harland David Sanders", "text": ""}
{"id": "319803", "revid": "23204", "url": "https://gl.wikipedia.org/wiki?curid=319803", "title": "Thylacinus", "text": "Thylacinus \u00e9 un x\u00e9nero de mam\u00edferos marsupiais australidelfos da orde dos dasiuromorfos, o tipo da extinta familia dos tilac\u00ednidos, que integraba varias especies de marsupiais carn\u00edvoros que viviron en \u00e9pocas pasadas, dese o oligoceno, en Australia, e das que a \u00fanica que chegou a vivir en \u00e9pocas recentes, o lobo marsupial (\"T. cynocephalus\"), se extinguiu en 1936.\nEtimolox\u00eda.\nO x\u00e9nero foi descrito por primeira vez en 1824 polo naturalista neerland\u00e9s Coenraad Jacob Temminck, no volume 1 da s\u00faa obra \"Monographies de mammalogie\", publicada en Par\u00eda e Leiden, por Dufour e d'Ocagne, en 1827.\nO nome que lle deu ao x\u00e9nero, \"Thylacinus\", est\u00e1 formado pola palabra do grego antigo \u03b8\u03cd\u03bb\u03b1\u03ba\u03bf\u03c2 \"th\u00fdlakos\", \"bolsa\", \"saco\" (en alusi\u00f3n ao marsupio das s\u00faas femias), coa desinencia do lat\u00edn cient\u00edfico \"-inus\", \"-ino\".\nSin\u00f3nimos.\nAdemais do nome que lle deu Temminck, o x\u00e9nero co\u00f1eceuse ao longo da historia cos sin\u00f3nimos:\nTaxonom\u00eda.\nFiloxenia.\nA continuaci\u00f3n pres\u00e9ntase un cladograma baseado na an\u00e1lise filoxen\u00e9tica sobre as relaci\u00f3ns das especies de \"Thylacinus\", estudadas por Yates."}
{"id": "319804", "revid": "98629", "url": "https://gl.wikipedia.org/wiki?curid=319804", "title": "Coenraad Jacob Temminck", "text": "Coenraad Jacob Temminck, nado o 31 de marzo de 1778 en \u00c1msterdam e finado o 30 de xaneiro de 1858 en Lisse (Holanda Meridional), foi un arist\u00f3crata, naturalista, bot\u00e1nico e zo\u00f3logo neerland\u00e9s.\nTraxectoria.\nTemminck foi o primeiro director do Museo Nacional de Historia Natural de Leiden, desde 1820 at\u00e9 a s\u00faa morte.\nO seu \"Manuel d'ornithologie, ou Tableau systematique des oiseaux qui se trouvent en Europe\" (1815) foi o libro de referencia sobre aves europeas durante moitos anos. Herdara unha gran colecci\u00f3n de aves de seu pai, que fora tesoureiro da Compa\u00f1\u00eda Holandesa das Indias Orientais.\nTemminck tam\u00e9n foi autor de \"Histoire naturelle g\u00e9n\u00e9rale des Pigeons et des Gallinac\u00e9es\" (1813-1817), \"Nouveau Recueil de Planches colori\u00e9es d'Oiseaux\" (1820-1839), e contribu\u00edu \u00e1s secci\u00f3ns de mam\u00edferos da obra de Philipp Franz von Siebold \"Fauna japonica\" (1844-1850).\nHonores.\nEp\u00f3nimos.\nVarias especies de aves e mam\u00edferos levan o nome Temminck, como o pilro de Temminck (\"Calidris temminckii\") ou o pangol\u00edn de Temminck (\"Manis temminckii\").\nAbreviaturas.\nA abreviatura Temminck empr\u00e9gase para indicar a Coenraad Jacob Temminck como autoridade na descripi\u00f3n e taxonom\u00eda tanto en bot\u00e1nica como en zoolox\u00eda."}
{"id": "319805", "revid": "5312", "url": "https://gl.wikipedia.org/wiki?curid=319805", "title": "Ant\u00f3nio Costa", "text": "Ant\u00f3nio Lu\u00eds Santos da Costa, co\u00f1ecido como Ant\u00f3nio Costa, nado en San Sebasti\u00e3o da Pedreira (Lisboa) o 17 de xullo de 1961, \u00e9 un xurista e pol\u00edtico portugu\u00e9s. Foi Alcalde de Lisboa entre 2007 e 2015. \u00c9 o actual secretario xeral do Partido Socialista, desde novembro de 2014 e foi o Primeiro Ministro do seu pa\u00eds dende 2015, cando herdou o cargo de Pedro Passos Coelho a 2023, cando presentou a s\u00faa dimisi\u00f3n.\nTraxectoria.\nDe orixe cat\u00f3lica goesa, \u00e9 fillo do escritor Orlando da Costa. Licenciado en Dereito na Facultade de Dereito da Universidade de Lisboa, e al\u00ed foi dirixente da Asociaci\u00f3n Acad\u00e9mica (1982-1984) e director da \"Revista da AAFDL\" (1986-1987). \u00c9 posgraduado en Estudos Europeos, polo Instituto Europeo da Universidade Cat\u00f3lica Portuguesa. Desde 1988 exerceu como avogado en Lisboa, actividade que interrompeu para dedicarse \u00e1 pol\u00edtica.\nFoi deputado polo Partido Socialista na asemblea municipal de Lisboa, entre 1982 e 1993. Entre 1991 e 1995 foi tam\u00e9n deputado na Asemblea da Rep\u00fablica. En 1993 foi candidato \u00e1 alcald\u00eda de Loures, resultando elixido concelleiro. Foi membro do Secretariado Nacional do PS entre 1987 e 1990 e volveu de novo ao Secretariado Nacional do PS desde 1994. Integrou o XIII Goberno como secretario de Estado (1995-1997) e ministro (1997-1999) de Asuntos Parlamentarios. Levou a carteira de Xustiza no XIV Goberno (1999-2002). Para al\u00e9n diso foi tam\u00e9n o membro do goberno responsable da Expo'98, en 1997/99, presidiu o Grupo Parlamentario do PS, de 2002 a 2004, e foi deputado e vicepresidente do Parlamento Europeo entre 2004 e 2005. Foi ministro de Estado e da Administraci\u00f3n Interna (2005-2007) e presidente da C\u00e1mara Municipal de Lisboa (2007-2015)\nEn 2014, logo das elecci\u00f3ns europeas, anunciou que disputar\u00eda o liderado do PS a Ant\u00f3nio Jos\u00e9 Seguro, nas primarias do 28 de setembro logrou a vitoria co 67,88% dos votos contra 31,65% do seu rival convert\u00e9ndose as\u00ed en candidato do seu partido a primeiro ministro. Seguro dimitiu do cargo de secretario xeral do PS o mesmo d\u00eda da s\u00faa derrota, e nas primarias convocadas para a elecci\u00f3n de secretario xeral o 21 e 22 de novembro, Costa presentouse sen oposici\u00f3n, convert\u00e9ndose en secretario xeral da s\u00faa formaci\u00f3n.\nO 7 de novembro de 2023 Costa anunciou a s\u00faa dimisi\u00f3n como primeiro ministro despois de que a fiscal\u00eda portuguesa iniciara investigaci\u00f3ns contra el e alg\u00fans membros do seu gabinete por presunta corrupci\u00f3n, prevaricaci\u00f3n e tr\u00e1fico de influencias. Con anterioridade, o Ministerio P\u00fablico investigara as sospeitas que se vert\u00edan sobre o Executivo por un pos\u00edbel trato de favor en concesi\u00f3ns de litio nas minas de Romano e Barroso, ademais dun proxecto dunha central de produci\u00f3n de enerx\u00eda a base de hidr\u00f3xeno."}
{"id": "319809", "revid": "5863", "url": "https://gl.wikipedia.org/wiki?curid=319809", "title": "Enxe\u00f1er\u00eda de Cami\u00f1os, Canais e Portos", "text": ""}
{"id": "319810", "revid": "29398", "url": "https://gl.wikipedia.org/wiki?curid=319810", "title": "Jonathan Rodr\u00edguez", "text": "Jonathan Javier Rodr\u00edguez Portillo, nado en Florida o 6 de xullo de 1993, \u00e9 un futbolista uruguaio. Xoga de dianteiro e o seu equipo actual \u00e9 o Cruz Azul mexicano.\nTraxectoria.\nO 24 de agosto de 2015 anunciouse a s\u00faa contrataci\u00f3n polo Deportivo da Coru\u00f1a, cedido por unha tempada polo SL Benfica."}
{"id": "319819", "revid": "89787", "url": "https://gl.wikipedia.org/wiki?curid=319819", "title": "Corey Taylor", "text": "Corey Todd Taylor , nado en Des Moines (Iowa) o 8 de decembro de 1973, \u00e9 un cantante, m\u00fasico, compositor, actor e escritor estadounidense, co\u00f1ecido por ser o vocalista principal e compositor dos grupos Slipknot e Stone Sour.\nTaylor \u00e9 un dos membros fundadores de Stone Sour, grupo co que leva publicados cinco \u00e1lbums de estudio, e uniuse a Slipknot en 1997 substitu\u00edndo ao vocalista orixinal Anders Colsefni, grupo co que leva publicado outros cinco \u00e1lbums. Tam\u00e9n colaborou en temas doutros artistas e grupos musicais, como Apocalyptica, Anthrax, Soulfly e Aaron Lewis entre outros. Segundo Hit Parader, foi clasificado no posto n\u00famero 86 da s\u00faa lista \"Top 100 Metal Vocalists of All Time\".\nVida persoal.\nCorey Todd Taylor naceu en Des Moines, Iowa o 8 de decembro de 1973. A s\u00faa nai, solteira, encargouse del na s\u00faa residencia de Waterloo, Iowa, lugar descrito por Taylor como \"un furado no chan con edificios \u00f3 seu redor\". A s\u00faa familia ten ascendencia alem\u00e1 e nativo-americana por parte do seu pai e irlandesa e holandesa por parte da s\u00faa nai.\nEn 1979 Taylor viu un avance do filme de terror de 1978 \"Halloween\", o que nas s\u00faas propias palabras \"desenvolveu unha parte de Slipknot nel\". A s\u00faa avoa introduciuno a m\u00fasica rock, grazas a s\u00faa colecci\u00f3n de discos de Elvis Presley, dos que Taylor se fixo afeccionado a escoitar. En declaraci\u00f3ns propias, afirmou que os temas que recordaba con m\u00e1is aprecio foran \"Teddy Bear\", \"In the Ghetto\", e \"Suspicious Minds\". Por aquel ent\u00f3n tam\u00e9n comezou a escoitar a grupos de heavy metal, afeccion\u00e1ndose en particular \u00f3s primeiros discos de Black Sabbath.\nTaylor viv\u00eda xunto coa s\u00faa nai e a s\u00faa irm\u00e1 nunha vella casa rural, que no outono \"semellaba unha capa dun \u00e1lbum de Black Sabbath\". \u00d3s quince anos de idade Taylor f\u00edxose adicto as drogas e sufriu unha sobredose de coca\u00edna en d\u00faas ocasi\u00f3ns. Nesta \u00e9poca mudouse a vivir coa s\u00faa avoa en Iowa, que se fixo cargo da s\u00faa custodia legal e axudoulle a comprar equipamento musical. O cumprir os 18 anos de idade marchou da casa da s\u00faa avoa e residiu en varios lugares do estado, pasando a maior parte do tempo en Des Moines. Poucos anos despois, vivindo de novo coa s\u00faa avoa, tentou suicidarse por medio dunha sobredose. A s\u00faa antiga moza levouno en coche ata o hospital de Des Moines onde os m\u00e9dicos puideron reanimalo. Segundo a s\u00faa propia descrici\u00f3n, este foi o peor momento da s\u00faa vida.\nTaylor e o seu pai co\u00f1ec\u00e9ronse por primeira vez cando Taylor ti\u00f1a 30 anos, momento dende o que mantiveron contacto, a\u00ednda que segundo el mesmo non adoitan coincidir habitualmente. O 17 de setembro de 2002 a daquela prometida de Taylor, Scarlett Stone, deu a luz \u00f3 seu fillo Griffin Parker. Este era o seu segundo fillo, xa que ten outra filla dunha relaci\u00f3n anterior, Angeline. Taylor e Stone casaron o 11 de marzo de 2004, e divorci\u00e1ronse tres anos despois\n\u00d3 longo da s\u00faa vida tivo problemas de alcoholismo, recibindo a axuda da s\u00faa muller Scarlett para superalos, incluso chegando a evitar que se suicidase. No 2006 Taylor afirmou nunha entrevista coa MTV que tentara saltar dun balc\u00f3n do oitavo piso do Hotel Hyatt en Sunset Boulevard no ano 2003, pero que a s\u00faa muller conseguira evitalo. Nunha entrevista posterior con Kerrang!, afirmou que en realidade fora o seu amigo Thom Hazaert o que lle parara nesa nesa ocasi\u00f3n. Tralo incidente a s\u00faa muller deulle un ultimato para deixara o alcohol, e que se non o fac\u00eda ela anular\u00eda o matrimonio. Taylor deixou a bebida pouco antes de que Stone Sour comezara a gravaci\u00f3n do \u00e1lbum \"Come What(ever) May\", en xaneiro de 2006.\nO 3 de agosto de 2009 presentou a gala de premios \"2009 Kerrang! Awards\" xunto a Scott Ian de Anthrax. O seguinte ano volveron a presentar a gala de premios, na que Taylor recolleu o premio \"K! Services to Metal\" en nome de Paul Gray, que falecera tras unha sobredose accidental de morfina e fentanyl. Posteriormente en novembro de 2009, Taylor casou de novo, esta vez con Stephanie Luby no the Palms Hotel de Las Vegas.\nCarreira musical.\nSlipknot.\nNa s\u00faa cidade natal de Des Moines, Joey Jordison, Shawn Crahan e Mick Thomson contactaron a Taylor para pedirlle que se unise \u00f3 seu recentemente creado grupo, chamado Slipknot. Acordou asistir a unha das s\u00faas pr\u00e1cticas, pasando a formar parte do grupo dende ese momento, o sexto en unirse dos nove membros orixinais. Adoptou o alcume de \"N\u00famero oito\", seguindo o esquema de n\u00fameros que adoptou o grupo para referirse \u00f3s seus membros. Segundo Crahan, Taylor quixo o n\u00famero oito xa que para el simbolizaba o infinito.\nA\u00ednda membro de Stone Sour naquel momento, Taylor deixou este grupo de forma temporal para centrarse en Slipknot, malia atoparse no proceso de gravaci\u00f3n dun \u00e1lbum con Sean McMahon como produtor. A s\u00faa primeira actuaci\u00f3n con Slipknot tivo lugar o 22 de agosto de 1997, que segundo os membros do grupo non foi ben. Nesta primeira actuaci\u00f3n Taylor non levaba unha m\u00e1scara, pero para o seu segundo concerto un mes despois levou unha m\u00e1scara semellante \u00e1 do seu \u00e1lbum de estrea co grupo. A s\u00faa m\u00e1scara foi evolucionando, ata chegar a \u00faltima descrita por Chris Harris da MTV como \"se estivese feita de pel humana seca, coma Leatherface\".\nTaylor leva actuando e gravando con Slipknot dende que gravaron a s\u00faa segunda demo, empregada polo grupo para facer promoci\u00f3n perante varios selos e produtores. Como vocalista permanente do grupo formou parte da gravaci\u00f3n que fixeron en Indigo Ranch, en Malib\u00fa (California), para a publicaci\u00f3n do seu \u00e1lbum de estrea, que chegou \u00f3 n\u00famero un da lista Top Heatseekers de Billboard, e conseguiu a certificaci\u00f3n dobre de platino nos Estados Unidos. Taylor foi acusado de infrinxir os dereitos de autor\u00eda nas letras do tema \"Purity\", pero non chegou a recibir unha denuncia legal. A gravaci\u00f3n do seu segundo \u00e1lbum \"Iowa\" comezou no 2001 no estudio Sound City and Sound Image de Van Nuys, Os \u00c1nxeles. O \u00e1lbum publicouse o 28 de agosto de 2001, acadando o n\u00famero un das listas do Reino Unido, e o n\u00famero tres na lista Billboard 200. Para a composici\u00f3n de \"\", Taylor decidiu escribir letras sen obscenidades nin blasfemias para que o disco non recibise a clasificaci\u00f3n de expl\u00edcito, tralas cr\u00edticas recibidas nos seus \u00e1lbums anteriores. O \u00e1lbum chegou \u00f3 n\u00famero dous da lista Billboard 200. \"All Hope Is Gone\" foi o primeiro \u00e1lbum de Slipknot que chegou \u00f3 n\u00famero un desta mesma lista, en setembro do 2008.\nStone Sour.\nTaylor \u00e9 membro fundador do grupo de hard rock Stone Sour. Tras comezar o grupo xunto \u00f3 bater\u00eda Joel Ekman, Shawn Economaki uniuse \u00f3 baixo e Josh Rand na guitarra. Stone Sour gravou d\u00faas demos, unha no 1993 e outra no 1994. Tras unirse a Slipknot en 1997 deixou temporalmente Stone Sour, malia estar nese momento gravando un disco con Sean McMahon. Non retornou co grupo ata pasados cinco anos, cando gravaron o seu \u00e1lbum de estrea hom\u00f3nimo \"Stone Sour\". Tanto Taylor coma Josh Rand pux\u00e9ronse en contacto con Jim Root, guitarrista de Slipknot, e Shawn Economaki, o baixista orixinal do grupo, para comezar a gravar os temas deste \u00e1lbum de estrea, xunto a Joel Ekman de novo \u00e1 bater\u00eda.\nO seu primeiro \u00e1lbum publicouse finalmente o 27 de agosto de 2002, debutando no n\u00famero 46 da lista Billboard 200. O seu segundo \u00e1lbum, \"Come What(ever) May\" estrear\u00edase no n\u00famero catro desta mesma lista, publicado o 1 de agosto de 2006. \"Live in Moscow\" foi o \u00fanico \u00e1lbum que publicaron soamente en formato de descarga dixital. Durante a gravaci\u00f3n o bater\u00eda Joel Ekman deixou o grupo por motivos persoais, sendo substitu\u00eddo por Roy Mayorga. O seu terceiro \u00e1lbum de estudio, \"Audio Secrecy\", publicouse o 7 de setembro de 2010.\nPosteriormente Taylor afirmou que o grupo estaba a producir un novo \u00e1lbum, con plans de que fose un \u00e1lbum dobre ou conceptual, describ\u00edndoo como unha mestura de \"\"The Wall\" de Pink Floyd con \"Dirt\" de Alice in Chains\". Finalmente o grupo publicou dous \u00e1lbums, \"House of Gold &amp; Bones \u2013 Part 1\" o 23 de outubro de 2012, e \"House of Gold &amp; Bones \u2013 Part 2\" o 9 de abril de 2013. Este proxecto foi acompa\u00f1ado dunha banda dese\u00f1ada de catro partes escrita por Taylor e o grupo e publicada por Dark Horse Comics, na que se conta a historia linear entre as letras destes dous \u00e1lbums.\nOutros traballos.\nTaylor participou como m\u00fasico invitado en \u00e1lbums de Soulfly, Apocalyptica e Damageplan. Estivo involucrado na gravaci\u00f3n do \u00e1lbum \"Worship Music\" de Anthrax, pero as s\u00faas sesi\u00f3ns de gravaci\u00f3n non foron nunca publicadas. Tam\u00e9n contribu\u00edu no \u00e1lbum \"Roadrunner United\" de 2005, coas voces do tema \"Rich Man\", as\u00ed como nos sinxelos de Steel Panther \"Death to All but Metal\", \"Eyes of a Panther\" e \"Asian Hooker\". No 2006 Taylor fundou o selo discogr\u00e1fico Great Big Mouth Records, co que produciu dous \u00e1lbums, entre eles o EP de Walls of Jericho titulado \"Redemption\".\nO 30 de marzo de 2009 confirmouse que Taylor e o seu grupo Junk Beer Kidnap Band actuar\u00edan na edici\u00f3n do Rockfest dese ano. Actuaron o 24 de abril dese mesmo ano no People's Court de Des Moines, Iowa, sendo esta a primeira actuaci\u00f3n en solitario de Taylor.\nComo artista en solitario gravou o sinxelo titulado \"X-M@$\" para unha fundaci\u00f3n ben\u00e9fica, que se publicou en formato de descarga dixital o 12 de decembro de 2010, e acadou o n\u00famero 37 das listas de vendas do Reino Unido. En xullo de 2011 Taylor colaborou con Aaron Lewis na promoci\u00f3n do \u00e1lbum en solitario deste \u00faltimo, titulado Town Line, nun concerto ac\u00fastico \u00fanico, e nese mesmo ano colaborou co bater\u00eda de Blink-182 Travis Barker no seu \u00e1lbum en solitario \"Give the Drummer Some\", no tema titulado \"On My Own\".\nEstilo e influencias.\nOs dous primeiros \u00e1lbums de Slipknot con Taylor nas voces, \"Slipknot\" e \"Iowa\", conte\u00f1en letras expl\u00edcitas e palabras malsoantes. Moitos cr\u00edticos afirmaron que Taylor base\u00e1base nestas blasfemias para as s\u00faas letras, polo que o terceiro \u00e1lbum do grupo \"\" est\u00e1 libre destas, (con d\u00faas excepci\u00f3ns), e non recibiu a clasificaci\u00f3n de contido expl\u00edcito. En comparaci\u00f3n co vocalista orixinal do grupo Anders Colsefni, Taylor ten un estilo vocal cualificado por Joey Jordison como \"unha voz mel\u00f3dica realmente boa\". Este estilo vocal incl\u00fae voces cantadas, voces guturais, gritos e rap, e acadou a posici\u00f3n n\u00famero 86 na lista \"Top 100 Metal Vocalists of All Time\" de Hit Parader.\nOs dous proxectos musicais principais de Taylor presentan temperamentos contrastados. Slipknot est\u00e1 considerado un grupo de heavy metal, nu metal e metal alternativo, con letras que expresan depresi\u00f3n, hostilidade, ira, misantrop\u00eda e rebeli\u00f3n. Pola s\u00faa parte, Stone Sour adoita clasificarse como metal alternativo ou hard rock, con letras de tem\u00e1ticas desoladoras e pesimistas, as\u00ed como de ira e rebeli\u00f3n."}
{"id": "319828", "revid": "98629", "url": "https://gl.wikipedia.org/wiki?curid=319828", "title": "Peramelemorfos", "text": "A dos peramelemorfos (\"Peramelemorphia\") \u00e9 unha orde de mam\u00edferos marsupiais do clado (ou magnorde, ou superorde, segundo as clasificaci\u00f3ns) dos australidelfos.\nEsta orde incl\u00fae os bandicuts e os bilb\u00eds, que son denominados \u00e1s veces, debido aos seus h\u00e1bitos alimentarios, marsupiais omn\u00edvoros, xa que, a pesar de posu\u00edren unha dentici\u00f3n de tipo carn\u00edvoro (poliprotodonte), presentan, en grao vari\u00e1bel, unha dieta omn\u00edvora. \nTodos os membros da orde son end\u00e9micos de Australia e Nova Guinea, e a maior\u00eda te\u00f1en a forma caracter\u00edstica do bandicut: un corpo rechoncho, arqueado cara a atr\u00e1s, cabeza cun foci\u00f1o longo, delicado e aguzado, orellas verticais moi grandes, e patas relativamente longas e finas, igual que a cola.\nO seu peso var\u00eda desde os 140 g at\u00e9 os 2\u00a0kg, pero a maior\u00eda das especies roldan o peso dun gato pequeno: ao redor de 1\u00a0kg.\nTaxonom\u00eda.\nA orde foi establecida en 1889 polo naturalista arxentino Florentino Ameghino.\nEtimolox\u00eda.\nO nome cient\u00edfico da orde, \"Peramelemorphia\", est\u00e1 formado sobre a base do nome \"Perameles\", o x\u00e9nero tipo da familia dos peram\u00e9lidos (\"Peramelidae\"), coa adici\u00f3n da forma sufixa do lat\u00edn cient\u00edfico \"-morphia\", usada para crear nomes taxon\u00f3micos de animais (sobre todo a nivel de infraclase), que \u00e1 s\u00faa vez est\u00e1 formada polo sufixo \"-morpha\", forma plural de \"-morphus\", derivada do grego antigo \u03bc\u03bf\u03c1\u03c6\u03ae \"morph\u1e17\", \"forma\", \"aparencia\", e\u200e o desinencia \"-ia\", do lat\u00edn cient\u00edfico, tomada do lat\u00edn cl\u00e1sico \"-ia\" ou do grago antigo -\u03af\u03b1 \u200e\"-\u00eda\" (ou -\u03b5\u03b9\u03b1 \"-eia\"), usada para formar substantivos abstractos de x\u00e9nero feminino, utilizada para formar nomes taxon\u00f3micos (sobre todo, engad\u00edndoa a nomes de x\u00e9nero tirados dun autor).\nPola s\u00faa parte, \"Perameles\" (que significa \"teixugo con bolsa\") \u00e9 un termo de etimolox\u00eda h\u00edbrida (o que no \u00e9 recomend\u00e1bel na nomenclatura cient\u00edfica), xa que deriva do grego antigo \u03c0\u03ae\u03c1\u03b1 \"p\u1e17ra\", \"bolsa\", \"saco\", e do lat\u00edn \"m\u0113l\u0113s\", \"teixugo\".\n\u00c9 dicir que, literalmente, a pouco ortodoxa etimolox\u00eda de \"Peramelemorphia\" significa \"os parecidos ao teixugo con bolsa\" (aludindo ao marsupio).\nSin\u00f3nimos.\nAdemais de polo nome orixinario, a orde co\u00f1\u00e9cese tam\u00e9n polos sin\u00f3nimos.\nFamilias.\nA maior\u00eda dos autores reco\u00f1ecen nesta orde as seguintes tres familias con especies vivas:\nOrde \"Peramelemorphia\"\n\u00c1s que hai que engadir a familia dos \"Yaralidae\" , actualmente extinta.\nPor\u00e9n, o National Center for Biotechnology Information non admite a familia dos \"Thylacomyidae\".\nFiloxenia.\n\u2014o Orde Peramelemorphia \n |-o Familia \"Chaeropodidae\" (\u2021)\n | `-- X\u00e9nero \"Chaeropus\" \n |-o Familia \"Peramelidae\" \n | |-o Subfamilia \"Echymiperinae\" \n | | |-- X\u00e9nero \"Echymipera\" \n | | |-- X\u00e9nero \"Microperoryctes\" \n | | `\u2014X\u00e9nero \"Rhynchomeles\" \n | |-o Subfamilia \"Peramelinae\" \n | | |-- X\u00e9nero \"Ischnodon\" (\u2020)\n | | |-- X\u00e9nero \"Isoodon\" \n | | `-- X\u00e9nero \"Perameles\" \n | `-o Subfamilia \"Peroryctinae\" \n | `- X\u00e9nero \"Peroryctes\" \n |-o Familia \"Thylacomyidae\" \n | `\u2014X\u00e9nero \"Macrotis\" \n `-o Familia Yaralidae (\u2020)\n `\u2014X\u00e9nero \"Yarala\" (\u2020)"}
{"id": "319829", "revid": "22795", "url": "https://gl.wikipedia.org/wiki?curid=319829", "title": "Peramelemorphia", "text": ""}
{"id": "319832", "revid": "22795", "url": "https://gl.wikipedia.org/wiki?curid=319832", "title": "Notoryctemorphia", "text": ""}
{"id": "319834", "revid": "98629", "url": "https://gl.wikipedia.org/wiki?curid=319834", "title": "Notorictemorfos", "text": "A dos notorictemorfos (\"Notoryctemorphia\") \u00e9 unha pequena orde de mam\u00edferos marsupiais australidelfos co\u00f1ecidos vulgarmente na bibliograf\u00eda como toupas marsupiais debido a que presentan un asombroso parecido tanto morfol\u00f3xico como etol\u00f3xico coas chamadas toupas douradas, placentarios pertencentes \u00e1 familia dos crisocl\u00f3ridos (\"Chrysochloridae\"), a\u00ednda que se trate de especies moi afastadas filoxeneticamente.\nDe feito, estes estra\u00f1os e antigos mam\u00edferos comezaron a s\u00faa evoluci\u00f3n independentemente de calquera outro marsupial hai m\u00e1is de 50 mill\u00f3ns de anos.\nA orde comprende unha soa familia actual, a dos notor\u00edctidos (\"Notoryctidae\"), que incl\u00fae un s\u00f3 x\u00e9nero, Notoryctes, con tan s\u00f3 d\u00faas especies. que viven no deserto australiano e pasan a maior parte do tempo baixo terra e raramente soben \u00e1 superficie.\nTaxonom\u00eda.\nA orde foi creada en 1977 polo bi\u00f3logo estadounidense John A. W. Kirsch, como se recolle no traballo publicado polo seu colega Don Hunsaker II.\nA orde comprende unha soa famlia, monot\u00edpica, e o \u00fanico x\u00e9nero conta con d\u00faas especies:\nOrde \"Notoryctemorphia\"\nSin\u00f3nimos.\nOrde.\nA orde tam\u00e9n se co\u00f1ece co sin\u00f3nimo \"Syndactyliformes\".\nX\u00e9nero.\nE o x\u00e9nero, polos sin\u00f3nimos:\nCaracter\u00edsticas.\nO corpo \u00e9 do tama\u00f1o dunha toupa placentaria, aplanado e cun aparello locomotor moi desenvolvido. Est\u00e1 cuberto de abundante pelo sedoso que cor que var\u00eda de branca a dourada. \u00c1s veces, se o terreo en que habitan \u00e9 rico en ferro, o pelo pode tornarse ferruxento debido a este metal.\n\u00c9 unha caracter\u00edstica propia destes animais teren fusionadas as cinco \u00faltimas v\u00e9rtebras cervicais, o que lle confire rixidez ao corpo de tal modo que poida desenvolver m\u00e1is potencia empuxando coa cabeza a area durante a escavaci\u00f3n.\nA cabeza \u00e9 grande e robusta. O foci\u00f1o est\u00e1 cuberto por unha protuberancia c\u00f3rnea espida. Os ollos est\u00e1n cubertos pola pel, miden menos de 1\u00a0mm de di\u00e1metro e o seu desenvolvemento \u00e9 escaso, de tal xeito que son escasamente funcionais. A cada lado da cabeza \u00e1brese un burato como \u00fanico resto das orellas.\nOs dentes est\u00e1n dexenerados e a f\u00f3rmula dentaria var\u00eda duns exemplares a outros. Unha f\u00f3rmula media estar\u00eda composta segundo se indica na t\u00e1boa aqu\u00ed debaixo.\nOs molares superiores son zalambdodontes, e os inferiores perderon a conca do tal\u00f3nido. Non pode considerarse que sexan propiamente diprotodontes nin poliprotodontes.\nAs extremidades son poderosas, especialmente as anteriores, cuxo terceiro e cuarto dedos est\u00e1n dotados de poderos\u00edsimas u\u00f1as de secci\u00f3n triangular. A diferenza doutros marsupiais australianos, non se presentan fen\u00f3menos de sindactilia (dedos fusionados) e cada extremidade presenta cinco dedos.\nA cola \u00e9 curta, cil\u00edndrica, e est\u00e1 sucada por aneis. Est\u00e1 cuberta por unha grosa pel parecida ao coiro. Pode medir at\u00e9 2,5\u00a0cm e parece estar dotada de gran sensibilidade t\u00e1ctil.\nDistribuci\u00f3n.\nAs d\u00faas especies actuais habitan en desertos areosos da metade occidental de Australia. (Ver mapa m\u00e1is arriba).\nBiolox\u00eda.\nNutrici\u00f3n.\nEstas especies alim\u00e9ntase de todo tipo de invertebrados terrestres, que capturan tanto na superficie como baixo terra, nun incesante ir e vir.\nReproduci\u00f3n.\nA fisiolox\u00eda reprodutiva destes animais non \u00e9 moi co\u00f1ecida. Non se describiron os per\u00edodos de xestaci\u00f3n, lactaci\u00f3n, nin da esperanza de vida das especies.\nOs machos non presentan escroto, os test\u00edculos \u00e1chanse entre a pel e a cavidade abdominal.\nAs femias pos\u00faen un marsupio pequeno pero ben desenvolvido, aberto cara a atr\u00e1s para manter a hixiene durante a escavaci\u00f3n. No seu interior, d\u00faas mamilaa serven para amamentar as cr\u00edas, que nacen cerca do mes de novembro en n\u00famero de 1 a 2 por camada.\nComportamento.\nEstas especies despr\u00e1zanse baixo a area do deserto como se estivesen mergull\u00e1ndose, empuxando coa cabeza e apartando a area coas mans. Os traxectos en que permanecen baixo a area non son excesivamente longos, despraz\u00e1ndose pola superficie coa axuda das extremidades posteriores, deixando unha caracter\u00edstica pegada formada por tres puntos que se corresponden con ambas as extremidades posteriores e o rabo.\nEstado de conservaci\u00f3n.\nAs d\u00faas \u00fanicas especies vivas de toupas marsupiais est\u00e1n catalogadas pola UICN como \"DD\" (datos deficientes)."}
{"id": "319835", "revid": "5863", "url": "https://gl.wikipedia.org/wiki?curid=319835", "title": "Hospital Elduayen", "text": ""}
{"id": "319836", "revid": "5863", "url": "https://gl.wikipedia.org/wiki?curid=319836", "title": "Hospital Municipal de Vigo", "text": ""}
{"id": "319837", "revid": "1888", "url": "https://gl.wikipedia.org/wiki?curid=319837", "title": "Manuel Fuentes Rodr\u00edguez", "text": "Manuel Fuentes Rodr\u00edguez, nado en Santiago de Compostela o 22 de xullo de 1851 e finado en Vid\u00e1n (Santiago de Compostela) o 2 de setembro de 1939, foi un industrial e pol\u00edtico galego.\nTraxectoria.\nFillo natural do xastre Benito Fuentes Fuentes (1830-1913) e de Manuela Rodr\u00edguez (?-1868), tivo un irm\u00e1n e oito medio irm\u00e1ns do matrimonio lex\u00edtimo do seu pai. Tras estudar bacharelato no Instituto de Santiago, seguiu o oficio paterno na xastrer\u00eda \"Casa Fuentes\", no n\u00famero 6 da r\u00faa Nova, oficio que foi marxinando en favor dunha crecente presenza p\u00fablica, debido a s\u00faa desafogada posici\u00f3n econ\u00f3mica. Neste sentido, foi socio do \"Recreo Art\u00edstico e Industrial de Santiago\" (cando menos desde 1879, sendo vicepresidente 1\u00ba en 1904), e desde o 11 de xaneiro de 1882 exerceu de depositario da Sociedade de Socorros \"La Ben\u00e9fica\" (naquel momento no Concello de Conxo), dirixida por Camilo Pintos Troncoso. Tam\u00e9n, en 1890, consta a s\u00faa pertenza \u00e1 C\u00e1mara de Comercio de Santiago.\nActividade pol\u00edtica.\nAo car\u00f3n do primeiro \"monterismo\".\nAs s\u00faas simpat\u00edas pol\u00edticas fix\u00e9ronlle militar no \"monterismo\" e seguir despois ao seu sucesor pol\u00edtico, Manuel Garc\u00eda Prieto. En 1885 resultou elixido rexedor (concelleiro) do Concello de Santiago de Compostela, posto que exerceu entre o 1 de xullo dese ano e o 31 de outubro de 1889, en que por fin da terna foi relevado. O 1 de agosto de 1894 constitu\u00eduse en Santiago o Partido Liberal, vencellado ao \"monterismo\", do que Fuentes resultar\u00eda elixido vogal do seu primeiro comit\u00e9 directivo, baixo a presidencia do Marqu\u00e9s de Casa Pardi\u00f1as. Ata este momento Manuel Fuentes acud\u00eda \u00e1s elecci\u00f3ns como independente, cousa que mudou a partir de ent\u00f3n. Novamente ocupou o mesmo cargo no Concello desde o 1 de xullo de 1895, acadando a quinta tenencia de alcald\u00eda xusto dous anos despois, e a cuarta tenencia de alcald\u00eda o 1 de xaneiro de 1902 ata que abandonou o consistorio o 1 de xaneiro de 1904.\nO \"romerodonallismo\" e a primeira alcald\u00eda.\nO 1 de decembro de 1903 integrouse como vogal no comit\u00e9 directivo do novo Partido Liberal Democr\u00e1tico, dirixido en Compostela por Felipe Romero Donallo, a\u00ednda que baixo a presidencia de honra de Montero R\u00edos e Garc\u00eda Prieto. A s\u00faa influencia no partido, viuse desde ent\u00f3n minguada.\nNas elecci\u00f3ns locais do 12 de novembro de 1905, Fuentes resultou elixido outra vez concelleiro (por certo, o \u00fanico dos 18 liberais que se declaraba \"monterista\"), accedendo ao cargo o 1 de xaneiro de 1906. Neste novo consistorio, Fuentes quedou fora da repartici\u00f3n das tenencias de alcald\u00eda, pese a ser un reputado membro do partido; todo debido \u00e1 entrada na alcald\u00eda da familia pol\u00edtica do novo l\u00edder local, Romero Donallo. O novo alcalde, Lino Torre S\u00e1nchez-Somoza, acabou por presentar a s\u00faa dimisi\u00f3n por mor da nova \"Lei de Descanso Dominical\", as\u00ed que o tenente de alcalde, Pedro Pena Gamallo, foi quen ocupou a alcald\u00eda. Pero, Pena deixou o posto moi cedo, todo o que puido, e o 15 de febreiro de 1909 (Ano Santo e en medio da organizaci\u00f3n da Exposici\u00f3n Rexional Galega) pasouna co car\u00e1cter de interinidade ao 3\u00ba tenente de alcalde, o propio Manuel Fuentes, ao ter falecido poucos d\u00edas antes o 2\u00ba tenente de alcalde, Manuel Pereiro Caeiro, de acordo aos artigos 52 e 119 da Lei municipal. Fuentes desenvolveu o cargo de alcalde ata que o 1 de xullo tomou posesi\u00f3n o novo alcalde, Francisco Pi\u00f1eiro P\u00e9rez.\nNo consistorio que iniciou a s\u00faa andaina o 1 de xaneiro de 1910, Fuentes acadou a terceira tenencia de alcald\u00eda, que ocupou ata a constituci\u00f3n do novo concello do 1 de xaneiro de 1912, no que pasou a ser simple concelleiro. Desde o 1 de xaneiro de 1914 recuperou unha tenencia de alcald\u00eda, a terceira, conseguindo a segunda tenencia na seguinte corporaci\u00f3n do 1 de xaneiro de 1916. Entrementres, en xullo de 1915, faleceu a s\u00faa dona, Carmen Rin. Desde o 9 de agosto de 1916 ata case finalizado o mes de outubro, encargouse da alcald\u00eda accidentalmente, debido \u00e1 ausencia do alcalde Luis Blanco Rivero. Finalmente, o seu mandato como concelleiro rematou o 1 de xaneiro de 1918, logo de non resultar reelixido nas elecci\u00f3ns de finais do ano anterior.\nDerradeira alcald\u00eda.\nEntre 1918 e 1920, Fuentes estivo afastado das instituci\u00f3ns p\u00fablicas, a\u00ednda que en xullo de 1919 presentouse candidato para un posto de deputado provincial da Coru\u00f1a polo distrito de Padr\u00f3n-Santiago. Enfrontouse polo posto a Rafael Otero Ramos e a Estanislao P\u00e9rez Artime (da facci\u00f3n \"gassetista\"), quen foi o que finalmente resultou elixido nas elecci\u00f3ns celebradas o d\u00eda 6.\nEn medio dunha complicada situaci\u00f3n pol\u00edtica, Fuentes volveu presentarse \u00e1s elecci\u00f3ns municipais previstas para o 8 de febreiro de 1920. Pero, no acto de proclamaci\u00f3n das candidaturas, que se celebrou o d\u00eda 1, resultou que s\u00f3 se presentaba el polo 1\u00ba distrito, de xeito que polo controvertido artigo 29 da Lei electoral quedou proclamado concelleiro electo sen necesidade de acudir \u00e1s urnas. O d\u00eda 1 de abril tomou posesi\u00f3n da s\u00faa cadeira de concelleiro na nova corporaci\u00f3n, cando contaba xa 70 anos de idade. Neste convulso mandato a cidade co\u00f1eceu ata catro alcaldes, sendo os primeiros M\u00e1ximo de la Riva Garc\u00eda, o interino V\u00edctor Garc\u00eda Ferreiro e o catedr\u00e1tico Vicente Goyanes Cedr\u00f3n. O 25 de agosto de 1923, o alcalde Goyanes presentou a s\u00faa dimisi\u00f3n, arg\u00fc\u00edndo raz\u00f3ns de sa\u00fade e de acumulaci\u00f3n de traballo na s\u00faa c\u00e1tedra de Medicina. Foi aceptada na sesi\u00f3n municipal do d\u00eda 29, asumindo o concelleiro Fuentes a nova alcald\u00eda, a\u00ednda que levaba xa todo o mes de agosto exerc\u00e9ndoa accidentalmente.\nPero, este novo mandato como alcalde durou ben pouco. O 13 de setembro produciuse a ca\u00edda do Goberno do pa\u00eds, presidido por Garc\u00eda Prieto, tras o golpe de estado de Miguel Primo de Rivera. Era cuesti\u00f3n de tempo que en Santiago o mandato de Fuentes chegara a s\u00faa fin, e as\u00ed sucedeu a tarde do 1\u00ba de outubro. Nas dependencias da alcald\u00eda presentouse o Comandante Militar de Santiago, naquel momento Coronel do Rexemento de Zaragoza n\u00ba 12, Julio Rodr\u00edguez P\u00e9rez, quen tras visitar o Pazo de Raxoi decidiu a destituci\u00f3n de todos os concelleiros, recibindo a autoridade militar o bast\u00f3n de mando. Aqu\u00ed rematou a actividade pol\u00edtica de Fuentes Rodr\u00edguez, a unha avanzada idade e un amplo bagaxe de 38 anos na escena pol\u00edtica compostel\u00e1 e 28 anos e 4 meses pertencendo \u00e1s s\u00faas corporaci\u00f3ns.\n\"Autom\u00f3viles Compostelanos S.A.\".\nEn 1900 fundou, xunto a Juan Garc\u00eda Lavandera (ou Labandeira), Juan Golpe e Cayetano Carro entre outros, a compa\u00f1\u00eda \"Autom\u00f3viles Compostelanos S.A.\", co obxectivo de crear unha li\u00f1a de transporte entre Santiago e A Coru\u00f1a, sendo elixido como xerente. Para isto adquiriuse en Francia cinco coches (\u00f3mnibuses) da casa parisiense \"Dion-Bouton et Cie\", cunha capacidade total cada un deles para 22 pasaxeiros e 35 cabalos de potencia, custando cada veh\u00edculo unhas 30 mil pesetas. O 21 de xullo de 1900 se inaugurou a li\u00f1a cun servizo diario \u00e1 cidade herculina. As cocheiras da compa\u00f1\u00eda en Santiago ti\u00f1an unha superficie de 700 m2 e o seu despacho de venda de billetes se encontraba nos baixos da \"Fonda La Estrella\", na r\u00faa da Senra, onde antes estivera a administraci\u00f3n da empresa \"El Noroeste\". Os coches \u00edan a vapor e fac\u00edan d\u00faas paradas para percorrer os 66 quil\u00f3metros, en Ordes e no lugar da Ponte Lago (Carral) para tomar auga e carb\u00f3n, tardando cinco horas no percorrido. Ti\u00f1an a s\u00faa sa\u00edda diaria \u00e1s 7 da ma\u00f1\u00e1, e nos d\u00edas impares alternos engad\u00edaselle outra sa\u00edda as 11 da ma\u00f1\u00e1. A mec\u00e1nica corr\u00eda a cargo dun traballador da francesa \"Dion-Bouton\" chamado E. Collin.\nCase rematando o ano, o 9 de decembro fusionou a sociedade coa tam\u00e9n empresa de transportes \"Autom\u00f3viles Gallegos\", xerenciada por Jos\u00e9 Mar\u00eda Gaspar, trasladando a sede da nova compa\u00f1\u00eda (\"Autom\u00f3viles Compostelanos y Gallegos\") \u00e1 desta \u00faltima nos baixos da r\u00faa de Entrecarreteras, n\u00famero 1, sendo dirixida por \u00e1mbolos dous. Non obstante, as relaci\u00f3ns entre os dous industriais non foron boas e, por un acta notarial de 12 de maio de 1901, Fuentes deu por disolta a compa\u00f1\u00eda e requiriu a Gaspar para abandonar as instalaci\u00f3ns da r\u00faa de Entrecarreteras (que Gaspar ti\u00f1a arrendadas ao propietario, Nicol\u00e1s Fraga), cousa que rexeitou dando comezo a un longo proceso xudicial, que comezou cun requirimento de desafiuzamento que presentou Fuentes o 25 de xu\u00f1o de 1901. A acci\u00f3n base\u00e1base nun documento de alugueiro que Fraga ti\u00f1a asinado con Fuentes, que Gaspar entendeuno como falso. O xu\u00edzo foi complic\u00e1ndose con causas paralelas, como a que afectou por estafa ao ex-xerente Juan Garc\u00eda Labandeira, e a situaci\u00f3n interna da compa\u00f1\u00eda, con profundas desavinzas entre os socios que, por exemplo, levaron a dimisi\u00f3n do novo xerente, Cayetano Carro, en novembro de 1902. En xaneiro de 1903 traslad\u00e1ronse as oficinas para outro baixo contiguo ao anterior, xunto ao \"Hotel Petit Christian\", na actual praza de Galicia, e en febreiro desenvolveuse o xu\u00edzo por falsidade documental contra Manuel Fuentes, acusaci\u00f3n da que finalmente resultou absolto. Por fin, no mes de agosto deste mesmo ano, \"Autom\u00f3viles Compostelanos\" deixou de prestar o servizo entre Santiago e A Coru\u00f1a, proced\u00e9ndose \u00e1 poxa dos seus coches o 2 de setembro por d\u00e9bedas coa contribuci\u00f3n urbana. \u00c1 poxa acudiu o industrial e inventor sad\u00e9s Antonio Sanjurjo Bad\u00eda, quen se fixo con todo por 6.150 pesetas, e a\u00ednda que alg\u00fans salientaban a incomodidade dos coches polo seu peso e recomend\u00e1banlle que non se volveran a empregar no transporte entre Santiago e Coru\u00f1a, Sanjurjo restableceu a li\u00f1a baixo o nome de \"La Regional\". Pouco a pouco ir\u00eda substitu\u00edndo os vellos coches a vapor por outros con motor de bencina, mellorando o servizo, ata que vendeu a compa\u00f1\u00eda en 1918 a Evaristo Castromil.\nVida persoal.\nCasou d\u00faas veces. Coa s\u00faa primeira esposa tivo a Agust\u00edn Fuentes M\u00edguez, que foi xu\u00edz municipal de Santiago. A s\u00faa segunda muller foi Carmen Rin Iglesias."}
{"id": "319838", "revid": "89787", "url": "https://gl.wikipedia.org/wiki?curid=319838", "title": "Membrana basilar", "text": "A membrana basilar situada na c\u00f3clea do o\u00eddo interno \u00e9 un elemento estrutural r\u00edxido que separa os dous tubos, escalas ou ramplas cheas de l\u00edquidos que corren en espiral ao longo da c\u00f3clea, que son a escala media e a escala timp\u00e1nica (ver figura).\nEstrutura.\nA membrana basilar \u00e9 unha estrutura pseudorresonante que, igual que fan as cordas dun instrumento musical, var\u00eda en grosor e rixidez. A \"corda\" da membrana basilar non \u00e9 un conxunto de cordas situadas en paralelo, como as cordas dunha guitarra, sen\u00f3n unha longa estrutura que ten diferentes propiedades (anchura, rixidez, masa, amortecemento das vibraci\u00f3ns, e as dimensi\u00f3ns dos condutos aos que se acopla) en diferentes puntos ao longo da s\u00faa lonxitude. O movemento da membrana basilar descr\u00edbese xeralmente como unha onda viaxeira. Os par\u00e1metros da membrana nun punto determinado da s\u00faa lonxitude determinan a s\u00faa frecuencia caracter\u00edstica, a fecuencia \u00e1 cal ese punto \u00e9 m\u00e1i sensible \u00e1s vibraci\u00f3ns sonoras. A membrana basilar \u00e9 m\u00e1is ancha (0,42\u20130,65\u00a0mm) e menos r\u00edxida no \u00e1pice da c\u00f3clea, e m\u00e1is estreita (0,08\u20130,16\u00a0mm) e m\u00e1is r\u00edxida na base. Os sons de alta frecuencia local\u00edzanse preto da base da c\u00f3clea (preto das vent\u00e1s redonda e oval), mentres que os de baixa frecuencia local\u00edzanse preto do \u00e1pice.\nHistolox\u00eda.\nA membrana basilar \u00e9 unha capa de fibras formadas por filamentos orientados transversalmente e inclu\u00eddos nunha matriz, que est\u00e1 dividida en d\u00faas zonas, chamadas parte arqueada e parte peiteada. A parte arqueada (\"arcuata\"), vai en anchura desde a l\u00e1mina \u00f3sea espiral ata un terzo do cami\u00f1o ata a parede coclear externa; a ela chegan vasos sangu\u00edneos. A parte peiteada (\"pectinata\"), nos dous terzos restantes, que presenta unhas estriaci\u00f3ns paralelas chamadas cordas auditivas, e cos filamentos agrupados en feixes en dous estratos, un debaixo do \u00f3rgano de Corti e outro m\u00e1is abaixo con feixes maiores; carece de vasos sangu\u00edneos. No bordo externo da c\u00f3clea as d\u00faas capas mest\u00faranse e fusi\u00f3nanse co tecido conxuntivo do ligamento espiral.\nFunci\u00f3n.\nSeparaci\u00f3n endolinfa/perilinfa.\nOs flu\u00eddos que enchen estes dous tubos, que son a endolinfa e a perilinfa son moi diferentes na s\u00faa qu\u00edmica e bioqu\u00edmica e electricamente, polo que deben manterse separados. Esta separaci\u00f3n \u00e9 a principal funci\u00f3n da membrana de Reissner (que separa a escala vestibular e a escala media), e \u00e9 tam\u00e9n a funci\u00f3n do tecido sostido pola membrana basilar, como as c\u00e9lulas do sulco internas e externas (mostradas na imaxe do \u00f3rganode Corti en amarelo) e a l\u00e1mina reticular do \u00f3rgano deCorti (en maxenta). Por\u00e9n, para o \u00f3rgano de Corti a membrana basilar \u00e9 permeable \u00e1 perilinfa. Aqu\u00ed a fronteira que separa a endolinfa da perilinfa est\u00e1 na l\u00e1mina reticular, no lado que est\u00e1 m\u00e1is preto d\u00e1 endolinfa do \u00f3rgano de Corti.\n\"Base\" para as c\u00e9lulas sensoriais.\nA membrana basilar \u00e9 tam\u00e9n a \"base\" para as c\u00e9lulas sensoriais da audici\u00f3n, ou para ser m\u00e1is exacto, do \u00f3rgano de Corti onde est\u00e1n ditas c\u00e9lulas ciliadas, as cales pos\u00faen estereocilios. Hai aproximadamente 15.000 c\u00e9lulas ciliadas en cada o\u00eddo humano (ver a figura). Esta funci\u00f3n deulle \u00e1 membrana \"basilar\" o seu nome, e est\u00e1 presente en todos os vertebrados terrestres. Debido \u00e1 s\u00faa localizaci\u00f3n, a membrana basilar sit\u00faa as c\u00e9lulas ciliadas nunha posici\u00f3n na que est\u00e1n adxacentes \u00e1 tanto \u00e1 perilinfa (que se filtra desde abaixo) coma \u00e1 endolinfa (por riba), o que \u00e9 unha condici\u00f3n para o seu funcionamento.\nDispersi\u00f3n de frecuencias.\nUnha terceira funci\u00f3n, m\u00e1is recente evolutivamente, da membrana basilar que se desenvolveu na c\u00f3clea da maior\u00eda das especies de mam\u00edferos e m\u00e1is feblemente nalgunhas especies de aves, \u00e9 \na dispersi\u00f3n das ondas sonoras entrantes para separar as frecuencias espacialmente. En resumo, a membrana vaise facendo m\u00e1is estreita e \u00e9 m\u00e1is r\u00edxida nun extremo que no outro. Ademais, as ondas sonoras que viaxan ao extremo m\u00e1is flexible e afastado da membrana basilar te\u00f1en que viaxar a trav\u00e9s dunha columna l\u00edquida m\u00e1is longa que as que viaxan cara ao extremo menos r\u00edxido e achegado. Cada parte da membrana basilar, xunto co flu\u00eddo que a rodea, pode ent\u00f3n considerarse como un sistema de \"resorte de masa\" con diferentes propiedades de resonancia: alta rixidez e baixa masa, e, por tanto, altas frecuencias de resonancia no extreno pr\u00f3ximo, e baixa rixidez e alta masa, e, por tanto, baixas frecuencias de resonancia, no extremo afastado. Isto causa que o son entrante dunha certa frecuencia vibre nalg\u00fanas puntos da membrana m\u00e1is que noutros. Como demostraron os experimentos do Premio Nobel Georg von B\u00e9k\u00e9sy, as altas frecuencias orixinan as m\u00e1ximas vibraci\u00f3ns no extremo basal da espiral coclear, onde a membrana \u00e9 estreita e r\u00edxida, e as baixas frecuencias orixinan as m\u00e1ximas vibraci\u00f3ns no extremo apical da espiral coclear, onde a membrana \u00e9 m\u00e1is ancha e m\u00e1is flexible. Este \"mapa de frecuencias de lugar\" pode describirse cuantitativamente pola funci\u00f3n de Greenwood e as s\u00faas variantes.\nAs vibraci\u00f3ns orixinadas polo son viaxan como ondas a trav\u00e9s das membranas, ao longo das cales, nos humanos, est\u00e1n dispostas nunha soa ringleira unhas 3.500 c\u00e9lulas ciliadas internas. Cada c\u00e9lula est\u00e1 unida a un diminuto armaz\u00f3n ou marco triangular. Os \"cilios\" son pequenos procesos situados na parte superior das c\u00e9lulas, que son moi sensibles aos movementos (estereocilios). Cando a vibraci\u00f3n da membrana abanea os marcos triangulares, os cilios destas c\u00e9lulas son desprazados repetidamente, e iso produce corentes de pulsos que se env\u00edan polo nervio auditivo.\nAs c\u00e9lulas ciliadas externas retroalimentan enerx\u00eda pra amplificar a onda viaxeira, ata nuns 65\u00a0dB nalg\u00fans puntos."}
{"id": "319840", "revid": "23204", "url": "https://gl.wikipedia.org/wiki?curid=319840", "title": "Nova Aquitania", "text": "Nova Aquitania (en , en , en ) \u00e9 unha rexi\u00f3n administrativa de Francia. Foi creada pola reforma territorial de 2014 coa fusi\u00f3n das anteriores rexi\u00f3ns de Aquitania, Lemos\u00edn e Poitou-Charentes.\nA rexi\u00f3n ten unha superficie de 84.061\u00a0km2 e arredor de 5.808.594 habitantes (segundo datos de 2012). Comezou a funcionar logo das elecci\u00f3ns rexionais de decembro de 2015. A maior cidade \u00e9 a de Bordeos, a capital da rexi\u00f3n.\nChamouse durante uns meses Aquitania-Lemos\u00edn-Poitou-Charentes e o nome de Nova-Aquitania \u00e9 oficial dende o 28 de setembro e efectivo dende o 30 de setembro do mesmo ano."}
{"id": "319841", "revid": "23204", "url": "https://gl.wikipedia.org/wiki?curid=319841", "title": "Auvernia-R\u00f3dano-Alpes", "text": "Auvernia-R\u00f3dano-Alpes (en , en , en ) \u00e9 unha rexi\u00f3n administrativa de Francia creada pola reforma territorial de 2014 coa fusi\u00f3n das anteriores rexi\u00f3ns de Auvernia e R\u00f3dano-Alpes.\nA rexi\u00f3n ten unha superficie de 69.711\u00a0km2 e arredor de 7.695.264 habitantes (segundo datos de 2015). Comezou a funcionar logo das elecci\u00f3ns rexionais de decembro de 2015. A maior cidade \u00e9 a de Li\u00f3n, capital da rexi\u00f3n.\nEst\u00e1 dividida en 12 departamentos: Ain, Allier, Ard\u00e8che, Cantal, Dr\u00f4me, Is\u00e8re, Loire, Haute-Loire, Puy-de-D\u00f4me, Rh\u00f4ne, Savoie e Haute-Savoie."}
{"id": "319842", "revid": "23204", "url": "https://gl.wikipedia.org/wiki?curid=319842", "title": "Borgo\u00f1a-Franco Condado", "text": "Borgo\u00f1a-Franco Condado (en ) \u00e9 unha das 18 rexi\u00f3ns administrativas de Francia. A s\u00faa conformaci\u00f3n actual \u00e9 debedora da reforma territorial de 2014, mediante a cal se fusionaron as rexi\u00f3ns de Borgo\u00f1a e do Franco Condado, as s\u00faas predecesoras. A nova entidade rexional configurouse oficialmente o 1 de xaneiro de 2016, tralas elecci\u00f3ns rexionais de decembro de 2015.\nA rexi\u00f3n ten unha superficie de 47\u00a0784\u00a0km2 e arredor de 2\u00a0820\u00a0940 habitantes (segundo datos de 2015). A cidade m\u00e1is poboada e capital da rexi\u00f3n \u00e9 Dijon. Est\u00e1 formada por 8 departamentos: C\u00f4te-d'Or, Doubs, Haute-Sa\u00f4ne, Jura, Ni\u00e8vre, Sa\u00f4ne-et-Loire, Territoire de Belfort e Yonne."}
{"id": "319843", "revid": "89787", "url": "https://gl.wikipedia.org/wiki?curid=319843", "title": "Google Chrome", "text": "Google Chrome \u00e9 un navegador web de balde desenvolvido por Google. Utilizou o motor de renderizaci\u00f3n WebKit ata a versi\u00f3n 27 e, ag\u00e1s as versi\u00f3ns para iOS, desde a versi\u00f3n 28 utiliza a bifurcaci\u00f3n Blink. A primeira versi\u00f3n, unha beta para Microsoft Windows apareceu o 2 de setembro de 2008, e a primeira versi\u00f3n p\u00fablica estable o 11 de decembro de 2008.\nEn agosto de 2015 StatCounter estimaba que Google Chrome ti\u00f1a unha cota de mercado do 56% entre os navegadores de ordenadores de escritorio, e combinando todas as plataformas contaba co 45%.\nHistoria.\nCanles de distribuci\u00f3n.\nActualmente, Google Chrome ten varias canles de distribuci\u00f3n para descargar e probar todas as s\u00faas compilaci\u00f3ns. As canles com\u00fans denominadas \"\u00abStable\u00bb\", \"\u00abBeta\u00bb\" e \"\u00abDev\u00bb\" est\u00e1n accesibles desde o sitio web do proxecto Chromium, sendo os dous \u00faltimos repositorios para versi\u00f3ns de desenvolvemento. O 22 de xullo de 2010, Google anunciou un novo sistema de lanzamentos m\u00e1is frecuente para ofrecer aos usuarios caracter\u00edsticas novas canto antes, coa meta de entregar versi\u00f3ns estables cada 6 semanas. Debido a isto, incorporouse un novo canal de distribuci\u00f3n (chamado \"\u00abCanary\u00bb\") capaz de proporcionar unha versi\u00f3n diaria para probas en conxunto con outras canles de desenvolvemento do navegador; o nome do canal ref\u00edrese \u00e1 pr\u00e1ctica de levar un canario \u00e1s minas de carb\u00f3n para permitir aos traballadores a detecci\u00f3n precoz de gases perigosos.\nChrome para Android e iOS.\nEn febreiro de 2012, Google lanza 'Chrome para Android Beta'. Cuxa versi\u00f3n est\u00e1 dispo\u00f1ible s\u00f3 para Android 4.0 'Ice Cream Sandwich' en tel\u00e9fonos intelixentes e tabletas. Coa posibilidade de abrir m\u00faltiples pestanas, sincronizaci\u00f3n de marcadores e pestanas coa versi\u00f3n de escritorio, modo inc\u00f3gnito, e ver sitios de uso recentes. A finais de xu\u00f1o Chrome para Android conv\u00e9rtese nunha versi\u00f3n estable.\nEn xu\u00f1o de 2012, durante o Google I/O 2012, anunciouse que Chrome ser\u00e1 usado como navegador por predeterminado en Android 4.1 'Jelly Bean' xunto co lanzamento da tableta Nexus 7. Tam\u00e9n se anuncia Chrome para iOS, o cal est\u00e1 dispo\u00f1ible en iPhone, iPod touch e iPad.\nEn xaneiro de 2013, as versi\u00f3ns Beta de Chrome tam\u00e9n est\u00e1n dispo\u00f1ibles en Android para tel\u00e9fonos e tabletas. As cales son das versi\u00f3ns m\u00e1is descargadas.\nMotor de renderizado Blink.\nEn abril de 2013, Google anunciou o seu novo motor de renderizado baseado en WebKit para Chrome e Chromium, chamado Blink, que se empregar\u00e1 desde a versi\u00f3n 28. As raz\u00f3ns soamente t\u00e9cnicas para o cambio desde WebKit, son optimizar o c\u00f3digo base e orientar o seu desenvolvemento especificamente para contribu\u00edr \u00e1 Web e optimizar Chrome. Opera, outro navegador web, tam\u00e9n anuncia o uso de Blink en futuras versi\u00f3ns.\nHistorial de versi\u00f3ns.\nEn Develop Liverpool 2011, Paul Kinlan anunciou que nunha futura versi\u00f3n de Google Chrome (que ser\u00eda lanzada no primeiro trimestre do 2012), este soportar\u00eda reconocemento de dispositivos plug-and-play (enchufar e xogar) e c\u00e1maras web.\nCaracter\u00edsticas principais.\nSeguridade e estabilidade.\nOs obxectivos principais no dese\u00f1o do navegador foron mellorar a seguridade, a velocidade e a estabilidade que ofrec\u00edan os navegadores existentes. Tam\u00e9n se fixeron cambios importantes na interface de usuario. Chrome montouse en 26 diferentes bibliotecas de c\u00f3digo de Google e outras de terceiros tales como Netscape.\nListas negras.\nChrome descarga peri\u00f3dicamente actualizaci\u00f3ns de d\u00faas listas negras (para sitios de suplantaci\u00f3n de identidade e para aqueles que conte\u00f1an software malicioso) e alerta aos usuarios cando intentan visitar unha p\u00e1xina de contido perigoso. Este servizo tam\u00e9n est\u00e1 dispo\u00f1ible para o seu uso por terceiros a trav\u00e9s dunha API p\u00fablica gratu\u00edta chamada \u00abAPI de navegaci\u00f3n segura de Google\u00bb. No proceso de manter estas listas negras, Google tam\u00e9n notifica aos propietarios dos sitios listados que poden non ter co\u00f1ecemento da presenza de programas nocivos.\nAislamiento de procesos (Sandboxing).\nO equipo de desenvolvemento encargado de Gears estaba a estudar a posibilidade dun navegador multiproceso (hai que destacar que un problema coas implementaci\u00f3ns actuais para navegadores web \u00e9 que son inherentemente dun \u00fanico proceso) e Chrome aplicou este concepto cunha arquitectura de multiprocesamento similar \u00e1 usada por Internet Explorer 8. A cada tarefa (por exemplo, pestanas, plugins) asignallese un proceso separado. Isto impide que as tarefas interfiran entre si, o que \u00e9 bo para a seguridade e a estabilidade; cada pestana en Chrome se a\u00edsla (do ingl\u00e9s \"sandbox\", textualmente \"caixa de arena\") para \"\u00abevitar a instalaci\u00f3n de software malicioso\u00bb\" o \"\u00abimpedir que o que ocurre nunha pestana poida afectar ao que sucede en outra\u00bb\", nun modelo de asignaci\u00f3n de procesos complexo. Si por alg\u00fan motivo unha mala programaci\u00f3n dunha p\u00e1xina web o un plugin determinado ocasionan un cuelgue, s\u00f3 a pestana actual quedar\u00e1 danada deixando o resto intacto. Esta pestana fallada converterase nunha \u00abpestana triste\u00bb, concepto similar \u00e1 pantalla de erro das versi\u00f3ns anteriores do sistema operativo Mac OS, a \"sad Mac\".\nSeguindo o principio de m\u00ednimo privilegio, cada proceso qu\u00edtase dos seus dereitos e, polo tanto, non pode escribir nin ler arquivos en zonas sensibles (por exemplo, documentos, escritorio). Este m\u00e9todo \u00e9 similar ao \u00abmodo protexido\u00bb empregado por Internet Explorer en Windows Vista. O equipo de desenvolvemento encargado de \u00abSandbox\u00bb asegura que \"\u00abconverteron as s\u00faas fronteiras nos procesos nunha prisi\u00f3n\u00bb\". Por exemplo, un software malicioso que se executa nunha pestana non pode robar n\u00fameros de tarxetas de cr\u00e9dito, interactuar co rato ou dicir ao sistema operativo que execute un programa no inicio do sistema e, ademais, este proceso desaparecer\u00e1 cando a pestana estea pechada. Isto non \u00e9 m\u00e1is que a imposici\u00f3n dun simple modelo de seguridade inform\u00e1tica segundo o cal hai dous niveis de seguridade multinivel: \"usuario\" e \"caixa de arena\". A \"caixa de arena\" s\u00f3 pode responder \u00e1s solicitudes de comunicaci\u00f3n iniciadas polo \"usuario\".\nAlg\u00fans plugins como o Adobe Flash Player non siguen alg\u00fans est\u00e1ndares de seguridade e por isto non poden ser aislados como as pestanas. Estes a mi\u00fado necesitan ser executados ao mesmo ou superior nivel de seguridade do propio navegador. Para reducir a exposici\u00f3n a un ataque, os plugins funcionan en procesos separados que se comunican co motor de renderizado, que \u00e1 s\u00faa vez funciona con \u00abprivilegios moi baixos\u00bb en procesos dedicados para cada pestana. Estes complementos ter\u00e1n que ser modificados para funcionar dentro desta arquitectura de software e as\u00ed seguir as\u00ed os principios de m\u00ednimos privilegios.\nAdemais, Chrome ten unha utilidade administradora de procesos, chamada \"Administrador de tarefas\" que lle permitir\u00e1 co\u00f1ecer o estado do navegador na s\u00faa totalidade, ver individualmente as estad\u00edsticas de sitios web ou plugins (os cales tam\u00e9n van en procesos separados) sobre uso da memoria do sistema, ancho de banda usado (velocidade medida en bytes/s) e consumo de tempo de CPU, ademais de dar a opci\u00f3n de poder rematar a execuci\u00f3n de cada elemento individualmente.\nModo Inc\u00f3gnito.\nChrome incl\u00fae un modo de \"navegar de Inc\u00f3gnito\" (similar \u00e1 \"Navegaci\u00f3n privada\" de Safari, Firefox u Opera; ou o modo \"InPrivate\" de Internet Explorer 8) que permite navegar por Internet con total privacidade, xa que non rexistra ningunha actividade e borra dos arquivos temporais as cookies utilizadas.\nVelocidade.\nA m\u00e1quina virtual para JavaScript considerouse un proxecto suficientemente importante como para separalo, tal como se fizo con Tamarin de Adobe/Mozilla, e foi desenvolvido por un equipo con sede en Dinamarca. As actuais implementaci\u00f3ns dese\u00f1\u00e1ronse \"\u00abpara porgramas pequenos, onde o rendemento e a interactividade do sistema non eran importantes\u00bb\". Non obstante, aplicaci\u00f3ns Web como Gmail \"\u00abest\u00e1n a utilizar o navegador web ao m\u00e1ximo cando se trata de manipulaci\u00f3ns DOM e JavaScript\u00bb\". O motor JavaScript V8 resultante, foi dese\u00f1ado con \u00e9nfase na velocidade, e introduce novas caracter\u00edsticas para este fin como \"transici\u00f3ns de clases ocultas\", x\"eneraci\u00f3n din\u00e1mica de c\u00f3digo\", e \"recolecci\u00f3n de lixo precisa\" (referida \u00e1 liberaci\u00f3n de memoria). As probas de Google demostran que V8 \u00e9 aproximadamente o dobre de r\u00e1pido que Firefox 3 e que a versi\u00f3n beta de Safari 4.\nMoitos sitios web realizaron probas de rendemento usando a ferramenta Benchmark SunSpider para JavaScript, as\u00ed como un conxunto de probas de c\u00f3mputo intensivas propias de Google, as cales incl\u00faen ray tracing e a resoluci\u00f3n de restricci\u00f3ns. Por unanimidade informaron que Chrome actou moito m\u00e1is r\u00e1pido que todos os seus competidores con que hab\u00eda se comparara, inclu\u00edndo Safari, Firefox 3, Internet Explorer 7 e Internet Explorer 8.\nChrome tam\u00e9n almacena e usa unha cach\u00e9 de enderezos DNS para acelerar a carga dos sitios web.\nInterface.\nA interface de usuario incl\u00fae opci\u00f3ns para ir atr\u00e1s, adelante, recargar p\u00e1xina, ir e cancelar. As opci\u00f3ns son similares \u00e1s do navegador Safari. O dise\u00f1o da xanela est\u00e1 baseado no tema nativo de Windows Vista.\nChrome incl\u00fae Google Gears, que engade caracter\u00edsticas para desenvolvedores que poden converterse ou non en est\u00e1ndar web, e xeralmente relacionados coa construci\u00f3n de aplicaci\u00f3ns web (incl\u00faendo soporte para uso f\u00f3ra de li\u00f1a).\nA p\u00e1xina de inicio do navegador substit\u00faese por defecto pola mesma coa que aparece cada vez que se abre unha nova lapela. Isto mostra miniaturas dos nove sitios web m\u00e1is visitados coas \u00faltimas buscas realizadas, os \u00faltimos marcadores accedidos e pestanas cerradas. Este concepto exist\u00eda xa antes no navegador Opera, co\u00f1ecido como \u00abMarcado r\u00e1pido\u00bb.\nUnha novidade introducida en Chrome \u00e9 \"Omnibox\", sendo esta a barra de enderezos que aparece na parte superior de cada pestana, similar \u00e1 de Opera. Incl\u00fae funci\u00f3ns de autocompletar texto (s\u00f3 completar\u00e1 os URLs introducidos manualmente en vez de todas as ligaz\u00f3ns), suxesti\u00f3ns de busca, p\u00e1xinas visitadas anteriormente, p\u00e1xinas populares (non visitadas) e busca de historial de navegaci\u00f3n. O buscador tam\u00e9n pode capturar os motores de busca ao usar a s\u00faa respectiva interface de usuario premendo a tecla . Outra funcionalidade da Omnibox \u00e9 a modalidade de \u00abPegar e buscar\u00bb, accesible co men\u00fa contextual.\nChrome permite crear atallos no escritorio que permitan lanzar aplicaci\u00f3ns web directamente no navegador. Cando o navegador se abre deste xeito, a xanela non mostra ning\u00fan control sen\u00f3n s\u00f3 a barra de t\u00edtulo. Isto limita a interface do navegador a \u00abnon interromper o que o usuario intente facer\u00bb, o que permite \u00e1s aplicaci\u00f3ns web executar xunto a software local (similar a Mozilla Prism, Adobe AIR e Fluid).\nChrome usa o motor de renderizado WebKit como recomendaci\u00f3n do equipo que desenvolveu Android. Como a maior\u00eda de navegadores, Chrome foi probado a fondo antes de ser lanzado ao p\u00fablico. As novas compilaci\u00f3ns do navegador son probadas de maneira automatizada en centos de miles de sitios web comunmente visitados, os cales est\u00e1n no \u00edndice de Google e son accedidos en menos de 20-30 minutos.\nChrome soporta a interface de programaci\u00f3n de aplicaci\u00f3ns de Netscape (NPAPI), Ademais, Chrome non ten un sistema de extensi\u00f3ns como o de Mozilla coa arquitectura XPInstall. O soporte para applets de Java encontrase dispo\u00f1ible en Chrome a partir da actualizaci\u00f3n do contorno de execuci\u00f3n de Java 6 actualizaci\u00f3n 10 o superior.\nPara desenvolvedores web, Chrome incl\u00fae un elemento de inspecci\u00f3n similar ao que se incl\u00fae na extensi\u00f3n para Firefox, Firebug.\nPestanas.\nAs lapelas son o compo\u00f1ente principal da interface de usuario de Chrome e, polo tanto, mud\u00e1ronse \u00e1 parte superior da vent\u00e1 antes que por debaixo dos controis (semellante ao navegador Opera). Este \u00e9 un cambio sutil, en contraste co n\u00famero actual de navegadores que se basan en vent\u00e1s que conte\u00f1en pestanas. En Chrome, as pestanas son \u00abflexibles\u00bb (inclu\u00edndo o seu estado) e p\u00f3dense transferir sen problemas entre varias xanelas arrastrando. Cada pestana ten o seu propio conxunto de controis, inclu\u00edda a barra de enderezos Omnibox. As vent\u00e1s emerxentes (en ingl\u00e9s \"pop-ups\") \u00ablim\u00edtanse \u00e1s pestanas das que vi\u00f1eron\u00bb e non aparecen enriba da pestana actual sen\u00f3n como unha pequena barra de t\u00edtulo na parte inferior; p\u00f3dense usar cando o usuario os arrastre explicitamente. As vent\u00e1s emerxentes non funcionan no seu propio proceso.\nPor defecto, non hai ningunha barra de estado, a diferenza doutros navegadores que amosan unha na zona inferior da vent\u00e1 de navegaci\u00f3n. Non obstante, se o cursor do rato pasa sobre unha ligaz\u00f3n, o enderezo da ligaz\u00f3n mostrarase na parte inferior esquerda da pantalla. Do mesmo xeito que outros navegadores web como Internet Explorer o Firefox, Chrome ten un modo de pantalla completa, accesible mediante a tecla , que a diferenza de Explorer ou Firefox, carece dunha miniatura da barra de ferramentas de navegaci\u00f3n.\nOpci\u00f3ns extra.\nBuscas por voz.\nUnha das funci\u00f3ns m\u00e1is interesantes inclu\u00eddas recentemente no navegador, \u00e9 a posibilidade de buscas sen tocar o teclado mediante o comando por voz.\nP\u00e1xinas ocultas.\nGoogle Chrome ten algunhas p\u00e1xinas ocultas, non accesibles na interface de usuario. Para acceder a eles, pode escribir varias \u00f3rdenes \"about:\" na barra de enderezos, a lista de \u00f3rdenes est\u00e1 dispo\u00f1ible na web. Ademais, Google Chrome usa a URI \u00abchrome\u00bb para varias ferramentas de desenvolvedores. Podes ver todas as ferramentas en \u00abchrome://chrome-urls\u00bb. Non obstante, as ferramentas deben usarse con precauci\u00f3n."}
{"id": "319844", "revid": "47401", "url": "https://gl.wikipedia.org/wiki?curid=319844", "title": "Anveres", "text": ""}
{"id": "319845", "revid": "98629", "url": "https://gl.wikipedia.org/wiki?curid=319845", "title": "Crying Freeman (filme)", "text": "Crying Freeman \u00e9 un filme de acci\u00f3n dirixido por Christophe Gans que se estreou en 1995. Bas\u00e9ase na trama arco \"Portrait of a Killer\" do manga hom\u00f3nimo de Kazuo Koike e Ryoichi Ikegami. Foi rodado na Columbia Brit\u00e1nica en outubro de 1994."}
{"id": "319847", "revid": "1131", "url": "https://gl.wikipedia.org/wiki?curid=319847", "title": "Mercedes-Benz Arena (Berl\u00edn)", "text": "O Mercedes-Benz Arena \u00e9 un pavill\u00f3n multi\u00fasos situado en Berl\u00edn, Alema\u00f1a, m\u00e1is concretamente no barrio de Friedrichshain. Foi inaugurado no ano 2008 e conta cunha capacidade de 17.000 persoas. O pavill\u00f3n \u00e9 fogar do Eisb\u00e4ren Berlin, club de h\u00f3ckey sobre xeo, e do Alba Berl\u00edn, equipo de baloncesto. Tam\u00e9n se utiliza para concertos ou para outros partidos de h\u00f3ckey sobre xeo, baloncesto ou balonm\u00e1n. En 2009, O2 World acolleu a Final Four da Euroliga na que o Panathinaikos venceu 95-71 o CSKA Moscova.\nNome.\nO pavill\u00f3n comezou denomin\u00e1ndose O2World. En xaneiro de 2015, o fabricante alem\u00e1n de autom\u00f3biles Mercedes-Benz, anunciou que alcanzara un acordo para cambiar o nome do lugar polo de Mercedes-Benz Arena de Berl\u00edn a partir do 1 de xullo do 2015. De acordo con Mercedes-Benz, o patrocinio do pavill\u00f3n durar\u00e1 20 anos. Ademais, tam\u00e9n se realizar\u00e1n cambios no interior da arena.\nEventos importantes.\nA primeira banda que tocou no O2 World foi Metallica o 12 de setembro de 2008.\nO multi\u00fasos foi tam\u00e9n anfitri\u00f3n dos MTV Europe Music Awards 2009.\nO lugar foi sede dun partido da NHL Premiere para a tempada 2011-12 o 8 de outubro do 2011, no que os Buffalo Sabres derrotaron 4-2 os Los Angeles Kings.\nEste sitio foi sede tam\u00e9n da segunda rolda da Euro Beach Soccer League 2011 entre o 8 e o 10 de xullo dese ano.\nBritney Spears celebrou un concerto aqu\u00ed o 26 de xullo do 2010.\nEn agosto de 2012, o f\u00fatbol praia volveu a este lugar co gallo da segunda rolda da Euro Beach Soccer League 2012."}
{"id": "319848", "revid": "22795", "url": "https://gl.wikipedia.org/wiki?curid=319848", "title": "Notoryctidae", "text": ""}
{"id": "319849", "revid": "22795", "url": "https://gl.wikipedia.org/wiki?curid=319849", "title": "Notoryctes", "text": ""}
{"id": "319850", "revid": "22795", "url": "https://gl.wikipedia.org/wiki?curid=319850", "title": "Toupas marsupiais", "text": ""}
{"id": "319851", "revid": "56817", "url": "https://gl.wikipedia.org/wiki?curid=319851", "title": "LanguageTool", "text": "LanguageTool \u00e9 revisor ortogr\u00e1fico e gram\u00e1tico libre e de c\u00f3digo aberto multiplataforma que pode ser utilizado como unha extensi\u00f3n en LibreOffice/OpenOffice, Vim, Emacs, Firefox e Thunderbird, ou como aplicaci\u00f3n de ordenador independente. Tam\u00e9n pode integrarse en sitios web.\nComezado por Daniel Naber para a s\u00faa tese de diplomatura en 2003 (naquel ent\u00f3n escrito en Python), agora ten ao redor de 10 colaboradores habituais e soporta m\u00e1is de 20 linguas.\nBaseado en patr\u00f3ns de detecci\u00f3n erro, cr\u00e9anse as regras e despois rev\u00edsanse no texto dado.\nWikiCheck.\nLanguageTool ten unha p\u00e1xina web comunitaria para comprobar contido da Wikipedia. Pode ser un artigo s\u00f3, o contido dun cambio recente ou unha parte pequena de Wikipedia."}
{"id": "319854", "revid": "1131", "url": "https://gl.wikipedia.org/wiki?curid=319854", "title": "Pazo do Fontelo", "text": "O Pazo do Fontelo \u00e9 unha antiga mansi\u00f3n barroca do s\u00e9culo XVIII emprazada no n\u00facleo tradicional do Fontelo, na parroquia de Aiazo do concello coru\u00f1\u00e9s de Frades. Ten recibido outras designaci\u00f3ns, especialmente Casa de Ramos ou Pazo de Ramos, se ben hoxe en d\u00eda, e debido \u00e1 divisi\u00f3n da s\u00faa propiedade, resulta m\u00e1is axeitado referirse ao mesmo pola localizaci\u00f3n.\nCaracter\u00edsticas.\nUnha \u00fanica nave comp\u00f3n o pazo orixinal. Duns 25 metros de longo por outros 12 de ancho, o pazo foi ergueito en cachotar\u00eda de xisto e granito con ornamentaci\u00f3n barroca traballada en cantar\u00eda nos esquinais, linteis, xambas e soleiras. Na fachada oeste er\u00edxese unha prominente cheminea de cachotar\u00eda. Ademais dos m\u00e1is de 600 m\u00b2 de vivenda principal, engad\u00edanse outras construci\u00f3ns complementarias nas inmediaci\u00f3ns do mesmo, tales como h\u00f3rreos ou alpendres, a maior\u00eda hoxe desaparecidos. No inicio da s\u00faa construci\u00f3n, houbo dificultades co tipo de solo do soar, no que non se atopaba un substrato firme para os alicerces, problema que se solucionou coa creaci\u00f3n dun grande leito de madeira carbonizada. A s\u00faa construci\u00f3n ter\u00eda sido ordenada arredor do cambio de s\u00e9culo do XVII para o XVIII, sendo as\u00ed finalizada esta na primeira metade do XVIII. No Pazo de Fontelo estableceuse daquela a li\u00f1axe dos Ramos, unha adi\u00f1eirada familia, con m\u00faltiples terras en propiedade, moi ben colocadas na sociedade galega do momento e co\u00f1ecidos polos seus contactos e influencias nas elites galegas e espa\u00f1olas do momento. Os cabezas de familia foron ben co\u00f1ecidos, sobre todo, por manifestar activamente apoio a Carlos Mar\u00eda Isidro de Borb\u00f3n durante as guerras carlistas do s\u00e9culo XIX. Naquela hora, O Fontelo era unha vila que actuaba como centro socioecon\u00f3mico na contorna de Aiazo e as s\u00faas inmediaci\u00f3ns. O pazo dos Ramos erix\u00edase sobre a vila, destacando pola s\u00faa prominencia e envergadura. Antes de se constitu\u00edr Frades como municipio, O Fontelo funcionaba como n\u00facleo administrativo para diferentes aspectos, sendo a Casa de Ramos o principal lugar para calquera tr\u00e1mite.\nA comezos do s\u00e9culo XX, partillas de herdanzas deron lugar \u00e1 divisi\u00f3n da mansi\u00f3n en varias vivendas, \u00e1 vez que estas pasaron a mans doutras familias tras seren vendidas. D\u00faas divisi\u00f3ns internas transformaron a nave principal en tres vivendas contiguas, sendo a orixe de diversas remodelaci\u00f3ns que alterar\u00edan para sempre a estrutura e moitas das caracter\u00edsticas orixinais do edificio. A d\u00eda de hoxe cons\u00e9rvase a nave principal, tanto con modificaci\u00f3ns internas como externas. Estas \u00faltimas dificultan a apreciaci\u00f3n do pazo a simple vista, xa que en aparencia semellan diferentes casas e alpendres de materiais e revestidos variados. Por\u00e9n, a s\u00faa fachada oeste, coa s\u00faa prominente cheminea e unha xanela no primeiro andar que conserva a ornamentaci\u00f3n en canter\u00eda, e a d\u00eda de hoxe a caracter\u00edstica m\u00e1is rechamante do Pazo do Fontelo."}
{"id": "319856", "revid": "5863", "url": "https://gl.wikipedia.org/wiki?curid=319856", "title": "Baredo", "text": ""}
{"id": "319857", "revid": "12452", "url": "https://gl.wikipedia.org/wiki?curid=319857", "title": "RaboDirect PRO12", "text": ""}
{"id": "319858", "revid": "1576", "url": "https://gl.wikipedia.org/wiki?curid=319858", "title": "Leeds Carnegie", "text": ""}
{"id": "319860", "revid": "23204", "url": "https://gl.wikipedia.org/wiki?curid=319860", "title": "Jer\u00f3nimo de Sousa", "text": "Jer\u00f3nimo Carvalho de Sousa, nado en Loures o 13 de abril de 1947, \u00e9 un obreiro metal\u00farxico, sindicalista e pol\u00edtico portugu\u00e9s do Partido Comunista Portugu\u00e9s (PCP).\nTraxectoria.\nNaceu na aldea de Pirescoxe, pertencente \u00e1 fregues\u00eda de Santa Ir\u00eda de Azoia, onde a\u00ednda hoxe reside, realizou o curso industrial, semellante \u00e1 formaci\u00f3n profesional, e comezou a traballar con 14 anos como afinador de m\u00e1quinas na MEC - F\u00e1brica de Aparelhagem Industrial. Foi delegado sindical nesa f\u00e1brica, chegando \u00e1 Direcci\u00f3n do Sindicato dos Metal\u00farxicos de Lisboa, en 1973.\nEntrou no PCP en 1974, tras a Revoluci\u00f3n dos caraveis, e accedeu ao Comit\u00e9 Central en 1979. Foi deputado na Asemblea Constitu\u00ednte, de 1975 a 1976, e varias veces elixido para a Asemblea da Rep\u00fablica, entre 1976 e 1992 e, de novo, en 2002, polo distrito de Set\u00fabal. En 1996 presentou a s\u00faa candidatura a Presidente da Rep\u00fablica, renunciando a favor do candidato socialista, Jorge Sampaio. \u00c9 secretario xeral do Partido Comunista Portugu\u00e9s, desde o 27 de novembro de 2004. En 2006 volveu presentarse \u00e1 presidencia da rep\u00fablica, logrando o 8.64% dos votos."}
{"id": "319861", "revid": "89787", "url": "https://gl.wikipedia.org/wiki?curid=319861", "title": "Vardo Rumessen", "text": "Vardo Rumessen, nado en P\u00e4rnu o 8 de agosto de 1942 e finado o 25 de agosto de 2015, foi un pianista, music\u00f3logo e pol\u00edtico estoniano, sobre todo reco\u00f1ecido polo seu traballo coa m\u00fasica de Eduard Tubin\nTraxectoria.\nRumessen naceu nunha familia de m\u00fasicos, seu pai Voldemar Rumessen era director de orquestra e profesor de m\u00fasica, e s\u00faa nai, Velda Rumessen era cantante de \u00f3pera. Estudou piano no Conservatorio de Tallin e a partir de 1969 comezou a dar clases al\u00ed. En 1973 traballou como editor musical da Eesti Radio. Int\u00e9rprete de cl\u00e1sicos como Johann Sebastian Bach, Frederic Chopin ou Sergei Rachmaninov, tam\u00e9n redescubriu numerosos compositores estonianos, como editor das s\u00faas composici\u00f3ns e como int\u00e9rprete, publicando m\u00e1is de 120 cadernos e libros de partituras. Gravou 20 vinilos e 25 CD con interpretaci\u00f3ns de Bach, Chopin, Rachmaninov, Eduard Tubin, Alexander Scriabin ou Mart Saar entre outros moitos compositores.\nFirme partidario da independencia estoniana, membro da organizaci\u00f3n Comit\u00e9s de Cidad\u00e1ns Estonianos (1989-1990) que buscaba restaurar a legalidade da Rep\u00fablica de Estonia na ent\u00f3n rep\u00fablica sovi\u00e9tica, ao tempo que militaba no Partido da Independencia Nacional Estoniana, foi delegado no Congreso de Estonia de 1990, unha iniciativa cidad\u00e1 para restaurar un parlamento estoniano libre e membro do seu \u00f3rgano permanente, o Comit\u00e9 Estoniano (1990-1992). En 1995 entrou no partido Uni\u00f3n a prol da Patria. Foi deputado no Riigikogu entre 1992 e 1995 e novamente en 1999-2003."}
{"id": "319862", "revid": "98629", "url": "https://gl.wikipedia.org/wiki?curid=319862", "title": "Elduayen (hom\u00f3nimos)", "text": "Elduayen pode referirse a:"}
{"id": "319864", "revid": "1131", "url": "https://gl.wikipedia.org/wiki?curid=319864", "title": "Porta do Cami\u00f1o (Santiago de Compostela)", "text": "A Porta do Cami\u00f1o de Santiago de Compostela era a primeira porta pola que entraban \u00e1 cidade os peregrinos que acud\u00edan polo Cami\u00f1o Franc\u00e9s. Desde este lugar p\u00f3dese contemplar o Convento de San Domingos de Bonaval, sede do Museo do Pobo Galego desde 1963.\nAntigamente exist\u00eda un arco que formaba unha das sete entradas \u00e1 cidade amurallada de Compostela, tras ser arrasada polas tropas do \u00e1rabe Almanzor."}
{"id": "319867", "revid": "22570", "url": "https://gl.wikipedia.org/wiki?curid=319867", "title": "Davide Ghirlandaio", "text": "Davide di Tommaso Bigordi, nado en Florencia en 1452 e finado na mesma cidade o 10 de agosto de 1525, co\u00f1ecido polo alcume de Ghirlandaio, foi un pintor italiano, coet\u00e1neo de Botticelli e de Filippino Lippi.\nForon os seus irm\u00e1ns os tam\u00e9n pintores Benedetto Ghirlandaio (1458-1497) e Domenico Ghirlandaio (1449-1494), o m\u00e1is c\u00e9lebre deles. Sobri\u00f1o seu foi o fillo de Domenico, Ridolfo Ghirlandaio (1483-1561).\nDavide traballou sobre todo como axudante de Domenico, encarg\u00e1ndose tam\u00e9n das finanzas do negocio familiar. Tras a morte deste, asumiu a direcci\u00f3n do taller e a tutela do seu sobri\u00f1o Ridolfo.\nDe estilo semellante ao do seu m\u00e1is dotado irm\u00e1n, \u00e9 ,por\u00e9n, inferior a el no debuxo e a modelaxe dos panos. Unha mostra do seu traballo como artista independente at\u00f3pase na bas\u00edlica de Santa Maria Novella (Florencia) cunha t\u00e1boa, \"Santa Luc\u00eda e un doador\" (datado en 1494). Vasari l\u00e9mbranos outros encargos da s\u00faa man, como unha \"Crucifixi\u00f3n con santos\", no cen\u00e1culo de Santa Apollonia.\nFoi un not\u00e1bel mosaicista. S\u00faas son as decoraci\u00f3ns da Catedral de Orvieto e as da Santa Mar\u00eda del Fiore de Florencia (\"luneto da Anunciaci\u00f3n\"), as\u00ed como as da fachada da bas\u00edlica della Santissima Annunziata, tam\u00e9n na cidade do Arno."}
{"id": "319868", "revid": "23204", "url": "https://gl.wikipedia.org/wiki?curid=319868", "title": "Piedade", "text": "Piedade ref\u00edrese \u00e1 compaix\u00f3n, a clemencia ou a misericordia que se ten cara a algo ou algu\u00e9n.\nEtimolox\u00eda.\nA palabra \"piedade\" v\u00e9n da palabra \"pietas\" latina, a forma do substantivo do adxectivo \"pius\", que significa 'devoto' ou 'bo'.\nDef\u00ednese a \"pietas\" coma un sentimento que impulsa ao reco\u00f1ecemento e cumprimento de todos os deberes, non s\u00f3 para coa divindade, os pais, a patria, os parentes, os amigos, sen\u00f3n para con todo ser humano.\nSegundo a RAG, a palabra piedade pos\u00fae estas acepci\u00f3ns: "}
{"id": "319869", "revid": "1131", "url": "https://gl.wikipedia.org/wiki?curid=319869", "title": "Misericordia", "text": "A misericordia \u00e9 unha actitude bondadosa de compaix\u00f3n cara a outra persoa, xeralmente do ofendido cara ao ofensor ou dende o m\u00e1is afortunado cara ao m\u00e1is necesitado. No cristianismo, \u00e9 un dos principais atributos divinos. A s\u00faa etimolox\u00eda, do lat\u00edn \"misere\" ('miseria', 'necesidade'), \"cor\", \"cordis\" ('coraz\u00f3n') e \"ia\" ('cara aos demais'); significa ter un coraz\u00f3n solidario con aqueles que te\u00f1en necesidade."}
{"id": "319871", "revid": "89787", "url": "https://gl.wikipedia.org/wiki?curid=319871", "title": "Catarina Martins", "text": "Catarina Soares Martins, nada o 7 de setembro de 1973 en Porto \u00e9 unha ling\u00fcista e pol\u00edtica portuguesa, deputada e voceira do Bloco de Esquerda (BE).\nTraxectoria.\nLicenciada en linguas e literaturas modernas, estudou teatro na Academia de Co\u00edmbra e fundou o grupo teatral Vis\u00f5es \u00dateis en 1994, e foi dirixente da asociaci\u00f3n de artes esc\u00e9nicas, Plateia. Membro da Mesa Nacional do BE, \u00e9 deputada na Asemblea da Rep\u00fablica desde 2009.\nCanda Jo\u00e3o Semedo resultou elixida coordinadora do BE o ano 2012 sucedendo a Francisco Lou\u00e7\u00e3.\nO 30 de novembro de 2014, tras a IX Convenci\u00f3n do BE, Semedo abandonou o liderado que asumiu unha Comisi\u00f3n Permanente composta por seis membros, con Martins como voceira."}
{"id": "319873", "revid": "23204", "url": "https://gl.wikipedia.org/wiki?curid=319873", "title": "Zebre", "text": "O Zebre \u00e9 un equipo de rugby italiano con sede na cidade de Parma, Emilia-Roma\u00f1a. O club, fundado en 2012, \u00e9 propiedade da Federaci\u00f3n Italiana de Rugby (FIR). Desde a s\u00faa fundaci\u00f3n, o club compite no Pro14, unha competici\u00f3n profesional que agrupa equipos de Gales, Escocia, Irlanda, Italia e Sur\u00e1frica, e na que entrou en substituci\u00f3n do Aironi Rugby. Ademais, tam\u00e9n participa en diferentes competici\u00f3ns a nivel europeo como a Champions e a Challenge Cup. O seu estadio como local \u00e9 o Sergio Lanfranchi, recinto con capacidade para 5.000 espectadores.\nO Zebre, a mi\u00fado denominado como o \"XV do noroeste\" (en ), representa \u00e1s federaci\u00f3ns das rexi\u00f3ns do noroeste do pa\u00eds, como Emilia-Roma\u00f1a, a Liguria, a Lombard\u00eda e o Piemonte, as\u00ed como doutras zonas coma os Abruzos, Campania, As Marcas, o Lacio, a Toscana, a Umbr\u00eda e Sicilia, o que incl\u00fae a decenas de miles de afiliados e m\u00faltiples clubs.\nHistoria.\nO Zebre orixinal.\nO Zebre (do ) orixinal naceu no ano 1973 da man do capit\u00e1n da Marco Bollesan. Este equipo de 1973 era invitacional e xuntaba a xogadores da Italia noroccidental, do mesmo xeito que os Dogi das Tres Venecias e os Lupi de Roma e Italia meridional. Entre 1973 e 1997 os Zebre orixinais disputaron 25 encontros contra equipo internacionais, en xeral con resultados positivos. O seu primeiro xogo foi un amig\u00e1bel xogado en Mil\u00e1n contra o Randwick Sydney australiano, os cales ga\u00f1aron por 21\u221250. Entre os maiores \u00e9xitos do antigo club destaca a vitoria por 48\u201338 ante os Barbarians en xu\u00f1o de 1997 en Brescia. Curiosamente, a primeira camisola que levou o club, no partido de Mil\u00e1n, era a faixas brancas e negras do estilo da dos Barbarians.\nItalia entra na Celtic League.\nDespois da s\u00faa fundaci\u00f3n en 2001, durante moitos anos prop\u00faxose a entrada de equipos italianos na Celtic League. Ap\u00f3s varias tentativas erradas, na temporada 2010\u221211 hab\u00eda esperanzas de que se acadase un acordo sobre a entrada de equipos transalpinos. Por\u00e9n, a federaci\u00f3n escocesa negou o seu apoio at\u00e9 que se fixesen cambios na estrutura administrativa da competici\u00f3n. As\u00ed, en febreiro de 2010 anunciouse a detenci\u00f3n da expansi\u00f3n planeada. As raz\u00f3ns foron a insistencia dos membros preexistentes de que os equipos italianos puidesen ser expulsados pasados tres anos. Ademais, parec\u00eda que os equipos italianos non pod\u00edan cumprir as esixencias financeiras da liga. Con todo, ao final conseguiuse chegar a un acordo a comezos de marzo de 2010 para permitir a entrada de equipos italianos na liga a tempo para a seguinte temporada. O acordo inclu\u00eda que os dous clubs italianos que entrasen na Celtic League ter\u00edan garantido un lugar na Heineken Cup, o que previamente era concedido aos dous primeiros do Campionato Nazionale di Eccellenza, a m\u00e1xima categor\u00eda do rugby italiano.\nUn dos motivos que levou \u00e1 chegada de equipos italianos \u00e1 liga, \u00e9 que a non estaba a conseguir ser un equipo competitivo no Torneo das Seis Naci\u00f3ns desde o seu ingreso no ano 2000. Isto achacouse, sobre todo, ao feito de que os mellores xogadores do pa\u00eds non ti\u00f1an un torneo dom\u00e9stico o suficientemente competitivo ou v\u00edan obrigados a xogar no estranxeiro. O feito de que o partido decisivo do Seis Naci\u00f3ns de 2009 se xogase entre e con 42 xogadores de 44 pertencentes \u00e1 Celtic League apoiou esta idea.\nDespois das solicitudes iniciais en 2010, prop\u00faxose que os novos equipos ser\u00edan o Aironi, da liga italiana, e un equipo de nova fundaci\u00f3n, os Praetorians de Roma. Outro equipo que entrou na poxa por entar na competici\u00f3n foi o Benetton Treviso, o cal tentara sen \u00e9xito para apoiar a s\u00faa candidatura chegara un acordo co Duchi Nord-Ovest para formar un club para representar \u00e1 rexi\u00f3n do V\u00e9neto. Por\u00e9n, perdeu na primeira rolda de poxas a pesar de que a rexi\u00f3n era o lar tradicional do rugby italiano. Con todo, os Pretorians non conseguiron satisfacer aos avaliadores da s\u00faa potencia financeira e o Benetton Treviso foi escollido no seu lugar.\nO novo Zebre.\nO Aironi loitou na s\u00faa primeira temporada; unha vitoria por sorpresa na Heineken Cup sobre Biarritz (28\u221227) foi o \u00fanico momento de fulgor dunha campa\u00f1a na que s\u00f3 conseguiron unha vitoria no Pro12 (25\u201313 a Connacht). A segunda temporada non foi mellor e o Aironi sucumbiu \u00e1s dificultades financeiras. Debido a sito, a s\u00faa licenza de xogar tanto na Heineken Cup como no Pro12 foi revogada pola Federaci\u00f3n de Rugby de Italia (FIR), a cal decidiu outorgar a lincenza a outro club. En xu\u00f1o de 2012, anunciouse que a nova franqu\u00eda ser\u00eda co\u00f1ecida como Zebre e ter\u00eda a s\u00faa sede en Parma.\nZebre non tivo moito \u00e9xito na s\u00faa primeira tempada, a 2012\u221213, acabando o \u00faltimo despois de non conseguir nin unha soa vitoria nin no Pro12 nin na Heineken Cup. Na seguinte temporada volveron ficar en \u00faltimo lugar, a\u00ednda que desta volta conseguiron as s\u00faas primeiras vitorias. A primeira foi na terceira xornada contra os Cardiff Blues no Arms Park, para finalmente acabar con cinco vitorias, sendo as outras catro na casa ante Ospreys, Edinburgh, Blues e Treviso, os seus rivais italianos que acabaron a temporada tan s\u00f3 un punto por diante de Zebre. Nos anos seguintes o Zebre acabou sempre nos \u00faltimos lugares, sendo a s\u00faa temporada at\u00e9 o momento con m\u00e1is vitorias a 2017\u201318. Neste temporada conseguiron 7, quedando a tan s\u00f3 tres puntos de Connacht.\nElenco.\nOs seguintes son os xogadores do Zebre para o Pro14 de 2019\u221220.\nXogadores destacados.\nInternacionais.\nOs seguintes xogadores xogaron co Zebre e conseguiron ser internacionais coas s\u00faas respectivas selecci\u00f3ns."}
{"id": "319877", "revid": "8354", "url": "https://gl.wikipedia.org/wiki?curid=319877", "title": "Thomas Cromwell", "text": "Thomas Cromwell, nado en 1485 en Putney e finado o 28 de xullo de 1540 en Londres, foi un avogado e pol\u00edtico ingl\u00e9s que serviu como ministro principal do rei Henrique VIII de 1532 a 1540.\nTraxectoria.\nCromwell foi un dos m\u00e1is fortes e poderosos avogados da Reforma anglicana, axudou en procurar a anulaci\u00f3n do matrimonio do rei con Catarina de Arag\u00f3n para permitirlle casar con Ana Bolena. Tras o fracaso en 1534 das xesti\u00f3ns para obter a aprobaci\u00f3n do papa Clemente VII, papa, o Parlamento converteu ao rei en cabeza da rupturista Igrexa de Inglaterra, d\u00e1ndolle a Henrique a autoridade para anular o seu propio matrimonio. Cromwell logo teceu un rumbo evanxelista e reformista para a embrionaria igrexa como vicexerente real e vigairo xeral.\nEnfrontado con Ana Bolena, xogou un papel importante na s\u00faa ca\u00edda. Cromwell caeu en desgraza tras arranxar o matrimonio do rei coa princesa alem\u00e1 Ana de Cleves, que se anulou logo de seis meses. Arrestouse a Cromwell durante unha xuntanza do Consello Privado o 10 de xu\u00f1o de 1540 e foi executado o 28 de xullo por traiz\u00f3n e herex\u00eda."}
{"id": "319878", "revid": "54336", "url": "https://gl.wikipedia.org/wiki?curid=319878", "title": "Capela de Santa Marta do Burgo", "text": "A ermida de Nosa Se\u00f1ora da Asunci\u00f3n do Burgo, m\u00e1is co\u00f1ecida dende o s\u00e9culo XVIII como capela de Santa Marta do Burgo, \u00e9 unha capela do barrio costeiro do Burgo, na parroquia de Santa Mari\u00f1a de Ba\u00ed\u00f1a, no concello pontevedr\u00e9s de Baiona.\nArquitectura.\nConserva vestixios do rom\u00e1nico de transici\u00f3n. P\u00f3dese datar de finais do s\u00e9culo XII e comezos do XIII.\n\u00c9 de planta rectangular cunha soa nave. A cuberta \u00e9 a d\u00faas augas. A fachada occidental ten unha porta de medio punto formada por 12 doelas, probablemente do s\u00e9culo XVI. A espadana \u00e9 sinxela e pequena, cun s\u00f3 oco. A porta sur e os canzorri\u00f1os conservan o estilo rom\u00e1nico. A sancrist\u00eda foi engadida na reforma do XVIII.\n\u00d3 longo do tempo sufriu moitas modificaci\u00f3ns, debido a que foi saqueadas polos ingleses, entre eles o pirata Francis Drake en maio de 1585.\nSanta Marta.\nSanta Marta \u00e9 venerada nesta capela con gran devoci\u00f3n. O d\u00eda 15 de agosto, cel\u00e9brase unha romar\u00eda. Santa Marta d\u00e1lle nome \u00e1 pen\u00ednsula, \u00f3 castro e \u00e1 praia."}
{"id": "319879", "revid": "5132", "url": "https://gl.wikipedia.org/wiki?curid=319879", "title": "Top 14 2014-2015", "text": "A tempada 2014-2015 do Top 14 foi a 116\u00aa edici\u00f3n da primeira divisi\u00f3n da liga francesa de rugby, un torneo fundado no ano 1892. A fase de liga comezou o 16 de agosto de 2014 e rematou o 23 de maio de 2015.Esta fase continuouse co playoff, que rematou o 13 de xu\u00f1o coa gran final disputada no Stade de France de Par\u00eds, que enfrontou ao Stade Fran\u00e7ais co ASM Clermont Auvergne. Os equipos que descenderon ao Pro D2 foron o Aviron Bayonnais e o recentemente ascendido Lyon OU.\nEquipos.\nNa competici\u00f3n participaron 14 equipos: os 12 mellor posicionados do Top 14 2013-2014 e os 2 ascendidos da segunda divisi\u00f3n, o Lyon OU e o Atlantique Stade Rochelais, que ocuparon as prazas que deixaran baleiras o USA Perpignan e o Biarritz Olympique ao descenderen no ano anterior.\nLiga regular.\nComposta por 26 xornadas, comezou o 16 de agosto de 2014 e rematou o 23 de maio de 2015. O mellor equipo na liga regular foi o RC Toulon con 76 puntos, seguido de preto polo ASM Clermont Auvergne con 75. Os dous \u00faltimos equipos da t\u00e1boa perderon a categor\u00eda. Os 6 primeiros pasaron \u00e1 fase de eliminatorias polo t\u00edtulo de campi\u00f3n.\nFase final.\nO seis mellores equipos da liga regular acadaron o dereito a loitar polo t\u00edtulo nesta fase final. Os dous primeiros equipos da t\u00e1boa pasaron a semifinais, mentres os catro seguintes tiveron que disputar unha eliminatoria previa. Tanto as semifinais como a final se disputaron en estadios neutrais, non as\u00ed os encontros de cuartos de final.\nO Stade Fran\u00e7ais acadou o seu 4\u00ba t\u00edtulo de liga vencendo na final por 12 a 6 ao ASM Clermont Auvergne."}
{"id": "319880", "revid": "1131", "url": "https://gl.wikipedia.org/wiki?curid=319880", "title": "Antonio Reboiro Rodr\u00edguez", "text": "Antonio Reboiro Rodr\u00edguez, nado na Pobra do Broll\u00f3n cara a 1896 e finado en Lugo o 7 de marzo de 1938, foi un pol\u00edtico galego.\nTraxectoria.\nPertenc\u00eda \u00e1 Masonar\u00eda. Era presidente do Partido Agrario Radical Gallego de Veiga en 1931. Foi elixido concelleiro da Pobra do Broll\u00f3n en 1931. Co triunfo da Fronte Popular en febreiro de 1936 foi nomeado alcalde. Co golpe de Estado do 18 de xullo de 1936 foi detido o 11 de agosto de 1937 e ingresado na Cadea de Monforte de Lemos. Xulgado en consello de guerra en Lugo por adhesi\u00f3n \u00e1 rebeli\u00f3n o 6 de outubro, foi condenado a pena de morte. Foi executado en Lugo o 7 de marzo de 1938 con Dositeo Casanova \u00c1lvarez."}
{"id": "319881", "revid": "67611", "url": "https://gl.wikipedia.org/wiki?curid=319881", "title": "Joana Amaral Dias", "text": "Joana Beatriz Nunes Vicente Amaral Dias, nada en Luanda, o 13 de maio de 1975, \u00e9 unha psic\u00f3loga e pol\u00edtica portuguesa.\nTraxectoria.\nFilla do m\u00e9dico psicanalista e psiquiatra Carlos Amaral D\u00edas e da s\u00faa primeira dona Teresa Maria de Castro Nunes Vicente, \u00e9 licenciada en psicolox\u00eda pola Universidade de Co\u00edmbra, onde realizou o mestrado en psicolox\u00eda cl\u00ednica do desenvolvemento. \u00c9 asistente no Instituto Superior de Psicolox\u00eda Aplicada, en Lisboa.\nParticipa semanalmente no programa \"Directo ao Asunto\" e regularmente no programa de debates \"Viceversa\", ambos os da canle de informaci\u00f3n RTPN, al\u00e9n de asinar unha columna no Correo da Ma\u00f1\u00e1 e dominicalmente na revista \"Vidas\", pertencente ao mesmo xornal, escribe sobre cinema. \u00c9 unha das comentaristas permanentes do programa \"Banho de B\u00f3la\" da Abola TV.\nMilitante do Bloco de Esquerda foi Deputada na Asemblea da Rep\u00fablica por esa formaci\u00f3n entre 2002 e 2005. En 2006, apoiou a M\u00e1rio Soares nas elecci\u00f3ns presidenciais portuguesas de 2006 como mandataria nacional da s\u00faa candidatura malia seguir formando parte do BE , o que levou a fortes cr\u00edticas de diversos dirixentes da s\u00faa formaci\u00f3n.\nEn maio de 2014 Joana Amaral D\u00edas deixou o Bloco de Esquerda, e dous d\u00edas despois participou como oradora nunha convenci\u00f3n do Partido Socialista, convidada polo dirixente Ant\u00f3nio Costa. A fins de ano entrou no movemento \"Junto Podemos\" que abandonou en marzo de 2015 para constitu\u00edr o grupo pol\u00edtico Agir, co que se presenta en coalici\u00f3n co Partido Trabalhista Portugu\u00eas e o Movimento Alternativa Socialista \u00e1s elecci\u00f3ns lexislativas de outubro de 2015."}
{"id": "319882", "revid": "89787", "url": "https://gl.wikipedia.org/wiki?curid=319882", "title": "30 anos con A Quenlla. De amor, dor e loita", "text": "30 anos con A Quenlla. De amor, dor e loita \u00e9 o und\u00e9cimo \u00e1lbum de estudio do grupo galego de folk A Quenlla. Foi publicado o 4 de marzo de 2014, polo selo 2001 Producciones.\nTr\u00e1tase dun dobre CD\u00a0que conta con letras de \u00c1lvaro Cunqueiro, Curros Enr\u00edquez, Dar\u00edo Xoh\u00e1n Cabana, Xes\u00fas R\u00e1bade, Manuel Mar\u00eda, Xos\u00e9 Mar\u00eda D\u00edaz Castro (\"Pen\u00e9lope\") e os propios Mini e Mero. A produci\u00f3n musical foi realizada por Alfredo Garrido.\nO disco gravouse no estudio do Concello de Arz\u00faa entre outubro e decembro de 2013. Foi presentado o 28 de marzo de 2014 cun concerto na Casa do Saber, en Lugo."}
{"id": "319886", "revid": "89787", "url": "https://gl.wikipedia.org/wiki?curid=319886", "title": "Os Irmandi\u00f1os", "text": "Os Irmandi\u00f1os \u00e9 o d\u00e9cimo \u00e1lbum de estudio do grupo galego de folk A Quenlla. Foi publicado en 2010, polo selo 2001 Producciones.\nO \u00e1lbum est\u00e1 formado por unha serie de poemas de Manuel Mar\u00eda sobre os irmandi\u00f1os.\nO 8 de agosto de 2010 presentouse o disco no Festival de Pardi\u00f1as, e o grupo cedeu todos os dereitos e a distribuci\u00f3n \u00e1 Irmandade Manuel Mar\u00eda da Terra Ch\u00e1."}
{"id": "319887", "revid": "98629", "url": "https://gl.wikipedia.org/wiki?curid=319887", "title": "Dasi\u00faridos", "text": "A dos dasi\u00faridos (\"Dasyuridae\") \u00e9 unha familia de mam\u00edferos marsupiais australidelfos, unha das tres reco\u00f1ecidas dentro da orde dos dasiuromorfos, que viviron desde o mioceno medio at\u00e9 o presente.\nA familia comprende a gran maior\u00eda das especies de marsupiais carn\u00edvoros. \u00c9 a maior (e a \u00fanica non monot\u00edpica) da orde dos dasiuromorfos e incl\u00fae unhas 70 especies nunha vintena de x\u00e9neros, entre elas os chamados gatos marsupiais (ou gatos nativos, que din os australianos), os ratos marsupiais, as ratas marsupiais e o demo de Tasmania.\nOs dasi\u00far\u00eddos son animais de pequeno a mediano porte, pesando entre alg\u00fans gramos e os 8\u00a0kg. Todos presentan un corpo alongado, coa cabea afiada e unha cola longa, peluda e non pr\u00eansil. Son plant\u00edgrados, e a estrutura da pata non \u00e9 sind\u00e1ctila, o que os distingue do grupo dos canguros (orde dos diprotodontes). As especies arbor\u00edcolas te\u00f1en un dedo extra nas patas traseiras.\nCaracter\u00edsticas.\nA diversidade morfol\u00f3xica desta familia resulta evidente se temos en conta que o seu peso oscila entre menos de 10 g, como ocorre en especies dos x\u00e9neros \"Planigale\" ou \"Ningaui\", entre os cales se achan os mam\u00edferos m\u00e1is pequenos do planeta, aos m\u00e1is de 8\u00a0kg que pode alcanzar o demo de Tasmania (\"Sarcophilus harrisii\").\nPor outra parte, a capa que cobre o seu corpo adoita estar formada por pelos curtos e mestos, de cor variada segundo as distintas especies: de practicamente negra a gris p\u00e1lida ou rubia, pasando por todos os tons pardos e canelas; de completamente liso, a salferido de manchas de distintas cores. Algunhas especies presentan corpos estilizados e esveltos, mentres que outras son robustas e compactas.\nAs extremidades son curtas ou de mediana lonxitude, con apoio plant\u00edgrado, estando nalgunhas especies a superficie plantar das extremidades tapizada de formaci\u00f3ns de queratina, estriadas ou granulosas, que lles confiren un consider\u00e1bel agarre, sempre necesario para animais que deben alcanzar velocidades consider\u00e1beis que lles permitan dar alcance \u00e1s s\u00faa presas.\nA\u00ednda que non presentan fen\u00f3menos de sindactilia (dedos fusionados), o polgar das extremidades posteriores \u00e9 pequeno pero m\u00f3bil nas especies arbor\u00edcolas, mentres que tende a reducirse ou desaparece nas terr\u00edcolas. En todas as especies, as garras alcanzan un desenvolvemento consider\u00e1bel salvo neste \u00faltimo dedo, onde pode ser pequena ou estar ausente.\nA cola, non pr\u00e9nsil, adoita ser longa, e est\u00e1 cuberta de pelo en maior ou menor cantidade segundo as especies. Algunhas delas ademais presentan o extremo cuberto de pelo de maior lonxitude que lle \u00e1 aparencia de pincel.\nMaioritariamente insect\u00edvoros, o aparello dixestivo non necesita estar especialmente especializado, sendo o est\u00f3mago unha estrutura sacular simple.\nPor outra parte, a dentadura est\u00e1 preparada para a depredaci\u00f3n. Os incisivos son numerosos e afiados, os caninos est\u00e1n notabelmente desenvolvidos e premolares e molares est\u00e1n dotados de prominentes cristas que lles axudan a esgazar a carne.\nChama a atenci\u00f3n o excepcional desenvolvemento da dentadura de \"Sarcophilus harrisii\", especie predominantemente preeira, que necesita fortes mand\u00edbulas e grandes dentes capaces de crebar \u00f3sos dos restos de cad\u00e1veres de animais de gran tama\u00f1o, cazados e abandonados por outros carn\u00edvoros.\nO marsupio non est\u00e1 moi desenvolvido; nalgunhas especies lim\u00edtase a simples pregas da pel do abdome ou as \u00ednguas, chegando a estar ausente noutras de maneira permanente ou sendo unicamente evidente en \u00e9pocas de cr\u00eda.\nBiolox\u00eda.\nDistribuci\u00f3n xeogr\u00e1fica.\nTodas as especies da familia, tanto f\u00f3siles como vivas. circunscr\u00edbense \u00e1 rexi\u00f3n Australiana.\nNutrici\u00f3n.\nPor regra xeral alim\u00e9ntanse de insectos e outros invertebrados, acompa\u00f1ando esta dieta con vertebrados de maior ou menor tama\u00f1o segundo o propio da especie, a\u00ednda que algunhas delas son tan extremadamente agresivas e voraces que non dubidan en dar caza a outros vertebrados de maior envergadura que a s\u00faa propia.\nAdemais, algunhas especies mostran h\u00e1bitos necr\u00f3fagos e incluso aproveitan recursos vexetais.\nReproduci\u00f3n.\nA fisiolox\u00eda reprodutiva dalgunhas especies desta familia non est\u00e1 demasiado estudada na vida salvaxe, xa que moitas delas apenas foron observadas, por\u00e9n cabe destacar que entre as mesmas sit\u00faanse algunhas das que presentan per\u00edodos de xestaci\u00f3n m\u00e1is curtos.\nComportamento.\nSon animais despertos e intelixentes con acusados sentidos imprescind\u00edbeis para conseguir alimento durante as cacer\u00edas nocturnas.\nPapel ecol\u00f3xico.\nOs dasi\u00faridos adoitan seren depredadores de insectos e pequenos vertebrados. O demo de Tasmania alim\u00e9ntase de prea.\nClasificaci\u00f3n.\n\u2014o Familia \"Dasyuridae\" - (Goldfuss, 1820)\n |- X\u00e9nero \"Ankotarinja\" - Archer, 1976 (\u2020)\n |- X\u00e9nero \"Dasylurinja\" - Archer, 1982 (\u2020)\n |- X\u00e9nero \"Keeuna\" - Archer, 1976 (\u2020)\n |- X\u00e9nero \"Wakamatha\" - Archer &amp; Rich, 1979 (\u2020)\n |-o Subfamilia \"Barinyainae\" - Wroe, 1999 (\u2020)\n `- X\u00e9nero \"Barinya\" - Wroe, 1999 (\u2020)\n |-o Subfamilia \"Dasyurinae\" - (Goldfuss, 1820)\n | |-o Tribo \"Dasyurini\" - Goldfuss, 1820\n | | |- X\u00e9nero \"Dasycercus\" - Peters, 1875 \n | | |- X\u00e9nero \"Dasykaluta\" - (Ride, 1964) \n | | |- X\u00e9nero \"Dasyuroides\" - Spencer, 1896 \n | | |- X\u00e9nero \"Dasyurus\" - Geoffroy Saint-Hilaire, 1796 \n | | |- X\u00e9nero \"Glaucodon\" - Stirton, 1957 (\u2020)\n | | |- X\u00e9nero \"Myoictis\" - Gray, 1858 \n | | |- X\u00e9nero \"Neophascogale\" - Stein, 1933 \n | | |- X\u00e9nero \"Parantechinus\" - Tate, 1947 \n | | |- X\u00e9nero \"Phascolosorex\" - Matschie, 1916 \n | | |- X\u00e9nero \"Pseudantechinus\" - Tate, 1947 \n | | `- X\u00e9nero \"Sarcophilus\" - Geoffroy Saint-Hilaire &amp; Cuvier, 1837 \n | `-o Tribo \"Phascogalini\" - Gill, 1872\n | |- X\u00e9nero \"Antechinus\" - MacLeay, 1841 \n | |- X\u00e9nero \"Micromurexia\" - Van Dyck, 2002\n | |- X\u00e9nero \"Murexechinus\" - Van Dyck, 2002\n | |- X\u00e9nero \"Murexia\" - Tate &amp; Archbold, 1937 \n | |- X\u00e9nero \"Paramurexia\" - Van Dyck, 2002\n | |- X\u00e9nero \"Phascogale\" - Temminck, 1827\n | `- X\u00e9nero \"Phascomurexia\" - Van Dyck, 2002 \n `-o Subfamilia \"Sminthopsinae\" - Archer, 1982\n |-o Tribo \"Planigalini\" - Archer, 1982\n | `- X\u00e9nero \"Planigale\" - Troughton, 1928\n `-o Tribo \"Sminthopsini\" - Archer, 1982\n |- X\u00e9nero \"Antechinomys\" - Archer, 1975\n `- X\u00e9nero \"Sminthopsis\" - Thomas, 1887"}
{"id": "319889", "revid": "22795", "url": "https://gl.wikipedia.org/wiki?curid=319889", "title": "Preeiro", "text": ""}
{"id": "319890", "revid": "12452", "url": "https://gl.wikipedia.org/wiki?curid=319890", "title": "Ermida de Santa Marta do Burgo", "text": ""}
{"id": "319891", "revid": "12452", "url": "https://gl.wikipedia.org/wiki?curid=319891", "title": "Hermida de Santa Marta de Ba\u00ed\u00f1a", "text": ""}
{"id": "319893", "revid": "1131", "url": "https://gl.wikipedia.org/wiki?curid=319893", "title": "Lino Enrique Garc\u00eda Requejo", "text": "Lino Enrique Garc\u00eda Requejo, nado en Pontevedra en 1856 e finado na mesma cidade o 23 de decembro de 1893, foi un mestre galego.\nTraxectoria.\nMestre e mas\u00f3n, introduciu en Galicia o sistema de ensino Froebel e publicou en 1887 o traballo \"Froebel y su sistema educativo\". Foi av\u00f3 de Dar\u00eda Gonz\u00e1lez Garc\u00eda e mais de Sebasti\u00e1n Gonz\u00e1lez Garc\u00eda-Paz."}
{"id": "319894", "revid": "89787", "url": "https://gl.wikipedia.org/wiki?curid=319894", "title": "Vate", "text": "Os antigos escritores latinos empregaban o termo vate significando 'profeta' e 'vidente' en xeral; a palabra caeu en desuso no lat\u00edn at\u00e9 que foi revivida por Virxilio. Posteriormente, Ovidio describiu a si mesmo coma o \"vates\" de Eros (Amores 3.9).\nDe acordo con Estrab\u00f3n, Diodoro S\u00edculo e Posidonio, os \"vates\" (\u03bf\u03c5\u03b1\u03c4\u03b5\u03b9\u03c2) eran unha das tres clases do sacerdocio celta, sendo as outras d\u00faas os dru\u00eddas e os bardos. Os \"vates\" ti\u00f1an o papel de videntes e realizaban sacrificios (inclusive \u2013e supostamente\u2013 sacrificios humanos), baixo a direcci\u00f3n dun dru\u00edda. O seu papel, polo tanto, corresponde ao dun Adhvaryu na relixi\u00f3n v\u00e9dica.\nO termo \"vates\" orixinou o termo irland\u00e9s \"f\u00e1ith\" 'profeta', 'vidente'."}
{"id": "319895", "revid": "60636", "url": "https://gl.wikipedia.org/wiki?curid=319895", "title": "Vates", "text": ""}
{"id": "319896", "revid": "27155", "url": "https://gl.wikipedia.org/wiki?curid=319896", "title": "Scala media", "text": ""}
{"id": "319897", "revid": "27155", "url": "https://gl.wikipedia.org/wiki?curid=319897", "title": "Scala tympani", "text": ""}
{"id": "319899", "revid": "27155", "url": "https://gl.wikipedia.org/wiki?curid=319899", "title": "Scala vestibuli", "text": ""}
{"id": "319901", "revid": "27155", "url": "https://gl.wikipedia.org/wiki?curid=319901", "title": "Rampla timp\u00e1nica", "text": ""}
{"id": "319902", "revid": "27155", "url": "https://gl.wikipedia.org/wiki?curid=319902", "title": "Rampla vestibular", "text": ""}
{"id": "319903", "revid": "27155", "url": "https://gl.wikipedia.org/wiki?curid=319903", "title": "Rampla media", "text": ""}
{"id": "319904", "revid": "27155", "url": "https://gl.wikipedia.org/wiki?curid=319904", "title": "Conduto coclear", "text": ""}
{"id": "319905", "revid": "27155", "url": "https://gl.wikipedia.org/wiki?curid=319905", "title": "\u00d3rgano espiral", "text": ""}
{"id": "319906", "revid": "23204", "url": "https://gl.wikipedia.org/wiki?curid=319906", "title": "La Troba Kung-F\u00fa", "text": "La Troba Kung-F\u00fa \u00e9 un grupo musical catal\u00e1n procedente de Barcelona, que toca rumba mesturada con diversos ritmos. O seu fundador, Joan Garriga creouno despois da separaci\u00f3n de Dusminguet."}
{"id": "319907", "revid": "89787", "url": "https://gl.wikipedia.org/wiki?curid=319907", "title": "Kursk", "text": "Kursk (en ) \u00e9 unha cidade localizada nos conf\u00edns occidentais de Rusia, preto da fronteira con Ucra\u00edna. \u00c9 o centro administrativo do \u00f3blast de Kursk. A poboaci\u00f3n da cidade era de 415\u00a0159 habitantes segundo o censo de 2010. \u00c9 unha cidade ferroviaria, industrial e de servizos."}
{"id": "319908", "revid": "56817", "url": "https://gl.wikipedia.org/wiki?curid=319908", "title": "C\u00e9lula fal\u00e1nxica externa", "text": "As c\u00e9lulas fal\u00e1nxicas externas ou c\u00e9lulas de Deiters son c\u00e9lulas de sost\u00e9n que forman parte do \u00f3rgano de Corti do o\u00eddo interno. A s\u00faa funci\u00f3n \u00e9 soster as tres ou catro ringleiras de c\u00e9lulas ciliadas externas sensoriais do o\u00eddo. Son c\u00e9lulas altas cil\u00edndricas, que te\u00f1en a base apoiada na membrana basilar. Pola s\u00faa parte superior rodean a base das c\u00e9lulas ciliadas e as fibras nerviosas que chegan a ditas c\u00e9lulas, polo que por esta parte non chegan \u00e1 superficie do \u00f3rgano de Corti, pero pola parte lateral te\u00f1en unha fina prolongaci\u00f3n con microt\u00fabulos, que chega \u00e1 superficie de dito \u00f3rgano, onde forma unha placa apical plana ancha, que conecta coa ringleira adxacente de c\u00e9lulas ciliadas, que forma parte da l\u00e1mina reticular. A parte superior destas c\u00e9lulas d\u00e1 ao espazo de Nuel.\nV\u00e9xase tam\u00e9n.\nOutros artigos.\nC\u00e9lula fal\u00e1nxica interna"}
{"id": "319909", "revid": "27155", "url": "https://gl.wikipedia.org/wiki?curid=319909", "title": "C\u00e9lula de Deiters", "text": ""}
{"id": "319910", "revid": "56817", "url": "https://gl.wikipedia.org/wiki?curid=319910", "title": "C\u00e9lula de Hensen", "text": "As c\u00e9lulas de Hensen son c\u00e9lulas que forman parte do \u00f3rgano de Corti do o\u00eddo interno con funci\u00f3n de sost\u00e9n. Est\u00e1n situadas entre as c\u00e9lulas fal\u00e1nxicas externas (c\u00e9lulas de Deiters) e as c\u00e9lulas de Claudius. Son c\u00e9lulas altas que chegan ao bordo exterior do \u00f3rgano de Corti, situadas formando varias ringleiras de altura decrecente cara \u00e1s c\u00e9lulas de Claudius. As que dan \u00e1s c\u00e9lulas fal\u00e1nxicas externas, na s\u00faa parte superior dan ao t\u00fanel externo do \u00f3rgano de Corti, cheo de l\u00edquido.\nReciben o seu nome polo cient\u00edfico alem\u00e1n Christian Andreas Victor Hensen (1835-1924). As da base da c\u00f3clea son m\u00e1is cuboidais cun polo apical alongado, e as da zona apical da c\u00f3clea son globulares con prolongaci\u00f3n apical e presentan gotas lip\u00eddicas citoplasm\u00e1ticas. Pos\u00faen receptores da eritropoetina, ciclooxixenase 2 e heregulina. Ademais do sost\u00e9n, poder\u00edan ter unha funci\u00f3n citoprotectora e de regulaci\u00f3n dos i\u00f3ns dos l\u00edquidos cocleares, e de proliferaci\u00f3n celular."}
{"id": "319912", "revid": "22570", "url": "https://gl.wikipedia.org/wiki?curid=319912", "title": "Herdeiros de Dhais", "text": "Hedeiros de Dhais F.G. \u00e9 un equipo de f\u00fatbol ga\u00e9lico da localidade de Lal\u00edn, fundado no ano 2015. Est\u00e1 asociado a Asociaci\u00f3n Galega de F\u00fatbol Ga\u00e9lico e compite na Liga Galega de F\u00fatbol Ga\u00e9lico, na Copa da AGFG, na Copa Galega de F\u00fatbol Ga\u00e9lico e no Campionato Ib\u00e9rico de F\u00fatbol Ga\u00e9lico.\nHistoria.\nNace no ano 2015 e participa na 2\u00aa divisi\u00f3n da Liga Galega e na Copa Galega de F\u00fatbol Ga\u00e9lico.\nUniforme.\nCamisola a raias horizontais vermellas e negras coas mangas negras, pantal\u00f3n vermello e medias negras."}
{"id": "319918", "revid": "5863", "url": "https://gl.wikipedia.org/wiki?curid=319918", "title": "Igrexa de Bembrive", "text": ""}
{"id": "319919", "revid": "5863", "url": "https://gl.wikipedia.org/wiki?curid=319919", "title": "Igrexa parroquial de Bembrive", "text": ""}
{"id": "319920", "revid": "5863", "url": "https://gl.wikipedia.org/wiki?curid=319920", "title": "Igrexa parroquial de Santiago de Bembrive", "text": ""}
{"id": "319924", "revid": "1410", "url": "https://gl.wikipedia.org/wiki?curid=319924", "title": "Liga de Campi\u00f3ns da UEFA 2015-16", "text": "A Liga de Campi\u00f3ns da UEFA 2015\u201316 foi a 61.\u00aa edici\u00f3n da Liga de Campi\u00f3ns da UEFA, a m\u00e1xima competici\u00f3n europea de f\u00fatbol a nivel de clubs organizada pola UEFA.\nA final xogouse no estadio San Siro de Mil\u00e1n, Italia.\nRoldas previas.\nPrimeira rolda.\nO sorteo tivo lugar 22 de xu\u00f1o de 2015. A ida das eliminatorias disputouse o 30 de xu\u00f1o e o 1 de xullo, mentres que a volta xogouse o 7 de xullo de 2014.\nSegunda rolda.\nOs partidos de ida xog\u00e1ronse o 14 e 15 de xullo, e os de volta o 21 e o 22 de xullo de 2015.\nTerceira rolda.\nA terceira rolda div\u00eddese en d\u00faas secci\u00f3ns: unha para campi\u00f3ns e outra para non campi\u00f3ns. Os equipos perdedores pasan \u00e1 rolda de playoff da UEFA Europa League 2015-16. Os partidos de ida xog\u00e1ronse o 28 e 29 de xullo, e os de volta o 4 e 5 de agosto de 2015.\n!colspan=6|Ruta de campi\u00f3ns\n!colspan=6|Ruta de non campi\u00f3ns\nRolda de play-off.\nA rolda de play-off div\u00eddese en d\u00faas secci\u00f3ns: unha para campi\u00f3ns e outra para non campi\u00f3ns. Os equipos perdedores pasaron \u00e1 fase de grupos da UEFA Europa League 2015-16. Os partidos de ida xog\u00e1ronse o 18 e 19 de agosto, e os de volta o 25 e 26 de agosto de 2015.\n!colspan=6|Ruta de campi\u00f3ns\n!colspan=6|Ruta de non campi\u00f3ns\nEliminatorias.\nOitavos de final.\nOs partidos de ida xog\u00e1ronse o 16, 17, 23 e 24 de febreiro, e os de volta o 8, 9, 15 e 16 de marzo de 2016.\nCuartos de final.\nOs partidos de ida xog\u00e1ronse o 5 e 6 de abril, e os volta o 12 e 13 de abril de 2016.\nSemifinais.\nOs partidos de ida xog\u00e1ronse o 26 e 27 de abril, e os de volta o 3 e 4 de maio de 2016.\nEstat\u00edsticas.\nNas estat\u00edsticas non se te\u00f1en en conta as roldas previas.\nEquipo da tempada.\nA UEFA seleccionou os seguintes 18 xogadores para formar parte do mellor equipo do torneo."}
{"id": "319927", "revid": "56817", "url": "https://gl.wikipedia.org/wiki?curid=319927", "title": "The Manticore and Other Horrors", "text": "The Manticore and Other Horrors \u00e9 o d\u00e9cimo \u00e1lbum da banda inglesa de metal extremo Cradle of Filth, publicado o 29 de outubro de 2012 en Europa e ao d\u00eda seguinte nos Estados Unidos. \u00c9 o primeiro disco do grupo como tr\u00edo, en vez da s\u00faa habitual formaci\u00f3n de seis homes."}
{"id": "319930", "revid": "1093", "url": "https://gl.wikipedia.org/wiki?curid=319930", "title": "Rui Tavares", "text": "Rui Miguel Marcelino Tavares Pereira, nado en Lisboa o 29 de xullo de 1972, \u00e9 un escritor, historiador e pol\u00edtico portugu\u00e9s.\nTraxectoria.\nLicenciado en Historia e Historia da arte, \u00e9 especialista en historia e cultura do s\u00e9culo XVIII. Colaborador habitual do xornal P\u00fablico, a revista Blitz e a canle de televisi\u00f3n SIC Not\u00edcias. Elixido en 2009 deputado no Parlamento Europeo como independente integrado na lista do Bloco de Esquerda, en 2011 abandonou a delegaci\u00f3n do BE no Parlamento Europeo, con duras acusaci\u00f3ns contra o l\u00edder da formaci\u00f3n Francisco Lou\u00e7\u00e3. Foi o redactor do relatorio sobre a situaci\u00f3n dos dereitos fundamentais en Hungr\u00eda logo da aprobaci\u00f3n nese pa\u00eds da Lei Fundamental de 2011, e que a Comisi\u00f3n considerara que vulneraba dereitos e liberdades, restrinx\u00eda os poderes lexislativo e xudicial en beneficio do poder executivo e menosprezaba o Tribunal Constitucional, e que o Parlamento Europeo aprob\u00f3u no fundamental o 3 de xullo de 2013. Tavares foi en 2014 un dos fundadores do partido pol\u00edtico Livre.\nNas elecci\u00f3ns lexislativas portuguesas de xaneiro de 2022, Tavares encabezou a candidatura do Livre polo distrito de Lisboa: con algo m\u00e1is do 2% dos votos obtivo un escano, o \u00fanico desa forza pol\u00edtica."}
{"id": "319932", "revid": "55576", "url": "https://gl.wikipedia.org/wiki?curid=319932", "title": "Qwerty", "text": ""}
{"id": "319933", "revid": "1131", "url": "https://gl.wikipedia.org/wiki?curid=319933", "title": "Javier Fern\u00e1ndez Fern\u00e1ndez", "text": "O nome de Javier Fern\u00e1ndez Fern\u00e1ndez pode referirse a:"}
{"id": "319935", "revid": "98629", "url": "https://gl.wikipedia.org/wiki?curid=319935", "title": "Miofibroblasto", "text": "Os miofibroblastos (MFB) son un tipo de fibroblastos especializados. Son c\u00e9lulas que pos\u00faen caracter\u00edsticas intermedias entre fibroblastos e c\u00e9lulas musculares lisas. Desempe\u00f1an un papel moi importante durante a inflamaci\u00f3n, a reparaci\u00f3n, a cicatrizaci\u00f3n e a rexeneraci\u00f3n dos tecidos nos diferentes \u00f3rganos.\nA s\u00faa morfolox\u00eda \u00e9 similar \u00e1 do fibroblasto e ademais pos\u00faen mol\u00e9culas de actina e miosina nos seus citoplasmas, como o miocito.\nTe\u00f1en feixes de filamentos de actina e corpos densos semellantes aos das c\u00e9lulas do m\u00fasculo liso. Difiren das c\u00e9lulas musculares lisas porque carecen de l\u00e1mina externa.\nSon abundantes en zonas de cicatrizaci\u00f3n e no ligamento periodontal.\nOrixe embriol\u00f3xica.\nTodas as c\u00e9lulas contr\u00e1ctiles son de orixe mesod\u00e9rmica inclu\u00edndo o miofibroblasto e a s\u00faa diferenciaci\u00f3n d\u00e9bese principalmente a un proceso de alongamento gradual, con s\u00edntese simult\u00e1nea de prote\u00ednas filamentosas con capacidade de contracci\u00f3n. A excepci\u00f3n son as c\u00e9lulas mioepiteliais que te\u00f1en orixe endod\u00e9rmica.\nCaracterizaci\u00f3n fenot\u00edpica.\n Os miofibroblastos representan unha subpoboaci\u00f3n de fibroblastos cun fenotipo similar ao das c\u00e9lulas do m\u00fasculo liso, debido a que expresan \u03b1-actina de m\u00fasculo liso no seu citoesqueleto, a\u00ednda que tam\u00e9n as s\u00faas subpoboaci\u00f3ns en diferentes \u00f3rganos mostran diferenzas fenot\u00edpicas entre elas.\nA s\u00faa fisiolox\u00eda \u00e9 semellante nos diferentes tecidos e \u00f3rganos nos que se encontran. Debido ao seu amplo espectro de s\u00edntese e secreci\u00f3n de mol\u00e9culas, tales como citocinas, interleucinas, quimiocinas, factores de crecemento, l\u00edpidos, diversos mediadores fisiol\u00f3xicos, mol\u00e9culas matriz extracelular, metaloproteinases da matriz (MMPs) e metaloproteases da matriz inhibidoras de tecidos (TIMPs), exercen un papel moi importante durante a embriox\u00e9nese, a organox\u00e9nese, a inflamaci\u00f3n, a reparaci\u00f3n e a cicatrizaci\u00f3n.\nOs miofibroblastos son ademais, fundamentais nos diferentes procesos de rexeneraci\u00f3n e reparaci\u00f3n (fibrose) que ocorren nos distintos \u00f3rganos.\nInterve\u00f1en no sost\u00e9n anat\u00f3mico e funcional das gl\u00e1ndulas ex\u00f3crinas, os alv\u00e9olos pulmonares, as c\u00e9lulas mesanxiais, as criptas intestinais, os lobuli\u00f1os hep\u00e1ticos e os fol\u00edculos ov\u00e1ricos de Graaf.\nMiofibrobastos nos diferentes tecidos.\nF\u00edgado\nOs miofibroblastos hep\u00e1ticos est\u00e1n integrados por varias poboaci\u00f3ns celulares, cada unha destas localizada en lugares espec\u00edficos do lobuli\u00f1o hep\u00e1tico.\nEstes miofibroblastos est\u00e1n implicados na fibrose, que \u00e9 o proceso de reparaci\u00f3n caracter\u00edstico na cirrose. \nCada subpoboaci\u00f3n de miofibroblastos hep\u00e1ticos mostra unha morfolox\u00eda e unha localizaci\u00f3n caracter\u00edstica, o que se correlaciona coa localizaci\u00f3n das mol\u00e9culas de col\u00e1xeno de Tipo I e III. "}
{"id": "319936", "revid": "89787", "url": "https://gl.wikipedia.org/wiki?curid=319936", "title": "Xos\u00e9 Mar\u00eda Dur\u00e1n", "text": "Xos\u00e9 Mar\u00eda Dur\u00e1n Medra\u00f1o, nado en Vigo en 1971, \u00e9 un ensa\u00edsta galego.\nTraxectoria.\nExerce como profesor de historia da cultura europea na Universidade Hanns Eisler de Berl\u00edn. Ga\u00f1ou o Premio Escritos sobre Arte da Fundaci\u00f3n Arte y Derecho polo libro \"Iconoclasia, historia del arte y lucha de clases\" (2009)."}
{"id": "319938", "revid": "89787", "url": "https://gl.wikipedia.org/wiki?curid=319938", "title": "Got Your Six", "text": "Got Your Six \u00e9 o sexto \u00e1lbum de estudio do grupo norteamericano de heavy metal Five Finger Death Punch. Foi publicado o 4 de setembro de 2015.\nContexto.\nEn xaneiro de 2015, o grupo anunciou os seus planes de comezar a gravar un novo disco de estudio planeado para finais do 2015. O 2 de maio de 2015 anunciaron que o t\u00edtulo deste novo \u00e1lbum ser\u00eda \"Got Your Six\". Posteriormente o 19 de maio de 2015 publicouse que \u00eda ser a portada do disco xunto coa data de publicaci\u00f3n tentativa para o 28 de agosto. Tam\u00e9n publicaron unha parte do que ser\u00eda o seu novo sinxelo, titulado \"Jekyll and Hyde\", e confirmaron as datas dunha xira por norteam\u00e9rica xunto aos grupos Papa Roach, In This Moment e From Ashes To New, durante a que far\u00edan promoci\u00f3n do novo \u00e1lbum.\nO bater\u00eda Jeremy Spencer declarou do disco que \"\u00c9 realmente m\u00e1is brutal, con din\u00e1micas m\u00e1is extremas. Ten partes mel\u00f3dicas e tam\u00e9n algunhas partes realmente brutais\"."}
{"id": "319944", "revid": "27155", "url": "https://gl.wikipedia.org/wiki?curid=319944", "title": "Transici\u00f3n epitelial-mesenquimal", "text": "A transici\u00f3n epitelial-mesenquimal (TEM, ou, nas s\u00faas siglas en ingl\u00e9s, EMT) \u00e9 un proceso por medio do cal as c\u00e9lulas epiteliais perden a s\u00faa polaridade celular e a adhesi\u00f3n c\u00e9lula-c\u00e9lula, e adquiren propiedades migratorias e invasivas, convert\u00e9ndose en c\u00e9lulas nai mesenquimais; estas son c\u00e9lula estrom\u00e1ticas multipotentes que poden diferenciarse en diversos tipos celulares. A TEM \u00e9 esencial en numerosos procesos de desenvolvemento entre os que est\u00e1n a formaci\u00f3n do mesoderma e do tubo neural. A TEM tam\u00e9n ocorre durante a curaci\u00f3n de feridas, na fibrose en \u00f3rganos e na iniciaci\u00f3n da met\u00e1stase durante a progresi\u00f3n dun cancro.\nIntroduci\u00f3n.\nA transcici\u00f3n epitelial-mesenquimal foi inicialmente reco\u00f1ecida como unha caracter\u00edstica da embriox\u00e9nese. A transici\u00f3n epitelial-mesenquimal (TEM) e o seu proceso inverso, transici\u00f3n mesenquimal-epitelial (TME) son esenciais para o desenvolvemento de moitos tecidos e o desenvolvemento do embri\u00f3n, e numerosos eventos embrionais como a gastrulaci\u00f3n, formaci\u00f3n da crista neural, formaci\u00f3n das v\u00e1lvulas card\u00edacas, a palatox\u00e9nese e a miox\u00e9nese. As c\u00e9lulas epiteliais e mesenquimais difer\u00e9ncianse en fenotipo e funci\u00f3n. As c\u00e9lulas epiteliais est\u00e1n estreitamente conectadas unhas con outras por medio de uni\u00f3ns herm\u00e9ticas, uni\u00f3ns comunicantes e uni\u00f3ns adherentes, te\u00f1en unha polaridade apical-basal, presentan polimerizaci\u00f3n do citoesqueleto de actina e est\u00e1n unidas a unha l\u00e1mina basal pola s\u00faa superficie basal. As c\u00e9lulas mesenquimais, por outra parte, carecen desta polarizaci\u00f3n, te\u00f1en unha morfolox\u00eda fusiforme e interaccionan unhas con outras s\u00f3 por medio de puntos focais. As c\u00e9lulas epiteliais expresan altos niveis de E-cadherina, mentres que as mesenquimais expresan N-cadherina, fibronectina e vimentina. Deste xeito, a TEM sup\u00f3n que a c\u00e9lula sofre profundos cambios morfol\u00f3xicos e fenot\u00edpicos. A TEM clasif\u00edcase en tres tipos base\u00e1ndose no contexto biol\u00f3xico, que son\u02d0 TEM do desenvolvemento (Tipo I), TEM da fibrose e curaci\u00f3n de feridas (Tipo II), e TEM do cancro (Tipo III).\nIndutores da TEM.\nA perda da expresi\u00f3n da cadherina E-cadherina consid\u00e9rase un evento fundamental na TEM. Moitos factores de transcrici\u00f3n que poden reprimir a E-cadherina directa ou indirectamente poden ser considerados como factores de transcrici\u00f3n que inducen a TEM (ou FT-TEM). A SNAI1/Snail 1, a SNAI2/Snail 2 (tam\u00e9n chamada Slug), a ZEB1, a ZEB2, a E47 e o KLF8 (factor 8 similar a Kruppel) poden unirse ao promotor da E-cadherina e reprimir a s\u00faa transcrici\u00f3n, mentres que factores como o Twist, o Goosecoid, o E2.2 (tam\u00e9n chamado TCF4), a prote\u00edna homeobox SIX1 e a FOXC2 (prote\u00edna C2 de caixa de cabeza de garfo) reprimen indirectamente a E-cadherina. A SNAIL e o factor ZEB \u00fanense \u00e1s secuencias consenso E-box (caixa E) na rexi\u00f3n promotora, mentres que KLF8 se une ao promotor por medio de caixas GT. Estes factores de transcrici\u00f3n que inducen a TEM non s\u00f3 reprimen directamente a E-cadherina, sen\u00f3n que tam\u00e9n reprimen a transcrici\u00f3n doutras prote\u00ednas das uni\u00f3ns celulares, como as claudinas e desmosomas, facilitando as\u00ed a TEM. Por outra parte, os factores de transcrici\u00f3n como o GRHL2, e os factores de transcrici\u00f3n relacionados con ETS chamados ELF3 e ELF5 est\u00e1n regulados \u00e1 baixa durante a TEM (m\u00e1is ben impulsan directamente a TME cando se sobreexpresan en c\u00e9lulas mesenquimais). Moitos dos factores de transcrici\u00f3n indutores da TEM est\u00e1n implicados na promoci\u00f3n da met\u00e1stase.\nVarias v\u00edas de sinalizaci\u00f3n (TGF-beta, FGF, EGF, HGF, Wnt/beta-catenina e Notch) e a hipoxia poden inducir a TEM. En concreto, viuse que Ras-MAPK activa as prote\u00ednas Snail e Slug. Slug desencadea os pasos para a alteraci\u00f3n desmos\u00f3mica, a extensi\u00f3n celular e a separaci\u00f3n parcial nos l\u00edmites entre c\u00e9lulas, que son as primeiras e necesarias fases no proceso da TEM. Por outra parte, Slug non pode desencadear a segunda fase, a cal incl\u00fae a induci\u00f3n da motilidade celular, a represi\u00f3n da expresi\u00f3n de citoqueratina, e a activaci\u00f3n da expresi\u00f3n de vimentina. Snail e Slug regulan a expresi\u00f3n de [[isoforma]\u031f]s doutrofactor de transcrici\u00f3n chamado [[TP63|p63]], que \u00e9 necesario para ocorrecto desenvolvemento de estruturas epiteliais. A alteraci\u00f3n da expresi\u00f3n de [[isoforma]]s de [[TP63|p63]] reduce a adhesi\u00f3n c\u00e9lula-c\u00e9lula e incrementa as propiedades migratorias das c\u00e9lulas cancerosas. O factor [[TP63|p63]] est\u00e1 implicado na inhibici\u00f3n da TEM e a reduci\u00f3n de certas isoformas de p63 pode ser importante no desenvolvemento de cancros epiteliais. Algunhas delas regulan a expresi\u00f3n de citoqueratinas. Recentemente, a activaci\u00f3n do eixe da [[fosfoinos\u00edtido 3-quinase|fosfatidilinositol 3' quinase]] (PI3K)/AKT estase considerando como unha caracter\u00edstica central da TEM. Igualmente, crese que [[Hedgehog]], [[NF-\u03baB]] e o Factor de Transcrici\u00f3n 2 Activante est\u00e1n implicados na TEM.\nA v\u00eda de sinalizaci\u00f3n Wnt regula a TEM na gastrulaci\u00f3n, formaci\u00f3n de v\u00e1lvulas card\u00edacas e cancro. A activaci\u00f3n da v\u00eda Wnt en c\u00e9lulas de [[cancro de mama]] induce o regulador da TEM SNAIL e regula \u00e1 alza o [[biomarcador|marcador]] mesenquimal, [[vimentina]]. Ademais, a v\u00eda Wnt/beta-catenina activa correlaci\u00f3nase cun progn\u00f3stico cl\u00ednico peor nos pacientes de cancro de mama. De xeito similar, o TGF-beta activa a expresi\u00f3n de SNAIL e ZEB para regular a TEM no desenvolvemento do coraz\u00f3n, a palatox\u00e9nese e o cancro. A met\u00e1stase \u00f3sea no cancro de mama ten activada a sinalizaci\u00f3n TGF-beta, o cal contrib\u00fae \u00e1 formaci\u00f3n destas lesi\u00f3ns. Por\u00e9n, un supresor de tumores ben co\u00f1ecido como [[p53]] reprime a TEM ao activar a expresi\u00f3n de varios [[microARN]]s (miR-200 e miR-34 que inhiben a produci\u00f3n das prote\u00ednas ZEB e SNAIL), e as\u00ed mant\u00e9n o fenotipo epitelial.\nA TEM no desenvolvemento e curaci\u00f3n de feridas.\nDespois de pasado o estado inicial da embriox\u00e9nse, a implantaci\u00f3n do embri\u00f3n e a iniciaci\u00f3n da formaci\u00f3n da [[placenta]] est\u00e1n asociados coa TEM. As c\u00e9lulas do [[trofoectoderma]] experimentan a TEM para facilitar a invasi\u00f3n do [[endometrio]] e que a [[placenta]] se sit\u00fae apropiadamente, para que sexan posibles os intercambios de nutrientes e gases co embri\u00f3n. Despois da embriox\u00e9nese, durante a gastrulaci\u00f3n, a TEM permite que as c\u00e9lulas entren nunha \u00e1rea espec\u00edfica do embri\u00f3n (a [[li\u00f1a primitiva]] nos [[amniotas]], e o suco ventral en \"[[Drosophila]]\"). As c\u00e9lulas deste tecido expresan E-cadherina e te\u00f1en unha polaridade apical-basal. Como a gastrulaci\u00f3n \u00e9 un proceso moi r\u00e1pido, a E-cadherina \u00e9 reprimida transcricionalmente por [[factor de transcrici\u00f3n Twist|Twist]] e [[SNAI1]] (chamado xeralmente \"Snail\"), e a nivel proteico pola prote\u00edna interaccionante P38. A li\u00f1a primitiva [[invaxinaci\u00f3n|invax\u00ednase]] e xera o mesoendoderma, que se separa para formar o [[mesoderma]] e un [[endoderma]], de novo por medio de TEM. As c\u00e9lulas mesenquimais da li\u00f1a primitiva participan tam\u00e9n na formaci\u00f3n de moitos \u00f3rganos mesod\u00e9rmicos epiteliais, como a [[notocorda]] e as [[somita]]s, por mediodo inverso da TEM, \u00e9 dicir, por medio da [[transici\u00f3n mesenquimal\u2013epitelial]]. O [[anfioxo]] forma un tubo neural epitelial e unha notocorda dorsal, pero non ten o potencial de TEM da [[li\u00f1a primitiva]]. Nos cordados superiores, o mes\u00e9nquima orix\u00ednase da li\u00f1a primitiva e migra anteriormente para formar as somitas e participar co mes\u00e9nquima da crista neural na formaci\u00f3n do mesoderma card\u00edaco.\nNos vertebrados, o [[epitelio]] e o [[mes\u00e9nquima]] son os fenotipos de tecidos b\u00e1sicos. Durante o desenvolvemento embrional, as c\u00e9lulas da [[crista neural]] migratoria x\u00e9ranse por TEM implicando as c\u00e9lulas epiteliais do neuroectoderma. Como resultado, estas c\u00e9lulas dis\u00f3cianse dos pregamentos neurais, ga\u00f1an mobilidade, e disem\u00ednanse por varias partes do embri\u00f3n, onde se diferencian en moitos outros tipos celulares. Ademais, o mes\u00e9nquima da crista craniofacial que forma o tecido conectivo que forma a cabeza e a face, \u00e9 formado polo epitelio do [[tubo neural]] por TEM. A TEM ten lugar durante a construci\u00f3n da columna vertebral a partir da [[matriz extracelular]], a cal \u00e9 sintetizada por [[fibroblasto]]s e [[osteoblasto]]s que rodean o tubo neural. A principal fonte destas c\u00e9lulas son o mes\u00e9nquima das [[somita]]s e o [[escler\u00f3tomo]] e tam\u00e9n da li\u00f1a primitiva. A morfolox\u00eda mesenqumal permite que as c\u00e9lulas viaxen a dianas espec\u00edficas do embri\u00f3n, nas que se diferencian e/ou inducen a diferenciaci\u00f3n doutras c\u00e9lulas.\nDurante a curaci\u00f3n de feridas, os [[queratinocito]]s das beiras da ferida sofren TEM e despois unha reepitelializaci\u00f3n ou [[transici\u00f3n mesenquimal-epitelial|TME]] (o inverso) cando a ferida est\u00e1 pechada. A expresi\u00f3n de Snail2 na fronte migratoria infl\u00fae neste estado, xa que a s\u00faa sobreexpresi\u00f3n acelera a curaci\u00f3n das feridas. De maneira similar, en cada [[ciclo menstrual]], a superficie do epitelio do [[ovario]] sofre TEM durante a curaci\u00f3n das feridas post-ovulatorias.\nA TEM na progresi\u00f3n do cancro e a met\u00e1stase.\nPara que se inicie unha [[met\u00e1stase]] requ\u00edrese a invasi\u00f3n, a cal se realiza grazas \u00e1 TEM. As c\u00e9lulas de carcinoma nun tumor primario perden a adhesi\u00f3n c\u00e9lula-c\u00e9lula mediada pola represi\u00f3n da E-cadherina e \u00e1brense paso a trav\u00e9s da [[membrana basal]] coas s\u00faas propiedades invasivas incrementadas, e entran no torrente sangu\u00edneo por [[intravasaci\u00f3n]]. Posteriormente, cando estas [[c\u00e9lula tumoral circulante|c\u00e9lulas tumorais circulantes]] (CTCs) saen do torrente circulatorio para formar micromet\u00e1stases, experimentan unha [[transici\u00f3n mesenquimal-epitelial]] ou TME (o contrario da TEM) para o seu crecemento clonal nos sitios de metast\u00e1ticos. Deste xeito, a TEMe a TME inician e completan a fervenza de invasi\u00f3n-met\u00e1stase.\nA TEM proporciona resistencia \u00e1 [[senescencia]] prematura inducida por [[oncoxene]]s. Twist1 e Twist2, xunto con [[ZEB1]] protexen as c\u00e9lulas humanas e os fibroblastos embrionais de rato da senescencia. Igualmente, o TGF\u03b2 pode promover a invasi\u00f3n do tumor e a evasi\u00f3n da vixilancia inmunitaria nos estados avanzados. Cando o TGF\u03b2 act\u00faa sobre c\u00e9lulas epiteliais mamarias que expresan [[superfamilia Ras|Ras]] activadas, a TEM est\u00e1 favorecida e a [[apoptose]] est\u00e1 inhibida. Este efecto pode ser invertido por indutores da [[diferenciaci\u00f3n celular|diferenciaci\u00f3n]] epitelial, como GATA-3.\nA TEM \u00e9 inducida pola [[terapia de privaci\u00f3n de andr\u00f3xenos]] no [[cancro de pr\u00f3stata]] metast\u00e1tico. Os programas de activaci\u00f3n do TEM por medio da inhibici\u00f3n do eixe [[andr\u00f3xeno|androx\u00e9nico]] proporciona un mecanismo polo cal as c\u00e9lulas tumorais poden adaptarse e promover a recorrencia e progresi\u00f3n da doenza. Os impulsores moleculares destes programas son [[Brachyury]], [[receptor AXL tirosina quinase|Axl]], [[prote\u00edna quinase activada por mit\u00f3xeno quinase|MEK]], e a [[Aurora quinase A]], e os inhibidores est\u00e1n actualmente en ensaios cl\u00ednicos para determinar as s\u00faas aplicaci\u00f3ns terap\u00e9uticas.\nIndicouse tam\u00e9n que a TEM est\u00e1 implicada na aparici\u00f3n de resistencia a f\u00e1rmacos. A adquisici\u00f3n de marcadores de TEM est\u00e1 asociada coa resistencia de li\u00f1as celulares epiteliais de carcinoma de ovario ao f\u00e1rmaco [[paclitaxel]]. De xeito similar, SNAIL tam\u00e9n confire resistencia ao paclitaxel, \u00e1 adriamicina e \u00e1 [[radioterapia]] ao inhibir a apoptose mediada por p53. Ademais, a [[inflamaci\u00f3n]], que foi asociada coa progresi\u00f3n do cancro e a fibrose, foi recentemente relacionada co cancro por intermediaci\u00f3n da TEM inducida por inflamaci\u00f3n. As\u00ed, a TEM non s\u00f3 fai que as c\u00e9lulas cambien ao fenotipo migrador, sen\u00f3n que tam\u00e9n act\u00faa sobre a inmunosupresi\u00f3n m\u00faltiple, a resistencia a f\u00e1rmacos, e a evasi\u00f3n da apoptose, facendo as\u00ed que a resposta do h\u00f3spede contra o tumor estea alterada.\nProbas recentes indican que as c\u00e9lulas que sofren TEM adquiren propiedades similares \u00e1s das [[c\u00e9lula nai|c\u00e9lulas nai]], o que d\u00e1 lugar \u00e1 formaci\u00f3n de [[c\u00e9lula nai cancerosa|c\u00e9lulas nai cancerosas]] (CSCs). Por medio da [[transfecci\u00f3n]] por [[superfamilia Ras|Ras]] activada, a subpoboaci\u00f3n de c\u00e9lulas epiteliais mamarias humanas inmortalizadas [[CD44]]alta/[[CD24]]baixa, igual que as c\u00e9lulas cancerosas que pos\u00faen propiedades semellantes \u00e1s de c\u00e9lulas nai, increm\u00e9ntase coa induci\u00f3n ao mesmo tempo da TEM. Ademais, ZEB1 pode conferir propiedades de c\u00e9lula nai, reforzando as\u00ed a relaci\u00f3n entre a TEM e o car\u00e1cter de c\u00e9lula nai. Esta propiedade proporcionada pola TEM \u00e9, por tanto, un d\u00fao dobremente perigoso para o paciente, xa que non s\u00f3 facilita que as c\u00e9lulas do carcinoma entren no torrente circulatorio, sen\u00f3n que tam\u00e9n as dota de propiedades de c\u00e9lula nai por mor das cales estas c\u00e9lulas incrementan o seu potencial proliferativo e tumorix\u00e9nico.\nXeraci\u00f3n de c\u00e9luas proxenitoras end\u00f3crinas nos illotes de Langerhans por medio de TEM.\nIgual que xera c\u00e9lulas nai cancerosas, demostrouse que a TEM xera tam\u00e9n c\u00e9lulas proxenitoras end\u00f3crinas a partir de c\u00e9lulas dos [[illote de Langerhans|illotes pancre\u00e1ticos]] ou de Langerhans. Inicialmente, a primeira hip\u00f3tese proposta era que as c\u00e9lulas proxenitoras derivadas dos illotes humanas (hIPCs) eran os precursores m\u00e1is probables, xa que a proxenia de [[c\u00e9lula beta|c\u00e9lulas \u03b2]] destas hIPCs herda marcadores epixen\u00e9ticos que definen unha rexi\u00f3n promotora da insulina activa. Por\u00e9n, m\u00e1is tarde, outro conxunto deexperimentos indicou que as c\u00e9lulas \u03b2 etiquetadas desdiferenci\u00e1banse a un fenotipo similar ao mesenquial \"in vitro\", pero non pod\u00edan proliferar, o que orixinou un debate.\nDado que estes estudos dos illotes humanos carecen dunha an\u00e1lise de rastrexo de li\u00f1axe, estes descubrimentos feitos a partir de c\u00e9lulas \u03b2 etiquetadas irreversiblemente en ratos foron extrapolados aos illotes humanos. Utilizando un sistema rastrexador de li\u00f1axe dual xen\u00e9tico e [[Lentivirus|lentiviral]] para etiquetar as c\u00e9lulas \u03b2, conseguiuse demostrar convincentemente que as c\u00e9lulas \u03b2 dos illotes de humanos adultos sofren TEM e proliferan \"in vitro\". Ademais, estes descubrimentos foron confirmados en c\u00e9lulas produtoras de [[insulina]] pancre\u00e1ticas fetais humanas, e as c\u00e9lulas mesenquimais derivadas de illotes pancre\u00e1ticos poden sufrir o proceso inverso da TEM, \u00e9 dicir, a [[transici\u00f3n mesenquimal-epitelial|TME]], para xerar agregados de c\u00e9lulas similares a illotes.\nPor tanto, o concepto de xerar proxenitores a partir de c\u00e9lulas produtoras de insulina por medio de TEM ou a xeraci\u00f3n de c\u00e9lulas nai cancerosas durante a TEM en cancros pode ter un potencial para a substituci\u00f3n de terapias na [[diabetes]], e na creaci\u00f3n de f\u00e1rmacos que inhiban a TEM en cancros.\nTEM parcial.\nNon todas as c\u00e9lulas sofren unha TEM completa, \u00e9 dicir, a perda da s\u00faa adhesi\u00f3n c\u00e9lula-c\u00e9lula e adquisici\u00f3n de caracter\u00edsticas de migraci\u00f3n solitaria. En vez diso, moitas c\u00e9lulas sofren un TEM parcial, un estado no cal rete\u00f1en algunha adhesi\u00f3n c\u00e9lula-c\u00e9lula, e adquiren trazos migratorios, e as\u00ed as c\u00e9lulas que est\u00e1n neste fenotipo h\u00edbrido epitelial/mesenquimal est\u00e1n dotadas con propiedades especiais como a migraci\u00f3n celular colectiva. Nos primeiros traballos con modelos matem\u00e1ticos sobre a TEM parcial, o autor dos traballos propuxo un mecanismo de interruptores biestables acoplados, no cal o bucle de retroalimentaci\u00f3n dobre negativa de SNAIL1/miR-34 \u00e9 responsable do interruptor reversible e regula a transici\u00f3n entre a TEM epitelial e a parcial, mentres que do bucle de retroalimentaci\u00f3n de ZEB/miR-200 depende o interruptor irreversible e controla a transici\u00f3n entre a TEM parcial e a mesenquimal. Posteriormente, verificaron as s\u00faas predici\u00f3ns na [[li\u00f1a celular]] MCF10A.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Biolox\u00eda do desenvolvemento]]\n[[Categor\u00eda:Cancro]]\n[[Categor\u00eda:Patolox\u00eda]]"}
{"id": "319945", "revid": "839", "url": "https://gl.wikipedia.org/wiki?curid=319945", "title": "Eduard von der Ropp", "text": "Eduard Michael Johann Maria von der Ropp , nado o 15 de decembro de 1851 en L\u012bksna (Imperio Ruso, hoxe Letonia) e finado o 25 de xullo de 1939 en Pozna\u0144 (Polonia), foi un arcebispo da Igrexa Cat\u00f3lica Latina alem\u00e1n b\u00e1ltico, \"comes romanus\" e asistente ao Trono Pontificio, bispo de Vilnius entre 1903 e 1917, e posteriormente arcebispo de Mahilio\u016d at\u00e9 o seu pasamento.\nTraxectoria.\nFoi bautizado na Igrexa cat\u00f3lica \u00e1 que pertenc\u00eda a s\u00faa nai, a condesa Isabella de Plater-Syberg.\nEstudou Dereito en San Petersburgo, e posteriormente Teolox\u00eda. O 2 de agosto de 1886 foi ordenado sacerdote da arquidiocese de Mahilio\u016d. En 1893 foi nomeado preboste e de\u00e1n de Curlandia, con s\u00e9 en Liep\u0101ja. Al\u00ed comezou coa construci\u00f3n da actual catedral de San Xos\u00e9 de Liep\u0101ja.\nO 9 de xu\u00f1o de 1902 foi nomeado bispo de Tiraspol, con s\u00e9 en Saratov. Recibiu a consagraci\u00f3n episcopal o 16 de novembro de 1902 de mans do metropolitano de Mahilio\u016d Boles\u0142aw Hieronim K\u0142opotowski.\nO 9 de novembro de 1903 foi nomeado bispo de Vilnius.\nO 25 de xullo de 1917 foi nomeado arcebispo metropolitano de Mahilio\u016d. Finou no cargo o 25 de xullo de 1939."}
{"id": "319946", "revid": "56817", "url": "https://gl.wikipedia.org/wiki?curid=319946", "title": "Black and white cookie", "text": "A black-and-white cookie, ou half-and-half cookie, \u00e9 unha galleta mol como un biscoito que leva nunha metade unha cobertura de fondant de vainilla e na outra de fondant de chocolate. \u00c9 semellante \u00e1 neenish tart, coa diferenza que esta vai cun recheo de crema, e a black-and-white cookie non.\nConsid\u00e9rase unha sobremesa t\u00edpica de Nova York que non se ha confundir coa half moon cookie, t\u00edpica de Nova Inglaterra, de feit\u00edo semellante mais a s\u00faa receita \u00e9 diferente. A s\u00faa orixe \u00e9 desco\u00f1ecida. En Alema\u00f1a existen unha galletas iguais, chamadas Amerikaner pero non se sabe de certo se proceden das americanas ou te\u00f1en outra orixe."}
{"id": "319950", "revid": "22795", "url": "https://gl.wikipedia.org/wiki?curid=319950", "title": "Dasyuridae", "text": ""}
{"id": "319954", "revid": "22570", "url": "https://gl.wikipedia.org/wiki?curid=319954", "title": "Fumador pasivo", "text": "Un fumador pasivo \u00e9 aquela persoa que aspira as substancias t\u00f3xicas e cancer\u00edxenas provenientes da combusti\u00f3n do tabaco e propagadas polo fume que desprende a mesma. Este consumo pasivo e perigoso para a sa\u00fade, tanto que as autoridades de diferentes pa\u00edses prohibiron o consumo do tabaco en lugares p\u00fablicos.\nAlg\u00fans dos efectos que produce estar exposto ao fume do tabaco poden ser cancro de pulm\u00f3n, infecci\u00f3ns nas v\u00edas respiratorias e enfermidades card\u00edacas entre outras.\nO fume do tabaco non s\u00f3 produce efectos nas persoas, tam\u00e9n os produce nos animais. Como pode ser cancro de pulm\u00f3n en cans e linfoma felino en gatos ."}
{"id": "319955", "revid": "23204", "url": "https://gl.wikipedia.org/wiki?curid=319955", "title": "Buda Tian Tan", "text": "Buda Tian Tan (en ), tam\u00e9n co\u00f1ecido como o Gran Buda, \u00e9 unha estatua de bronce xigante de Siddhartha Gautama que se atopa en Ngong Ping, na illa Lantau de Hong Kong. Completada en 1993, a estatua est\u00e1 preto do mosteiro Po Lin e simboliza a relaci\u00f3n de harmon\u00eda entre o ser humano e a natureza, as persoas e a fe. \u00c9 o maior centro budista de Hong Kong e tam\u00e9n \u00e9 unha importante atracci\u00f3n tur\u00edstica."}
{"id": "319956", "revid": "89787", "url": "https://gl.wikipedia.org/wiki?curid=319956", "title": "Diprotodontes", "text": "A dos diprotodontes (Diprotodontia) \u00e9 unha orde de mam\u00edferos marsupiais australidelfos que, sen ser un dos m\u00e1is ricos en canto a n\u00famero de especies, si que \u00e9 un dos m\u00e1is rechamantes pola diversidade das que o integran. Desde os impo\u00f1entes canguros (\"Macropus\" sp.) aos diminutos falanxeros pigmeos (\"Cercartetus\" sp.) pasando polo coala (\"Phascolarctos cinereus\"), os falanxeros (\"Phalanger\" sp.) ou os petauros (\"Petaurus\" sp.), xa que a s\u00faa historia estivo marcada por unha extraordinaria capacidade de adaptaci\u00f3n, dando como resultado unha diversidade morfol\u00f3xica como poucos outros grupos taxon\u00f3micos mostran.\nA orde est\u00e1 composta por marsupiais con s\u00f3 dous dentes incisivos no maxilar inferior (ao que alude o seu nome).\nHoxe viven en Australasia, como m\u00ednimo, 53 especies de diprotodontes, desde as que non superan o talle dunha rata a grandes animais do tama\u00f1o dun home. Unhas, poboan o \u00e1rido deserto central de Australia, e outras as selvas tropicais h\u00famidas, pero todos son fit\u00f3fagos, a excepci\u00f3n da rata almiscreira marsupial (\"Hypsiprymnodon moschatus\"), que tam\u00e9n se alimenta de insectos.\nReclu\u00eddos na afastada Australia e illas pr\u00f3ximas, tardaron longo tempo en ser co\u00f1ecidos polos europeos. En 1629 o capit\u00e1n neerland\u00e9s Francisco Pelsaert encallou co seu barco, o \"Batavia\", nunha illa do litoral occidental de Australia. A el d\u00e9bese a primeira descrici\u00f3n dos canguros, dos que dixo: \"atopamos nestas illas un gran n\u00famero dunha especie de gatos que son moi estra\u00f1as criaturas; te\u00f1en aproximadamente o tama\u00f1o dunha lebre e a s\u00faa cabeza parece a dunha civeta; as s\u00faas patas anteriores son moi curtas...\" Trat\u00e1base dun pequeno canguro chamado tammar (\"Wallabia eugenii\"), pero o relato do seu descubridor pasou practicamente inadvertido. Durante todo o s\u00e9culo XVII, diversos exploradores fixeron menci\u00f3n de estra\u00f1os gatos, cans, lebres ou cordeiros entrevistos nas terras do sur, pero houbo que esperar a outro accidente de navegaci\u00f3n, m\u00e1is de 150 anos despois do de Pelsaert, para que os canguros foran realmente descubertos polos naturalistas europeos. O \"Endeavour\", baixo o mando do capit\u00e1n Cook, arribou aos arrecifes de coral no nordeste de Australia en 1770, e a s\u00faa tripulaci\u00f3n debeu de permanecer cerca de tres meses en terra. Cook escribiu ent\u00f3n acerca duns animais \"que se moven correndo e saltando sobre as s\u00faas patas posteriores\" e que \"non se parecen en nada a ning\u00fan dos animais europeos que eu vin\". Foi Cook que os denominou \"kangaroo\", segundo a pouco clara denominaci\u00f3n que lles daban os ind\u00edxenas, e o seu relato causou sensaci\u00f3n.\nCaracter\u00edsticas f\u00edsicas.\nExisten d\u00faas caracter\u00edsticas com\u00fans que definen as especies da orde, a\u00ednda que unha delas \u00e9 compartida ademais con \"Peramelemorphia\". Tr\u00e1tase da \"sindactilia\", fen\u00f3meno consistente na fusi\u00f3n de dedos, e que no caso dos diprotodontes afecta ao 2\u00ba e 3\u00ba das extremidades posteriores, d\u00e1ndolles a estas un estra\u00f1o aspecto como dun dedo deforme con d\u00faas u\u00f1as.\nA segunda \u00e9 a que d\u00e1 nome ao clado. \"Diprotodontia\" v\u00e9n a significar con \"dous dentes primeiros\", e precisamente estes marsupiais pos\u00faen s\u00f3 dous incisivos no maxilar inferior.\nEvoluci\u00f3n.\nOs restos f\u00f3siles de diprotodontes m\u00e1is antigos co\u00f1ecidos datan do oligoceno (hai entre 24 e 35 mill\u00f3ns de anos), a\u00ednda que os marsupiais xa exist\u00edan nestas terras desde o cret\u00e1ceo.\nDas li\u00f1as filoxen\u00e9ticas con especies vivas nos nosos tempos a m\u00e1is antiga \u00e9 a dos vomb\u00e1tidos, que representan unha aproximaci\u00f3n ao que deberon ser os primeiros diprotodontes, caracterizada nas especies vivas por unha curta cola e o marsupio aberto caudalmente.\nTaxonom\u00eda.\nDescrici\u00f3n.\nA orde foi descrita en 1866 polo bi\u00f3logo, paleont\u00f3logo e anatomista comparativo ingl\u00e9s Richard Owen, na s\u00faa obra \"Anatomy of Vertebrates\", publicada en Londres por Longmans, Green and Company. \nEtimolox\u00eda.\no termo do \"Diprotodontia\" est\u00e1 formado polos elementos do lat\u00edn cient\u00edfico \"di-\", derivado do grego antigo \u03b4\u03cd\u03bf \u200e\"d\u00fao\", 'dous'; \"proto-\", tirado do grego antigo \u03c0\u03c1\u1ff6\u03c4\u03bf\u03c2 \u200e\"pr\u00f4tos\", 'primeiro'; \"odon-\" do grego \u03bf\u03b4\u00f3\u03bd\u03c4\u03bf\u03c2 \u200e\"od\u00f3ntos\", xenitivo de \u1f40\u03b4\u03bf\u03cd\u03c2 \u200e\"odo\u00fas\", 'dente', e a desinencia \"-ia\", indicando plural. Literalmente: 'os de dous dentes primeiros', e alusi\u00f3n a que estes marsupiais pos\u00faen s\u00f3 dous dentes incisivos no maxilar inferior.\nClasificaci\u00f3n.\nSegundo o Sistema Integrado de Informaci\u00f3n Taxon\u00f3mica (SIIT, ou ITIS nas s\u00faas siglas en ingl\u00e9s), a orde vomprende as subordes, superfamilias e familias seguintes:\nOrde \"Diprotondontia\" \nA continuaci\u00f3n m\u00f3stranse d\u00faas versi\u00f3ns da clasificaci\u00f3n taxon\u00f3mica da orde, con pequenas diferenzas entre ambas. A primeira, baseada en McKenna e Bell (1997) \u00e9 a publicada en \"The Taxonomicon\" e incl\u00fae clados f\u00f3siles.\n ---o Magnorde \"Syndactyli\" \n |-o Orde \"Peramelemorphia\" \n `-o Orde \"Diprotodontia\" \n |- X\u00e9nero \"Brachalletes\" (\u2020)\n |- X\u00e9nero \"Koalemus\" (\u2020)\n |- X\u00e9nero \"Sthenomerus\" (\u2020)\n |-o Familia \"Palorchestidae\" (\u2020)\n |-o Familia \"Tarsipedidae\" \n |-o Familia \"Thylacoleonidae\" (\u2020)\n |-o Familia \"Wynyardiidae\" (\u2020)\n |-o Superfamilia \"Phalangeroidea\" \n | |-o Familia \"Acrobatidae\" \n | |-o Familia \"Burramyidae\" \n | |-o Familia \"Ektopodontidae\" (\u2020)\n | |-o Familia \"Macropodidae\" \n | |-o Familia \"Miralinidae\" (\u2020)\n | |-o Familia \"Petauridae\" \n | |-o Familia \"Phalangeridae\" \n | |-o Familia \"Phascolarctidae\" \n | `-o Familia \"Pilkipildridae\" (\u2020)\n `-o Superfamilia \"Vombatoidea\" \n |-o Familia \"Diprotodontidae\" (\u2020)\n |-o Familia \"Ilariidae\" (\u2020)\n `-o Familia \"Vombatidae\" \nA segunda, m\u00e1is recente, s\u00f3 incl\u00fae clados con especies vivas e distrib\u00fae as familias en tres subordes en lugar de d\u00faas superfamilias como a anterior.\n ---o Orde \"Diprotodontia\" \n |-o Suborde \"Macropodiformes\" \n | |-o Familia \"Hypsiprymnodontidae\" \n | |-o Familia \"Macropodidae\" \n | `-o Familia \"Potoroidae\" \n |-o Suborde \"Phalangeriformes\" \n | |-o Superfamilia \"Petauroidea\" \n | | |-o Familia \"Acrobatidae\" \n | | |-o Familia \"Petauridae\" \n | | |-o Familia \"Pseudocheiridae\" \n | | `-o Familia \"Tarsipedidae\" \n | `-o Superfamilia \"Phalangeroidea\" \n | |-o Familia \"Burramyidae\" \n | `-o Familia \"Phalangeridae\" \n `-o Suborde \"Vombatiformes\" \n |-o Familia \"Phascolarctidae\" \n `-o Familia \"Vombatidae\" "}
{"id": "319957", "revid": "89787", "url": "https://gl.wikipedia.org/wiki?curid=319957", "title": "Cutting Crew", "text": "Cutting Crew \u00e9 unha banda de rock do Reino Unido, formada en Inglaterra no ano 1985. \u00c9 considerada unha banda \"One-hit wonder\", xa que \u00e9 principalmente recordada pola s\u00faa canci\u00f3n de \u00e9xito \"(I Just) Died In Your Arms\".\nNo 2006, a banda retornou cunha nova formaci\u00f3n mantendo s\u00f3 o vocalista fundador, Nick Van Eede e as\u00ed permanece at\u00e9 hoxe."}
{"id": "319958", "revid": "22795", "url": "https://gl.wikipedia.org/wiki?curid=319958", "title": "Diprotodontia", "text": ""}
{"id": "319961", "revid": "56817", "url": "https://gl.wikipedia.org/wiki?curid=319961", "title": "Lucas Piaz\u00f3n", "text": "Lucas Domingues Piaz\u00f3n, nado en S\u00e3o Paulo o 20 de xaneiro de 1994, \u00e9 un futbolista profesional brasileiro, m\u00e1is co\u00f1ecido como Lucas Piaz\u00f3n. Xoga como extremo esquerdo o dianteiro e o seu club actual \u00e9 o Eintracht Frankfurt."}
{"id": "319963", "revid": "89787", "url": "https://gl.wikipedia.org/wiki?curid=319963", "title": "One-hit wonder", "text": "One-hit wonder (en galego:\"Marabilla dun s\u00f3 \u00e9xito\") \u00e9 un termo da industria musical que designa a un artista ou grupo que s\u00f3 \u00e9 co\u00f1ecido por un sinxelo exitoso.\nLista VH1 dos maiores one-hit wonders.\nVarios canais de televisi\u00f3n adicados \u00e1 m\u00fasica como MTV, VH1 e MuchMusic fixeron especiais adicados \u00f3 tema. En 2002 o canal estadounidense VH1 transmitiu un especial de \"100 maiores one-hit wonders da Am\u00e9rica\". Os 20 primeiros foron:\nOne-hit wonders en Espa\u00f1a.\nEn Espa\u00f1a destacan como \"One-hit wonders\" Melody, Las Ketchup, Los del R\u00edo, Rebeca, Las Supremas de M\u00f3stoles ou El Koala entre outros."}
{"id": "319965", "revid": "5132", "url": "https://gl.wikipedia.org/wiki?curid=319965", "title": "Top 14 2015-2016", "text": "A tempada 2015-2016 do Top 14 \u00e9 a 117\u00aa edici\u00f3n da primeira divisi\u00f3n da liga francesa de rugby, campionato fundado no ano 1892. A fase de liga comezou o 22 de agosto de 2014 e rematar\u00e1 o 23 de maio de 2016. Esta fase ser\u00e1 continuada polo playoff, que por primeira ocasi\u00f3n rematar\u00e1 f\u00f3ra de Francia. A final ser\u00e1 24 de xu\u00f1o de 2016 no Camp Nou de Barcelona. Este evento moverase do seu tradicional lugar (o Stade de France de Saint-Denis) polo conflito coa Eurocopa de F\u00fatbol Francia 2016. O defensor do t\u00edtulo \u00e9 o Stade Fran\u00e7ais.\nEquipos.\nNa competici\u00f3n participaron 14 equipos: os 12 mellor posicionados do Top 14 2014-2015 e os 2 ascendidos da segunda divisi\u00f3n, o SU Agen e o Section Paloise, que ocuparon as prazas que deixaran baleiras o Lyon OU e o Atlantique Stade Rochelais ao descenderen no ano anterior.\nFormato da competici\u00f3n.\nO torneo est\u00e1 composto por 14 equipos, e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronte \u00f3s outros 13 conxuntos d\u00faas veces, unha como local e outra como visitante. Cada equipo xoga un total 26 partidos.\nO sistema de puntuaci\u00f3n \u00e9 o seguinte:\nFase final.\nO seis mellores equipos da liga regular acadaron o dereito a loitar polo t\u00edtulo nesta fase final. Os dous primeiros equipos da t\u00e1boa pasaron a semifinais, mentres os catro seguintes tiveron que disputar unha eliminatoria previa de cuartos de final. Os encontros de cuartos de final xog\u00e1ronse nos campos dos equipos terceiro e cuarto da t\u00e1boa, mentres que as semifinais e a final tiveron lugar en estadios neutrais. O estadio elixido para as d\u00faas semifinais foi o Roazhon Park de Rennes (Breta\u00f1a), e a final disputouse por primeira vez na historia fora do territorio franc\u00e9s, no Camp Nou de Barcelona."}
{"id": "319969", "revid": "56817", "url": "https://gl.wikipedia.org/wiki?curid=319969", "title": "Endeavour", "text": "O termo Endeavour pode referirse a:"}
{"id": "319970", "revid": "23204", "url": "https://gl.wikipedia.org/wiki?curid=319970", "title": "Arachnid", "text": "Arachnid \u00e9 un filme espa\u00f1ol de terror en lingua inglesa dirixido por Jack Sholder. No filme, unhas ara\u00f1as xigantes ameazan os superviventes dun accidente de avi\u00f3n. Est\u00e1 protagonizado por Alex Reid, Chris Potter, Rocqueford Allen, Robert Vicencio e Jos\u00e9 Sancho."}
{"id": "319974", "revid": "89787", "url": "https://gl.wikipedia.org/wiki?curid=319974", "title": "Transici\u00f3n mesenquimal-epitelial", "text": "Unha transici\u00f3n mesenquimal\u2013epitelial (TME ou, nas s\u00faas siglas en ingl\u00e9s, MET) \u00e9 un proceso biol\u00f3xico reversible que consiste na transformaci\u00f3n progresiva de c\u00e9lulas de tipo fusiforme ou multipolares m\u00f3biles en grupos planos de c\u00e9lulas polarizadas que constit\u00faen epitelios. A TME \u00e9 o proceso inverso da transici\u00f3n epitelial-mesenquimal (TEM). As c\u00e9lulas mesenquimais, a diferenza das c\u00e9lulas epiteliais (as cales son estacionarias e est\u00e1n caracterizadas por polaridade apical-basal, presenza de uni\u00f3ns herm\u00e9ticas, e a expresi\u00f3n de marcadores de adhesi\u00f3n c\u00e9lula-c\u00e9lula como a E-cadherina), non establecen contactos c\u00e9lula-c\u00e9lula maduros, poden invadir tecidos a traves da matriz extracelular, e expresan marcadores como a vimentina, fibronectina, N-cadherina, Twist, e Snail. A TME ten lugar durante o desenvolvemento normal, na met\u00e1stase do cancro, e nas reprogramaci\u00f3n de c\u00e9lulas nai pluripotentes inducidas.\nA TME no desenvolvemento.\nDurante a embriox\u00e9nese e o desenvolvemento inicial, as c\u00e9lulas cambian reversiblemente entre diferentes fenotipos celulares por medio da TME e do seu proceso inverso o TEM. A TME durante o desenvolvemento foi estudada estensamente principalmente na embriox\u00e9nese durante a nefrox\u00e9nese, mais tam\u00e9n ocorre na somitox\u00e9nese, cardiox\u00e9nese, e a hepatox\u00e9nese. A\u00ednda que o mecanismo mediante o que ocorre a TEM durante a morfox\u00e9nese de cada \u00f3rgano \u00e9 similar en todos eles en que os xenes asociados a epitelios son regulados \u00e1 alza e os xenes asociados ao mes\u00e9nquima son regulados \u00e1 baixa, cada proceso ten unha v\u00eda de sinalizaci\u00f3n \u00fanica que induce a TME e os cambios nos perf\u00eds de expresi\u00f3n x\u00e9nica.\nUn exemplo disto \u00e9 a ontox\u00e9nese dos riles, que \u00e9 a TME mellor descrita. O ril dos mam\u00edferos est\u00e1 formado principalmente por d\u00faas estruturas iniciais\u02d0 a xema uret\u00e9rica e o mes\u00e9nquima nefrox\u00e9nico, que forman o conduto colector e os nefr\u00f3ns, respectivamente. Durante a ontox\u00e9nese dos riles, ten lugar a induci\u00f3n rec\u00edproca do epitelio da xema uret\u00e9rica e o mes\u00e9nquima nefrox\u00e9nico. A medida que crece a xema uret\u00e9rica f\u00f3ra do conduto de Wolff, o mes\u00e9nquima nefrox\u00e9nico induce a ramificaci\u00f3n da xema uret\u00e9rica. Ao mesmo tempo, a xema uret\u00e9rica induce a condensaci\u00f3n do mes\u00e9nquima nefrox\u00e9nico arredor da xema e sofre TME para formar o epitelio renal, que finalmente forma os nefr\u00f3ns. Varios factores de crecemento, integrinas, mol\u00e9culas de adhesi\u00f3n celular, e protooncoxenes, como \"c-ret\", \"c-ros\", e \"c-met\", median a induci\u00f3n rec\u00edproca en metanefr\u00f3ns e a conseguinte TME.\nOutro exemplo de TME no desenvolvemento ocorre durante a somitox\u00e9nese. Os somitas dos vertebrados, que son os precursores dos \u00f3sos axiais e dos m\u00fasculos esquel\u00e9ticos do tronco, f\u00f3rmanse pola maduraci\u00f3n do mesoderma presom\u00edtico. O mesoderma presom\u00edtico est\u00e1 composto de c\u00e9lulas mesenquimais, e sofre segmentaci\u00f3n ao delinear as fronteiras dos somitas ( somitox\u00e9nese). Cada somita est\u00e1 encapsulado por un epitelio, inicialmente feito de c\u00e9lulas mesenquimais, que despois experimentan TME. Na TME som\u00edtica nos polos c\u00f3mpren d\u00faas GTPases da familia Rho chamadas Cdc42 e Rac1, e o factor de transcrici\u00f3n Paraxis.\nA TME no cancro.\nA\u00ednda que se sabe relativamente pouco do papel que exerce a TME no cancro se a comparamos co amplamente estudado papel da TEM na met\u00e1stase de tumores, a TME crese que participa no establecemento e estabilizaci\u00f3n de met\u00e1stases distantes ao permitir que as c\u00e9lulas cancerosas recuperen propiedades epiteliais e se integren en \u00f3rganos afastados do foco canceroso inicial. Nos \u00faltimos anos, os investigadores empezaron a investigar TME como unha das moitas dianas terap\u00e9uticas potenciais na prevenci\u00f3n de met\u00e1stases.\nA TME na reprogramaci\u00f3n de c\u00e9lulas iPS.\nPara que as c\u00e9lulas som\u00e1ticas se reprogramen dando lugar a c\u00e9lulas nai pluripotentes inducidas ou c\u00e9lulas iPS (do ingl\u00e9s \"induce pluripotent stem cells\") deben ter lugar varios procesos. A reprogramaci\u00f3n a c\u00e9lulas iPS, tam\u00e9n chamada reprogramaci\u00f3n de c\u00e9lulas som\u00e1ticas, pode conseguirse pola expresi\u00f3n ect\u00f3pica de Oct4, Klf4, Sox2, e c-Myc (OKSM). Despois da s\u00faa induci\u00f3n, os fibroblastos de rato deben sufrir a TME para comezar con \u00e9xito a fase de iniciaci\u00f3n da reprogramaci\u00f3n. Os xenes asociados a epitelios como os E-cadherina/Cdh1, Cldns \u22123, \u22124, \u22127, \u221211, ocludina (Ocln), mol\u00e9cula de adhesi\u00f3n celular epitelial (Epcam), e o hom\u00f3logo 3 de Crumbs (Crb3), est\u00e1n todos regulados \u00e1 alza antes de que fose activada Nanog, que \u00e9 un factor de transcrici\u00f3n clave para o mantemento da pluripotencia. Adicionalmente, os xenes asociados ao mes\u00e9nquima como Snail, Slug, Zeb \u22121, \u22122, e N-cadherina est\u00e1n regulados \u00e1 baixa nos primeiros cinco d\u00edas despois da induci\u00f3n de OKSM. A adici\u00f3n de TGF-\u03b21 ex\u00f3xeno, que bloquea o TME, fai diminu\u00edr a eficiencia da reprogramaci\u00f3n iPS significativamente. Eses descubrimentos son todos concordantes coas observaci\u00f3ns previas de que as c\u00e9lulas nai embrionais lembran as c\u00e9lulas epiteliais e expresan E-cadherina.\nEstudos recentes indican que a expresi\u00f3n ect\u00f3pica de Klf4 na reprogramaci\u00f3n a c\u00e9lulas iPS poden ser especificamente responsables da induci\u00f3n da expresi\u00f3n de E-cadherina ao unirse \u00e1s rexi\u00f3ns promotoras e ao primeiro intr\u00f3n de \"CDH1\" (o xene que codifica a E-cadherina)."}
{"id": "319975", "revid": "1131", "url": "https://gl.wikipedia.org/wiki?curid=319975", "title": "HMB Endeavour", "text": "O HMS \"Endeavour, tam\u00e9n co\u00f1ecido como HM \"Bark Endeavour, foi un pequeno barco da Mari\u00f1a Real Brit\u00e1nica do s\u00e9culo XVIII, famoso por estar ao mando do capit\u00e1n James Cook.\nCaracter\u00edsticas.\nO \"Endeavour\" era un barco carboeiro constru\u00eddo en Inglaterra, que foi botado en xu\u00f1o de 1764 co nome de \"Earl of Pembroke\". Era unha fragata de 32 m de eslora e 8,9 m de manga. Ti\u00f1a un velame de 897 m2 e pod\u00eda acadar unha velocidade de 7 a 8 n\u00f3s (13 a 15\u00a0km/h). Os carboeiros estaban especialmente dese\u00f1ados para albergar nas s\u00faas bodegas unhas 600 t de carb\u00f3n, que levaban desde o norte de Inglaterra at\u00e9 Londres. Ti\u00f1an unha li\u00f1a ancha e profunda, cunha popa estreita e carec\u00edan de mascar\u00f3ns de proa. O \"Endeavour\" ti\u00f1a tres mastros. Os paus trinquete e maior levaban grandes velas cadradas, mentres que o de mesana posu\u00eda velas cangrexas diante e detr\u00e1s. Este tipo de velame permit\u00eda a estes barcos navegar con case calquera condici\u00f3n meteorol\u00f3xica, facendo fronte \u00e1s m\u00e1is violentas tempestades. Ademais, se fac\u00eda falta varar o barco, pod\u00eda facerse sen sufrir ning\u00fan dano.\nHistoria.\nO 26 de maio de 1768 James Cook elixiu este barco, que foi reconvertido para que realizara s\u00faa primeira gran expedici\u00f3n ao gran \"Mar do Sur\" (oc\u00e9ano Pac\u00edfico), dado que pod\u00eda levar carga pesada e moitos homes para unha traves\u00eda tan longa. Na s\u00faa xuventude Cook navegara neste tipo de barcos polo que os co\u00f1ec\u00eda ben. Para este caso as caracter\u00edsticas do barco foron modificadas para albergar os v\u00edveres e o material cient\u00edfico. A medida que as provisi\u00f3ns se \u00edan esgotando deixar\u00edan sitio ao instrumental e aos esp\u00e9cimes de plantas e animais recollidos ao longo da viaxe.\nTras a adaptaci\u00f3n, o buque estaba armado con 10 can\u00f3ns de 4 libras e 12 can\u00f3ns \"swivel\". Como condici\u00f3n de barco militar en misi\u00f3n cient\u00edfica, o \"His Majesty's Bark Endeavour\" ti\u00f1a unha tripulaci\u00f3n mixta composta de 85 mari\u00f1eiros, encargados das operaci\u00f3ns do barco e as velas, e 12 militares con oficiais e infantes de mari\u00f1a (\"Royal Marines\"), que impo\u00f1\u00edan a disciplina a bordo e protex\u00edan \u00e1 embarcaci\u00f3n de ataques host\u00eds e, finalmente, cient\u00edficos e artistas encargados de realizar observaci\u00f3ns, debuxos e experimentos no tempo que durase a expedici\u00f3n.\nDespois da expedici\u00f3n de Cook, o buque serviu en varias misi\u00f3ns militares at\u00e9 que foi dado de baixa na Armada en setembro de 1774, e vendido e renomeado como \"Lord Sandwich\" en 1775. A finais do mesmo ano foi reclamado para enviar tropas \u00e1 Am\u00e9rica brit\u00e1nica para loitar na Guerra de Independencia dos Estados Unidos, sendo finalmente afundido na ba\u00eda de Narragansett para evitar o desembarco de tropas francesas en Newport na batalla de Rhode Island."}
{"id": "319976", "revid": "85894", "url": "https://gl.wikipedia.org/wiki?curid=319976", "title": "Flying Fish Cove", "text": "Flying Fish Cove \u00e9 o asentamento m\u00e1is importante e a capital da Illa de Nadal. A cidade at\u00f3pase ba\u00f1ada polas augas do oc\u00e9ano \u00cdndico. A\u00ednda que orixinalmente foi chamada as\u00ed polo nome do buque brit\u00e1nico \" peixe voador\". En moitos mapas a cidade aparece simplemente como \u00abThe Settlement\u00bb (o asentamento), tr\u00e1tase do primeiro asentamento ingl\u00e9s na illa, establecido en 1888.\nAo redor dunha terceira parte da poboaci\u00f3n do territorio, uns 1 600 habitantes, reside en Flying Fish Cove. O asentamento at\u00f3pase localizado no extremo nordeste da illa. Disp\u00f3n dun pequeno porto que presta servizo aos iates propiedade dos turistas, as\u00ed como dun pequeno aer\u00f3dromo situado alg\u00fans quil\u00f3metros ao sueste. Ademais \u00e9 posible practicar o mergullo nas praias de Flying Fish Cove. A poboaci\u00f3n est\u00e1 formada na s\u00faa maior\u00eda por chineses, unha minor\u00eda de malaios e unha escasa presenza de australianos."}
{"id": "319977", "revid": "5863", "url": "https://gl.wikipedia.org/wiki?curid=319977", "title": "Union Bordeaux B\u00e8gles", "text": "O Union Bordeaux B\u00e8gles \u00e9 un equipo profesional de rugby franc\u00e9s da cidade de Bordeos, a capital do departamento da Gironda e da rexi\u00f3n da Aquitania. O club fundouse fai pouco, no ano 2005, e dende ent\u00f3n segue progresando ata acadar o seu mellor resultado ata o momento, a vitoria nos playoffs por xogar na Copa de Campi\u00f3ns Europea de Rugby 2015-2016. O equipo ten xogado en bastantes campos, mais os estadios nos que xoga actualmente son o Stade Chaban-Delmas con capacidade para 34.694 espectadores (estadio principal) e o Novo Estadio de Bordeos dunha capacidade para 40.000 espectadores (estadio secundario e no que xoga nunhas 3 ocasi\u00f3ns ao ano).\nPalmar\u00e9s.\nO Union Bordeaux B\u00e8gles a\u00ednda non conseguiu ning\u00fan t\u00edtulo de relevancia. A vitoria m\u00e1is salientable foi a conseguida no play-off da Copa de Campi\u00f3ns Europea de Rugby 2015-2016, coa que o club logrou clasificarse para mencionada competici\u00f3n."}
{"id": "319978", "revid": "51078", "url": "https://gl.wikipedia.org/wiki?curid=319978", "title": "CA Brive", "text": ""}
{"id": "319979", "revid": "18868", "url": "https://gl.wikipedia.org/wiki?curid=319979", "title": "Eulalia", "text": "Eulalia p\u00f3dese referir a:\nAntroponimia.\nSantas.\nSanta Baia, co\u00f1ecida en Galicia tam\u00e9n coma Santalla, Santaia, Santa Olalla, Santa Olaia ou Santa Eulalia:"}
{"id": "319980", "revid": "785", "url": "https://gl.wikipedia.org/wiki?curid=319980", "title": "Santa Olalla", "text": "Santa Olalla (variante Oalla) ou Santa Olaia (variantes galegas de Santa Baia) p\u00f3dese referir a:\nToponimia.\nEspa\u00f1a.\nSanta Olalla \u00e9 un top\u00f3nimo de orixe galega que aparece noutras zonas de Espa\u00f1a pola reconquista de bandos galegos."}
{"id": "319981", "revid": "18868", "url": "https://gl.wikipedia.org/wiki?curid=319981", "title": "Santa Olaia", "text": ""}
{"id": "319982", "revid": "785", "url": "https://gl.wikipedia.org/wiki?curid=319982", "title": "Santa Eulalia", "text": "Santa Eulalia (variante culta de Santa Baia) ou Santa Eul\u00e0lia (en catal\u00e1n) p\u00f3dese referir a:\nSantas.\nA\u00ednda que Santa Eulalia \u00e9 a patroa de varias parroquias de Galicia, como top\u00f3nimo sempre aparece nas formas de Santa Baia, Santalla ou Santa Olalla."}
{"id": "319983", "revid": "89787", "url": "https://gl.wikipedia.org/wiki?curid=319983", "title": "Cecilia Garc\u00eda de Guilarte", "text": "Cecilia Garc\u00eda de Guilarte, nada en Tolosa (Guip\u00fascoa) o 20 de decembro de 1915 e finada \"ib\u00eddem\" o 14 de xullo de 1989, foi unha xornalista, escritora, profesora universitaria e anarcosindicalista vasca, co\u00f1ecida tam\u00e9n como Cecilia G. de Guilarte.\nTraxectoria.\nOs seus pais proced\u00edan de La Bureba (provincia de Burgos), e emigraron ao Pa\u00eds Vasco, onde naceron Cecilia e mais os seus irm\u00e1ns Ricardo, F\u00e9lix e Esther. O seu pai, militante da Confederaci\u00f3n Nacional do Traballo, traballaba en Papelera Espa\u00f1ola, e estaba interesado no mundo cultural, polo que avivou a vocaci\u00f3n de escritora de Cecilia, que publicou o seu primeiro relato nunha revista barcelonesa con 11 anos. De adolescente comezou a colaborar como correspondente nun peri\u00f3dico da CNT de Madrid, polo que xa antes da Guerra civil espa\u00f1ola era co\u00f1ecida como xornalista.\nNo peri\u00f3dico anarcosindicalista canario \"En Marcha\" publicou por entregas o estudo \"Breve historia de la lucha de clases en Italia\". En 1935 Vicente S\u00e1nchez Oca\u00f1a contratouna como colaboradora da revista madrile\u00f1a \"Estampa\", \u00e9poca na que mudou o seu nome ao reducir o primeiro apelido pola inicial mai\u00fascula. Tam\u00e9n por ent\u00f3n comezou a publicar os seus primeiros textos literarios na secci\u00f3n La Novela Ideal de \"La Revista Blanca\", creada por Joan Montseny e Teresa Ma\u00f1\u00e9. Tralo alzamento nacional de 1936 converteuse nunha das primeiras mulleres correspondentes de guerra para medios como o peri\u00f3dico \"CNT\" do Norte ou os medios \"Horizontes\", \"El Liberal\" e \"Frente Popular\", para os que cubriu a fronte norte do Pa\u00eds Vasco.\nO 2 de maio de 1937 casou con Am\u00f3s Ruiz Gir\u00f3n, socialista, perito agr\u00edcola e xefe da Polic\u00eda Municipal de \u00c9ibar, nomeado comandante do Batall\u00f3n disciplinario de Euskadi polo lehendakari Jos\u00e9 Antonio Aguirre. A parella percorreu a fronte norte, desde Bilbao at\u00e9 Xix\u00f3n pasando por Santander. En Ir\u00fan finou o seu irm\u00e1n F\u00e9lix, tam\u00e9n militante anarcosindicalista, e trala ca\u00edda da fronte do norte en setembro de 1937 marcharon a Catalu\u00f1a por Francia. En maio de 1938 naceu Marina, a s\u00faa primeira filla. Permaneceu en Catalu\u00f1a at\u00e9 febreiro de 1939, cando marchou a Biarritz, onde colaborou coa publicaci\u00f3n \"Le Soud-Ouest\". En xu\u00f1o de 1940 marcharon desde Bordeos cara a M\u00e9xico a bordo do buque \"Cuba\".\nEn M\u00e9xico D.F. comezou a colaborar na publicaci\u00f3n \"Rumbo\", e en 1941 foi nomeada xefe de redacci\u00f3n e directora da revista \"El Hogar\", onde permaneceu at\u00e9 1949, cando pasou \u00e1 revista \"Mujer\". Amais, foi guionista de programas radiof\u00f3nicos e colaborou con publicaci\u00f3ns vascas do exilio como \"Eusko Deya\", \"Tierra Vasca\", \"Bolet\u00edn del Instituto Americano de Estudios Vascos\" ou \"Gernika\". En M\u00e9xico naceron as s\u00faas fillas Esther (1943) e Ana Mar\u00eda (1947). Logo de vivir en Michoac\u00e1n, Caborca e Santa Ana, en 1950 estableceuse en Hermosillo (Sonora). Al\u00ed entrou en contacto co mundo universitario, e comezou a dar clases de Historia da Arte e de Historia do Teatro na Universidade de Sonora, amais de ser nomeada xefe do departamento de Extensi\u00f3n Universitaria e directora da revista da instituci\u00f3n. Al\u00ed co\u00f1eceu outra exiliada vasca, a music\u00f3loga Emiliana de Zubeldia, coa que fixo grande amizade. Co\u00f1eceu tam\u00e9n a Silvia Mistral, Benjam\u00edn Jarn\u00e9s, Adolfo Salazar, Rosita D\u00edez e Max Aub. Foi membro da primeira xunta directiva do Ateneo Espa\u00f1ol de M\u00e9xico, afiliouse a Izquierda Republicana e entre 1953 e 1956 colaborou \u200bno seu \u00f3rgano de expresi\u00f3n, \"Izquierda Republicana\". Amais do periodismo e a creaci\u00f3n literaria adicouse ao ensaio, con estudos biogr\u00e1ficos sobre Sor Juana In\u00e9s de la Cruz, Juana de Asbaje ou Padre Hidalgo, Escribiu e estreou obras dram\u00e1ticas, como \"Ahora la trampa. Comedia en tres Actos y un cuadro\" (1958).\nEn 1959 tivo un grave accidente automobil\u00edstico que a mantivo un tempo en estado cr\u00edtico. En decembro de 1963 decidiu regresar a Tolosa coa s\u00faa filla Ana Mar\u00eda, mentres o resto da familia se negou a regresar \u00e1 pen\u00ednsula mentres vivise Francisco Franco. De regreso no Pa\u00eds Vasco, Cecilia colaborou no peri\u00f3dico donostiarra \"La Voz de Espa\u00f1a\" con artigos, cr\u00f3nicas, cr\u00edtica literaria, notas autobiogr\u00e1ficas e entrevistas.\nDeu conferencias, participou en mesas redondas e foi membro de xurados de distintos premios literarios. En 1980, coa desaparici\u00f3n de \"La Voz de Espa\u00f1a\", deixou a escritura e adicouse a ler e ao x\u00e9nero epistolar."}
{"id": "319988", "revid": "111586", "url": "https://gl.wikipedia.org/wiki?curid=319988", "title": "Geoffrey Bache Smith", "text": "Geoffrey Bache Smith, nado o 18 de outubro de 1894 e finado en Somme (Francia) o 3 de decembro de 1916 foi un militar ingl\u00e9s, tenente do ex\u00e9rcito brit\u00e1nico.\nTraxectoria.\nSmith uniuse ao 19\u00ba batall\u00f3n de servizo dos \"Lancashire Fusilliers\", chamados \"3rd Salford Pals\", e participou na ofensiva do Somme. O 29 de novembro de 1916 recibiu unha ferida de metralla, e faleceu catro d\u00edas despois.\nAmigo da xuventude de J. R. R. Tolkien. Tolkien e Smith estudaron xuntos no King Edward's School de Birmingham. En 1918 publicouse unha colecci\u00f3n de poemas seus, titulada \"A Spring Harvest\", na que Tolkien escribiu o limiar.\nNa cultura popular.\nA pel\u00edcula biogr\u00e1fica de 2019 \"Tolkien\" c\u00e9ntrase nos primeiros anos da vida do novelista e poeta fant\u00e1stico JRR Tolkien (Nicholas Hoult), o seu servizo no ex\u00e9rcito brit\u00e1nico durante a Primeira guerra mundial e a s\u00faa estreita amizade con Geoffrey Bache Smith (Anthony Boyle). Pouco despois de que Tolkien se decatase da morte de Smith na ofensiva do Somme, a \u00faltima carta do verdadeiro Geoffrey Smith a Tolkien lese en voz alta en off. A pel\u00edcula mostra ent\u00f3n como Tolkien preparou a edici\u00f3n da poes\u00eda do seu amigo ca\u00eddo para a s\u00faa publicaci\u00f3n."}
{"id": "319994", "revid": "56817", "url": "https://gl.wikipedia.org/wiki?curid=319994", "title": "Innerspeaker", "text": "Innerspeaker \u00e9 o \u00e1lbum de estrea da banda australiana de rock psicod\u00e9lico Tame Impala, publicado o 21 de maio de 2010 a trav\u00e9s do selo Modular Recordings. A meirande parte das gravaci\u00f3ns foron levadas a cabo por Kevin Parker.\nO disco foi reco\u00f1ecido como un dos 100 mellores \u00e1lbums do que levabamos de d\u00e9cada por Pitchfork Media en agosto de 2014."}
{"id": "319998", "revid": "1131", "url": "https://gl.wikipedia.org/wiki?curid=319998", "title": "Ant\u00f3nio Marinho e Pinto", "text": "Ant\u00f3nio de Sousa Marinho e Pinto, nado en Amarante o 10 de setembro de 1950, \u00e9 un avogado e pol\u00edtico portugu\u00e9s.\nTraxectoria.\nDe orixe humilde naceu na fregues\u00eda de Vila Ch\u00e3 do Mar\u00e3o, mais con seis meses emigrou con seus pais ao Brasil, vivindo na cidade de Niter\u00f3i, no estado do R\u00edo de Xaneiro, ata os 14 anos cando volveu con s\u00faa nai. Na s\u00faa \u00e9poca de estudante de dereito na Universidade de Co\u00edmbra involucrouse na loita contra o salazarismo, det\u00e9ndoo a PIDE, seu pai, fervoroso salazarista, amoestouno duramente desde o Brasil, cortando relaci\u00f3ns durante m\u00e1is de 15 anos.\nLicenciado en dereito, traballou como xornalista desde 1978, foi membro da Comisi\u00f3n Nacional para a Liberdade de Informaci\u00f3n, en 1978, foi director en Madeira da ANOP - Agencia Noticiosa Portuguesa, entre 1979 e 1980 e de 1984 a 1986 da rexi\u00f3n centro. En 1986 accedeu \u00e1 direcci\u00f3n do Sindicato de Xornalistas en nese ano pasou \u00e1 Lusa, onde foi director de informaci\u00f3n da rexi\u00f3n centro de 1986 a 1987 Foi asesor xur\u00eddico e de informaci\u00f3n do goberno de Macau, entre 1987 e 1988, e volveu ao xornalismo, como redactor do \"Expresso\", entre 1989 a 2006..\nFoi membro do Consello Xeral e presidente da Comisi\u00f3n de Dereitos Humanos da Orde dos Avogados, entre 2002 e 2003. En 2007 foi elixido o 24.\u00ba baston\u00e1rio da Orde e reelixido en 2010. Publicou os libros \"As faces da Justi\u00e7a\", en 2003, \"Dura Lex - retratos da Justi\u00e7a portuguesa\", en 2007, e \"Um combate desigual\", en 2010.\nEn 2014 foi elixido eurodeputado na lista do MPT - Partido da Terra, malia anunciar pouco despois de tomar posesi\u00f3n que \u00eda abandonar o posto ao considerar que o Parlamento Europeo non ti\u00f1a utilidade, non obstante permaneceu no parlamento e en setembro de 2014 anunciou a ruptura co Partido da Terra - MPT, do cal nunca foi militante, e comunicou que \u00eda crear un novo partido, o Partido Democr\u00e1tico Republicano, presentado o 5 de outubro en Co\u00edmbra."}
{"id": "319999", "revid": "1131", "url": "https://gl.wikipedia.org/wiki?curid=319999", "title": "Lonerism", "text": "Lonerism \u00e9 o segundo \u00e1lbum da banda australiana de rock psicod\u00e9lico Tame Impala, publicado o 5 de outubro de 2012 a trav\u00e9s do selo Modular Recordings. Ao igual que o seu anterior traballo, \"Innerspeaker\" (2010), Lonerism foi composto, gravado e producido por Kevin Parker, contribu\u00edndo Jay Watson, membro da banda en vivo, en dous temas."}
{"id": "320001", "revid": "865", "url": "https://gl.wikipedia.org/wiki?curid=320001", "title": "Currents", "text": "Currents \u00e9 o terceiro \u00e1lbum da banda australiana de rock psicod\u00e9lico Tame Impala, publicado o 17 de xullo de 2015 a trav\u00e9s do selo Modular Recordings.Como ocorreu nos dous anteriores discos do grupo, \"Currents\" foi composto, gravado e producido polo membro principal da banda Kevin Parker. Por ve primeira Parker tam\u00e9n mesturou a m\u00fasica.\n\"Currents\" foi situado no posto n\u00famero 5 da lista de Pitchfork Media dos 50 mellores \u00e1lbums do ano 2015."}
{"id": "320002", "revid": "23204", "url": "https://gl.wikipedia.org/wiki?curid=320002", "title": "T\u00e9 branco", "text": "O t\u00e9 branco \u00e9 un t\u00e9 de cor clara, que se prepara cos abrochos novos da planta, unha vez secos, sen sometelos a fermentaci\u00f3n\npolo que non sofren efectos de oxidaci\u00f3n; os bot\u00f3ns poden estar protexidos da luz do sol para prevenir a formaci\u00f3n de clorofila.\nO t\u00e9 branco cont\u00e9n presuntamente propiedades que superan o t\u00e9 verde na prevenci\u00f3n do cancro do colon e maior cantidade de antioxidantes que outros t\u00e9s. En experiencias feitas por investigadores do Linus Pauling Institute da Universidade do Estado de Oreg\u00f3n, ao testaren as capacidades dos dous tipos de t\u00e9 en prevenir o desenvolvemento dos p\u00f3lipos do colon, o t\u00e9 branco revelouse un 10% m\u00e1is eficaz.\nEntre todos os t\u00e9s, o branco \u00e9 o que presenta maior concentraci\u00f3n de polifenois, entre outros antioxidantes. Esas substancias axudan a neutralizar os radicais libres, respons\u00e1beis do envellecemento celular."}
{"id": "320003", "revid": "89787", "url": "https://gl.wikipedia.org/wiki?curid=320003", "title": "T\u00e9 matcha", "text": "O t\u00e9 matcha (en xapon\u00e9s: \u62b9\u8336 [mat\u02d0\u0255a]: t\u00e9 esmagado) \u00e9 un t\u00e9 verde mo\u00eddo empregado na cerimonia xaponesa do t\u00e9.\nHistoria.\nO t\u00e9 mo\u00eddo ten a s\u00faa orixe na China de tempos da dinast\u00eda Song.\nNo ano 1191, o monxe budista Eisai trouxo o t\u00e9 mo\u00eddo ao Xap\u00f3n, coa introduci\u00f3n do budismo (Zen). Co tempo, o t\u00e9 mo\u00eddo foi desaparecendo na China, por\u00e9n arraigou no Xap\u00f3n grazas aos costumes dos mosteiros budistas. M\u00e1is tarde, as clases altas da sociedade xaponesa adoptaron este t\u00e9, entre os s\u00e9culos XIV e XVI.\nProduci\u00f3n.\nA preparaci\u00f3n do \"matcha\" comeza varias semanas antes da s\u00faa colleita. Primeiro c\u00f3brense as plantas do t\u00e9 para as agochar do sol. Deste xeito atr\u00e1sase o seu crecemento e cr\u00e9ase unha cor verde m\u00e1is escura nas follas. Con este proceso o t\u00e9 ga\u00f1a en amino\u00e1cidos, cre\u00e1ndose as\u00ed un t\u00e9 m\u00e1is doce.\nTrala colla, as follas d\u00e9itanse nunhas superficie ch\u00e1 para o seu enxugado. O resultado ch\u00e1mase de \"tencha\" (\u78be\u8336). T\u00edraselles o talo e as veas antes de as moer at\u00e9 conseguir unha textura de po fino coma o talco, dun verde intenso, co\u00f1ecido coma \"matcha\".\nS\u00f3 o \"tencha\" mo\u00eddo produce matcha. Outros t\u00e9s mo\u00eddos co\u00f1\u00e9cense coma \"konacha\" (\u7c89\u8336).\nO sabor do matcha depende dos seus amino\u00e1cidos. As mellores calidades te\u00f1en un sabor m\u00e1is doce e m\u00e1is intenso. As variedades m\u00e1is correntes obt\u00e9\u00f1ense das \u00faltimas colleitas da tempada.\nAs rexi\u00f3ns produtoras do matcha son Uji en Kioto (cham\u00e1ndose o t\u00e9 desta rexi\u00f3n \"Ujicha\"), e Nishio en Aichi (cham\u00e1ndose neste caso \"Nishiocha\").\nPreparaci\u00f3n.\nAntes de servilo, p\u00e1sase o matcha por un coador moi fino para eliminar os bolos, axud\u00e1ndose dunha esp\u00e1tula de pau.\nNa cerimonia xaponesa do t\u00e9, o matcha coado d\u00e9itase primeiro nun recipiente chamado \"chaki\".\nCunha brocha especial de bamb\u00fa chamada de \"chashaku\" ponse unha medida (unha culleri\u00f1a) na cunca de t\u00e9. Eng\u00e1dese unha pouca auga non moi quente. A seguir, ab\u00e1lase a mestura rapidamente coa brocha de bamb\u00fa chamada \"chasen\" at\u00e9 acadar unha consistencia cremosa con espuma na tona. Tradicionalmente, s\u00e9rvese acompa\u00f1ado dun doce chamado de \"wagashi\".\nOutros usos.\nO matcha \u00e9 un ingrediente da repostar\u00eda xaponesa como o xa mencionado wagashi, ou o castella, manju, monaka e kakigori. Tam\u00e9n se emprega para batidos de leite, xeados, pudins e outras sobremesas occidentais."}
{"id": "320004", "revid": "18868", "url": "https://gl.wikipedia.org/wiki?curid=320004", "title": "Matcha", "text": ""}
{"id": "320006", "revid": "22570", "url": "https://gl.wikipedia.org/wiki?curid=320006", "title": "Tritongo", "text": "Un tritongo (do prefixo latino \"tri\"- e do grego \"\u03c6\u03b8\u03cc\u03b3\u03b3\u03bf\u03c2\", 'sons', literalmente 'tres sons') \u00e9 un conxunto de tres fonemas voc\u00e1licos formado por unha semiconsoante, unha vogal e unha semivogal que se atopan na mesma s\u00edlaba.\nNo galego non adoitan os tritongos. Hai alg\u00fans exemplos de palabras patrimoniais nas que por evoluci\u00f3n fon\u00e9tica normal se reuniron tres vogais de xeito que unha forte queda entre dous febles: \"dioivo\", \"bieito\".\nNo galego oriental, onde os plurais dos nomes rematados en -\"n\" se forman elidindo ese -\"n\" e engadindo o sufixo -\"is\", aparece tritongo se o -\"n\" vai precedido de ditongo. As\u00ed \"traiciois\" (tradici\u00f3ns).\nTam\u00e9n hai tritongos na fala de Goi\u00e1n e noutras que perderon o -\"d\"- en formas de conxugaci\u00f3n como \"fraguais\", ao xeito do portugu\u00e9s e o castel\u00e1n.\nNo mesmo galego com\u00fan, palabras que rematan cos ditongos \"io\", \"ia\", \"ie\", ao formaren derivados con -ARIU, presentar\u00e1n tritongo: \"comenencieiro\", \"especieiro\"; \u00e1 parte das voces pronunciadas ocasionalmente con rapidez ou descoido, do tipo \"cambiei\", \"fieito\", que regularmente soan \"cam-bi-ei\", \"fi-ei-to\"."}
{"id": "320007", "revid": "1822", "url": "https://gl.wikipedia.org/wiki?curid=320007", "title": "S\u00edsifo", "text": "S\u00edsifo, na mitolox\u00eda grega, rei de \u00c9fira (hoxe Corinto), era fillo de Eolo e Enarete e estaba considerado o m\u00e1is astuto entre os homes e o menos escrupuloso . Casou con M\u00e9rope (filla de Atlas), coa que tivo tres fillos: Glauco (pai de Belerofonte), Orniti\u00f3n e Sin\u00f3n. \nZeus.\nUnha das moitas amantes de Zeus foi Exina, a filla do deus do r\u00edo Asopo, e cando a levaba cara Enone, S\u00edsifo viunos pasar. \u00d3 pouco apareceu Asopo preguntando pola filla e S\u00edsifo prometeu dicirlle o nome do raptor se abr\u00eda un manancial permanente en \u00c9fira. Asopo accedeu e creou a fonte Pirene, e S\u00edsifo d\u00edxolle que fora Zeus quen lle levara a filla.\nComo era de esperar, Zeus enfadouse e castigouno, cun castigo exemplar e eterno, que se fixo famoso na mitolox\u00eda grega e para o que existen d\u00faas versi\u00f3ns. A primeira \u00e9 que Zeus o lanzou directamente \u00f3 inferno, onde deb\u00eda empurrar unha enorme pedra monte arriba ata o cume pero que, \u00f3 chegar, a pedra ca\u00eda pola aba do monte ata abaixo, e ti\u00f1a que repetir o traballo unha e outra vez ata conseguir o disposto polos Xu\u00edces do Inframundo: subir a rocha e soltala costa abaixo pola outra ladeira. E as\u00ed por toda a eternidade.\nA segunda versi\u00f3n, da man de Fer\u00e9cides, conta que Zeus lle mandou a Morte (T\u00e1natos) para que o matase. Cando T\u00e1natos chegou na s\u00faa procura, S\u00edsifo sorprendeuno apres\u00e1ndoo con grill\u00f3ns, co conto de querer ensinarlle c\u00f3mo funcionaban, o que motivou que ningu\u00e9n morr\u00eda no Mundo. Zeus ordenou a S\u00edsifo que soltara a T\u00e1natos para que este puidese seguir co seu traballo, e o primeiro que morreu foi o propio S\u00edsifo . Pero este, antes de marchar, d\u00edxolle \u00e1 s\u00faa muller que non fixera ofrendas f\u00fanebres \u00f3s deuses trala s\u00faa morte. A muller obedeceuno e, \u00f3 chegar \u00f3 inferno, acusouna de impiedade ante Hades e convenceuno para que lle deixase regresar \u00f3 mundo dos vivos durante tres d\u00edas, e as\u00ed poder castigar \u00e1 muller e asegurarse de que cumpr\u00eda cos rituais debidos. Hades (ou Pers\u00e9fone) estaba indignado contra a muller de S\u00edsifo, que ademais non pod\u00eda estar no inferno \u00f3 non estar debidamente enterrado, polo que lle permitiu volver, pero S\u00edsifo, unha vez na casa, negouse a regresar \u00f3 infernos e viviu tan tranquilo durante moitos anos. Cando finalmente T\u00e1natos o chamou definitivamente (ou Hermes foi por el), Hades imp\u00faxolle este castigo do que non ti\u00f1a posibilidades de fuxir.\nHixino recolle outra versi\u00f3n do mito, a\u00ednda que de forma incompleta. S\u00edsifo quer\u00eda matar \u00f3 seu irm\u00e1n Salmoneo, que se fixera co reino de Tesalia \u00e1 morte de Eolo , e preguntoulle \u00f3 or\u00e1culo c\u00f3mo facelo. Apolo contestoulle que o vingar\u00edan os fillos que tivese coa s\u00faa sobri\u00f1a Tiro, e as\u00ed o fixo, seducindo \u00e1 s\u00faa sobri\u00f1a, coa que tivo dous fillos xemelgos. Pero Tiro tivo co\u00f1ecemento do or\u00e1culo e, para evitar a morte do seu pai, prefiriu matar \u00f3s fillos sendo a\u00ednda meni\u00f1os. Perdeuse o texto de Hixino co que puido facer S\u00edsifo nesta situaci\u00f3n, e cando contin\u00faa est\u00e1 no Hades subindo a pedra \u00f3 cume do monte.\nPero Robert Gaves contin\u00faa dicindo que S\u00edsifo mostrou os cad\u00e1veres dos meni\u00f1os no mercado e acusou a Salmoneo de incesto e de asasinato, co que conseguiu que o expulsaran da cidade . \nUlises.\nConta a lenda que Aut\u00f3lico lle roubou o gando a S\u00edsifo . Este, que gravara o seu nome (ou as iniciais SS ) nos pezu\u00f1os dos animais \u00f3 comprobar como lle \u00edan faltando reses, puido demostrar ante t\u00f3dolos veci\u00f1os que o gando era seu e reclamou a devoluci\u00f3n. Pero ese mesmo d\u00eda casaban Anticlea, a filla de Aut\u00f3lico, e Laertes, e S\u00edsifo entrou na casa e maquinou ata conseguir seducir \u00e1 noiva esa noite, enxendrando as\u00ed \u00f3 heroe Ulises .\nClaro que tam\u00e9n se di que Aut\u00f3lico entregou voluntariamente a filla a S\u00edsifo porque desexaba ter un neto tan astuto como este."}
{"id": "320008", "revid": "89787", "url": "https://gl.wikipedia.org/wiki?curid=320008", "title": "Elementos do grupo 12", "text": "Os elementos do grupo 12, segundo a numeraci\u00f3n recomendada pola IUPAC, \u00e9 un grupo de elementos qu\u00edmicos da t\u00e1boa peri\u00f3dica que incl\u00fae o cinc (Zn), o cadmio (Cd) e mailo mercurio (Hg). Varios experimentos sobre \u00e1tomos individuais de copernicio (Cn) apoian a inclusi\u00f3n deste elemento tam\u00e9n no grupo 12. Segundo o sistema de numeraci\u00f3n antigo, tanto da IUPAC coma do CAS, este grupo co\u00f1ec\u00edase como \"IIB\".\nTanto o cinc coma o cadmio e o mercurio est\u00e1n presentes na natureza e te\u00f1en aplicaci\u00f3ns moi variadas nos eidos da electricidade e a electr\u00f3nica, as\u00ed como para a formaci\u00f3n de aliaxes. Os dous primeiros, metais s\u00f3lidos en condici\u00f3ns normais, te\u00f1en propiedades moi semellantes. O mercurio, pola s\u00faa banda, \u00e9 o \u00fanico metal l\u00edquido a temperatura ambiente. O cinc ten unha grande importancia na bioqu\u00edmica dos seres vivos, pero o cadmio e o mercurio son altamente t\u00f3xicos. Canto ao copernicio, dado que non existe de xeito natural, debe sintetizarse no laboratorio.\nPropiedades f\u00edsicas.\nComa noutros grupos da t\u00e1boa peri\u00f3dica, os elementos do grupo 12 amosan certos padr\u00f3ns na s\u00faa configuraci\u00f3n electr\u00f3nica, especialmente nas capas m\u00e1is externas, o cal orixina tendencias no seu comportamento qu\u00edmico:\nOs elementos do grupo 12 son metais brandos, diamagn\u00e9ticos e bivalentes, cos puntos de fusi\u00f3n m\u00e1is baixos de todos os metais de transici\u00f3n. O cinc \u00e9 branco azulado e brillante, a\u00ednda que a meirande parte de calidades comerciais pos\u00faen un acabado mate. O cadmio \u00e9 brando, maleable, d\u00factil e de cor branca azulada. O mercurio, pola s\u00faa banda, \u00e9 un metal l\u00edquido denso e prateado. \u00c9 o \u00fanico metal l\u00edquido a temperatura ambiente e, en comparaci\u00f3n con outros metais, \u00e9 un mal condutor da calor pero un condutor el\u00e9ctrico moderadamente bo.\nNa t\u00e1boa inferior am\u00f3sase un resumo das principais propiedades f\u00edsicas dos elementos do grupo 12. S\u00e1bese moi pouco sobre o copernicio e ningunha das s\u00faas propiedades f\u00edsicas se confirmou a\u00ednda, ag\u00e1s o seu punto de ebulici\u00f3n (provisionalmente).\nO cinc \u00e9 algo menos denso ca o ferro e ten unha estrutura cristalina hexagonal. Tr\u00e1tase dun metal duro e fr\u00e1xil en condici\u00f3ns normais, pero v\u00f3lvese maleable entre 100 e 150\u00a0\u00b0C. Por riba dos 210\u00a0\u00b0C recupera a s\u00faa fraxilidade e pode pulverizarse por golpeo. O cinc \u00e9 un condutor el\u00e9ctrico aceptable e, para se tratar dun metal, ten uns puntos de fusi\u00f3n e ebulici\u00f3n relativamente baixos. O cadmio \u00e9 semellante a el en moitos aspectos, pero este forma complexos. Contrariamente a outros metais, o cadmio \u00e9 resistente \u00e1 corrosi\u00f3n; \u00e9 por iso que se emprega como cobertura protectora revestindo outros metais. En bloque, o cadmio \u00e9 insoluble en auga e non \u00e9 inflamable, pero en forma de po pode arder e liberar fumes t\u00f3xicos. Canto ao mercurio, ten unha temperatura de fusi\u00f3n excepcionalmente baixa para ser un metal do bloque\u00a0\"d.\"\nO cinc, o cadmio e o mercurio poden formar un amplo abano de aliaxes. O lat\u00f3n, por exemplo, \u00e9 unha aliaxe de cinc e cobre. Tam\u00e9n poden formar aliaxes co cinc o aluminio, o antimonio, o bismuto, o chumbo, o cobalto, o esta\u00f1o, o ferro, o magnesio, o mercurio, o n\u00edquel, a prata, o ouro, o sodio e o telurio. A\u00ednda que nin o cinc nin o circonio son ferromagn\u00e9ticos, a s\u00faa aliaxe ZrZn2 si amosa ferromagnetismo por debaixo dos 35\u00a0K. O cadmio, pola s\u00faa banda, empr\u00e9gase en numerosas aliaxes para soldadura e chumaceiras, grazas ao seu baixo coeficiente de fricci\u00f3n e \u00e1 s\u00faa resistencia \u00e1 fatiga. Tam\u00e9n se atopa nalgunhas das aliaxes de punto de fusi\u00f3n m\u00e1is baixo, coma o metal de Wood. O mercurio, como \u00e9 un l\u00edquido, disolve outros metais e as aliaxes que forma ch\u00e1manse am\u00e1lgamas. Por exemplo, co\u00f1\u00e9cense am\u00e1lgamas co ouro, o cinc, o sodio e moitos outros metais. O ferro \u00e9 unha excepci\u00f3n, polo que se empregaron tradicionalmente recipientes deste metal para o almacenamento do mercurio. Outros metais que non se amalgaman co mercurio son o t\u00e1ntalo, o volframio e o platino. A am\u00e1lgama de sodio \u00e9 un axente redutor moi com\u00fan en s\u00edntese org\u00e1nica e tam\u00e9n se emprega nas l\u00e1mpadas de vapor de sodio de alta presi\u00f3n. O mercurio tam\u00e9n se combina facilmente co aluminio para formar unha am\u00e1lgama de aluminio cando ambos os metais puros entran en contacto. Como a am\u00e1lgama reacciona co aire para dar \u00f3xido de aluminio, pequenas cantidades de mercurio poden corroer o aluminio; \u00e9 por iso que, normalmente, non se permite introducir mercurio en avi\u00f3ns ou barcos.\nPropiedades qu\u00edmicas.\nA meirande parte da qu\u00edmica s\u00f3 se estudou para os tres primeiros membros do grupo 12. A qu\u00edmica do copernicio a\u00ednda non est\u00e1 ben establecida; polo tanto, esta secci\u00f3n trata unicamente os casos do cinc, o cadmio e o mercurio.\nTendencias peri\u00f3dicas.\nTodos os elementos deste grupo son metais. A semellanza dos raios met\u00e1licos do cadmio e o mercurio d\u00e9bese \u00e1 contracci\u00f3n dos lant\u00e1nidos; como consecuencia, a tendencia neste grupo \u00e9 diferente \u00e1 do grupo 2, os metais alcalinot\u00e9rreos, onde o raio met\u00e1lico increm\u00e9ntase progresivamente ao baixar no grupo. Os tres metais te\u00f1en puntos de fusi\u00f3n e ebulici\u00f3n relativamente baixos, o que \u00e9 sinal dun enlace met\u00e1lico feble cun solapamento relativamente pequeno entre as bandas de valencia e conduci\u00f3n. Por isto o cinc est\u00e1 preto da li\u00f1a de demarcaci\u00f3n entre os metais e os metaloides, que normalmente se establece entre o galio e o xermanio, se ben o galio participa en semicondutores como o arseniuro de galio.\nO cinc e o cadmio son electropositivos, pero o mercurio non; en consecuencia, ambos os metais son bos axentes redutores. Os elementos do grupo 12 te\u00f1en un estado de oxidaci\u00f3n +2 no cal os i\u00f3ns te\u00f1en unha configuraci\u00f3n electr\u00f3nica \"d\"10 relativamente estable, cunha subcapa chea. Por\u00e9n, o mercurio pode reducirse facilmente ao estado de oxidaci\u00f3n +1, no cal dous i\u00f3ns mercurio(I) x\u00fantanse por medio dun enlace metal-metal para formar a especie diamagn\u00e9tica Hg22+. O cadmio tam\u00e9n pode formar i\u00f3ns como o [Cd2Cl6]4\u2212, onde o estado de oxidaci\u00f3n do metal \u00e9 +1. Como sucede co mercurio, a formaci\u00f3n dun enlace metal-metal resulta nun composto diamagn\u00e9tico sen electr\u00f3ns desemparellados, o que o fai moi reactivo. O cinc(I) s\u00f3 se co\u00f1ece en fase gasosa, en compostos como o Zn2Cl2, lineal e an\u00e1logo ao calomelanos.\nClasificaci\u00f3n.\nNormalmente, consid\u00e9rase que os elementos do grupo 12 forman parte do bloque \"d\"\",\" pero non se consideran metais de transici\u00f3n porque a s\u00faa capa \"d\" est\u00e1 completa. Alg\u00fans autores consid\u00e9ranos dentro dos elementos representativos porque os seus electr\u00f3ns de valencia se atopan en orbitais \"ns\"2; por\u00e9n, comparten moitas caracter\u00edsticas cos veci\u00f1os elementos do grupo 11 da t\u00e1boa peri\u00f3dica, que se consideran elementos de transici\u00f3n de xeito case universal. Por exemplo, o cinc ten caracter\u00edsticas en com\u00fan co metal de transici\u00f3n adxacente, o cobre: os complexos de cinc est\u00e1n inclu\u00eddos na serie de Irving\u2013Williams ao posu\u00edren a mesma estequiometr\u00eda ca os complexos de cobre(II), se ben con constantes de estabilidade menores. Hai poucas semellanzas entre o cadmio e a prata, pois os compostos de prata(II) son escasos e os que existen son axentes oxidantes moi fortes. Do mesmo xeito, o estado de oxidaci\u00f3n m\u00e1is com\u00fan para o ouro \u00e9 +3, as\u00ed que tampouco hai unha gran similitude entre a qu\u00edmica do mercurio e a do ouro; emporiso, si existen parecidos entre o mercurio(I) e o ouro(I), tales como a formaci\u00f3n de complexos lineais diciano, [M(CN)2]\u2212.\nDe acordo coa definici\u00f3n da IUPAC de metal de transici\u00f3n como \u00abelemento cuxo \u00e1tomo ten unha subcapa \"d\" incompleta ou pode dar lugar a cati\u00f3ns cunha subcapa \"d\" incompleta\u00bb, o cinc e o cadmio non son metais de transici\u00f3n, pero o mercurio si: s\u00f3 o mercurio forma un composto co\u00f1ecido cun estado de oxidaci\u00f3n maior ca +2, o fluoruro de mercurio(IV). De todos os xeitos, esta clasificaci\u00f3n basear\u00edase nun composto extraordinariamente raro que non se observou en condici\u00f3ns de equilibrio e que contrad\u00ed a qu\u00edmica m\u00e1is t\u00edpica do mercurio, polo que se suxeriu que ser\u00eda mellor clasificalo f\u00f3ra dos metais de transici\u00f3n.\nRelaci\u00f3n cos metais alcalinot\u00e9rreos.\nA\u00ednda que o grupo 12 est\u00e1 inclu\u00eddo no bloque \"d\" da moderna t\u00e1boa peri\u00f3dica de 18 columnas, os electr\u00f3ns \"d\" do cinc, o cadmio e, case sempre, o mercurio, comp\u00f3rtanse como electr\u00f3ns internos e non te\u00f1en parte no enlace. Este comportamento \u00e9 semellante ao dos elementos representativos, pero contrasta sensiblemente co dos veci\u00f1os elementos do grupo 11 (cobre, prata e ouro), que tam\u00e9n pos\u00faen as s\u00faas subcapas \"d\" completas no estado fundamental pero que se comportan quimicamente coma metais de transici\u00f3n. Por exemplo, os enlaces no sulfuro de cromo(II) (CrS) envolven principalmente os electr\u00f3ns 3\"d,\" os do sulfuro de ferro(II) (FeS) envolven tanto os electr\u00f3ns 3\"d\" coma os 4\"s,\" pero os do sulfuro de cinc (ZnS) envolven s\u00f3 os electr\u00f3ns 4\"s\" e os electr\u00f3ns 3\"d\" comp\u00f3rtanse coma electr\u00f3ns internos.\nP\u00f3dese, ent\u00f3n, facer unha comparaci\u00f3n \u00fatil entre as propiedades dos elementos do grupo 12 e as dos dous primeiros elementos do grupo 2, o berilio e o magnesio. Por exemplo, o cinc e o cadmio son semellantes a eles nos seus raios at\u00f3micos, raios i\u00f3nicos, electronegatividades e tam\u00e9n na estrutura dos seus compostos binarios e na s\u00faa capacidade para formar i\u00f3ns complexos con diversos ligandos nitroxenados e osixenados, tales como hidratos e aminas. Con todo, o berilio e o magnesio son \u00e1tomos pequenos, contrariamente aos alcalinot\u00e9rreos m\u00e1is pesados e igual ca os elementos do grupo 12 (que te\u00f1en unha maior carga nuclear pero o mesmo n\u00famero de electr\u00f3ns de valencia), e as tendencias peri\u00f3dicas ao descender polo grupo 2 desde o berilio ata o radio non est\u00e1n tan definidas ao baixar desde o berilio ata o mercurio, por mor das contracci\u00f3ns dos lant\u00e1nidos e do bloque \"d\"\".\" D\u00e9bense tam\u00e9n \u00e1s devanditas contracci\u00f3ns moitas das propiedades caracter\u00edsticas do mercurio.\nCompostos.\nOs tres i\u00f3ns met\u00e1licos forman especies tetra\u00e9dricas, coma o MCl. O cinc e o cadmio tam\u00e9n poden formar complexos octa\u00e9dricos coma os i\u00f3ns acuo [M(H2O)6]2+, presentes nas disoluci\u00f3ns acuosas das sales dos devanditos metais. O car\u00e1cter covalente ac\u00e1dase ao usar os orbitais \"s\" e, posiblemente, os \"p.\" O mercurio, por\u00e9n, raramente supera un n\u00famero de coordinaci\u00f3n de catro. Tam\u00e9n se co\u00f1ecen n\u00fameros de coordinaci\u00f3n de 2, 3, 5, 7 e 8.\nExtensi\u00f3ns.\nA\u00ednda que o copernicio \u00e9 o elemento do grupo 12 m\u00e1is pesado co\u00f1ecido, existen investigaci\u00f3ns te\u00f3ricas sobre elementos m\u00e1is pesados ca el. Unha simple extrapolaci\u00f3n da t\u00e1boa peri\u00f3dica po\u00f1er\u00eda o elemento 162, o unhexbio (Uhb), debaixo do copernicio, pero os c\u00e1lculos relativistas de Dirac\u2013Fock pred\u00edn que tal elemento deber\u00eda ser o 164, o unhexcuadio (Uhq), cuxa configuraci\u00f3n electr\u00f3nica predita \u00e9 [Uuo] 5\"g\"18 6\"f\"14 7\"d\"10 8\"s\"2 8\"p\"\u00bd2. Predise que os orbitais 8\"s\" e 8\"p\"\u00bd ser\u00edan tan estables por mor de efectos relativistas que devir\u00edan en electr\u00f3ns internos e non participar\u00edan nas reacci\u00f3ns qu\u00edmicas, contrariamente aos restantes elementos do grupo 12, cuxos orbitais \"s\" se comportan coma electr\u00f3ns de valencia. Por\u00e9n, si se espera que os niveis 9\"s\" e 9\"p\"\u00bd te\u00f1an parte nos enlaces e nas hibridaci\u00f3ns, as\u00ed que o unhexcuadio a\u00ednda deber\u00eda comportarse quimicamente coma un metal de transici\u00f3n normal. Os c\u00e1lculos pred\u00edn que os seus electr\u00f3ns 7\"d\" ter\u00edan parte facilmente en reacci\u00f3ns qu\u00edmicas, as\u00ed que o unhexcuadio deber\u00eda amosar, ademais do usual +2, estados de oxidaci\u00f3n estables +4 e +6 en disoluci\u00f3n acuosa con ligandos fortes. Polo tanto, este elemento deber\u00eda poder formar compostos coma o Uhq(CO)4, o Uhq(PF3)4 (os dous tetra\u00e9dricos) e o Uhq(CN) (lineal), un comportamento moi distinto ao do chumbo, do cal ser\u00eda hom\u00f3logo se se desprezasen os efectos relativistas. Emporiso, a especie principal en disoluci\u00f3n acuosa ser\u00eda o unhexcuadio(II), cunha qu\u00edmica m\u00e1is semellante \u00e1 do chumbo ca o unhexcuadio(IV) e o unhexcuadio(VI).\nO unhexcuadio deber\u00eda ser un metal brando, coma o mercurio, e predise que, ao formar enlaces covalentes metal-metal, ter\u00eda un alto punto de fusi\u00f3n. Tam\u00e9n se espera que sexa un \u00e1cido de Lewis brando, cun par\u00e1metro de Ahrlands preto dos 4\u00a0eV, e deber\u00eda ter semellanzas cos outros elementos do grupo 12 e co ununoctio. O unhexcuadio ter\u00eda unha reactividade, como moito, moderada, ao ter unha primeira enerx\u00eda de ionizaci\u00f3n de arredor de 685\u00a0kJ\u00a0mol\u22121, da orde do molibdeno. Por mor das contracci\u00f3ns dos lant\u00e1nidos, act\u00ednidos e superact\u00ednidos, o unhexcuadio ter\u00eda un raio met\u00e1lico de tan s\u00f3 158\u00a0pm, moi preto do magnesio, pero cunha masa at\u00f3mica unhas 19,5 veces maior: arredor de 474\u00a0Da. Cun raio tan pequeno e unha masa tan elevada, esp\u00e9rase que te\u00f1a unha alt\u00edsima densidade duns 46\u00a0g\u00a0cm\u22123, m\u00e1is ca duplicando a do osmio, o elemento m\u00e1is denso co\u00f1ecido actualmente, con 22,61\u00a0g\u00a0cm\u22123; isto converter\u00edao no segundo elemento m\u00e1is denso nos 9 primeiros per\u00edodos da t\u00e1boa, s\u00f3 por detr\u00e1s do unhextrio (Uht, o elemento 163) con 47\u00a0g\u00a0cm\u22123. Canto ao unhexcuadio met\u00e1lico, deber\u00eda ser relativamente estable, pois os electr\u00f3ns 8\"s\" e 8\"p\"\u00bd se atopan en capas moi interiores e s\u00f3 os electr\u00f3ns 7\"d\" est\u00e1n dispo\u00f1ibles para formar enlaces. Esta substancia ter\u00eda unha grande enerx\u00eda de cohesi\u00f3n a causa dos enlaces covalentes, o que resultar\u00eda nun alto punto de fusi\u00f3n.\nO interese te\u00f3rico na qu\u00edmica do unhexcuadio est\u00e1 motivado principalmente polas predici\u00f3ns de que este elemento, m\u00e1is en concreto o seu is\u00f3topo 482Uhq (con 164 prot\u00f3ns e 318 neutr\u00f3ns), ser\u00eda o centro dunha hipot\u00e9tica segunda illa de estabilidade. A primeira estar\u00eda centrada no 306Ubb, con 122 prot\u00f3ns e 184 neutr\u00f3ns.\nHistoria.\nOs elementos do grupo 12 descubr\u00edronse ao longo de toda a Historia, ben usados desde tempos antigos, ben descubertos en laboratorios. O grupo non ten un nome trivial, pero foi denominado \"grupo IIB\" no pasado.\nCinc.\nDetect\u00e1ronse usos do cinc en formas impuras desde a Antig\u00fcidade, e tam\u00e9n se atoparon aliaxes coma o lat\u00f3n de ata 2000 anos de idade. O cinc foi identificado como un metal de seu, baixo o nome \"jasada\" (\u091c\u0938\u0926), xa nun manual m\u00e9dico atribu\u00eddo ao rei hind\u00fa Madanap\u0101la e escrito arredor do ano 1374. Tam\u00e9n era empregado polos alquimistas. O nome do metal docum\u00e9ntase por primeira vez no s\u00e9culo e, probablemente, deriva da palabra alem\u00e1 \"Zinke,\" \u00abpuga\u00bb, debido ao aspecto acicular dos cristais met\u00e1licos.\nO illamento, no mundo occidental, do cinc met\u00e1lico pode ser atribu\u00eddo de xeito independente a varias persoas no s\u00e9culo\u00a0. Normalmente reco\u00f1\u00e9ceselle ao alquimista alem\u00e1n Andreas\u00a0Marggraf o descubrimento do cinc met\u00e1lico puro, grazas a un experimento de 1746 no que quentaba unha mestura de calamina e carb\u00f3n nun recipiente pechado sen cobre para obter un metal. O italiano Luigi\u00a0Galvani, grazas aos seus experimentos en 1780 con lat\u00f3n en ras, abriu o cami\u00f1o para o descubrimento da bater\u00eda el\u00e9ctrica, a galvanizaci\u00f3n e a protecci\u00f3n cat\u00f3dica. Nese mesmo ano, o seu colega Alessandro\u00a0Volta inventa a pila voltaica. Por\u00e9n, a importancia biol\u00f3xica do cinc non foi descuberta ata o ano 1940, cando se demostrou que a anhidrase carb\u00f3nica, un encima que elimina o di\u00f3xido de carbono do sangue, posu\u00eda un \u00e1tomo de cinc no seu sitio activo.\nCadmio.\nO cadmio foi descuberto en Alema\u00f1a en 1817 por Friedrich Stromeyer e Karl Samuel Hermann, en forma de impurezas en minerais de carbonato de cinc (calamina). O seu nome prov\u00e9n do nome latino da calamina, \"cadmia,\" que procede \u00e1 s\u00faa vez de \"\u039a\u03ac\u03b4\u03bc\u03bf\u03c2,\" o nome grego de Cadmo, fundador mitol\u00f3xico de Tebas.\nNo ano 1927, a Oficina Internacional de Pesos e Medidas redefiniu o metro en funci\u00f3n da li\u00f1a espectral vermella do cadmio, asign\u00e1ndoo a 1\u00a0553\u00a0164,13 lonxitudes de onda. Esta definici\u00f3n cambiou co tempo; a actual fai referencia \u00e1 velocidade da luz no baleiro.\nMercurio.\nAtopouse mercurio en tumbas exipcias de m\u00e1is de 3500\u00a0anos de antig\u00fcidade, onde fora empregado coma cosm\u00e9tico. Tam\u00e9n o utilizaron os antigos chineses, que cr\u00edan que melloraba a sa\u00fade e alongaba a vida. Arredor do 500\u00a0a.\u00a0C. o mercurio xa se empregaba para fabricar am\u00e1lgamas con outros metais. Os alquimistas consider\u00e1bano a \"prima materia,\" a substancia primordial a partir da cal form\u00e1banse todos os demais metais variando a proporci\u00f3n de xofre contido no mercurio. O metal m\u00e1is puro era o ouro, as\u00ed que se recorr\u00eda ao mercurio para intentar producir a transmutaci\u00f3n doutros metais \u00abimpuros\u00bb en ouro, obxectivo \u00faltimo da alquimia.\nO s\u00edmbolo qu\u00edmico moderno do mercurio \u00e9 Hg. Este s\u00edmbolo prov\u00e9n do nome latino do metal, \"hydrargyrum,\" latinizaci\u00f3n do grego \"\u1f51\u03b4\u03c1\u03ac\u03c1\u03b3\u03c5\u03c1\u03bf\u03c2,\" \u00abhydr\u00e1rgyros\u00bb. A palabra grega quere dicir \u00abprata de auga\u00bb, debido \u00e1 aparencia do metal, e dela procede o termo literario galego para designar este elemento, \"hidrarxirio.\" O nome \"mercurio\" prov\u00e9n do deus romano Mercurio, a quen se lle atribu\u00edan as virtudes da velocidade e a mobilidade. Tam\u00e9n est\u00e1 asociado ao planeta Mercurio: o s\u00edmbolo astrol\u00f3xico deste corpo celeste, \u00ab\u263f\u00bb, \u00e9 tam\u00e9n un dos s\u00edmbolos alqu\u00edmicos do metal. O mercurio \u00e9, de feito, o \u00fanico metal cuxo nome planetario superou o \u00e1mbito da alquimia para se converter no nome com\u00fan do elemento.\nCopernicio.\nO elemento m\u00e1is pesado do grupo\u00a012, o copernicio, foi creado por primeira vez o 9 de febreiro de 1996 na \"Gesellschaft f\u00fcr Schwerionenforschung\" (GSI) de Darmstadt (Alema\u00f1a) por Sigurd\u00a0Hofmann, Victor\u00a0Ninov \"et\u00a0al.\" O 19 de febreiro de 2010, aniversario do nacemento de Nicolao\u00a0Cop\u00e9rnico, a IUPAC outorgoulle o nome oficial \u00abcopernicio\u00bb, substitu\u00edndo o nome provisional que posu\u00eda ata ent\u00f3n, \u00abunumbio\u00bb.\nAbundancia.\nComo sucede na meirande parte dos grupos do bloque\u00a0\"d,\" a abundancia dos elementos do grupo\u00a012 na codia terrestre dimin\u00fae ao aumentar o n\u00famero at\u00f3mico. O cinc \u00e9, cunha concentraci\u00f3n de 65\u00a0ppm, o elemento m\u00e1is abundante do grupo, mentres que o cadmio, con 0,1\u00a0ppm, e o mercurio, con 0,04\u00a0ppm, son varias ordes de magnitude m\u00e1is escasos. Canto ao copernicio, como se trata dun elemento sint\u00e9tico cun per\u00edodo de semidesintegraci\u00f3n duns poucos minutos, s\u00f3 se atopa nos laboratorios onde \u00e9 producido.\nOs metais do grupo\u00a012 son calc\u00f3filos: te\u00f1en unha baixa afinidade polo os\u00edxeno e prefiren formar sulfuros. Os minerais destes metais form\u00e1ronse tras a solidificaci\u00f3n da codia da Terra primixenia baixo as condici\u00f3ns redutoras da atmosfera existente daquela. Os ditos minerais son, polo tanto, eminentemente sulfuros. O mineral de cinc m\u00e1is amplamente aproveitado \u00e9 a blenda, unha forma de sulfuro de cinc (ZnS) cun contido neste metal de entre o 60 % e o 62 %. Contrariamente, non se co\u00f1ecen dep\u00f3sitos significativos de minerais de cadmio. O \u00fanico que pos\u00fae unha certa importancia \u00e9 a greenockita (CdS), pero est\u00e1 asociada case sempre \u00e1 blenda debido \u00e1 semellanza qu\u00edmica entre o cinc e o cadmio, semellanza que, ademais, fai dif\u00edcil a s\u00faa separaci\u00f3n xeol\u00f3xica. Consecuentemente, o cadmio ad\u00f3itase obter como produto secundario do procesamento dos minerais de cinc e, en menor medida, chumbo e cobre. O mercurio, pola s\u00faa banda, \u00e9 un elemento especialmente raro na codia terrestre, ao non se combinar xeoquimicamente cos elementos m\u00e1is com\u00fans. A\u00ednda que pode atoparse nativo, adoita estar presente en minerais coma o cinabrio, a cordero\u00edta ou a livingstonita.\nAs reservas mundiais de cinc est\u00edmanse en 1900\u00a0mill\u00f3ns de toneladas, localiz\u00e1ndose os principais dep\u00f3sitos en Australia, Canad\u00e1 e os Estados\u00a0Unidos. Ata 2002, extra\u00e9ranse arredor de 346\u00a0mill\u00f3ns de toneladas de cinc ao longo da historia, e est\u00edmase que seguen actualmente en uso m\u00e1is de 100\u00a0mill\u00f3ns de toneladas deste material. Varios estudos suxiren que, ao actual ritmo de consumo, o esgotamento das reservas se producir\u00eda entre os anos 2027 e 2055. Canto ao mercurio, a s\u00faa primeira produtora mundial \u00e9 a China, que controla case d\u00faas terzas partes do comercio mundial, seguida de M\u00e9xico.\nProduci\u00f3n.\nCunha produci\u00f3n anual duns 13\u00a0mill\u00f3ns de toneladas, o cinc \u00e9 o cuarto metal m\u00e1is empregado, s\u00f3 por detr\u00e1s do ferro, o aluminio e o cobre. O 95 % deste metal extr\u00e1ese de dep\u00f3sitos de sulfuros, nos cales a blenda est\u00e1 case sempre mesturada cos sulfuros de cobre, chumbo e ferro. O cinc met\u00e1lico prod\u00facese mediante t\u00e9cnicas de metalurxia extractiva. Un proceso de torrado converte o sulfuro de cinc concentrado en \u00f3xido de cinc, a partir do cal o metal pode obterse ou ben mediante procesos pirometal\u00farxicos, ou ben a trav\u00e9s de extracci\u00f3n electrol\u00edtica. O procesado pirometal\u00farxico opera reducindo o \u00f3xido de cinc con mon\u00f3xido de carbono a 950\u00a0\u00b0C, obt\u00e9ndose o metal como vapor que \u00e9 posteriormente condensado. A extracci\u00f3n electrol\u00edtica leva a cabo unha lixiviaci\u00f3n do mineral con \u00e1cido sulf\u00farico para, a continuaci\u00f3n, obter o cinc met\u00e1lico mediante electr\u00f3lise.\nO cadmio \u00e9 unha impureza com\u00fan nos minerais de cinc, e adoita obterse durante o procesado deste metal. Certos concentrados de minerais de cinc conte\u00f1en ata un 1,4 % de cadmio. O metal pode illarse dos fumes de proceso mediante estila ao baleiro, ou ben precipitando o sulfato da soluci\u00f3n electrol\u00edtica.\nOs minerais m\u00e1is ricos en mercurio conte\u00f1en ata un 2,5 % en masa deste metal, pero mesmo os dep\u00f3sitos menos concentrados conte\u00f1en, como m\u00ednimo, un 0,1 %, sendo o cinabrio (sulfuro de mercurio, HgS) o mineral m\u00e1is com\u00fan. O mercurio extr\u00e1ese del quentando o mineral nunha corrente de aire e condensando o vapor.\nPor \u00faltimo, os elementos superpesados coma o copernicio prod\u00facense bombardeando \u00e1tomos de elementos m\u00e1is lixeiros en aceleradores de part\u00edculas, o que d\u00e1 como resultado reacci\u00f3ns de fusi\u00f3n nuclear. Por\u00e9n, a\u00ednda que a meirande parte dos is\u00f3topos de copernicio p\u00f3dense obter directamente deste xeito, os m\u00e1is pesados s\u00f3 se observaron como produtos do decaemento radioactivo doutros elementos de maior n\u00famero at\u00f3mico. A primeira reacci\u00f3n de fusi\u00f3n que produciu copernicio levouse a cabo na GSI en 1996, segundo o seguinte esquema:\nEn total, l\u00e9vanse producidos uns 75\u00a0\u00e1tomos de copernicio a trav\u00e9s de diversas reacci\u00f3ns nucleares.\nAplicaci\u00f3ns.\nPor mor das s\u00faas semellanzas f\u00edsicas, os elementos do grupo\u00a012 poden atoparse nunha multitude de situaci\u00f3ns com\u00fans. O cinc e o cadmio empr\u00e9ganse de xeito habitual como axentes de galvanizaci\u00f3n contra a corrosi\u00f3n, pois tenden a atraer toda a oxidaci\u00f3n no seu ambiente ata se corroer por completo. Esta cobertura protectora pode aplicarse sobre outros metais mediante galvanizaci\u00f3n t\u00e9rmica, ba\u00f1ando o obxecto no metal fundido, ou mediante galvanoplastia por medios electrol\u00edticos, \u00e1 cal p\u00f3deselle engadir unha pasivaci\u00f3n con cromatos. Os elementos deste grupo tam\u00e9n se empregan na electroqu\u00edmica como alternativa ao el\u00e9ctrodo est\u00e1ndar de hidr\u00f3xeno, ademais de servir de el\u00e9ctrodo de referencia secundario.\nNos Estados Unidos o cinc empr\u00e9gase na s\u00faa maior\u00eda para o galvanizado (55%) e para aliaxes de lat\u00f3n, bronce e outras (37%). A reactividade relativa do cinc e a s\u00faa capacidade para oxidarse fai que sexa un \u00e1nodo de sacrificio eficiente nas protecci\u00f3ns cat\u00f3dicas. Por exemplo, a protecci\u00f3n cat\u00f3dica dunha tubaxe soterrada pode conseguirse conectando \u00e1nodos feitos de cinc \u00e1 propia tubaxe. O cinc fai de \u00e1nodo corro\u00e9ndose lentamente mentres transfire a corrente el\u00e9ctrica \u00e1 tubaxe de aceiro. O cinc empr\u00e9gase tam\u00e9n para protexer catodicamente outros metais expostos \u00e1 auga do mar.\nO cinc tam\u00e9n se usa coma un material para \u00e1nodos de bater\u00edas coma nas bater\u00edas de cinc-carbono ou nas de cinc-aire.\nO lat\u00f3n \u00e9 unha aliaxe de uso estendido que cont\u00e9n cinc e cobre, cunha proporci\u00f3n de cinc que pode variar entre o 3% e o 45% dependendo do tipo de lat\u00f3n. O lat\u00f3n adoita ser m\u00e1is d\u00factil e forte que o cobre e ten unha resistencia \u00e1 corrosi\u00f3n superior. Estas propiedades fan que sexa \u00fatil en equipos de comunicaci\u00f3n, ferramentas, instrumentos musicais e v\u00e1lvulas.\nO cadmio ten moitos usos industriais, sendo un compo\u00f1ente chave na produci\u00f3n de bater\u00edas, pigmentos de cadmio, recubrimentos protectores, e placas el\u00e9ctricas. No 2009 o 86% do cadmio foi usado en bater\u00edas, predominantemente recargables. A Uni\u00f3n Europea prohibiu o uso de cadmio na electr\u00f3nica no ano 2004, con algunhas excepci\u00f3ns que s\u00f3 permiten un 0,002% deste elemento. As placas el\u00e9ctricas constit\u00faen un 6% da produci\u00f3n mundial e at\u00f3panse na industria aeron\u00e1utica grazas a resistencia a corrosi\u00f3n facilitada por este elemento cando se aplica a compo\u00f1entes de aceiro.\nO mercurio empr\u00e9gase principalmente na fabricaci\u00f3n de qu\u00edmicos industriais ou en aplicaci\u00f3ns el\u00e9ctricas e electr\u00f3nicas. \u00dasase tam\u00e9n nalg\u00fans term\u00f3metros, especialmente aqueles empregados para medir temperaturas altas. O mercurio e os seus compostos t\u00e9\u00f1ense empregado na medicina, uso apenas conservado debido ao maior co\u00f1ecemento dos efectos t\u00f3xicos deste elemento e dos seus compostos. A finais do s\u00e9culo XX o uso principal do mercurio foi no proceso de c\u00e9lulas de mercurio, chamado tam\u00e9n proceso Castner-Kellner, aplicado na produci\u00f3n de cloros e sosa c\u00e1ustica.\nFunci\u00f3n biol\u00f3xica e toxicidade.\nOs elementos do grupo 12 te\u00f1en m\u00faltiples efectos nos organismos biol\u00f3xicos. O cadmio e o mercurio son t\u00f3xicos, mentres que o cinc \u00e9 necesario para moitas plantas e animais en cantidades pequenas.\nO cinc \u00e9 un elemento esencial a baixas concentraci\u00f3ns, necesario para as plantas, animais, e microorganismos. Adoita ser o segundo metal de transici\u00f3n m\u00e1is abundante nos organismos biol\u00f3xicos despois do ferro, sendo o \u00fanico metal que aparece en t\u00f3dalas clases de encimas. Hai entre 2 e 4\u00a0gramos de cinc distribu\u00eddos polo corpo humano, tendo un papel biol\u00f3xico importante. Un estudo de 2006 estimou que ao redor do 10% das prote\u00ednas humanas ligan potencialmente o cinc, a maiores dos centos destas que transportan o elemento.\nO mercurio e o cadmio son t\u00f3xicos e poden causar danos no medio ambiente ao entrar en contacto con r\u00edos ou coa auga da chuvia. Isto pode causar a contaminaci\u00f3n de cultivos as\u00ed coma unha acumulaci\u00f3n biol\u00f3xica nas cadeas alimenticias que pode dar lugar a aumentos de enfermidades por envelenamento de mercurio e cadmio."}
{"id": "320010", "revid": "5749", "url": "https://gl.wikipedia.org/wiki?curid=320010", "title": "Nasalizaci\u00f3n", "text": "A nasalizaci\u00f3n \u00e9 un proceso fon\u00e9tico polo cal un son que normalmente \u00e9 oral se pronuncia co veo do padal baixado, de xeito que, en maior ou menor medida, o ar tam\u00e9n escapa a trav\u00e9s do nariz.\nNasalizaci\u00f3n no galego.\nNo galego com\u00fan actual s\u00f3 hai restos de nasalidade voc\u00e1lica. A lingua antiga nasalizaba a vogal anterior a -N- intervoc\u00e1lico, e esta desaparec\u00eda. Mais logo o galego aproximouse ao castel\u00e1n, apart\u00e1ndose do portugu\u00e9s, que \u00e9 hoxe o romance que pos\u00fae maior cantidade de fonemas nasais. O galego moderno, ou eliminou a nasalidade pura e simplemente (GENUCULU &gt; \"xeonllo\"), ou transformou a devandita nasalidade en \"n\" (\"xeonllo\"). As\u00ed temos outro xogo de alternancias: \"gado/gando, coello/coenllo, mollo/monllo\". O sufixo -ANU deu nalg\u00fans sitios -\"\u00e3\", e modernamente perdeuse a nasalidade, de xeito que tam\u00e9n se d\u00e1 a alternancia \"irm\u00e1/irm\u00e1n, ma/man\".\n\u00c1s veces foi a perda dunha consoante distinta de -N- a que produciu a nasalizaci\u00f3n ou a aparici\u00f3n dun \"n\". No caso de \"p\u00f3la/ponla\", \"esquecer/esquencer\", ou \"sella/senlla\".\nEn todos estes casos, como se deixa ver, a nasalidade pertence \u00e1 fon\u00e9tica hist\u00f3rica.\nNo galego actual non hai vogais nasais como fonemas, hai vogais nasalizadas por consoantes nasais contiguas. Falouse, coma dun caso especial, o caso de influencia do \"n\" velar intervoc\u00e1lico. \u00c9 un \"n\" final de s\u00edlaba ao que se engade un son vocal. O \"n\" forma s\u00edlaba coa vogal anterior. O son vocal posterior pode ser o \"a\" signo de feminino, ou o \"e\" parag\u00f3xico. Na ortograf\u00eda actual m\u00e1rcase cun \"h\" a separaci\u00f3n de s\u00edlabas u oclusi\u00f3n glotal. A vogal anterior fica m\u00e1is ou menos nasalizada. \u00c9 o caso de \"unha\" e os seus compostos \"algunha\", \"ningunha\", por unha parte; e o de formaci\u00f3ns ocasionais coma \"corazonhe\" (coraz\u00f3n), por outra. Dialectalmente, rex\u00edstranse outros casos.\nAs formas verbais \u00e1s que se engaden os pronomes encl\u00edticos \"o\", \"a\", \"os\", \"as\" cando aquelas rematan en \"n\", como \"fan\", \"din\", \"ten\", \"pon\", \"fun\", etc., asimilan o seu \"n\" co \"l\"- hist\u00f3rico -hoxe perdido- dos pronomes; de xeito que \"fan-los\" cambiouse en \"fan-nos\", sendo velar o primeiro \"n\" e alveolar o segundo. Finalmente, o \"n\" velar conservouse s\u00f3 coma unha nasalizaci\u00f3n da vogal anterior. Hoxe escribimos \u00e1s veces \"fano\", \"tena\", \"dinos\", \"ponas\", mais as vogais anteriores ao \"n\" son dende logo nasais ou, cando menos, est\u00e1n nasalizadas. Por iso alg\u00fans escritores marcaron e marcan a nasalidade con outro \"n\": \"fannos\", \"tenna\", etc.\n\u00c1s veces o \"n\" velar que resulta intervoc\u00e1lico \u00e9 o final dun prefixo IN-. Os derivados que f\u00f3rmanse as\u00ed, toman na ortograf\u00eda, despois do \"n\", un \"g\" en lugar dun \"h\": IN-ORDINE &gt; \"engorde\"; o que rexistra unha variante da pronuncia."}
{"id": "320011", "revid": "60636", "url": "https://gl.wikipedia.org/wiki?curid=320011", "title": "Nasalidade", "text": ""}
{"id": "320014", "revid": "56817", "url": "https://gl.wikipedia.org/wiki?curid=320014", "title": "Rogelio Livieres", "text": "Rogelio Ricardo Livieres Plano, nado o 30 de agosto de 1945 en Corrientes (Arxentina) e finado o 14 de agosto de 2015 en Buenos Aires, foi un bispo paraguaio da Igrexa Cat\u00f3lica Latina, bispo de Ciudad del Este entre 2004 e 2014."}
{"id": "320016", "revid": "839", "url": "https://gl.wikipedia.org/wiki?curid=320016", "title": "Norberto Rivera", "text": "Norberto Rivera Carrera, nado o 6 de xu\u00f1o de 1942 en Tepehuanes (M\u00e9xico), \u00e9 un eclesi\u00e1stico cat\u00f3lico latino, arcebispo de M\u00e9xico dende 1995 e cardeal."}
{"id": "320020", "revid": "22570", "url": "https://gl.wikipedia.org/wiki?curid=320020", "title": "All-Ireland Senior Football Championship", "text": "O All-Ireland Senior Football Championship (en ) \u00e9 a principal competici\u00f3n de f\u00fatbol ga\u00e9lico no mundo. Este campionato \u00e9 unha serie anual de partidos xogados en Irlanda durante o ver\u00e1n e o comezo do outono organizado pola Asociaci\u00f3n Atl\u00e9tica Ga\u00e9lica (GAA). O trofeo l\u00e9vase xogando dende o ano 1887 coa excepci\u00f3n do ano 1888 no que non se disputou.\nHistoria.\nO primeiro campionato celebrouse con clubs que representaron a condados. A primeira final xog\u00e1rona con equipos de 21 xogadores, os Comerciais de Limerick e os Xoves Irlandeses de Louth. O partido disputouse en Beech Hill, Clonskeagh o 29 de abril de 1888. A vitoria foi para os de Limerick que ga\u00f1aron 1-4 a 0-3. A diferenza de competici\u00f3ns posteriores do All-Ireland, daquela non hab\u00edan campionatos provinciais e a competici\u00f3n era m\u00e1is aberta.\nEn 1892, os equipos entre condados foron introducidos na competici\u00f3n. O congreso garantiu o permiso para que o equipo ga\u00f1ador utilizase xogadores doutros clubs da provincia. As regras do f\u00fatbol ga\u00e9lico e do hurling tam\u00e9n foron cambiadas: os goles tomaron un valor de cinco puntos e os conxuntos pasaron de ter 21 xogadores a 17. En 1903, o campionato foi por primeira vez para Kerry, quen m\u00e1is tarde se fixo o rei de t\u00edtulos.\nA primeira metade do s\u00e9culo XX, trouxo xunto a el varios equipos que lograron conseguir 2 ou 3 t\u00edtulos nesa \u00e9poca pero que m\u00e1is tarde non lograron ning\u00fan t\u00edtulo como: Kildare, Maio, Cavan, Wexford ou Roscommon. Dende o quinto t\u00edtulo conseguido por Cavan en 1952, este club e m\u00e1is Wexford non volveron disputar outra final do All-Ireland. Maio apareceu en 7 final dende 1989 pero non venceu en ningunha. Nos anos 1990, tivo lugar un significativo cambio, xa que un equipo de Ulster venceu durante catro anos consecutivos (1991-94). Dende ent\u00f3n Ulster \u00e9 a provincia que conseguiu m\u00e1is campionatos. Estas eliminatorias introduc\u00edronse no ano 2001. Nese ano, grazas ao novo sistema de porta atr\u00e1s, Galway converteuse no primeiro equipo en ga\u00f1ar o All-Ireland sen ser campi\u00f3n no seu respectivo Campionato Provincial. Na tempada 2013, introduciuse o \"ollo de Falc\u00f3n\" nos partidos disputados en Croke Park durante o campionato. Tam\u00e9n no ano 2013, disputouse o primeiro partido de f\u00fatbol ga\u00e9lico un venres pola noite. Este foi un partido de primeira rolda das eliminatorias entre Laois e Carlow.\nFormato.\nNormalmente, a final x\u00f3gase o segundo domingo de setembro no templo dos deportes ga\u00e9licos, Croke Park, que serve como culminaci\u00f3n dunha serie de partidos xogados durante os meses de ver\u00e1n. O ga\u00f1ador da final l\u00e9vase a Sam Maguire Cup. Nos seus comezos, o campionato foi unha competici\u00f3n de eliminaci\u00f3n directa na que s\u00f3 xogaban os campi\u00f3ns de cada provincia irlandesa. Durante os anos 1990, a competici\u00f3n ampliouse, incorporando en primeiro lugar un \"sistema de porta atr\u00e1s\" e despois unha fase de grupos de todos contra todos. Actualmente o All-Ireland consta de varias etapas.\nFormato actual.\nNo actual formato, o trofeo empeza a finais de maio cos campionatos provinciais de Connacht (inclu\u00eddos Londres e Nova York), Leinster, Ulster e Munster. O \u00fanico condado que non participa no campionato \u00e9 o de Kilkenny. Os campionatos provinciais disp\u00fatanse co sistema de eliminaci\u00f3n durante os meses de maio, xu\u00f1o e xullo. O ga\u00f1ador de cada un dos catro campionatos provinciais logra unha praza nas series do All-Ireland que desenvolven entre agosto e setembro.\nCada eliminatoria disp\u00fatase a un s\u00f3 partido. Se ese partido finaliza cun resultado de empate, disp\u00fatase outro partido de repetici\u00f3n. Se ese partido de repetici\u00f3n remata empatado x\u00f3gase un tempo extra. Se ambos conxuntos empatan de novo ao final dese tempo extra, d\u00edas m\u00e1is tarde x\u00f3gase outra repetici\u00f3n.\nOs vinte e nove equipos que non lograron ga\u00f1ar no seu respectivo Campionato Provincial te\u00f1en outra oportunidade de meterse nas Series do All-Ireland xogando nas \"Eliminatorias\". Estas eliminatorias te\u00f1en lugar nos meses de xu\u00f1o e xullo."}
{"id": "320021", "revid": "1131", "url": "https://gl.wikipedia.org/wiki?curid=320021", "title": "Hiato (gram\u00e1tica)", "text": "Un hiato \u00e9 a concorrencia de d\u00faas vogais sucesivas que pertencen a d\u00faas s\u00edlabas diferentes, e que polo tanto non forman ditongo.\nEn galego pode haber hiato nos seguintes casos:\nEmpr\u00e9gase a di\u00e9rese para marcar un hiato (ruptura dun ditongo) na primeira e segunda persoa do plural do imperfecto de indicativo dos verbos rematados en -\"aer\", -\"oer\", -\"a\u00edr\", -\"o\u00edr\" e -\"u\u00edr\": \"mo\u00efamos, mo\u00efades\". Os exemplos anteriores te\u00f1en catro s\u00edlabas e contrastan na pronuncia e na escrita (grazas a que a di\u00e9rese ten funci\u00f3n diacr\u00edtica) co presente de subxuntivo dos mesmos verbos (\"moiamos\", \"moiades\") que te\u00f1en tres s\u00edlabas.\nCasos problem\u00e1ticos.\nEncontro de d\u00faas vogais fortes.\nNa fala, at\u00f3pase certa inclinaci\u00f3n a desfacer, por raz\u00f3ns euf\u00f3nicas, certo tipo de hiatos, sobre todo os formados por d\u00faas vogais fortes (\"irmao\"). Un dos xeitos m\u00e1is empregados para desfacer o hiato \u00e9 a ditongaci\u00f3n, de maneira que \"irm\u00e1n\" ou \"man\", naquelas zonas onde aparece a terminaci\u00f3n -\"ao\" adoitan pronunciarse \"irmau\" ou \"mau\". Esta ditongaci\u00f3n xeral nalgunhas palabras com\u00fans \u00e9 a que levou ao cambio normativo en casos como o de \"bacallau\", \"pau\", \"romeu\" e \"xubileu\".\nEncontro de vogal feble e vogal forte.\nA combinaci\u00f3n de vogal feble con forte \u00e1s veces dan lugar a un ditongo crecente e outras a un hiato. Nestes casos, ao non levaren as palabras acento gr\u00e1fico, non existe signo ortogr\u00e1fico alg\u00fan que indique se se trata dun ditongo ou dun hiato.\nHai palabras cunha pronuncia asentada: sempre ditongo (\"a-po-ia-mos, cam-bia-mos, pa-io-lo\") ou sempre hiato (\"a-fi-a-mos, li-a-mos\"). Amais, hai unha tendencia na lingua a desfacer alg\u00fans ditongos crecentes, provocando unha vacilaci\u00f3n entre falantes: uns pronuncian ditongo (\"San-tia-go, sue-co, pa-trio-ta\") e outros hiatos (\"San-ti-a-go, su-e-co, pa-tri-o-ta\").\nAs combinaci\u00f3ns voc\u00e1licas \u2013\"ua\"\u2013, \u2013\"ia\"\u2013 presentan grandes problemas, xa que nunhas palabras forman ditongos crecente e noutras hiato.\nEncontro de vogais febles.\nAs secuencias ui e iu unhas veces artic\u00falanse con ditongo homox\u00e9neo e outras con hiato.\n\"dru\u00edda (dru-\u00ed-da) &gt; druidismo (dru-i-dis-mo)\"\n\"mi\u00fado (mi-\u00fa-do) &gt; miudeza (mi-u-de-za)\"\n\"ru\u00eddo (ru-\u00ed-do) &gt; ruidoso (ru-i-do-so)\"\n\"vi\u00favo (vi-\u00fa-vo) &gt; viuvez (vi-u-vez)\""}
{"id": "320027", "revid": "27155", "url": "https://gl.wikipedia.org/wiki?curid=320027", "title": "Capilaridade", "text": "A capilaridade \u00e9 unha propiedade dos l\u00edquidos que depende da s\u00faa tensi\u00f3n superficial a cal, \u00e1 s\u00faa vez, depende da cohesi\u00f3n do l\u00edquido, e que lle confiren a capacidade de subir ou baixar por un tubo capilar.\nCando un l\u00edquido sobe por un tubo capilar, \u00e9 debido a que a forza intermolecular ou cohesi\u00f3n intermolecular entre as s\u00faas mol\u00e9culas \u00e9 menor que a adhesi\u00f3n do l\u00edquido co material do tubo; \u00e9 dicir, \u00e9 un l\u00edquido que molla. O l\u00edquido segue subindo at\u00e9 que a tensi\u00f3n superficial se equilibra polo peso do l\u00edquido que enche o tubo. As\u00ed \u00e9 o caso da auga, e esta propiedade \u00e9 a que regula parcialmente o seu ascenso dentro das plantas, sen gastar enerx\u00eda para vencer a gravidade.\nCando a cohesi\u00f3n entre as mol\u00e9culas dun l\u00edquido \u00e9 m\u00e1is potente que a adhesi\u00f3n ao capilar, como o caso do mercurio, a tensi\u00f3n superficial fai que o l\u00edquido descenda a un nivel inferior e a s\u00faa superficie \u00e9 convexa.\nTubo capilar.\nA masa l\u00edquida \u00e9 directamente proporcional ao cadrado do di\u00e1metro do tubo, polo que un tubo angosto succionar\u00e1 o l\u00edquido nunha lonxitude maior que un tubo largo. As\u00ed, un tubo de vidro de 0,1\u00a0mm de di\u00e1metro erguer\u00e1 unha columna de auga de 30\u00a0cm. Canto m\u00e1is mi\u00fado \u00e9 o di\u00e1metro do tubo capilar, maior ser\u00e1 a presi\u00f3n capilar e a altura alcanzada. En capilares de 1\u00a0\u00b5m (micr\u00f3metro) de raio, cunha presi\u00f3n de succi\u00f3n 1,5 \u00d7 103\u00a0hPa (hectopascal = hPa = 1,5\u00a0atm), corresponde a unha altura de columna de auga de 14 a 15\u00a0m.\nD\u00faas placas de vidro que est\u00e1n separadas por unha pel\u00edcula de auga de 1\u00a0\u00b5m de espesor, mant\u00e9\u00f1ense unidas por unha presi\u00f3n de succi\u00f3n de 1,5\u00a0atm. Por iso creban os portaobxectos humedecidos ao intentar separalos.\nEntre alg\u00fans materiais, como o mercurio e o vidro, as forzas intermoleculares do l\u00edquido exceden \u00e1s existentes entre o l\u00edquido e o s\u00f3lido, polo que se forma un menisco convexo e a capilaridade traballa en sentido inverso.\nAs plantas zugan auga subterr\u00e1nea da terra por capilaridade, a\u00ednda que as plantas m\u00e1is grandes ax\u00fadanse da transpiraci\u00f3n para desprazar a cantidade necesaria.\nLei de Jurin.\nA lei de Jurin define a altura que se acada cando se equilibra o peso da columna de l\u00edquido e a forza de ascensi\u00f3n por capilaridade. A altura \"h\" en metros dunha columna l\u00edquida est\u00e1 dada pola ecuaci\u00f3n:\nonde:\nPara un tubo de vidro no aire a nivel do mar e cheo de auga,\npois, a altura da columna de auga, en metros, ser\u00e1:\nPor exemplo, nun tubo de 1\u00a0mm de raio, a auga ascender\u00e1 por capilaridade uns 14\u00a0mm."}
{"id": "320029", "revid": "1131", "url": "https://gl.wikipedia.org/wiki?curid=320029", "title": "Vangelis Meimarakis", "text": "Evangelos \"Vangelis\" Meimarakis (en grego: \u0395\u03c5\u03ac\u03b3\u03b3\u03b5\u03bb\u03bf\u03c2 \"\u0392\u03b1\u03b3\u03b3\u03ad\u03bb\u03b7\u03c2\" \u039c\u03b5\u03ca\u03bc\u03b1\u03c1\u03ac\u03ba\u03b7\u03c2), nado en Atenas o 14 de decembro de 1953, \u00e9 un avogado e pol\u00edtico grego. Foi presidente do Parlamento grego desde 2012 a 2015 e ministro de Defensa entre 2006 e 2009.\nTraxectoria.\nMeimarakis foi un dos organizadores, en 1974, das mocidades de Nova Democracia, ONNED, lider\u00e1ndoa entre 1984 e 1987. Entrou no Comit\u00e9 Central de ND na segunda conferencia realizada en 1986. Elixido deputado por Atenas no Parlamento en 1989, revalidou o posto en todas as elecci\u00f3ns posteriores. Foi viceministro de cultura (1992-1993), secretario xeral de ND (2001-2006) e ministro de defensa (2006-2009). Do 29 de xu\u00f1o de 2012 ao 6 de febreiro de 2015 foi presidente do Parlamento Hel\u00e9nico. Tras a renuncia de Antonis Samaras accedeu ao liderado interino do seu partido o 5 de xullo de 2015."}
{"id": "320032", "revid": "98629", "url": "https://gl.wikipedia.org/wiki?curid=320032", "title": "Syriana", "text": "Syriana \u00e9 un filme estadounidense do x\u00e9nero suspense escrito e dirixido por Stephen Gaghan que se estreou no 2005. O produtor executivo, George Clooney, \u00e9 o protagonista do filme. O gui\u00f3n de Gaghan est\u00e1 lixeiramente adaptado das memorias de Robert Baer \"See No Evil\"."}
{"id": "320035", "revid": "89787", "url": "https://gl.wikipedia.org/wiki?curid=320035", "title": "Mosteiro Po Lin", "text": "O mosteiro Po Lin (en ) \u00e9 un mosteiro budista que se atopa en Ngong Ping, na illa Lantau de Hong Kong. Foi fundado en 1906 por tres monxes orixinarios da provincia de Jiangsu e daquela era co\u00f1ecido como Tai Mao Pung (\u5927\u8305\u84ec), adquirindo o seu nome actual en 1924.\nO templo principal acolle tres estatuas de bronce de Buda que representan a s\u00faa vida pasada, presente e futura. Tam\u00e9n acolle varios escritos budistas. O gran Buda Tian Tan, unha xigantesca estatua de Buda que domina a monta\u00f1a, \u00e9 unha extensi\u00f3n do mosteiro e foi rematada en 1993."}
{"id": "320037", "revid": "89787", "url": "https://gl.wikipedia.org/wiki?curid=320037", "title": "Paraceraterios", "text": "Os paraceraterios (\"Paraceratherium\", do grego \"besta case cornuda\") \u00e9 un x\u00e9nero extinto de mam\u00edferos perisod\u00e1ctilos, suborde Ceratomorpha da familia Hyracodontidae. Describ\u00edronse cinco especies diferentes, pero tanto as relaci\u00f3ns entre ditas especies como as relaci\u00f3ns a nivel de x\u00e9nero xeraron unha controversia que a\u00ednda dura un s\u00e9culo despois deodescubrimento dos primeiros f\u00f3siles.\nForon os meirandes mam\u00edferos terrestres de t\u00f3dolos tempos, cunha altura de cinco metros e medio na cruz e de sete metros e medio na testa, e oito metros de lonxitude (sen contar a cola). As estimaci\u00f3ns do peso dos paraceraterios var\u00edan, mais oscilan arredor das quince toneladas. Os paraceraterios, \u00f3 ser ceratomorfos, est\u00e1n relacionados cos rinocerontes actuais. Por\u00e9n, a diferenza do rinoceronte branco, aliment\u00e1banse arrincando as follas das \u00e1rbores. Tampouco ti\u00f1an cornos. Os animais deste x\u00e9nero apareceron en Asia central durante a primeira metade do per\u00edodo Oligoceno, hai aproximadamente trinta mill\u00f3ns de anos, e extingu\u00edronse a mediados do per\u00edodo Mioceno, hai 16,6 mill\u00f3ns de anos."}
{"id": "320038", "revid": "23204", "url": "https://gl.wikipedia.org/wiki?curid=320038", "title": "Paraceratherium", "text": ""}
{"id": "320039", "revid": "5863", "url": "https://gl.wikipedia.org/wiki?curid=320039", "title": "Xaime de Sousa Guedes Pacheco", "text": ""}
{"id": "320040", "revid": "88215", "url": "https://gl.wikipedia.org/wiki?curid=320040", "title": "Maccabi Tel Aviv F.C.", "text": "O Maccabi Tel Aviv F\u00fatbol Club (en ; \"Moadon Kaduregel Maccabi Tel Aviv\") \u00e9 un equipo de f\u00fatbol que forma parte do Maccabi Tel Aviv.\nTraxectoria.\nFundouse en 1906 co nome de HaRishon Le Zion-Yafo e constit\u00fae o club de f\u00fatbol m\u00e1is antigo, grande e laureado de Israel. Co establecemento da cidade de Tel Aviv en 1909, o club mudou de nome para Maccabi Tel Aviv. En 1922 converteuse no primeiro club de f\u00fatbol xudeu en participar en competici\u00f3ns locais. O equipo ga\u00f1ou 21 campionatos de liga (17 despois da independencia de Israel), 23 copas de Israel (16 despois da independencia de Israel), d\u00faas copas da liga AFC e catro copas Toto."}
{"id": "320046", "revid": "5863", "url": "https://gl.wikipedia.org/wiki?curid=320046", "title": "Od\u00f3n E. Luis Abad Flores", "text": ""}
{"id": "320047", "revid": "5863", "url": "https://gl.wikipedia.org/wiki?curid=320047", "title": "Xerm\u00e1n Roxelio Abella Chouci\u00f1o", "text": ""}
{"id": "320048", "revid": "12452", "url": "https://gl.wikipedia.org/wiki?curid=320048", "title": "Xulio Abonjo Escudero", "text": ""}
{"id": "320049", "revid": "98629", "url": "https://gl.wikipedia.org/wiki?curid=320049", "title": "Joselu Moreno", "text": "Jos\u00e9 Luis Moreno Barroso, nado o 3 de marzo de 1991 en Cartaya (Huelva, Andaluc\u00eda), \u00e9 un futbolista profesional espa\u00f1ol da canteira do Villarreal, que xoga como dianteiro no CD Tenerife da Segunda Divisi\u00f3n.\nTraxectoria.\nNado en Cartaya, provincia de Huelva, Joselu naceu nunha familia humilde, qued\u00e1ndose a xogar ao f\u00fatbol \u00e1s noites debido a que os seus pais estaban a traballar. Tras varios anos xogando ao f\u00fatbol, pasou formar parte das categor\u00edas inferiores do Recreativo de Huelva. Al\u00ed, tras ser gravado por un empregado do club, var\u00edos equipos se interesan por el, entre eles o Atl\u00e9tico de Madrid, o FC Barcelona, o RCD Espanyol e o Villarreal CF, equipo polo que finalmente asinar\u00eda. Os motivos que alegou para escoller o equipo castellonenco foron a familiriadade de club e as s\u00faas instalaci\u00f3ns, por riba de motivos econ\u00f3micos. Al\u00ed foi subindo polas categor\u00edas inferiores do club, at\u00e9 chegar en 2009 ao Villarreal C, onde no seu primeiro ano ser\u00eda o m\u00e1ximo goleador da categor\u00eda con 19 goles, sendo o segundo m\u00e1ximo goleador na temporada seguinte con 27 tras Paco Alc\u00e1cer (con 28).\nAs s\u00faas boas actuaci\u00f3n lev\u00e1rono a xogar simultaneamente co Villarreal B da Segunda Divisi\u00f3n. Na temporada 2011\u201312 m\u00e1rcase un destac\u00e1bel comezo temporada con 5 goles en 224 minutos (un gol cada 45 minutos), sendo ademais o primeiro xogador na historia do fialial do Villarreal en conseguir un hat-trick en Segunda. Esta boa actuaci\u00f3n l\u00e9vao a debutar en Primeira Divisi\u00f3n co primeiro equipo, con quen xoga ademais tres partidos da Champions League. Ao ano seguinte vaise cedido ao C\u00f3rdoba, onde permanecere un ano. Ao ano seguinte deixa o seu club de toda a vida e asina co principal club da s\u00faa provincia natal, o Recreativo, para a temporada 2013\u201314. Al\u00ed permanece at\u00e9 xaneiro de 2015, abandonando o club debido \u00e1 dif\u00edcil situaci\u00f3n econ\u00f3mica da entidade, e asinando polo RCD Mallorca. Tras o final da temporada, o 28 de agosto asina polo Club Deportivo Lugo para as seguintes d\u00faas temporadas, con opci\u00f3n a unha m\u00e1is. Despois dun ano se moito protagonismo no cadro lucense, na temporada 2016\u201317 consegue converterse no m\u00e1ximo baluarte do equipo, conseguindo ser o m\u00e1ximo goleador da categor\u00eda con 23 goles, o primeiro na historia do club."}
{"id": "320050", "revid": "5132", "url": "https://gl.wikipedia.org/wiki?curid=320050", "title": "Jos\u00e9 Luis Moreno Barroso", "text": ""}
{"id": "320053", "revid": "89787", "url": "https://gl.wikipedia.org/wiki?curid=320053", "title": "CDH2", "text": "A cadherina-2 (CDH2), tam\u00e9n chamada N-cadherina ou cadherina neuronal (NCAD) ou tam\u00e9n CD325 (\"cluster\" de diferenciaci\u00f3n 325) \u00e9 unha prote\u00edna que nos humanos est\u00e1 codificada no xene \"CDH2\" do cromosoma 18. A N-cadherina \u00e9 unha prote\u00edna transmembrana expresada en moitos tecidos e funciona mediando a adhesi\u00f3n celular. No m\u00fasculo card\u00edaco, a N-cadherina \u00e9 un compo\u00f1ente integral das uni\u00f3ns adherentes situado nos discos intercalares, que ten a funci\u00f3n de acoplar mec\u00e1nica e electricamente os cardiomiocitos adxacentes. A\u00ednda que as mutaci\u00f3ns en \"CDH2\" ata agora non foron asociadas con doenzas humanas, as alteraci\u00f3ns na expresi\u00f3n e integridade da prote\u00edna N-cadherina observ\u00e1ronse en varias formas de doenzas, como a cardiomiopat\u00eda dilatada humana.\nEstrutura.\nA N-cadherina \u00e9 unha prote\u00edna cun peso molecular de 99,7 kDa, e 906 residuos de amino\u00e1cidos. A N-cadherina \u00e9 unha cadherina cl\u00e1sica da superfamilia das cadherinas, composta por cinco repetici\u00f3ns de cadherina extracelulares, unha rexi\u00f3n transmembrana e unha cola citopl\u00e1smica moi conservada. A N-cadherina, e outras cadherinas, presentan interacci\u00f3ns prote\u00edna-prote\u00edna con outras mol\u00e9culas de N-cadherina de c\u00e9lulas adxacentes en conformaci\u00f3n antiparalela, polo que crean unha especie de \"cremalleira\" adhesiva li\u00f1al entre as c\u00e9lulas.\nFunci\u00f3n.\nA N-cadherina chamouse as\u00ed polo seu papel no tecido nervioso, pero ademais da s\u00faa funci\u00f3n orixinal descuberta nas neuronas, viuse posteriormente que tam\u00e9n funciona no m\u00fasculo card\u00edaco e nas met\u00e1stases do cancro. A N-cadherina \u00e9 unha glicoprote\u00edna transmembrana, homof\u00edlica que pertence \u00e1 familia de mol\u00e9culas de adhesi\u00f3n celular dependentes do calcio. Estas prote\u00ednas te\u00f1en dominios extracelulares que median nas interacci\u00f3ns homof\u00edlicas entre c\u00e9lulas adxacentes, e colas citopl\u00e1smicas C-terminais que median na uni\u00f3n coas cateninas, as cales \u00e1 s\u00faa vez interacciponan co citoesqueleto de actina.\nFunci\u00f3n no desenvolvemento.\nA N-cadherina xoga un papel no desenvolvemento como glicoprote\u00edna de adhesi\u00f3n celular dependente do calcio que funciona durante a gastrulaci\u00f3n e c\u00f3mpre para o establecemento da asimetr\u00eda esquerda-dereita.\nA N-cadherina expr\u00e9sase extensamente no embri\u00f3n post-implantaci\u00f3n, e presenta altos niveis no mesoderma e unha expresi\u00f3n sostida durante toda a vida adulta. A mutaci\u00f3n da N-cadherina durante o desenvolvemento ten o efecto m\u00e1is significativo na adhesi\u00f3n celular no coraz\u00f3n primitivo; produce miocitos disociados e un desenvolvemento anormal do tubo card\u00edaco. A N-cadherina xoga un papel no desenvolvemento do coraz\u00f3n dos vertebrados e na transici\u00f3n de c\u00e9lulas epiteliais a trabeculares e na formaci\u00f3n da capa de c\u00e9lulas mioc\u00e1rdicas compacta. Un estudo mostrou que os miocitos que expresan unha mutaci\u00f3n negativa dominante na N-cadherina presentaban anormalidades significativas na distribuci\u00f3n dos miocitos e nas migraci\u00f3ns cara ao endocardio, o que d\u00e1 lugar a defectos na formaci\u00f3n de trab\u00e9culas no miocardio.\nFunci\u00f3n no m\u00fasculo card\u00edaco.\nNo m\u00fasculo card\u00edaco a N-cadherina enc\u00f3ntrase nos discos intercalares, que son estruturas que proporcionan conexi\u00f3ns c\u00e9lula-c\u00e9lula que facilitan o acoplamento mec\u00e1nico e el\u00e9ctrico entre cardiomiocitos adxacentes. Nos discos intercalares hai tres tipos de uni\u00f3ns: uni\u00f3ns adherentes, desmosomas e uni\u00f3ns comunicantes; A N-cadherina \u00e9 un compo\u00f1ente esencial nas uni\u00f3ns adherentes, que permite a adhesi\u00f3n c\u00e9lula-c\u00e9lula e a transmisi\u00f3n de forza a trav\u00e9s do sarcolema. A N-cadherina en complexo coas cateninas foi descrita como un regulador clave da funci\u00f3n dos discos intercalares. A N-cadherina aparece nas uni\u00f3ns c\u00e9lula-c\u00e9lula antes da formaci\u00f3n das uni\u00f3ns comunicantes, e \u00e9 fundamental para unha miofibrilox\u00e9nese normal. A expresi\u00f3n dunha forma mutante da N-cadherina que leva unha gran deleci\u00f3n no dominio extracelular inhibe a funci\u00f3n das N-cadherinas end\u00f3xenas nos cardiomiocitos ventriculares adultos, e os cardiomiocitos veci\u00f1os perden o contacto c\u00e9lula-c\u00e9lula e as placas de uni\u00f3ns comunicantes.\nOs modelos en ratos nos que se utilizou transx\u00e9nese serviron para resaltar a funci\u00f3n da N-cadherina no m\u00fasculo card\u00edaco. Os ratos que ti\u00f1an alterada a expresi\u00f3n de N-cadherina e/ou E-cadherina mostraban un fenotipo de cardiomiopat\u00eda dilatada, probablemente debido ao mal funcionamento dos discos intercalares. De acoro con isto, os ratos con ablaci\u00f3n de N-cadherina nos coraz\u00f3ns adultos por medio do transxene Cre N-cadherina inducible por tamoxif\u00e9n espec\u00edfico card\u00edaco presentaban unha ensamblaxe alterada dos discos intercalares, cardiomiopat\u00eda dilatada, funci\u00f3ns card\u00edacas alteradas, diminuci\u00f3n da lonxitude dos sarc\u00f3meros, incremento do grosor da li\u00f1a Z do sarc\u00f3mero, diminuci\u00f3n da conexina 43, e perda da tensi\u00f3n muscular. Os ratos morr\u00edan aos dous meses de expresi\u00f3n do transxene, principalmente debido a taquicardia ventricular espont\u00e1nea. Posteriores an\u00e1lises de ratos knockout pra a N-cadherina revelaron que as arritmias deb\u00edanse probablemente \u00e1 remodelaci\u00f3n dos canais i\u00f3nicos e \u00e1 funci\u00f3n anormal do canal Kv1.5. Estes animais mostraban unha duraci\u00f3n prolongada dos potenciais de acci\u00f3n, unha densidade reducida dos canais de potasio rectificadores entrantes e un descenso da expresi\u00f3n de Kv1.5, KCNE2 e cortactina combinado coa alteraci\u00f3n do citoesqueleto de actina no sarcolema.\nFunci\u00f3n nas neuronas.\nNas c\u00e9lulas neurais, en certas sinapses do sistema nervioso central, a adhesi\u00f3n celularadhesi\u00f3n da neurona presin\u00e1ptica \u00e1 postsin\u00e1ptica est\u00e1 mediada polo menos en parte pola N-cadherina. As N-cadherinas interaccionan coas cateninas e xogan un importante papel nos procesos de aprendizaxe e a memoria.\nFunci\u00f3n na met\u00e1stase do cancro.\nA N-cadherina at\u00f3pase comunmente nas c\u00e9lulas cancerosas e proporciona un mecanismo para a migraci\u00f3n transendotelial. Cando unha c\u00e9lula cancerosa se adhire a unha c\u00e9lula endotelial dun vaso sangu\u00edneo regula \u00e1 alza a v\u00eda da src quinase, a cal fosforila beta-cateninas unidas tanto a N-cadherina coma a E-cadherinas. Isto causa que falle a conexi\u00f3n intercelular entre d\u00faas c\u00e9lulas endoteliais adxacentes e permite que ac\u00e9lula cancerosa se introduza e pase entre elas.\nImportancia cl\u00ednica.\nAs mutaci\u00f3ns no xene \"CDH2\" non foron ligadas de forma conclu\u00ednte con ning\u00fan trastorno humano. Un estudo que investigou os fundamentos xen\u00e9ticos do trastorno obsesivo-compulsivo e a s\u00edndrome de Tourette atoparon que as variantes de \"CDH2\" probablemente non causan enfermidades por si soas, mais poden supo\u00f1er un risco cando se examinan como parte dun panel de xenes de adhesi\u00f3n c\u00e9lula-c\u00e9lula relacionados. Necesitaranse m\u00e1is estudos en grandes cohortes para determinar isto inequivocamente.\nNa cardiomiopat\u00eda dilatada humana atopouse que estaba potenciada a expresi\u00f3n de N-cadherina e disposta dun modo desorganizado, o que suxire que a desorganizaci\u00f3n da prote\u00edna N-cadherina nas doenzas card\u00edacas pode ser un compo\u00f1ente de remodelaci\u00f3n.\nInteracci\u00f3ns.\nA CDH2 presenta interacci\u00f3ns con:"}
{"id": "320054", "revid": "27155", "url": "https://gl.wikipedia.org/wiki?curid=320054", "title": "Cadherina-2", "text": ""}
{"id": "320055", "revid": "27155", "url": "https://gl.wikipedia.org/wiki?curid=320055", "title": "Cadherina neural", "text": ""}
{"id": "320056", "revid": "27155", "url": "https://gl.wikipedia.org/wiki?curid=320056", "title": "NCAD", "text": ""}
{"id": "320057", "revid": "27155", "url": "https://gl.wikipedia.org/wiki?curid=320057", "title": "CD325", "text": ""}
{"id": "320058", "revid": "27155", "url": "https://gl.wikipedia.org/wiki?curid=320058", "title": "N-cadherina", "text": ""}
{"id": "320059", "revid": "27155", "url": "https://gl.wikipedia.org/wiki?curid=320059", "title": "Cadherina neuronal", "text": ""}
{"id": "320060", "revid": "89787", "url": "https://gl.wikipedia.org/wiki?curid=320060", "title": "Road Town", "text": "Road Town, at\u00f3pase localizada na illa de T\u00f3rtola e \u00e9 a Capital das Illas Virxes Brit\u00e1nicas. A cidade at\u00f3pase situada na parte central da costa sur da illa, nun porto con forma de ferradura que recibe o nome de Harbour Road. A poboaci\u00f3n era aproximadamente 9.400 habitantes en 2004.\nO nome da cidade procede do termo n\u00e1utico \"the roads\", que v\u00e9n do termo ingl\u00e9s roadstead (rada en galego), que \u00e9 un lugar menos abrigado que un porto, pero ao que os barcos poden acceder facilmente. Unha superficie de 28 Hect\u00e1reas foi ga\u00f1ada ao mar, recibe o nome de Wickhams Cay e converteuse nun centro tur\u00edstico. O edificio m\u00e1is antigo de Road Town, The Old HM Prison situada na r\u00faa principal, data de 1840.\nRoad Town \u00e9 un dos principais centros de fletamento de barcos no Caribe, \u00e9 a sede da administraci\u00f3n mari\u00f1a de T\u00f3rtola, que se atopa localizada no porto deportivo de Road Reef e na que atracan as d\u00faas principais compa\u00f1\u00edas de fletamento de buques que operan en Road Town.\nClima.\nAs Illas Virxes Brit\u00e1nicas gozan dun clima tropical, moderado polos ventos alisios. As temperaturas var\u00edan pouco ao longo do ano. Na capital, Road Town, a m\u00e1xima diaria t\u00edpica \u00e9 do redor 32\u00a0\u00b0C no ver\u00e1n e 29\u00a0\u00b0C no inverno. Os m\u00ednimos diarios t\u00edpicos son de ao redor de 24\u00a0\u00b0C no ver\u00e1n e 21\u00a0\u00b0C no inverno. As precipitaci\u00f3ns medias son sobre 1150\u00a0mm ao ano, algo m\u00e1is alto nos outeiros e algo m\u00e1is baixo na costa. As precipitaci\u00f3ns poden ser moi variables, pero os meses m\u00e1is h\u00famidos, son de setembro a novembro e os meses m\u00e1is secos, son febreiro e marzo. Os furac\u00e1ns de cando en vez golpean as illas, a tempada de furac\u00e1ns vai de xu\u00f1o a novembro.\nTransporte e turismo.\nRoad Town \u00e9 un dos principais centros de alugueiro de iates no Caribe. Moitas empresas exitosas de iates charter operan en Road Town. Tam\u00e9n poden verse a mi\u00fado cruceiros atracados aqu\u00ed.\nO porto \u00e9 un punto de partida popular para moitos dos transbordadores que serven \u00e1 illa. A terminal de ferri at\u00f3pase no extremo suroeste de Road Town. Os ferries funcionan durante o d\u00eda, todos os d\u00edas da semana, e de cando en cando pola noite.\nRoad Town est\u00e1 servida polo \u00fanico aeroporto importante das Illas Virxes Brit\u00e1nicas, Terrance B. Lettsome International Airport (IATA: EIS, ICAO: TUPJ), na Illa Beef, dentro dun curto traxecto en coche desde a cidade. S\u00f3 est\u00e1n dispo\u00f1ibles voos de curto percorrido desde este aeroporto, os voos de longa distancia son atendidos polo Cyril E. King Airport nas Illas Virxes Estadounidenses (IATA: STT ICAO: TIST).\n\"Autobus\" en T\u00f3rtola significa camionetas de pasaxeiros de gran tama\u00f1o, ou grandes camionetas modificadas con asentos e a parte superior de lona, estas son co\u00f1ecidas localmente como \"safaris\". Viaxar en autob\u00fas pode ser menos custoso que coller un taxi, e \u00e9 a mi\u00fado unha opci\u00f3n cando se viaxa desde o aeroporto a Road Town, ou desde os pobos dos extremos da illa.\nHistoria.\nO 1 de agosto de 1834, leuse a Proclamaci\u00f3n de Emancipaci\u00f3n.\nEn 1853, un incendio na cidade destru\u00edu case todos os edificios en Road Town. O lume propagouse por alborotadores enfurecidos que protestaban polo aumento no imposto sobre o gando. Os manifestantes finalmente incendiaron a maior parte das plantaci\u00f3ns da illa.\nL\u00edmites xeogr\u00e1ficos.\nHai unha certa ambig\u00fcidade en canto \u00e1 precisa extensi\u00f3n xeogr\u00e1fica de Road Town. Acheg\u00e1ndose \u00e1 cidade desde o oeste, un cartel na parte inferior do outeiro Slaney recibe aos visitantes a Road Town. Pero os tradicionalistas afirman que a cidade en si s\u00f3 se inicia a partir de Road Reef e Fort Burt, e que por tanto o Prospect Reef Hotel que cobre case toda a superficie entre Slaney Hill e Road Reef, non est\u00e1 tecnicamente en Road Town.\nAcheg\u00e1ndose a Road Town desde o leste, hai unha ambig\u00fcidade similar se Road Town comeza na rotonda de Port Purcell debaixo de Fort George, ou se tam\u00e9n incl\u00fae Baughers Bay.\nFort Burt e Fort George foron os marcadores hist\u00f3ricos dos l\u00edmites occidental e oriental da cidade, que se beneficiou da protecci\u00f3n da Coroa."}
{"id": "320065", "revid": "56817", "url": "https://gl.wikipedia.org/wiki?curid=320065", "title": "Ith-Gael", "text": "Ith-Gael \u00e9 o primeiro \u00e1lbum de estudio do grupo de folk galego Taranis. Foi publicado en 1980, polo selo Ruada."}
{"id": "320066", "revid": "56817", "url": "https://gl.wikipedia.org/wiki?curid=320066", "title": "Taranis (\u00e1lbum)", "text": "Taranis \u00e9 o segundo \u00e1lbum de estudio do grupo de folk galego Taranis. Foi publicado en 1985, polo selo Edigal.\nO disco foi gravado nos estudos Sonoland, en Madrid."}
{"id": "320069", "revid": "85894", "url": "https://gl.wikipedia.org/wiki?curid=320069", "title": "A Airexe, San Xo\u00e1n de Pena, Lugo", "text": "A Airexe \u00e9 un lugar da parroquia do San Xo\u00e1n de Pena, no concello de Lugo. Segundo o IGE en 2014 ti\u00f1a 27 habitantes, dos cales 13 eran homes e 14 mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "320070", "revid": "56817", "url": "https://gl.wikipedia.org/wiki?curid=320070", "title": "Sinfon\u00eda do Cebreiro", "text": "Sinfon\u00eda do Cebreiro \u00e9 o terceiro \u00e1lbum de estudio do grupo de folk galego Taranis. Foi publicado en 1990, polo selo Sons Galiza.\nO disco foi gravado nos estudos Sons Galiza, en Lugo, sendo producido por Eloi Caldeiro. O \u00e1lbum foi reeditado en CD en 1999."}
{"id": "320073", "revid": "85894", "url": "https://gl.wikipedia.org/wiki?curid=320073", "title": "Mat\u0101\u02bbutu", "text": "Mat\u0101\u02bbutu \u00e9 a capital de Wallis e Futuna , unha colectividade no estranxeiro de Francia. At\u00f3pase situada na illa de Uv\u00e9a ('Uvea), no distrito de Hahake, da que tam\u00e9n \u00e9 a capital. A s\u00faa poboaci\u00f3n (censo de 2003) \u00e9 de 1.191 \u00c9 un dos dous portos de Wallis e Futuna, o outro est\u00e1 en Leava na illa de Futuna. O Aeroporto de Hihifo, \u00e9 o principal acceso \u00e1 illa e a cidade, est\u00e1 a 5'6\u00a0km ao noroeste.\nOs lugares m\u00e1is emblem\u00e1ticos da cidade son a Catedral de Mat\u0101\u02bbutu, o palacio \u00e1 beira de el e o pano de fondo do Monte Lulu Fakahega onde hai unha antiga capela.\nHistoria.\nNa \u00e9poca medieval, invasores Tu\u02bbi Tonga fixeron a guerra contra os insulares e tomaron o control. Nomearon o seu primeiro xefe e cham\u00e1ronlle o Uveas que se converteu na dinast\u00eda gobernante das d\u00faas illas, \u00e9 a base de Mat\u0101\u02bbutu ata hoxe en d\u00eda. Fortificaci\u00f3ns constru\u00eddas polos tonganos nese momento descubr\u00edronse nas pr\u00f3ximas Talierumu e Malama Tagata, durante as \u00faltimas escavaci\u00f3ns arqueol\u00f3xicas da zona.\nOs misioneiros cat\u00f3licos que chegaron \u00e1 illa en 1837 aseguraron que toda a poboaci\u00f3n das illas converterase ao cristianismo nun curto per\u00edodo de 5 anos. Durante este per\u00edodo constru\u00edron varias igrexas non s\u00f3 en Mat\u0101\u02bbutu, sen\u00f3n tam\u00e9n en Mu'a e nas illas Vaitupu.\nMat\u0101\u02bbutu pasou de ser un pequeno pobo a unha cidade cando os franceses constru\u00edron a maior parte das principais instalaci\u00f3ns de Wallis e Futuna aqu\u00ed. Historicamente foi unha base de fornecemento, porcos, aves de curral, i\u00f1ame, pl\u00e1tano e coco estaban dispo\u00f1ibles para os barcos que chegaban. Durante a segunda guerra mundial, a corveta da Francia libre \"Chevreuil\" desembarcou un destacamento de infantes de mari\u00f1a franceses en Mat\u0101\u02bbutu. Tivo lugar unha pequena batalla capturaron aos partidarios da Francia de Vichy e tomaron o centro de comunicaci\u00f3n de radio da illa. Francis Fox Parry do 1\u00ba Batall\u00f3n da 11\u00aa divisi\u00f3n de infantes de mari\u00f1a tam\u00e9n aterrou aqu\u00ed. A poboaci\u00f3n da cidade capital era 815 habitantes en 1998.\nXeograf\u00eda.\nMat\u0101\u02bbutu \u00e9 o centro urbano m\u00e1is grande da illa de Wallis, que se atopa entre Tahit\u00ed e Noum\u00e9a. Uvea ou illa Wallis con Mata'utu como a s\u00faa capital ten unha superficie de 60\u00a0km\u00b2 \u00e9 pertence ao maior arquip\u00e9lago de Wallis. Est\u00e1 rodeada de arrecifes de coral. Mata'utu \u00e9 a sede administrativa e de capital econ\u00f3mica das illas Wallis. At\u00f3pase na costa leste, ao longo da principal estrada da costa, a RT1. A estrada de norte a sur RT1 e a RT3, que ven desde o oeste, cr\u00fazanse no centro da localidade Mat\u0101\u02bbutu \u00e9 un dos dous portos de Wallis e Futuna, o outro \u00e9 Leava. Hai varios pequenos illotes na lagoa en mar a f\u00f3ra m\u00e1is al\u00f3 de Mat\u0101\u02bbutu Bay (Baie de Mata'utu), inclu\u00edndo Luaniva, Fugalei, Nukuhione e Nukuhifala, os illotes son un bo lugar para ancorar os barcos xa que a ribeira de Mat\u0101\u02bbutu Bay non \u00e9 adecuada para este prop\u00f3sito. Mata Utu Bay at\u00f3pase 5\u00a0km. ao nordeste de Mua Bay.\nPaisaxe urbana.\nO centro de Mat\u0101\u02bbutu est\u00e1 dominado pola Catedral de Mata'utu, un monumento nacional franc\u00e9s, que leva a insignia real de Wallis, unha cruz de Malta entre as s\u00faas torres. A catedral tam\u00e9n se co\u00f1ece como a \"Catedral da nosa Se\u00f1ora da Boa Esperanza\", con vistas \u00e1 lagoa. Nas s\u00faas proximidades existen, varios restaurantes, o Au Bon Marche e o mercado de Ocean\u00eda, hoteis e a oficina de correos, e o sinxelo Palacio do Rei de Uv\u00e9a, que ten dous pisos de galer\u00edas adxacentes \u00e1 igrexa.\nTam\u00e9n hai unha plataforma co\u00f1ecida localmente como \"Fale Fono\" no lado oposto do peirao que foi utilizado polo xefe das tribos locais para facer fronte \u00e1 xente. O outeiro co\u00f1ecido como o Monte Lulu Fakahega, que se eleva a unha altura de 145 m, forma o pano de fondo da aldea. Ten existe unha antiga capela na parte superior. A este lugar acc\u00e9dese por un cami\u00f1o curto e estreito e a vista desde a cima do outeiro \u00e9 particularmente pintoresca. \nA cidade conta cos estadios de rugby Stade Laione Rugby, Stade Lomipeau, Stade de Kafika nos suburbios occidentais e o Hospital Sia. As r\u00faas de Mat\u0101\u02bbutu non te\u00f1en nome. Na cidade est\u00e1n dispo\u00f1ibles instalaci\u00f3ns telef\u00f3nicas, servizos bancarios e outros servizos esenciais.\nEconom\u00eda.\nA econom\u00eda da illa depende do seu principal produto da copra, a iuca, o i\u00f1ame, ra\u00edces de tarro e pl\u00e1tanos. A cabana gandeira consta de 25.000 porcos e 7.000 cabras. A unidade monetaria \u00e9 o franco CFP. O saldo das importaci\u00f3ns non \u00e9 favorable \u00e1s illas xa que as importaci\u00f3ns superan \u00e1s exportaci\u00f3ns.\nServizos.\nO Xulgado de Instruci\u00f3n de Wallis e Futuna at\u00f3pase en Mat\u0101\u02bbutu Radio Wallis et Futuna emite desde Mat\u0101\u02bbutu A pouca distancia da cidade at\u00f3panse a comisar\u00eda e o centro comercial. Tam\u00e9n hai unha sucursal do Indosuez Bank en Mat\u0101\u02bbutu, e unha central t\u00e9rmica A tenda Uv\u00e9a vende casetes de m\u00fasica do cantante e compositor de Wallis Palisio Tuauli da banda Talamohe. A cidade carece dun centro de informaci\u00f3n tur\u00edstica.\nUn servizo de transporte de carga conecta a Mata'utu en Wallis e Singawe en Futuna con Nuemea. O aeroporto de Mata'utu e illa Walli est\u00e1 a 6\u00a0km. Ao noroeste da localidade\nCultura.\nO D\u00eda da Asunci\u00f3n cel\u00e9brase en Mat\u0101\u02bbutu o 15 de agosto. Preto de Mat\u0101\u02bbutu at\u00f3panse dous sitios arqueol\u00f3xicos importantes, Talietumu e Tonga Toto. A identidade cultural dos insulares de Wallis como dos Wallineses, \u00e9 unha rama da cultura polinesia. A \"lingua Uvean, un derivado da lingua polinesia occidental \u00e9 a lingua falada na cidade e na illa con estreita afinidade coa lingua de Tonga. Na illa de Wallis, os wallisianos utilizan o Uvean como lingua coti\u00e1, mentres que o franc\u00e9s \u00e9 a lingua da administraci\u00f3n."}
{"id": "320074", "revid": "1131", "url": "https://gl.wikipedia.org/wiki?curid=320074", "title": "Lembranza da auga", "text": "Lembranza da auga \u00e9 o terceiro \u00e1lbum de estudio do grupo de folk galego Brath. Foi publicado en 1988, polo selo Sons Galiza.\nO disco foi gravado na primavera de 1988 en Est\u00fadio \u00c1ngel II, de Lisboa. O \u00e1lbum foi reeditado en 1999 en CD."}
{"id": "320077", "revid": "7523", "url": "https://gl.wikipedia.org/wiki?curid=320077", "title": "Maccabi Tel Aviv FC", "text": ""}
{"id": "320079", "revid": "23204", "url": "https://gl.wikipedia.org/wiki?curid=320079", "title": "Hal\u00f3xeno", "text": "A serie qu\u00edmica dos hal\u00f3xenos \u00e9 o grupo 17 (7A) da t\u00e1boa peri\u00f3dica dos elementos, formado polos seguintes elementos: fl\u00faor, cloro, bromo, iodo, \u00e1stato e t\u00e9nnesso (este \u00faltimo, radioactivo e pouco com\u00fan). Ese grupo, xuntamente co grupo 18 (8A), dos gases nobres, son as \u00fanicas familias formadas unicamente por non-metais. "}
{"id": "320080", "revid": "1131", "url": "https://gl.wikipedia.org/wiki?curid=320080", "title": "Bernie Sanders", "text": "Bernard Sanders, co\u00f1ecido como Bernie Sanders, nado o 8 de setembro de 1941, \u00e9 un destacado pol\u00edtico estadounidense afiliado ao Partido Dem\u00f3crata dese pa\u00eds. Nas elecci\u00f3ns do ano 2007, presentouse como candidato \"independente\" para poder conservar a s\u00faa banca. \u00c9 por iso que est\u00e1 catalogado como Independente dem\u00f3crata, sen deixar a s\u00faa afiliaci\u00f3n ao partido.\nTraxectoria.\nDespois de postularse como candidato \u00e1 Casa Branca no 2016, postulouse de novo no 2019 como candidato \u00e1 Casa Branca en 2020, cun discurso igualitarista, ecoloxista e contra o poder do di\u00f1eiro. Comezou recadando m\u00e1is de 10 mill\u00f3ns de d\u00f3lares para a campa\u00f1a en menos dunha semana, en xeral, microdoaz\u00f3ns, se ben desistiu en medio da pandemia global da COVID-19."}
{"id": "320081", "revid": "5312", "url": "https://gl.wikipedia.org/wiki?curid=320081", "title": "Nikolaos Michaloliakos", "text": "Nikolaos G. Michaloliakos (en grego:\u039d\u03b9\u03ba\u03cc\u03bb\u03b1\u03bf\u03c2 \u0393. \u039c\u03b9\u03c7\u03b1\u03bb\u03bf\u03bb\u03b9\u03ac\u03ba\u03bf\u03c2), nado en Atenas o 16 de decembro de 1957, \u00e9 un pol\u00edtico grego que foi l\u00edder do partido de extrema dereita Amencer Dourado, ilegalizado dende outubro de 2020.\nTraxectoria.\nCon 16 anos uniuse ao nacionalista Partido do 4 de agosto de Konstantinos Plevris, ao tempo que formaba parte da organizaci\u00f3n local do grupo paramilitar EOKA-B. Arrestado por vez primeira en xullo de 1974 durante unha protesta nas portas da embaixada brit\u00e1nica, organizada pola postura do Reino Unido na invasi\u00f3n turca de Chipre. En decembro de 1976 arrest\u00e1rono de novo por agredirlles aos xornalistas que cubr\u00edan o funeral de Evangelos Mallios, un polic\u00eda que presuntamente realizara torturas durante o R\u00e9xime dos Coroneis, e que fora asasinado pola Organizaci\u00f3n Revolucionaria 17 de novembro, non obstante liber\u00e1rono por mor de problemas t\u00e9cnicos relacionados co seu arresto. Mentres estivo na cadea, Michaloliakos co\u00f1eceu aos dirixentes da xunta militar que gobernara o pa\u00eds entre 1967 e 1974. Despois entrou no ex\u00e9rcito, un\u00edndose \u00e1s forzas especiais. En xullo de 1978 a polic\u00eda arrestouno de novo tras unirse a un grupo extremista acusado de posu\u00edr ilegalmente armas e explosivos. Como consecuencia da condena bot\u00e1rono do ex\u00e9rcito.\nTras sa\u00edr do c\u00e1rcere lanzou a revista \"Chrysi Avgi\" (\"Amencer Dourado\"), inicialmente a revista manti\u00f1a unhas posici\u00f3ns moi pr\u00f3ximas ao\u00a0nacional-socialismo. A publicaci\u00f3n cesou en abril de 1984 ao unirse Michaloliakos \u00e1 Uni\u00f3n Pol\u00edtica Nacional, e por indicaci\u00f3n do seu l\u00edder Georgios Papadopulos f\u00edxose cargo das s\u00faas mocidades. En xaneiro de 1985 rompeu coa UPN e fundou o \"Movemento Nacional Popular - Amencer Dourado\", mant\u00e9ndose como o seu l\u00edder ata que o partido suspendeu as s\u00faas actividades en novembro de 2005. Tomou a decisi\u00f3n debido a enfrontamentos con antifascistas. Entre 2005\u20132007 el e a maior\u00eda dos antigos membros de Amencer Dourado participaron na Alianza Patriota. En 2007 Amencer Dourado reasumiu as s\u00faas actividades, de novo baixo o seu liderado.\nEn maio de 2012, o seu partido logrou 21 asentos no Parlamento, un deles o seu, durante unhas elecci\u00f3ns centradas na crise econ\u00f3mica e nas que Michaloliakos se viu envolto en varias controversias, atraendo a atenci\u00f3n internacional e con frecuencia condenas das s\u00faas posici\u00f3ns. En especial salientou a s\u00faa denegaci\u00f3n da existencia de c\u00e1maras de gas utilizadas polos nazis durante a segunda guerra mundial para asasinar xudeus, homosexuais e outros grupos. Despois dos bos resultados nas elecci\u00f3ns afirmou \"T\u00e9mannos, xa chegamos\".\nArresto.\nLogo do apu\u00f1alamento mortal do rapeiro antifascista e antirracista Pavlos Fyssas o 17 de setembro de 2013, arrestouse a Michaloliakos o 28 de setembro, canda moitos outros membros do seu partido con cargos de estaren implicados nunha organizaci\u00f3n criminal, considerada responsable de asasinato, extorsi\u00f3n, e implicaci\u00f3n na desaparici\u00f3n de ata 100 inmigrantes. Tras 18 meses de detenci\u00f3n provisoria, o m\u00e1ximo permitido, liberouse a Michaloliakos, que permanece baixo arresto domiciliario, a\u00ednda que con potestade para poder asistir \u00e1s sesi\u00f3ns parlamentarias."}
{"id": "320082", "revid": "4753", "url": "https://gl.wikipedia.org/wiki?curid=320082", "title": "Leptictidium", "text": "Leptictidium (\u00abpequena donicela gr\u00e1cil\u00bb en lat\u00edn) \u00e9 un x\u00e9nero extinto de pequenos placentarios que, xunto cos canguros, os \"Dipodomyinae\" e certos hom\u00ednidos, son uns dos poucos mam\u00edferos totalmente b\u00edpedes co\u00f1ecidos. Morfoloxicamente, este animal destaca pola s\u00faa combinaci\u00f3n de caracter\u00edsticas t\u00edpicas dos euterios primitivos con adaptaci\u00f3ns moi especializadas. Representa unha das primeiras p\u00f3las que se separaran dos placentarios basais e apareceu a comezos do Eoceno, hai aproximadamente 55 mill\u00f3ns de anos. Malia que chegou a ser com\u00fan en Europa, extinguiuse hai aproximadamente 35 mill\u00f3ns de anos sen deixar descendencia, probablemente por mor do feito de ter evolucionado para vivir en ecosistemas boscosos e non puido adaptarse \u00e1s chairas abertas do Oligoceno."}
{"id": "320084", "revid": "85894", "url": "https://gl.wikipedia.org/wiki?curid=320084", "title": "West Island", "text": "West Island \u00e9 a capital do Territorio externo australiano das Illas Cocos (Keeling). A Poboaci\u00f3n \u00e9 duns 190 habitantes e est\u00e1 composta principalmente por europeos. \u00c9 ademais a menos poboada das d\u00faas illas habitadas dese arquip\u00e9lago (a outra \u00e9 Illa Home). Formou parte das Posesi\u00f3ns da familia Clunies-Ross, e durante a segunda guerra mundial funcionou aqu\u00ed un aeroporto militar. Ademais dos edificios gobernamentais, un almacen xeral e un pequeno aeroporto, ten instalaci\u00f3ns tur\u00edsticas.\nEducaci\u00f3n.\nOpera unha escola de primaria e secundaria da High School District District Cocos en West Island. A maior\u00eda dos estudantes dese campus son orixinarios do continente australiano. "}
{"id": "320086", "revid": "1131", "url": "https://gl.wikipedia.org/wiki?curid=320086", "title": "Raksha Bandhan", "text": "O Raksha Bandhan (en s\u00e1nscrito \u0930\u0915\u094d\u0937\u093e\u092c\u0928\u094d\u0927\u0928\u092e\u094d) \u00e9 un festival hindu\u00edsta e xainista. A tradici\u00f3n hindu\u00edsta celebra o amor e as obrigas entre irm\u00e1ns e irm\u00e1s, e tam\u00e9n as relaci\u00f3ns entre homes e mulleres, familiares ou non, que te\u00f1en unha forte amizade como se fosen irm\u00e1n e irm\u00e1. En moitas partes da India co\u00f1\u00e9cese como Rakhi Purnima, ou simplemente Rakhi. A tradici\u00f3n xainista celebra o d\u00eda no que os monxes Akampanacharya, Shrutsagar e Vishnu Kumur ao manter o seu estado de contemplaci\u00f3n foron quen de parar a tortura f\u00edsica \u00e1 que estaban sendo sometidos eles e os seus disc\u00edpulos Raksha Bandhan \u00e9 un d\u00eda festivo nalgunhas partes da India, como Andhra Pradesh, Guxarat, Madhya Pradesh, Bengala Occidental, Raxast\u00e1n, Uttarakhand, Uttar Pradesh, Jharkhand, Bihar, Haryana, Orissa, Punjab, Maharashtra e Telangana, as\u00ed como no Nepal e cel\u00e9brana hindu\u00edstas e xainistas noutras partes do mundo. O festival cae o d\u00eda de l\u00faa chea (Shravan Poornima) do mes de shravan segundo o calendario lunisolar hindu\u00edsta."}
{"id": "320088", "revid": "23204", "url": "https://gl.wikipedia.org/wiki?curid=320088", "title": "Elecci\u00f3ns \u00e1 Xunta Xeral do Principado de Asturias de 2015", "text": "As elecci\u00f3ns \u00e1 Xunta Xeral do Principado de Asturias de 2015 celebr\u00e1ronse o 24 de maio de 2015 para elixir os 45 deputados da X lexislatura asturiana. As elecci\u00f3ns celebr\u00e1ronse coincidindo coas doutras 12 comunidades aut\u00f3nomas, as\u00ed como coas elecci\u00f3ns municipais de Espa\u00f1a de 2015.\nCampa\u00f1a electoral.\nA campa\u00f1a electoral tivo unha duraci\u00f3n de quince d\u00edas, comezando \u00e1s cero horas do d\u00eda 8 de maio de 2015 e rematando \u00e1s cero horas do d\u00eda 23 de maio do mesmo ano.\nResultados.\nOs resultados das elecci\u00f3ns deron como ga\u00f1ador \u00e1s candidaturas presentadas polo PSOE-FSA, obtendo 14 escanos. O segundo partido m\u00e1is votado foi o PP, que quedou con 11 escanos, mellorando un escano respecto das elecci\u00f3ns de 2012. O peor parado foi Foro, que perdeu 9 escanos, quedando con 3. Izquierda Unida mantivo os seus 5 escanos. Ademais, d\u00faas novas formaci\u00f3ns, Podemos e Ciudadanos, entraron no parlamento con 9 e 3 escanos respectivamente."}
{"id": "320090", "revid": "23204", "url": "https://gl.wikipedia.org/wiki?curid=320090", "title": "Cockburn Town", "text": "Cockburn Town \u00e9 a capital das illas Turks e Caicos.\nXeograf\u00eda.\nCockburn Town at\u00f3pase na illa m\u00e1is grande do arquip\u00e9lago das Illas Turks, Gran Turca. A arquitectura hist\u00f3rica das Bermudas dos s\u00e9culos XVII e XIX at\u00f3pase nas principais r\u00faas da cidade. A cidade \u00e9 co\u00f1ecida polas s\u00faas longas e estreitas r\u00faas e farolas antigas.\nO ancoradoiro m\u00e1is pr\u00f3ximo a Cockburn Town \u00e9 o de Hawk Nest Anchorage, que, a\u00ednda que protexido, s\u00f3 debe utilizarse con boa luz por mor do arrecife preto da entrada.\nHistoria.\n\u00c9 a sede do goberno desde que en 1766, Cockburn Town foi o primeiro asentamento permanente das illas, fundada en 1681 polos comerciantes de sal que chegaron \u00e1s Illas Turks e Caicos. A cidade supostamente at\u00f3pase no lugar no que Juan Ponce de Le\u00f3n chegou por primeira vez \u00e1 illa.\nVisitas principais.\nMuseo Nacional.\nCockburn Town \u00e9 a sede do Museo Nacional de Turks e Caicos, que se atopa no edificio da \u00e9poca colonial Guinep House, na r\u00faa Front. A casa crese que ten m\u00e1is de 180 anos e gran parte do material da s\u00faa estrutura vi\u00f1eron de naufraxios locais, inclu\u00edndo o mastro dun barco, que \u00e9 un dos principais soportes do edificio. O sitio foi doado ao Museo en 1990.\nEntre as colecci\u00f3ns do Museo Nacional hai unha exposici\u00f3n de naufraxios, inclu\u00edndo o naufraxio europeo co\u00f1ecido m\u00e1is antigo das Am\u00e9ricas, o Molasses Reef Wreck, datado en 1505.\nOutro exhibici\u00f3ns mostran a historia dos Lucaians, a Carreira espacial, selos das Illas Turks e Caicos, a escravitude e a historia do comercio de escravos, o sisal e da industria do sal, acontecementos reais, as\u00ed como unha historia xeral das illas. O museo tam\u00e9n mant\u00e9n un xard\u00edn, que se atopa xunto \u00e1 Casa Guinep.\nTam\u00e9n son de interese os proxectos de investigaci\u00f3n do museo, inclu\u00edndo o seu Proxecto Mensaxe nunha Botella, lembranza de case 40 anos de mensaxes que chegaron as costas de Gran Turca."}
{"id": "320091", "revid": "51040", "url": "https://gl.wikipedia.org/wiki?curid=320091", "title": "2101 Adonis", "text": "2101 Adonis foi un dos primeiros asteroides pr\u00f3ximos \u00e1 Terra que se descubriron. Foi descuberto no 1936 por Eug\u00e8ne Joseph Delporte e foi nomeado Adonis polo fermoso mozo da mitolox\u00eda de quen Afrodita se namorou. Este asteroide ten aproximadamente 1 km de di\u00e1metro.\nCando o asteroide foi descuberto por primeira vez non era posible facer as observaci\u00f3ns suficientes para calcular a s\u00faa \u00f3rbita, de tal xeito Adonis foi un asteroide que estivo perdido ata 1977, ano no que Charles T. Kowal volveu a descubrilo.\nAdonis foi o segundo asteroide Apolo descuberto tras 1862 Apolo. Pode ser un cometa extinto e pode ser a fonte dalgunha chuvia de meteoros.\nA \u00f3rbita de Adonis ten achegamentos \u00e1s \u00f3rbitas de Venus, da Terra e Marte.\nAdonis na ficci\u00f3n.\nEn 1954, no c\u00f3mic de Tint\u00edn titulado \"Explorando a l\u00faa\", o capit\u00e1n Haddock en estado de embriaguez case se volve un sat\u00e9lite do asteroide, que estaba no tr\u00e1nsito entre a Terra e a L\u00faa."}
{"id": "320092", "revid": "22795", "url": "https://gl.wikipedia.org/wiki?curid=320092", "title": "Tubulidentata", "text": ""}
{"id": "320093", "revid": "22795", "url": "https://gl.wikipedia.org/wiki?curid=320093", "title": "Tubulidentados", "text": ""}
{"id": "320094", "revid": "22795", "url": "https://gl.wikipedia.org/wiki?curid=320094", "title": "Orycteropodidae", "text": ""}
{"id": "320095", "revid": "22795", "url": "https://gl.wikipedia.org/wiki?curid=320095", "title": "Oricterop\u00f3didos", "text": ""}
{"id": "320096", "revid": "22795", "url": "https://gl.wikipedia.org/wiki?curid=320096", "title": "Orycteropus", "text": ""}
{"id": "320097", "revid": "1131", "url": "https://gl.wikipedia.org/wiki?curid=320097", "title": "As Avesadas", "text": ""}
{"id": "320098", "revid": "1576", "url": "https://gl.wikipedia.org/wiki?curid=320098", "title": "Avesada", "text": "O top\u00f3nimo galego Avesada, do lat\u00edn (terra) , \"terra labrada con arado\", do lat\u00edn , \"dar a volta\", pode referirse a:"}
{"id": "320099", "revid": "1131", "url": "https://gl.wikipedia.org/wiki?curid=320099", "title": "A Avesada", "text": ""}
{"id": "320100", "revid": "895", "url": "https://gl.wikipedia.org/wiki?curid=320100", "title": "Son de Galicia", "text": "Son de Galicia \u00e9 unha colecci\u00f3n de m\u00fasica galega publicada en 2003 polo xornal \"La Voz de Galicia\". A colecci\u00f3n consta de 41 CDs onde se inclu\u00edu o m\u00e1is representativo da m\u00fasica feita en Galicia. As obras son fundamentalmente reedici\u00f3ns, mais hai tam\u00e9n alg\u00fan disco in\u00e9dito, principalmente recompilatorios.\nCronolox\u00eda.\nA colecci\u00f3n comezou a distribu\u00edrse o domingo 5 de xaneiro de 2003, public\u00e1ndose os discos \"Galicia no pa\u00eds das maravillas\" (Milladoiro, 1984) e un recompilatorio dos mellores temas de Los Tamara, ao prezo de dous euros. O martes 7 de xaneiro publicouse \"Ara Solis\" (Luar na Lubre, 1993). O 27 de xaneiro o xornal publicou o \u00e1lbum \"Canci\u00f3ns\" (Saraibas, 1996). O 29 de xaneiro sa\u00edu \u00e1 venda o \u00e1lbum \"O mal tempo\" (Mutenrohi, 1995). O 4 de febreiro tocoulle quenda ao \u00e1lbum \"O colo do vento\" (Muxicas, 1996). O 24 de febreiro publicouse un recompilatorio do grupo \u00c1valon. O 1 de abril publicouse un recompilatorio dos mellores temas de Taranis."}
{"id": "320101", "revid": "56817", "url": "https://gl.wikipedia.org/wiki?curid=320101", "title": "Aval", "text": "Aval pode referirse a:"}
{"id": "320102", "revid": "1131", "url": "https://gl.wikipedia.org/wiki?curid=320102", "title": "As Aveas", "text": ""}
{"id": "320103", "revid": "1131", "url": "https://gl.wikipedia.org/wiki?curid=320103", "title": "Ave\u00e1s", "text": ""}
{"id": "320104", "revid": "1131", "url": "https://gl.wikipedia.org/wiki?curid=320104", "title": "A Aveeira", "text": ""}
{"id": "320105", "revid": "1131", "url": "https://gl.wikipedia.org/wiki?curid=320105", "title": "A Avenida de Ord\u00f3\u00f1ez", "text": ""}
{"id": "320106", "revid": "1131", "url": "https://gl.wikipedia.org/wiki?curid=320106", "title": "Avenida do 19 de Febreiro", "text": ""}
{"id": "320107", "revid": "1131", "url": "https://gl.wikipedia.org/wiki?curid=320107", "title": "A Avenida do Brasil", "text": ""}
{"id": "320108", "revid": "1131", "url": "https://gl.wikipedia.org/wiki?curid=320108", "title": "Avenida do Marqu\u00e9s de Figueroa", "text": ""}
{"id": "320109", "revid": "1131", "url": "https://gl.wikipedia.org/wiki?curid=320109", "title": "Avenida do Marqu\u00e9s de San Sadurni\u00f1o", "text": ""}
{"id": "320110", "revid": "1131", "url": "https://gl.wikipedia.org/wiki?curid=320110", "title": "Avi\u00f1o\u00e1", "text": ""}
{"id": "320111", "revid": "1131", "url": "https://gl.wikipedia.org/wiki?curid=320111", "title": "Os Avosendos", "text": ""}
{"id": "320112", "revid": "1131", "url": "https://gl.wikipedia.org/wiki?curid=320112", "title": "Aducil", "text": ""}
{"id": "320113", "revid": "1131", "url": "https://gl.wikipedia.org/wiki?curid=320113", "title": "Aguaceiros", "text": ""}
{"id": "320114", "revid": "1131", "url": "https://gl.wikipedia.org/wiki?curid=320114", "title": "A Algara", "text": ""}
{"id": "320115", "revid": "1131", "url": "https://gl.wikipedia.org/wiki?curid=320115", "title": "O Amedo", "text": ""}
{"id": "320116", "revid": "1131", "url": "https://gl.wikipedia.org/wiki?curid=320116", "title": "Amiadoso", "text": ""}
{"id": "320117", "revid": "56817", "url": "https://gl.wikipedia.org/wiki?curid=320117", "title": "Ameixide", "text": "O top\u00f3nimo galego Ameixide pode referirse a:"}
{"id": "320118", "revid": "1131", "url": "https://gl.wikipedia.org/wiki?curid=320118", "title": "Ameixeiral", "text": ""}
{"id": "320119", "revid": "56817", "url": "https://gl.wikipedia.org/wiki?curid=320119", "title": "Arcos de Frades", "text": "O top\u00f3nimo galego Arcos de Frades pode referirse a:"}
{"id": "320120", "revid": "1131", "url": "https://gl.wikipedia.org/wiki?curid=320120", "title": "Ax\u00e1ns", "text": ""}
{"id": "320121", "revid": "56817", "url": "https://gl.wikipedia.org/wiki?curid=320121", "title": "Axeitos", "text": "Axeitos pode referirse a:"}
{"id": "320122", "revid": "1131", "url": "https://gl.wikipedia.org/wiki?curid=320122", "title": "Axilde", "text": ""}
{"id": "320123", "revid": "1131", "url": "https://gl.wikipedia.org/wiki?curid=320123", "title": "A Azoreira", "text": ""}
{"id": "320124", "revid": "56817", "url": "https://gl.wikipedia.org/wiki?curid=320124", "title": "Azoreiros", "text": "O top\u00f3nimo Azoreiros pode referirse a:"}
{"id": "320126", "revid": "27155", "url": "https://gl.wikipedia.org/wiki?curid=320126", "title": "Cadherina 2", "text": ""}
{"id": "320127", "revid": "1131", "url": "https://gl.wikipedia.org/wiki?curid=320127", "title": "A Az\u00famara", "text": ""}
{"id": "320128", "revid": "1131", "url": "https://gl.wikipedia.org/wiki?curid=320128", "title": "Azoi", "text": ""}
{"id": "320129", "revid": "1131", "url": "https://gl.wikipedia.org/wiki?curid=320129", "title": "O Az", "text": ""}
{"id": "320130", "revid": "3416", "url": "https://gl.wikipedia.org/wiki?curid=320130", "title": "Az", "text": "O top\u00f3nimo galego Az pode referirse a:"}
{"id": "320131", "revid": "22795", "url": "https://gl.wikipedia.org/wiki?curid=320131", "title": "Oricteropo", "text": ""}
{"id": "320132", "revid": "89787", "url": "https://gl.wikipedia.org/wiki?curid=320132", "title": "CDH1", "text": "A cadherina-1 tam\u00e9n chamada E-cadherina ou cadherina epitelial, ou tam\u00e9n CAM 120/80, uvomorulina ou CD324 (\"cluster\" de diferenciaci\u00f3n 324), \u00e9 unha prote\u00edna que nos humanos est\u00e1 codificada no xene \"CDH1\" do cromosoma 16. Esta prote\u00edna funciona como unha prote\u00edna de membrana de adhesi\u00f3n celular. O seu xene funciona como xene supresor de tumores.\nFunci\u00f3n.\nA E-cadherina \u00e9 un membro cl\u00e1sico da superfamilia das cadherinas. A prote\u00edna \u00e9 unha glicoprote\u00edna de adhesi\u00f3n c\u00e9lula-c\u00e9lula dependente do calcio composta de cinco repetici\u00f3ns de cadherina extracelulares, unha rexi\u00f3n transmembrana, e unha cola citoplasm\u00e1tica altamente conservada. As mutaci\u00f3ns neste xene est\u00e1n correlacionadas con cancros g\u00e1stricos, de mama, colorrectais, de tiroide e de ovario. A perda da s\u00faa funci\u00f3n crese que contrib\u00fae \u00e1 progresi\u00f3n do cancro ao aumentar a proliferaci\u00f3n, invasi\u00f3n (infiltraci\u00f3n), e/ou met\u00e1stase. O ectodominio (extracelular) desta prote\u00edna media a adhesi\u00f3n bacteriana a c\u00e9lulas de mam\u00edfero, e o dominio citoplasm\u00e1tico \u00e9 necesario para a internalizaci\u00f3n. As variantes de transcrici\u00f3n identificadas orix\u00ednanse por mutaci\u00f3ns nos sitios de empalme consenso.\nA E-cadherina (epitelial) \u00e9 o membro mellor estudado da familia das cadherinas. Consta de 5 repetici\u00f3ns de cadherina (EC1 ~ EC5) no dominio extracelular, un dominio transmembrana, e un dominio intracelular que se une \u00e1 p120-catenina e \u00e1 beta-catenina. O dominio intracelular cont\u00e9n unha rexi\u00f3n moi fosforilada. A beta-catenina pode tam\u00e9n unirse \u00e1 alfa-catenina. A alfa-catenina participa na regulaci\u00f3n dos filamentos citoesquel\u00e9ticos que conte\u00f1en actina. En c\u00e9lulas epiteliais, as uni\u00f3ns c\u00e9lula-c\u00e9lula que conte\u00f1en E-cadherina est\u00e1n frecuentemente situadas nas proximidades dos filamentos que conte\u00f1en actina do citoesqueleto.\nA E-cadherina expr\u00e9sase inicialmente no estadio de d\u00faas c\u00e9lulas do desenvolvemento dos mam\u00edferos, e \u00e9 fosforilada no estadio de oito c\u00e9lulas, no que causa compactaci\u00f3n. En tecidos adultos, a E-cadherina expr\u00e9sase en tecidos epiteliais, onde \u00e9 constantemente rexenerada cunha vida media de 5 horas na superficie celular. As interacci\u00f3ns c\u00e9lula-c\u00e9lula mediadas pola E-cadherina son cruciais para a formaci\u00f3n da bl\u00e1stula en moitos animais.\nImportancia cl\u00ednica.\nA perda da funci\u00f3n ou expresi\u00f3n da E-cadherina foi implicada na progresi\u00f3n do cancro e a met\u00e1stase. A regulaci\u00f3n \u00e1 baixa da E-cadherina fai diminu\u00edr a forza da adhesi\u00f3n celular nun tecido, o que ten como resultado un incremento da mobilidade celular. Isto, \u00e1 s\u00faa vez, pode permitir que as c\u00e9lulas cancerosas crucen a membrana basal e invadan os tecidos circundantes. Os pat\u00f3logos usan a E-cadherina para diagnosticar diferentes tipos de cancro de mama. Se a comparamos co carcinoma ductal mamario invasivo, a expresi\u00f3n da E-cadherina est\u00e1 marcadamente reducida ou ausente na gran maior\u00eda dos carcinomas lobulares invasivos cando se estuda por medio de inmunohistoqu\u00edmica.\nInteracci\u00f3ns.\nA CDH1 presenta interacci\u00f3ns con \nA E-cadherina e o cancro.\nA E-cadherina na met\u00e1stase.\nAs transici\u00f3ns entre os estados epitelial e mesenquimal exercen importantes funci\u00f3ns no desenvolvemento embrionario e na met\u00e1stase do cancro. O nivel de E-cadherina cambia na TEM (transici\u00f3n epitelial-mesenquimal) e a TME (transici\u00f3n mesenquimal-epitelial). O xene da E-cadherina act\u00faa como un supresor da invasi\u00f3n e un supresor de tumores cl\u00e1sicos en carcinoma de mama lobular pre-invasivo.\n1. A E-cadherina na TEM:\nA E-cadherina \u00e9 un tipo fundamental de adhesion c\u00e9lula-c\u00e9lula para manter as c\u00e9lulas epiteliais unidas firmemente. A E-cadherina pode secuestrar a \u03b2-catenina na membrana plasm\u00e1tica da c\u00e9lula, que se une pola cola citoplasm\u00e1tica da E-cadherina. A perda da expresi\u00f3n de E-cadherina ten como resultado a liberaci\u00f3n de \u03b2-catenina no citoplasma. As mol\u00e9culas de \u03b2-catenina liberadas poden migrar ao n\u00facleo e desencadear a expresi\u00f3n de factores de transcrici\u00f3n que inducen a TEM. Xunto con outros mecanismos, como a activaci\u00f3n de RTK constitutiva, a perda da E-cadherina pode facer que as c\u00e9lulas cancerosas pasen ao estado mesenquimal e sufran met\u00e1stase. A E-cadherina \u00e9 un interruptor importante na TEM.\n2. A E-cadherina na TME:\nO estado mesenquimal das c\u00e9lulas cancerosas migran a novos sitios e poden sufrir TMEs en certos microambientes favorables. Por exemplo, as c\u00e9lulas cancerosas poden reco\u00f1ecer caracter\u00edsticas de c\u00e9lulas epiteliais diferenciadas nos novos sitios e regular \u00e1 alza a expresi\u00f3n da E-cadherina. As c\u00e9lulas cancerosas poden formar adhesi\u00f3ns c\u00e9lula-c\u00e9lula novamente e volver ao estado epitelial.\nControl xen\u00e9tico e epixen\u00e9tico de CDH1.\nVarias prote\u00ednas como SNAI1/SNAIL, ZFHX1B/SIP1, SNAI2/SLUG, TWIST1 e DeltaEF1 regulan \u00e1 baixa a expresi\u00f3n da E-cadherina. Cando a expresi\u00f3n destes factores de transcrici\u00f3n est\u00e1 alterada, os represores transcricionais da E-cadherina sobreexpr\u00e9sanse en c\u00e9lulas tumorais. Outro grupo de xenes, como AML1, p300 e HNF3, poden regular \u00e1 alza a expresi\u00f3n da E-cadherina.\nPara estudar a regulaci\u00f3n epixen\u00e9tica da E-cadherina, M. Lombaerts et al. realizaron un estudo de expresi\u00f3n de todo o xenoma en 27 li\u00f1as celulares mamarias humanas. Os seus resultados revelaron dous grupos ou \"clusters\" principais que te\u00f1en fenotipo fibrobl\u00e1stico ou epitelial, respectivamente. Nun exame en detalle, os grupos que mostraban fenotipos de fibroblasto s\u00f3 ti\u00f1an unha metilaci\u00f3n do promotor de \"CDH1\" parcial ou completa, mentres que os grupos con fenotipos epiteliais comprend\u00edan tanto li\u00f1as celulares de tipo silvestre coma li\u00f1as mutantes. Os autores tam\u00e9n atoparon que a TEM pode ocorrer en li\u00f1as celulares de cancro de mama con hipermetilaci\u00f3n do promotor de CDH1, pero nas li\u00f1as celulares de cancro de mama cunha inactivaci\u00f3n mutacional de CDH1 non se produc\u00eda a TEM. Isto contrad\u00ed a hip\u00f3tese de que a perda da E-cadherin \u00e9 a causa inicial ou primaria da TEM. En conclusi\u00f3n, o resultado suxire que a \u201cinactivaci\u00f3n transcricional da E-cadherina \u00e9 un epifen\u00f3meno e parte dun programa completo, con efectos moito m\u00e1is graves que a soa perda da expresi\u00f3n de E-cadherina\u201d.\nOutros estudos mostraron tam\u00e9n que a regulaci\u00f3n epixen\u00e9tica da expresi\u00f3n de E-cadherina ocorre durante a met\u00e1stase. Os patr\u00f3ns de metilaci\u00f3n da illa 5' CpG da E-cadherina non son estables. Durante a progresi\u00f3n da met\u00e1stase de moitos casos de tumores epiteliais, obs\u00e9rvase unha perda transitoria da E-cadherina e a perda heterox\u00e9nea da expresi\u00f3n de E-cadherina \u00e9 o resultado dun patr\u00f3n heterox\u00e9neo de metilaci\u00f3n da rexi\u00f3n promotora do xene da E-cadherina."}
{"id": "320133", "revid": "22795", "url": "https://gl.wikipedia.org/wiki?curid=320133", "title": "Dixit\u00edgrada", "text": ""}
{"id": "320134", "revid": "27155", "url": "https://gl.wikipedia.org/wiki?curid=320134", "title": "E-cadherina", "text": ""}
{"id": "320135", "revid": "27155", "url": "https://gl.wikipedia.org/wiki?curid=320135", "title": "Cadherina epitelial", "text": ""}
{"id": "320136", "revid": "27155", "url": "https://gl.wikipedia.org/wiki?curid=320136", "title": "CAM 120/80", "text": ""}
{"id": "320137", "revid": "27155", "url": "https://gl.wikipedia.org/wiki?curid=320137", "title": "Uvomorulina", "text": ""}
{"id": "320138", "revid": "27155", "url": "https://gl.wikipedia.org/wiki?curid=320138", "title": "CD324", "text": ""}
{"id": "320139", "revid": "27155", "url": "https://gl.wikipedia.org/wiki?curid=320139", "title": "Cadherina 1", "text": ""}
{"id": "320140", "revid": "25871", "url": "https://gl.wikipedia.org/wiki?curid=320140", "title": "Stavros Theodorakis", "text": "Stavros Theodorakis (en grego:\u03a3\u03c4\u03b1\u03cd\u03c1\u03bf\u03c2 \u0398\u03b5\u03bf\u03b4\u03c9\u03c1\u03ac\u03ba\u03b7\u03c2), nado en Drapanias en 1963, \u00e9 un xornalista e pol\u00edtico, deputado e l\u00edder do partido To Potami.\nTraxectoria.\nNatural da illa de Creta, non obstante criouse en Agia Varvara, un arrabalde de Atenas. Comezou a s\u00faa carreira xornal\u00edstica en 1984, traballou nas estaci\u00f3ns de radio 902 FM e Skai 100.3, as\u00ed como no xornal \"Eleftherotypia\". Entre 1985 e 1987 estivo comprometido na educaci\u00f3n da poboaci\u00f3n roman\u00ed. Tam\u00e9n escribiu tres libros.\nEn 2000 comezou a presentar o programa \u03a0\u03c1\u03c9\u03c4\u03b1\u03b3\u03c9\u03bd\u03b9\u03c3\u03c4\u03ad\u03c2 (Protagonistas) na canle p\u00fablica de TV, NET e en 2006 pasou \u00e1 estaci\u00f3n privada Mega TV. Os s\u00e1bados manti\u00f1a unha columna no xornal \"Ta Nea\".\nO 26 de febreiro de 2014, anunciou a s\u00faa decisi\u00f3n para deixar tanto o espect\u00e1culo de televisi\u00f3n como a s\u00faa columna para lanzar un novo partido, aseverando que a supervivencia dun pa\u00eds non pode depender da bondade dos seus acredores.\""}
{"id": "320142", "revid": "22795", "url": "https://gl.wikipedia.org/wiki?curid=320142", "title": "Pangol\u00edns", "text": ""}
{"id": "320150", "revid": "89787", "url": "https://gl.wikipedia.org/wiki?curid=320150", "title": "Rato dom\u00e9stico", "text": "O rato dom\u00e9stico ou rato caseiro (Mus musculus) \u00e9 unha especie de roedor miomorfo da familia Muridae. \u00c9 a especie m\u00e1is frecuente de rato. Crese que \u00e9 a segunda especie de mam\u00edferos con maior n\u00famero de individuos, despois de \"Homo sapiens\". Habita sempre preto do home, co que mant\u00e9n unha relaci\u00f3n de comensalismo. O rato de laboratorio pertence a esta especie, polo que \u00e9 tam\u00e9n o mam\u00edfero m\u00e1is utilizado en experimentos de laboratorio como organismo modelo e existen multitude de variantes transx\u00e9nicas que simulan doenzas xen\u00e9ticas humanas. Est\u00e1 inclu\u00eddo na lista das \"100 das especies ex\u00f3ticas invasoras m\u00e1is dani\u00f1as do mundo\" da Uni\u00f3n Internacional para a Conservaci\u00f3n da Natureza.\nCaracter\u00edsticas.\nOs ratos dom\u00e9sticos adultos pesan entre 12 e 40 gramos, e miden entre 15 e 19 cent\u00edmetros, inclu\u00edndo o rabo, que sup\u00f3n algo m\u00e1is da metade da s\u00faa lonxitude. A s\u00faa pelaxe \u00e9 curta e de tons grises, que se aclaran no ventre. Os ratos de laboratorio e os utilizados como mascotas son xeralmente brancos e menos frecuentemente marr\u00f3ns. O seu pelo \u00e9 escaso no rabo e as orellas.\nPos\u00fae uns longos bigotes (vibrisas) que son sensibles ao tacto e proporci\u00f3nanlle informaci\u00f3n sobre o medio. Como a s\u00faa vista \u00e9 moi feble o rato s\u00f3 identifica os obxectos desde moi preto. O seu olfacto est\u00e1 moi desenvolvido, e ax\u00fadao a encontrar os alimentos e os demais ratos. O seu o\u00eddo est\u00e1 tam\u00e9n desenvolvido, o rato oe ata os sons de 100\u00a0kHz (80\u00a0kHz m\u00e1is que as persoas). Tam\u00e9n empregan o \u00f3rgano vomeronasal para detectar feromonas e compostos non vol\u00e1tiles a trav\u00e9s do olfacto. Tanto os adultos coma as cr\u00edas emiten sons de frecuencias comprendidas entre 50 e 150 kHz para a comunicaci\u00f3n socio-sexual.\nA duraci\u00f3n da xestaci\u00f3n \u00e9 duns 18 d\u00edas, dando lugar a camadas de entre 6 e 12 cr\u00edas. A duraci\u00f3n do ciclo estral da femia \u00e9 de arredor de 4 d\u00edas.\nNon \u00e9 doado distinguir o sexo dos ratos cando son novos. Por\u00e9n, nas femias a distancia entre o ano e os xenitais \u00e9 menor que nos machos. Cando os ratos alcanzan a madurez sexual, os machos poden distinguirse con facilidade polos seus test\u00edculos, de gran tama\u00f1o en proporci\u00f3n co resto do corpo. As femias pos\u00faen cinco pares de gl\u00e1ndulas mamarias e mamilas, dos que os machos carecen.\nComportamento.\nA\u00ednda que se desprazan habitualmente sobre as s\u00faas catro patas, poden erguerse en ocasi\u00f3ns sobre as d\u00faas traseiras, axud\u00e1ndose co rabo, para comer, orientarse ou loitar. Cando corren, mante\u00f1en o rabo horizontal para gardar o equilibrio. Poden choutar, gabear e nadar moi ben (isto \u00faltimo s\u00f3 en caso de necesidade).\nSon activos principalmente no lusco fusco ou durante a noite, xa que evitan as luces intensas. Son animais territoriais. Xeralmente un macho dominante dirixe un grupo con varias femias e individuos novos. S\u00f3 o macho dominante ten dereito a aparearse coas femias. Cando un macho alcanza a madurez sexual, a mi\u00fado enfr\u00f3ntase co macho dominante do seu grupo nun combate a morte. Se dous ou m\u00e1is machos son encerrados xuntos nunha gaiola, v\u00f3lvense frecuentemente agresivos, a non ser que foran criados xuntos en catividade desde o seu nacemento.\nA s\u00faa dieta bas\u00e9ase principalmente en vexetais, pero tam\u00e9n poden comer carne e produtos l\u00e1cteos. Ademais o infanticidio \u00e9 com\u00fan se un rato se encontra cunha cr\u00eda estra\u00f1a, isto \u00e9 m\u00e1is com\u00fan en machos que en femias debido \u00e1 testosterona.\nAs femias poden ver acelerado o seu ciclo estral se cheiran urina ou feromonas de macho, o que aumenta as posibilidades de \u00e9xito reprodutivo na c\u00f3pula. Esta \u00faltima s\u00f3 adoita ser permitida pola femia durante o estro e ocupa xeralmente menos de dez segundos por acto a\u00ednda que o cortexo previo adoita durar m\u00e1is tempo.\nDespois da terminaci\u00f3n da pre\u00f1ez as femias mostran agresi\u00f3n maternal e atacan a calquera macho intruso que se achegue ao ni\u00f1o. Este comportamento mantense aproximadamente por d\u00faas semanas, e parece depender dos factores hormonais do embarazo.\nSubespecies.\nCo\u00f1\u00e9cense as seguintes subespecies de \"Mus musculus\":\nSubespecies aceptadas:\nSubespecies dubidosas:\nOs ratos de laboratorio adoitan ser h\u00edbridos de \"M. m. m.\" e \"M. m. domesticus\"."}
{"id": "320151", "revid": "1131", "url": "https://gl.wikipedia.org/wiki?curid=320151", "title": "Praza de Pontevedra (A Coru\u00f1a)", "text": "A praza de Pontevedra \u00e9 un espazo p\u00fablico da cidade da Coru\u00f1a e sit\u00faase entre a r\u00faa de San Andr\u00e9s e a Avenida de Pedro Barri\u00e9 de la Maza, moi preto das praias urbanas do Orz\u00e1n e Riazor.\nHistoria.\nA principios do s\u00e9culo XX a praza era o lugar de contrataci\u00f3n de labregos para marcharen \u00e1 sega a outras rexi\u00f3ns.\nA praza recibiu diferentes nomes ata que en 1910 o concello os unificou no actual, suprimindo os de Praza do Instituto, Campo de Carballo e Porta da Torre de Arriba.\nPablo Picasso pasou parte da s\u00faa infancia nela, xa que \u00e9 al\u00ed onde estaba o seu instituto e a escola de Belas Artes, onde estudou cando resid\u00eda na Coru\u00f1a coa s\u00faa familia.\nArquitectura.\nAmais do instituto e das escolas da Guarda, obra do arquitecto Faustino Dom\u00ednguez Coumes-Gay, \u00e9 salient\u00e1bel tam\u00e9n a Casa Salorio, edificio de estilo ecl\u00e9ctico con trazos modernistas, obra de Antonio L\u00f3pez Hern\u00e1ndez.\nA casa Escariz (1925-1930), de Eduardo Rodr\u00edguez-Losada Rebell\u00f3n, ten decoraci\u00f3ns inspiradas no mundo cl\u00e1sico.\nO monumento a Eusebio da Guarda, de El\u00edas Mart\u00edn Riesco, inaugurouse en 1891."}
{"id": "320153", "revid": "27155", "url": "https://gl.wikipedia.org/wiki?curid=320153", "title": "Mus musculus", "text": ""}
{"id": "320155", "revid": "1987", "url": "https://gl.wikipedia.org/wiki?curid=320155", "title": "Segundo Concilio de Nicea", "text": "O Segundo Conc\u00edlio de Niceia foi o s\u00e9timo concilio ecum\u00e9nico do cristianismo, e o \u00faltimo en ser aceptado tanto pola Igrexa cat\u00f3lica como pola ortodoxa. Reuniuse do 24 de setembro ao 23 de outubro de 787 en Nicea (sede do Primeiro Concilio de Nicea; agora \u0130znik en Turqu\u00eda). O tema central foi a lexitimidade da veneraci\u00f3n de imaxes de santos que suprimira un edicto do Imperio Bizantino durante o reinado de Le\u00f3n III (717 - 741), e que seu fillo Constantino V (741 - 775) aplicara ferreamente.\nHistoria.\nA veneraci\u00f3n de iconas fora definitivamente abolida polas medidas en\u00e9rxicas de Constantino V co apoio do Conc\u00edlio de Hieria (754). Estas tendencias iconoclastas compart\u00edaas o novo emperador, Le\u00f3n IV. Tras a s\u00faa morte prematura, a s\u00faa vi\u00fava Irene, como rexente de Constantino VI, desexaba restaurar a veneraci\u00f3n de iconas. O concilio de Hieria non tivera a participaci\u00f3n das igrexas occidentais e polo tanto non fora aceptado por toda a igrexa, e foi formalmente desacreditado cando Tarasio sucedeu a Paulo o Novo como patriarca de Constantinopla no ano 784. Tarasio desexaba un achegamento \u00e1s igrexas occidentais, e convocou un novo concilio, convidando ao papa Hadri\u00e1n I que aceptou.\nO concilio celebrou unha primeira reuni\u00f3n no ano 786, na Igrexa dos Santos Ap\u00f3stolos de Constantinopla, secas\u00ed tras as protestas dos membros da delegaci\u00f3n de Roma, que miraban a Constantinopla con desconfianza, disolveuse e trasladouse a Nicea. Participaron cerca de 350 persoas, 308 bispos ou os seus representantes. O patriarca Tarasio presidiu o concilio, celebr\u00e1ndose sete sesi\u00f3ns. O concilio conclu\u00edu permitindo a veneraci\u00f3n das iconas seguindo as pasaxes b\u00edblicas do \u00caxodo 25:19, N\u00fameros 7:89, Hebreos 9:5, Ezequiel 41:18 e X\u00e9nese 31:34."}
{"id": "320157", "revid": "7523", "url": "https://gl.wikipedia.org/wiki?curid=320157", "title": "Gareth Bale", "text": "Gareth Frank Bale, nado en Cardiff o 16 de xullo de 1989, \u00e9 un exfutbolista gal\u00e9s que xogaba de centrocampista e extremo. Est\u00e1 considerado como un dos mellores xogadores da s\u00faa xeraci\u00f3n e un dos mellores futbolistas galeses de todos os tempos.\nFoi internacional coa selecci\u00f3n de Gales, sendo o xogador que m\u00e1is veces vestiu a s\u00faa camiseta (111 veces) e o seu m\u00e1ximo goleador hist\u00f3rico, con 41 tantos."}
{"id": "320158", "revid": "23204", "url": "https://gl.wikipedia.org/wiki?curid=320158", "title": "Gareth Frank Bale", "text": ""}
{"id": "320159", "revid": "56817", "url": "https://gl.wikipedia.org/wiki?curid=320159", "title": "IV (\u00e1lbum de Veruca Salt)", "text": "IV \u00e9 o cuarto \u00e1lbum da banda estadounidense de rock alternativo Veruca Salt, publicado o 12 de setembro de 2006 a trav\u00e9s do selo Sympathy for the Record Industry."}
{"id": "320160", "revid": "56817", "url": "https://gl.wikipedia.org/wiki?curid=320160", "title": "Ghost Notes", "text": "Ghost Notes \u00e9 o quinto \u00e1lbum da banda estadounidense de rock alternativo Veruca Salt, publicado o 10 de xullo de 2015 a trav\u00e9s do selo El Camino Records. Producido por Brad Wood, que xa producira o seu \u00e1lbum de estrea \"American Thighs\", tr\u00e1tase do seu primeiro traballo en contar coa formaci\u00f3n orixinal dende \"Eight Arms to Hold You\" (1997)."}
{"id": "320161", "revid": "89787", "url": "https://gl.wikipedia.org/wiki?curid=320161", "title": "Leptictidium tobieni", "text": "Leptictidium tobieni \u00e9 unha especie de mam\u00edfero extinto do Eoceno descuberto en Alema\u00f1a. \u00c9 a meirande das oito especies do x\u00e9nero \"Leptictidium\", cos \u00f3sos longos das extremidades entre un 9% e un 15% m\u00e1is longos que os de \"L. nasutum\". O holotipo \u00e9 un esqueleto completo e perfectamente preservado dun exemplar adulto, proveniente do xacemento de Messel, que corresponde \u00f3 Luteciano. Tam\u00e9n hai un paratipo; un exemplar incompleto e mal conservado que se atopa no Real Instituto Belga de Ciencias Naturais. Ten a mand\u00edbula relativamente robusta, cousa pouco habitual no x\u00e9nero \"Leptictidium\". En troques, os premolares e molares est\u00e1n a\u00ednda m\u00e1is atrofiados que na especie \"L. nasutum\". Wighart von Koenigswald e Gerhard Storch describ\u00edrono e d\u00e9ronlle nome no ano 1987. Clasific\u00e1rono dentro do grupo dos proteuterios, un taxon \u00abcaix\u00f3n de xastre\u00bb que agrupaba moitas especies diferentes de mam\u00edferos insect\u00edvoros. Por\u00e9n, m\u00e1is adiante descubrir\u00edase que os proteuterios son un grupo artificial e os lept\u00edctidos foron reclasificados nunha orde propia."}
{"id": "320162", "revid": "15490", "url": "https://gl.wikipedia.org/wiki?curid=320162", "title": "Les Luthiers", "text": "Les Luthiers \u00e9 un grupo c\u00f3mico-musical arxentino moi popular tam\u00e9n noutros pa\u00edses de lingua castel\u00e1. O grupo foi fundado en 1967 por Gerardo Masana, nunha \u00e9poca de grande intensidade da m\u00fasica coral nas universidades arxentinas. A s\u00faa principal caracter\u00edstica son os instrumentos dese\u00f1ados para o grupo, de onde lle v\u00e9n o nome \"luthiers\", que empregan nos seus concertos para producir m\u00fasica e textos de humor refinado. Dende 1977 e ata a s\u00faa morte en 2007 traballaron con Roberto Fontanarrosa, co\u00f1ecido escritor arxentino.\nEn 2011 recibiron o premio Grammy Latino especial \u00e1 Excelencia Musical e en 2017 foilles concedido o Premio Princesa de Asturias de Comunicaci\u00f3n e Humanidades.\nEstilo musical.\nLes Luthiers comezaron escribindo pezas humor\u00edsticas en estilo barroco, imitando x\u00e9neros vocais como as cantatas, os madrigais e as serenatas. M\u00e1is adiante diversificaron os x\u00e9neros, ampli\u00e1ndoos dende os lieder e a \u00f3pera ao pop, a m\u00fasica mariachi e mesmo o rap. As s\u00faas actuaci\u00f3ns adoitan estar mesturadas con fragmentos de humor, frecuentemente relacionadas con situaci\u00f3ns absurdas da vida do m\u00fasico ficticio Johann Sebastian Mastropiero.\nLes Luthiers reco\u00f1eceron a influencia de Gerard Hoffnung e Peter Schikele na s\u00faa obra. O \"Profesor\" Schikele inventou en 1965 a personaxe ficticia de P.D.Q. Bach, fillo de Johann Sebastian Bach e tam\u00e9n inventou moitos instrumentos inusuales baseados noutros reais. Hoffnung publicou debuxos con instrumentos imaxinarios para orquestra. Malcolm Arnold probablemente fose a primeira persoa en escribir unha parodia usando estes instrumentos estra\u00f1os cando compuxo \"A Grand, Grand Overture\", peza para orquestra e aspiradoras dedicada ao presidente Herbert Hoover.\nInstrumentos informais.\nLes Luthiers son co\u00f1ecidos por empregar instrumentos inventados creados a partir de materiais coti\u00e1ns. O primeiro instrumento, o \"bass-pipe a vara\" (especie de tromb\u00f3n), foi creado por Gerardo Masana unindo tubos de cart\u00f3n atopados na lixo con outros obxectos. Corenta anos despois, o instrumento a\u00ednda se emprega nas actuaci\u00f3ns.\nO inventor e construtor de instrumentos Carlos Iraldi (1920\u20131995), \"luthier Les Luthiers\", foi o responsable de inventar alg\u00fans dos instrumentos m\u00e1is sofisticados. Trala s\u00faa morte tomou o seu lugar Hugo Dom\u00ednguez."}
{"id": "320164", "revid": "27155", "url": "https://gl.wikipedia.org/wiki?curid=320164", "title": "Rato caseiro", "text": ""}
{"id": "320165", "revid": "895", "url": "https://gl.wikipedia.org/wiki?curid=320165", "title": "Quen non decaia (\u00e1lbum de 2003)", "text": ""}
{"id": "320166", "revid": "52022", "url": "https://gl.wikipedia.org/wiki?curid=320166", "title": "Dimitris Koutsoumpas", "text": "Dimitris Koutsoumpas (Grego:\u0394\u03b7\u03bc\u03ae\u03c4\u03c1\u03b7\u03c2 \u039a\u03bf\u03c5\u03c4\u03c3\u03bf\u03cd\u03bc\u03c0\u03b1\u03c2), nado o 10 de agosto de 1955 en Lamia, \u00e9 un pol\u00edtico grego, secretario xeral do Partido Comunista de Grecia desde o 14 de abril de 2013.\nTraxectoria.\nFillo dun miilitante comunista e membro da resistencia contra os nazis que estivera exiliado durante oito anos. Koutsoumpas estudou dereito na Universidade de Atenas e foi membro das Xuventudes Comunistas de Grecia. Participou na sublevaci\u00f3n de Escola Polit\u00e9cnica da Atenas contra o R\u00e9xime dos Coroneis en novembro de 1973. En 1987 entrou por primeira volta no Comit\u00e9 Central do Partido Comunista de Grecia e en 1996 no seu politburo. No mesmo ano converteuse en director de \"Rizospastis\", o diario oficial do PCG. Foi candidato nas elecci\u00f3ns parlamentarias de 2000 e 2007 sen resultar elixido.\nNo XIX Congreso do Partido Comunista, o 14 de abril de 2013, resultou elixido secretario xeral do partido, sucedento a Aleka Papariga. Nas elecci\u00f3ns parlamentarias de xaneiro de 2015 entrou no Parlamento como deputado."}
{"id": "320167", "revid": "5863", "url": "https://gl.wikipedia.org/wiki?curid=320167", "title": "Saint Peter Port", "text": "Saint Peter Port \u00e9 a Capital de Guernsey, as\u00ed como o principal porto. A poboaci\u00f3n en 2014 era de 18.207. En Guern\u00e9siais e en franc\u00e9s, historicamente as linguas oficiais de Guernsey, o nome da cidade e as parroquias da s\u00faa bisbarra \u00e9 \"St Pierre Port\". O \"porto\" distingue a esta parroquia de \" Saint Pierre Du Bois \".\nAdemais de ser unha parroquia, St. Peter Port \u00e9 un pequeno pobo na s\u00faa maior\u00eda de r\u00faas estreitas e empinadas con ladeiras con vistas. S\u00e1bese que exist\u00eda aqu\u00ed unha cidade e posto comercial desde antes da \u00e9poca romana, o nome precristi\u00e1 non sobreviviu na era moderna.\nO c\u00f3digo postal das direcci\u00f3ns nesta parroquia comeza por GY1.\nOs habitantes de St. Peter Port, foron alcumados \"les Villais\" (vil\u00e1ns, xente do pobo) ou \"cllichards\" en Guern\u00e9siais.\nXeograf\u00eda.\nSt. Peter Port est\u00e1 situado na costa leste de Guernsey. Limita con St Sampson's no norte, con Vale no noroeste do pa\u00eds, St Andrew's no oeste e St Martin's no sur.\nEnfronte, no mar at\u00f3pase Herm cara ao leste, Little Russel, Sark e Brecqhou est\u00e1n un pouco m\u00e1is ao leste, Big Russel entre elas e Herm. a Torre Brehon at\u00f3pase en Little Russel entre St Peter Port e Herm.\nRelevo.\nO terreo \u00e9 baixo no norte e pola zona portuaria, pero no Sur, alc\u00e1nzanse cotas m\u00e1is altas (pero non tan alto como St Martin's ou Forest). Isto significa que hai un bo n\u00famero de cant\u00eds na costa entre Havelet e Fermain.\nEducaci\u00f3n.\nA escola primaria Vauvert leva na cidade desde 1909.\nDeporte e lecer.\nSt. Peter Port conta cun club na Isthmian League inglesa, o Guernsey FC que xoga no Footes Lane.\nSubdivisi\u00f3ns.\nSaint Peter Port subdiv\u00eddese en catro cant\u00f3ns:\nAdemais, as illas de Herm e Jethou pertencen \u00e1 parroquia, pero non forman parte de ning\u00fan cant\u00f3n. Pertencen ao distrito electoral de Saint Peter Port Sur.\nCaracter\u00edsticas.\nAs caracter\u00edsticas da cidade incl\u00faen:\nCastelo de Carey.\nCastelo Carey foi constru\u00eddo en 1840 por John Carey. \u00c9 unha propiedade neog\u00f3tica, que se atrib\u00fae ao arquitecto John Wilson, quen dese\u00f1ou o colexio Elizabeth e o St James Concert Hall. Foi brevemente a residencia do Tenente Gobernador da Bail\u00eda de Guernsey e acolleu a ra\u00ed\u00f1a Vitoria e ao Pr\u00edncipe Alberte durante a s\u00faa visita a Guernsey en 1859, e o duque de Cambridge en 1862. A novela de Victor Hugo \"Les Travailleurs de la Mer\", publicado en 1866 est\u00e1 dedicado a Guernsey, onde pasou 15 anos no exilio, menciona o Castelo Carey. O castelo permaneceu na familia Carey ata que William Wilfred Carey vendeuno en 1912. Durante a segunda guerra mundial, os ocupantes alem\u00e1ns de Guernsey utilizaron o Castelo Carey como un club de oficiais.\nEconom\u00eda.\nBlue Islands, unha li\u00f1a a\u00e9rea rexional, ten a s\u00faa sede en Saint Peter Port."}
{"id": "320169", "revid": "23204", "url": "https://gl.wikipedia.org/wiki?curid=320169", "title": "Brades", "text": "Brades (tam\u00e9n chamado Brades Estate \u00e9 unha vila e a capital de facto da illa caribe\u00f1a de Montserrat desde 1998. No 2009, contaba cunha poboaci\u00f3n aproximada de 1000 habitantes.\nHistoria.\nA capital oficial de Montserrat en Plymouth no sur da illa foi abandonada en 1997 logo de ser enterrada pola erupci\u00f3n do volc\u00e1n Soufriere Hills. Os edificios de goberno provisionais se constru\u00edron en Brades, convert\u00e9ndose na nova capital en 1998. A medida foi pensada inicialmente para ser temporal, pero mant\u00edvose e \u00e9 a capital \"de facto\" da illa desde ent\u00f3n. Suxer\u00edronse varios nomes para a nova capital que agora estase constru\u00edndo na zona de Little Bay. Estes incl\u00faen Porto Diana, en memoria de Diana, Princesa de Gales, e St Patrick, para conmemorar os Levantamento do 17 de marzo e para atraer a turistas irlandeses-americanos. En apoio dos Xogos Ol\u00edmpicos de 2012 en Londres, a Escola Primaria de Brades participou nun \"proxecto especial\" pola paz mundial \"que foi revelado nos Xogos, na que presentaron unha colcha que simbolizaba a paz, inclu\u00edndo unha representaci\u00f3n da bandeira de Montserrat.\nXeograf\u00eda.\nBrades at\u00f3pase no extremo noroeste de Montserrat. At\u00f3pase ao norte de San Pedro e Bunkum Bay, nas proximidades da Ba\u00eda de Carr e Little Bay. A estrada principal da illa alcanza o seu punto m\u00e1is ao norte na ba\u00eda de Carr e logo dir\u00edxese ao sueste, pasando polo aeroporto no centro da illa. A vila de Davy Hill at\u00f3pase a veira da estrada principal ao nordeste; O r\u00edo Collins pasa entre os asentamentos e desemboca en Little Bay. Ao nordeste de Brades, no centro, a illa conv\u00e9rtese en outeiros, alcanzando unha altura de 403 m no pico de Silver Hill.\nEconom\u00eda.\nA gu\u00eda Frommer dixo da cidade: \"En xeral, vostede obter\u00e1 o sentido dunha pequena comunidade galvanizada nas novas formas de autosuficiencia e cooperaci\u00f3n, cun grande \u00e9nfases nas visitas relacionadas cos negocio dos equipos de construci\u00f3n brit\u00e1nicos e as axencias de axuda internacional\". Brades cont\u00e9n varias pequenas tendas, un banco, unha sucursal do Royal Bank of Canada na estrada principal de Brades, oficinas gobernamentais, unha oficina de correos, unha biblioteca e unha farmacia. Runaway Travel, \u00e9 a maior e m\u00e1is completa axencia de viaxes de Montserrat ten a base en Brades.\nA empresa Gas Grant Enterprises and Trading ten as s\u00faas oficinas en Brades, do mesmo xeito que Montserrat Airways e o Padroado de Turismo de Montserrat. As C\u00e1maras do Procurador Xeral sit\u00faase no n\u00ba 3 da Praza Farara en Brades. Restaurantes co\u00f1ecidos na zona son o \"Soca Cabana\", unha choza de praia en Little Bay, que vende pratos de polo e peixe con m\u00fasica Reggae en vivo as noites dos venres, \"Peoples\u00b4s Place\" unha cabana na cima do outeiro azul e \"Tina\" na estrada principal de Brades que serve lagosta, hamburguesas, allo, camar\u00f3ns, pastel de crema de coco e cervexa de xenxibre.\nScuba Montserrat, dirixido polos mergulladores con certificados PADI, Emmy Aston e Andrew Myers, at\u00f3pase en Little Bay, preto da entrada do porto, \u00e9 un lugar notable para o mergullo na illa. Ofrecen cursos de mergullo e snorkel, facendo excursi\u00f3ns en barco a Rendezvous Bay ao norte e alugando kayaks bipraza. "}
{"id": "320170", "revid": "5863", "url": "https://gl.wikipedia.org/wiki?curid=320170", "title": "Bandeira do Reino de Galicia", "text": "A Bandeira do reino de Galicia \u00e9 o estandarte hist\u00f3rico que representou ao reino de Galicia desde os \u00faltimos s\u00e9culos da Idade Media at\u00e9 a 1833, ano no que as Cortes de Madrid disolveron o reino definitivamente e o dividiron nas catro provincias que na actualidade conforman a Comunidade Aut\u00f3noma de Galicia.\nDese\u00f1o.\nAo igual que o escudo, a\u00ednda que adaptado a un formato de maiores proporci\u00f3ns, a bandeira reproduce o s\u00edmbolo her\u00e1ldico do reino de Galicia; un c\u00e1liz dourado en fondo azur, ao que, a comezos do s\u00e9culo s\u00e9culo XVI se lle engade un sementado de cruces recrucetadas douradas, cuxo n\u00famero finalmente acabou estandariz\u00e1ndose en seis cruces, primeiro, e sete cruces finalmente.\nHistoria.\nDado o feito de que bandeira e escudo nacen sendo unha unidade na Idade Media, a s\u00faa evoluci\u00f3n hist\u00f3rica corre parella ao longo dos s\u00e9culos. Como o escudo e as armas de Galicia aparecen xa a finais do s\u00e9culo XIII, no armorial ingl\u00e9s co\u00f1ecido como Segar's Roll, a s\u00faa representaci\u00f3n en bandeira \u00e9 pouco despois e esta aparece plenamente levada aos estandartes no s\u00e9culo XVI."}
{"id": "320171", "revid": "1131", "url": "https://gl.wikipedia.org/wiki?curid=320171", "title": "Upin &amp; Ipin", "text": "Upin &amp; Ipin \u00e9 unha serie de animaci\u00f3n malaisia para televisi\u00f3n producida por Les' Copaque Production que segue a vida e aventuras de dous irn\u00e1ns xemelgos que viven nunha aldea do pa\u00eds.\nHistoria.\nEn orixe a serie era un proxecto paralelo do filme de animaci\u00f3n en 3D \"\". \"Upin &amp; Ipin\" comezou a emitirse en TV9 o 13 de setembro de 2007 como un especial de seis episodios emitido durante o Ramad\u00e1n para salientar a significancia desa festa isl\u00e1mica entre os m\u00e1is novos. Cada episodio duraba cinco minutos. Por mor do \u00e9xito en 2008 realizouse unha tempada regular, en 2015 chegou \u00e1 novena tempada, con episodios que desde a terceira duran sete minutos. O especial do Ramad\u00e1n de 2008 tivo unha audiencia de mill\u00f3n e medio de espectadores en TV9, convert\u00e9ndose na segunda serie de animaci\u00f3n m\u00e1is vista, despois de \"Doraemon\" . A popularidade de \"Upin &amp; Ipin\" pode ser atribu\u00edda ao \u00e9xito comercial do filme Geng, que protagonizaban tam\u00e9n dos dous xemelgos. A terceira tempada que rematou a finais de 2009 foi o segundo programa m\u00e1is visto de TV9, por detr\u00e1s da estrea en televisi\u00f3n de \"Geng\".\nEn Indonesia\"Upin &amp; Ipin\" a MNCTV emitiu a primeira tempada en 2007, con \u00edndices de audiencia de 10.5 en 2009 En Singapur emite a serie MediaCorp Suria, en Filipinas GMA Network e tam\u00e9n por sat\u00e9lite e cable Disney Channel Asia."}
{"id": "320173", "revid": "89787", "url": "https://gl.wikipedia.org/wiki?curid=320173", "title": "\u00c1cido fosf\u00f3rico", "text": "O \u00e1cido fosf\u00f3rico, tam\u00e9n chamado \u00e1cido ortofosf\u00f3rico, \u00e9 un \u00e1cido inorg\u00e1nico ou mineral coa f\u00f3rmula H3PO4. As mol\u00e9culas de \u00e1cido ortofosf\u00f3rico poden combinarse consigo mesmas para formar diversos compostos que se denominan tam\u00e9n de modo xeral \u00e1cidos fosf\u00f3ricos. A nomenclatura da IUPAC para este composto \u00e9 \u00e1cido ortofosf\u00f3rico. O prefixo \"orto-\" util\u00edzase para distinguir este \u00e1cido doutros \u00e1cidos fosf\u00f3ricos relacionados, como os chamados \u00e1cidos polifosf\u00f3ricos. O \u00e1cido ortofosf\u00f3rico non \u00e9 t\u00f3xico, e cando \u00e9 puro, \u00e9 s\u00f3lido a temperaturas e presi\u00f3ns moderadas.\nA base conxugada do \u00e1cido fosf\u00f3rico \u00e9 o i\u00f3n dihidr\u00f3xeno fosfato, H2PO4\u2212, que \u00e1 s\u00faa vez ten a base conxugada hidr\u00f3xeno fosfato, HPO42\u2212, que ten a base conxugada fosfato, PO43\u2212.\nAdemais de ser un reactivo qu\u00edmico, o \u00e1cido fosf\u00f3rico ten moitos usos, inclu\u00edndo o de inhibidor da oxidaci\u00f3n (enferruxamento), aditivo alimentario (E338), gravador dental e ortop\u00e9dico, electr\u00f3lito, fundente, axente dispersante, mordente industrial, materia prima de fertilizantes, e compo\u00f1ente de produtos de limpeza do fogar. Os \u00e1cidos fosf\u00f3ricos e fosfatos son tam\u00e9n moi importantes en biolox\u00eda, onde o fosfato \u00e9 un importante tamp\u00f3n e hai moitas mol\u00e9culas esenciais derivadas del.\nA fonte m\u00e1is com\u00fan para utilizar o \u00e1cido fosf\u00f3rico \u00e9 unha soluci\u00f3n acuosa ao 85%; ditas soluci\u00f3ns son incoloras, inodoras, e non vol\u00e1tiles. A soluci\u00f3n ao 85% \u00e9 bastante viscosa, como un xarope, pero p\u00f3dese verter. Como \u00e9 un \u00e1cido concentrado, a soluci\u00f3n ao 85% pode ser corrosiva, a\u00ednda que non \u00e9 t\u00f3xica cando se dil\u00fae. Debido \u00e1 alta porcentaxe de \u00e1cido fosf\u00f3rico presente neste reactivo, polo menos parte do \u00e1cido fosf\u00f3rico est\u00e1 condensado en \u00e1cidos polifosf\u00f3ricos. Non obstante, para simplificar o etiquetado, a soluci\u00f3n ao 85% etiqu\u00e9tase como H3PO4 como se fose na s\u00faa totalidade \u00e1cido ortofosf\u00f3rico. Nas soluci\u00f3ns acuosas dilu\u00eddas o \u00e1cido fosf\u00f3rico est\u00e1 na forma ortofosf\u00f3rica.\nReacci\u00f3ns.\nO \u00e1cido fosf\u00f3rico anhidro \u00e9 un s\u00f3lido branco de baixo punto de fusi\u00f3n que se obt\u00e9n da deshidrataci\u00f3n do \u00e1cido fosf\u00f3rico ao 85% por quentamento no baleiro.\nO \u00e1cido ortofosf\u00f3rico \u00e9 unha mol\u00e9cula moi polar. \u00c9 miscible en auga. O estado de oxidaci\u00f3n do f\u00f3sforo (P) no \u00e1cido ortofosf\u00f3rico e noutros \u00e1cidos fosf\u00f3ricos \u00e9 +5; o estado de oxidaci\u00f3n de todos os \u00e1tomos de ox\u00edxeno (O) \u00e9 \u22122 e o de todos os \u00e1tomos de hidr\u00f3xeno (H) \u00e9 +1. \u00c9 tripr\u00f3tico, o que significa que unha mol\u00e9cula de \u00e1cido ortofosf\u00f3rico pode disociarse sucesivamente ata tres veces, liberando cada vez un H+, que normalente se combina con mol\u00e9culas de auga, como se ve nas seguintes reacci\u00f3ns:\nO ani\u00f3n despois da primeira disociaci\u00f3n \u00e9 o H2PO4\u2212 ou ani\u00f3n \"dihidr\u00f3xeno fosfato\". O ani\u00f3n que resulta da segunda disociaci\u00f3n \u00e9 o HPO42\u2212 ou ani\u00f3n \"hidr\u00f3xeno fosfato\". O ani\u00f3n xerado na terceira disociaci\u00f3n \u00e9 o PO43\u2212 ou ani\u00f3n fosfato ou ortofosfato. Para cada unha das reacci\u00f3ns de disociaci\u00f3n mostradas arriba, hai unha constante de disociaci\u00f3n de \u00e1cido distinta, chamadas \"K\"a1, \"K\"a2, e \"K\"a3 medidas a 25\u00a0\u00b0C. Asociadas con estas tres constantes de disociaci\u00f3n est\u00e1n os correspondentes valores de p\"K\"a1=2,12, p\"K\"a2=7,21, e p\"K\"a3=12,67 a 25\u00a0\u00b0C. A\u00ednda que os tres \u00e1tomos de hidr\u00f3xeno son equivalentes nunha mol\u00e9cula de \u00e1cido ortofosf\u00f3rico, os sucesivos valores de \"K\"a son distintos, xa que \u00e9 enerxeticamente menos favorable perder outro H+ se un (ou m\u00e1is) se perdeu antes e a mol\u00e9cula/i\u00f3n est\u00e1 m\u00e1is cargada negativamente.\nDebido \u00e1 disociaci\u00f3n tripr\u00f3tica do \u00e1cido ortofosf\u00f3rico, e ao feito de que as s\u00faas bases conxugadas (os fosfatos mencionados antes) cubran un amplo intervalo de pH, e a que as soluci\u00f3ns de \u00e1cido fosf\u00f3rico/fosfato non son, en xeral, t\u00f3xicas, as mesturas destes tipos de fosfatos \u00fasanse con frecuencia como axentes tamp\u00f3n ou para facer soluci\u00f3ns tamp\u00f3n, nas que o pH desexado depende das proporci\u00f3ns dos fosfatos na mestura. De xeito similar, tam\u00e9n se usan para facer tamp\u00f3ns os sales ani\u00f3nicos non t\u00f3xicos do \u00e1cido c\u00edtrico tripr\u00f3tico. Os fosfatos at\u00f3panse en todas partes en biolox\u00eda, especialmente nos compostos derivados de azucres fosforilados como o ADN, ARN, e o adenosina trifosfato (ATP).\nAo quentar o \u00e1cido ortofosf\u00f3rico, pode inducirse a condensaci\u00f3n das unidades fosf\u00f3ricas ao retirar a auga formada pola condensaci\u00f3n. Cando se retira unha mol\u00e9cula de auga por cada d\u00faas mol\u00e9culas de \u00e1cido fosf\u00f3rico, o resultado \u00e9 o \u00e1cido pirofosf\u00f3rico (H4P2O7). Cando se retira como media unha mol\u00e9cula de auga por cada unidade de \u00e1cido fosf\u00f3rico, a substancia resultante \u00e9 un s\u00f3lido de aspecto cristalino coa f\u00f3rmula emp\u00edrica HPO3 que se denomina \u00e1cido metafosf\u00f3rico. O \u00e1cido metafosf\u00f3rico \u00e9 unha versi\u00f3n anhidra por unha soa mol\u00e9cula de auga do \u00e1cido ortofosf\u00f3rico e \u00fasase \u00e1s veces como reactivo absorbente de humidade ou auga. Unha maior deshidrataci\u00f3n \u00e9 moi dif\u00edcil de conseguir, e pode obterse s\u00f3 utilizando un desecante extremadamente forte (non abondar\u00eda s\u00f3 co quentamento). Produce \"anh\u00eddrido fosf\u00f3rico\" (pent\u00f3xido de f\u00f3sforo), que ten a f\u00f3rmula emp\u00edrica P2O5, a\u00ednda que unha mol\u00e9cula real ten a f\u00f3rmula P4O10. O anh\u00eddrido fosf\u00f3rico \u00e9 s\u00f3lido e \u00e9 un absorbente de humidade moi potente que se utiliza como desecante.\nNa presenza de super\u00e1cidos (\u00e1cidos m\u00e1is fortes que o H2SO4), o H3PO4 reacciona para formar produtos misteriosos, quizais corrosivos, sales \u00e1cidas do hipot\u00e9tico i\u00f3n tetrahidroxilfosfonio, que \u00e9 isoelectr\u00f3nico co \u00e1cido ortosil\u00edcico. A reacci\u00f3n que se sospeita que se produce con, por exemplo, o HSbF6, \u00e9:\nSoluci\u00f3n acuosa.\nPara unha concentraci\u00f3n de \u00e1cido total [A] = [H3PO4] + [H2PO4\u2212] + [HPO42\u2212] + [PO43\u2212] ([A] \u00e9 o n\u00famero total de moles de H3PO4 puro que se utilizaron para preparar 1 litro de soluci\u00f3n), a composici\u00f3n dunha soluci\u00f3n acuosa de \u00e1cido fosf\u00f3rico pode calcularse usando as ecuaci\u00f3ns de equilibrio asociadas coas tres reacci\u00f3ns descritas antes xunto coa relaci\u00f3n [H+] [OH\u2212] = 10\u221214 e a ecuaci\u00f3n de neutralidade el\u00e9ctrica. As posibles concentraci\u00f3ns de mol\u00e9culas e i\u00f3ns de polifosf\u00f3rico son desprezables. O sistema pode reducirse a unha ecuaci\u00f3n de quinto grao para [H+] que pode resolverse numericamente, dando os seguintes valores:\nPara concentraci\u00f3ns de \u00e1cidos fortes, a soluci\u00f3n est\u00e1 composta principalmente de H3PO4. Para [A] = 10\u22122, o pH \u00e9 pr\u00f3ximo ao p\"K\"a1, dando unha mestura equimolar de H3PO4 e H2PO4\u2212. Para [A] por debaixo de 10\u22123, a soluci\u00f3n est\u00e1 principalmente composta de H2PO4\u2212, e o [HPO42\u2212] faise non desprezable para disoluci\u00f3ns moi dilu\u00eddas. O [PO43\u2212] \u00e9 sempre desprezable. Como esta an\u00e1lise non ten en conta os coeficientes de acitividade dos i\u00f3ns, o pH e a molaridade dunha soluci\u00f3n real de \u00e1cido fosf\u00f3rico pode desviarse substancialmente dos valores arriba indicados.\nPreparaci\u00f3n.\nO \u00e1cido fosf\u00f3rico prod\u00facese industrialmente por d\u00faas rutas xerais: o proceso t\u00e9rmico e o proceso h\u00famido, o cal comprende dous subm\u00e9todos. O proceso h\u00famido domina no sector comercial. O proceso t\u00e9rmico \u00e9 m\u00e1is caro e produce un produto m\u00e1is puro que se utiliza para aplicaci\u00f3ns na industria alimentaria.\nProceso h\u00famido.\nNo proceso h\u00famido o \u00e1cido fosf\u00f3rico prep\u00e1rase engadindo \u00e1cido sulf\u00farico a rochas de fosfato tric\u00e1lcico, que se encontran na natureza como apatita. A reacci\u00f3n \u00e9:\nA soluci\u00f3n inicial de \u00e1cido fosf\u00f3rico pode conter un 23\u201333% de P2O5 (32\u201346% de H3PO4), pero pode ser concentrado pola evaporaci\u00f3n da auga para producir \u00e1cido fosf\u00f3rico de \"grao comercial\", que cont\u00e9n un 54\u201362% de P2O5 (75\u201385% de H3PO4). Unha maior evaporaci\u00f3n da auga rende \"\u00e1cido superfosf\u00f3rico\" cunha concentraci\u00f3n de P2O5 por riba do 70% (que corresponde a case o 100% H3PO4; por\u00e9n, a esas concentraci\u00f3ns empezan a formarse o \u00e1cido pirofosf\u00f3rico e o polifosf\u00f3rico, facendo que o l\u00edquido se faga moi viscoso).\nA dixesti\u00f3n do mineral de fosfato utilizando \u00e1cido sulf\u00farico rende sulfato c\u00e1lcico (xeso) insoluble, que \u00e9 filtrado e retirado como fosfoxeso. O \u00e1cido obtido no proceso h\u00famido pode ser purificado a\u00ednda m\u00e1is retirando o fl\u00faor para producir \u00e1cido fosf\u00f3rico de \"grao animal\", ou por extracci\u00f3n de solvente e retirada de ars\u00e9nico para prodcir \u00e1cido fosf\u00f3rico de \"grao alimentario\".\nO proceso nitrofosfato \u00e9 similar ao proceso h\u00famido excepto en que usa \u00e1cido n\u00edtrico en lugar de \u00e1cido sulf\u00farico. A vantaxe desta ruta \u00e9 que o coproduto, nitrato de calcio \u00e9 tam\u00e9n un fertilizante para plantas. Por\u00e9n, este m\u00e9todo raramente se emprega.\nProceso t\u00e9rmico.\nUn \u00e1cido fosf\u00f3rico moi puro obtense queimando f\u00f3sforo elemental para producir pent\u00f3xido de f\u00f3sforo, que \u00e9 seguidamente disolvido en \u00e1cido fosf\u00f3rico dilu\u00eddo. Esta ruta produce un \u00e1cido fosf\u00f3rico moi puro, xa que moitas das impurezas contidas na rocha fosfatada foron eliminadas durante a extracci\u00f3n do f\u00f3sforo da rocha nun forno. O resultado final \u00e9 \u00e1cido fosf\u00f3rico de \"grao alimentario\"; por\u00e9n, para certas aplicaci\u00f3ns, pode ser necesario un procesamento adicional para retirar o ars\u00e9nico.\nO f\u00f3sforo elemental prod\u00facese nun forno el\u00e9ctrico. A unha temperatura alta, unha mestura de mineral de fosfato, s\u00edlice e material carbon\u00e1ceo (coque, carb\u00f3n etc...) produce silicato de calcio, gas f\u00f3sforo e mon\u00f3xido de carbono (CO). Os gases emitidos de P e o CO desta reacci\u00f3n son arrefriados baixo auga para illar o f\u00f3sforo s\u00f3lido. Alternativamente, os gases de P e CO poden ser queimados con aire para producir pent\u00f3xido de f\u00f3sforo e di\u00f3xido de carbono.\nRutas de laboratorio.\nUn proceso para demostraci\u00f3n consiste na oxidaci\u00f3n de f\u00f3sforo vermello por medio de \u00e1cido n\u00edtrico.\nUsos.\nO \u00e1cido fosf\u00f3rico e os seus derivados son moi com\u00fans e te\u00f1en moitas aplicaci\u00f3ns. O uso dominante de \u00e1cido fosf\u00f3rico \u00e9 para producir fertilizantes, o que consome aproximadamente o 90% da produci\u00f3n.\nAditivo alimentario.\nO \u00e1cido fosf\u00f3rico de \"grao almentario\" (aditivo E338) util\u00edzase para acidificar alimentos e bebidas como bebidas de cola. Proporciona un sabor agre ou acedo. Varios sales de \u00e1cido fosf\u00f3rico, como o fosfato monoc\u00e1lcico util\u00edzanse como axentes levedantes de alimentos.\nEliminaci\u00f3n do \u00f3xido.\nO \u00e1cido fosf\u00f3rico pode utilizarse para eliminar o \u00f3xido (ferruxe) aplic\u00e1ndoo directamente sobre o ferro enferruxado, ferramentas de aceiro, ou outras superficies. O \u00e1cido fosf\u00f3rico cambia o \u00f3xido de ferro(III) de cor marr\u00f3n-vermello, Fe2O3 (ferruxe) a fosfato f\u00e9rrico, FePO4. \nA ecuaci\u00f3n desta reacci\u00f3n \u00e9: \nO \u00e1cido fosf\u00f3rico l\u00edquido pode utilizarse para mergullar nel as pezas tratradas, pero o m\u00e1is com\u00fan \u00e9 que o \u00e1cido fosf\u00f3rico para eliminar \u00f3xido se fabrique como un xel. En forma de xel mesto, pode aplicarse en superficies en pendente, verticais ou mesmo sobre superficies inferiores de teitos. Diferentes formulaci\u00f3ns de xeles de \u00e1cidos fosf\u00f3ricos v\u00e9ndense como \"eliminadores de \u00f3xido\". Pode ser necesario aplicar moitas veces o \u00e1cido fosf\u00f3rico para eliminar todo o \u00f3xido. O \u00f3xido pode tam\u00e9n ser eliminado por recubrimento por conversi\u00f3n de fosfato (fosfatado). Este proceso pode deixar unha cobertura de fosfato negra que proporciona unha moderada resistencia \u00e1 corrosi\u00f3n (dita protecci\u00f3n tam\u00e9n a pode proporcionar o proceso de recubrimento por conversi\u00f3n electroqu\u00edmica chamado pavonado (\"bluing\") ou a parkerizaci\u00f3n superficialmente similares).\nEn medicina.\nO \u00e1cido fosf\u00f3rico util\u00edzase en odontolox\u00eda e ortodoncia como soluci\u00f3n de gravado, para limpar e raspar as superficies das pezas dentais nas que se van colocar os empastes e outros aparellos dentais.\nO \u00e1cido fosf\u00f3rico \u00e9 tam\u00e9n un ingrediente de medicamentos contra as n\u00e1useas que se venden sen receita que tam\u00e9n conte\u00f1en altos niveis de azucres (glicosa e frutosa). Este \u00e1cido \u00fasase tam\u00e9n en moitos branqueadores dentais para eliminar a placa que pode haber nos dentes antes da aplicaci\u00f3n.\nOutras aplicaci\u00f3ns.\nEntre outras aplicaci\u00f3ns, o \u00e1cido fosf\u00f3rico util\u00edzase como:"}
{"id": "320175", "revid": "23204", "url": "https://gl.wikipedia.org/wiki?curid=320175", "title": "The Best Day", "text": "The Best Day \u00e9 o cuarto \u00e1lbum de estudio do m\u00fasico estadounidense de rock alternativo Thurston Moore, publicado o 20 de outubro de 2014 a trav\u00e9s do selo Matador Records. A portada do disco \u00e9 unha fotograf\u00eda da nai de Moore tomada ao redor do ano 1940.\nEdici\u00f3n.\nA lanzamento de \"The Best Day\" anunciouse en marzo de 2014 a trav\u00e9s do blog de noticias oficial de Sonic Youth. Un mes antes deste anuncio Moore publicou o tema \"Detonation\" como un sinxelo de 7 polgadas, acompa\u00f1ado de \"Germs Burn\" como cara b a trav\u00e9s do selo independente ingl\u00e9s Blank Editions como parte das s\u00faas \"Solo Series\".\nO 20 de agosto realizouse un anuncio formal do lanzamento do disco por parte de Matador Records, inclu\u00edndo a s\u00faa portada, a listaxe de temas e as datas de edici\u00f3n. O \u00e1lbum ser\u00eda publicado o 20 de outubro en Dinamarca, Francia, Suecia e o Reino Unido; o 21 en Espa\u00f1a e os Estados Unidos; e o 24 en Alema\u00f1a, Irlanda, Pa\u00edses Baixos e Su\u00edza. Unha semana antes do lanzamento internacional oubo dispo\u00f1ibles \"streamings\" oficiais do disco a trav\u00e9s das p\u00e1xinas de NPR Music e \"The Guardian\". \"The Best Day\" foi lanzado como LP dobre, CD sinxelo e descarga dixital, levando as 100 primeiras copias do vinilo estadounidense un p\u00f3ster autografado."}
{"id": "320176", "revid": "25871", "url": "https://gl.wikipedia.org/wiki?curid=320176", "title": "Demolished Thoughts", "text": "Demolished Thoughts \u00e9 o terceiro \u00e1lbum do m\u00fasico estadounidense de rock alternativo Thurston Moore, publicado o 20 de maio de 2011 a trav\u00e9s do selo Matador Records. \"Mojo\" situou ao disco no posto 18 dos \"Mellores 50 \u00e1lbums de 2011\", mentres que \"Uncut\" situouno no n\u00famero 23.\nListaxe de canci\u00f3ns.\nTodos os temas compostos por Thurston Moore."}
{"id": "320177", "revid": "56817", "url": "https://gl.wikipedia.org/wiki?curid=320177", "title": "El Restaurador (Pontevedra)", "text": "El Restaurador foi un peri\u00f3dico editado en Pontevedra entre 1855 e 1857.\nHistoria e caracter\u00edsticas.\nSubtitulado \"Peri\u00f3dico pol\u00edtico y literario\" e \"Peri\u00f3dico cient\u00edfico y literario\", apareceu en 1855. Peri\u00f3dico bisemanal, defend\u00eda a pol\u00edtica do Partido Moderado. Entre os seus redactores figuraron Carlos Somoza e Antol\u00edn Esper\u00f3n. Cesou a s\u00faa publicaci\u00f3n o 19 de abril de 1857."}
{"id": "320178", "revid": "75439", "url": "https://gl.wikipedia.org/wiki?curid=320178", "title": "Afroterios", "text": "A dos afroterios (\"Afrotheria\") son unha superorde de mam\u00edferos placentarios composto por tres clados: \"Afroinsectiphilia\", \"Pseudungulata\" e \"Paenungulata\".\nClasificaci\u00f3n.\nSuperorde \"Afrotheria\"\nClasificaci\u00f3n filoxen\u00e9tica.\n \u2514\u2500o Afrotheria\n \u251c\u2500o \"Afroinsectivora\"\n \u2502 \u251c\u2500o \"Macroscelidea\"\n \u2502 \u2514\u2500o \"Afrosoricida\"\n \u2514\u2500o \"Pseudoungulata\"\n \u251c\u2500o \"Tubulidentata\"\n \u2514\u2500o \"Paenungulata\"\n \u251c\u2500o \"Hyracoidea\"\n \u2514\u2500o \"Tethytheria\"\n \u251c\u2500o \"Behemota\"\n \u2502 \u251c\u2500o \"Embrithopoda\"\u2020\n \u2502 \u251c\u2500o \"Desmostylia\"\u2020\n \u2502 \u2514\u2500o \"Proboscidea\"\n \u2514\u2500o \"Sirenia\""}
{"id": "320179", "revid": "22795", "url": "https://gl.wikipedia.org/wiki?curid=320179", "title": "Afrotheria", "text": ""}
{"id": "320180", "revid": "27155", "url": "https://gl.wikipedia.org/wiki?curid=320180", "title": "\u00c1cido ortofosf\u00f3rico", "text": ""}
{"id": "320181", "revid": "23204", "url": "https://gl.wikipedia.org/wiki?curid=320181", "title": "Johann Karl Wilhelm Illiger", "text": "Johann Karl Wilhelm Illiger, nado o 19 de novembro de 1775 en Brunswick, Baixa Saxonia, Alema\u00f1a, e finado o 10 de maio de 1813 en Berl\u00edn, foi un zo\u00f3logo e entom\u00f3logo alem\u00e1n.\nTraxectoria.\nEra fillo dun comerciante en Brunswick. Estudou baixo a supervisi\u00f3n do entom\u00f3logo Johann Hellwig, e despois traballou nas colecci\u00f3ns zool\u00f3xicas de Johann Centurius Hoffmannsegg.\nFoi profesor e director do Museo Zool\u00f3xico de Berl\u00edn desde a s\u00faa fundaci\u00f3n en 1810 at\u00e9 a s\u00faa morte.\nAutor de \"Prodromus systematis mammalium et avium\" (1811), un tratado sobre sistem\u00e1tica ou taxonom\u00eda linneana. Influ\u00edu cientificamente para a adopci\u00f3n do concepto taxon\u00f3mico de familia.\nAbreviatura.\nA abreviatura Illiger empr\u00e9gase para indicar a Johann Karl Wilhelm Illiger como autoridade na descrici\u00f3n e taxonom\u00eda en zoolox\u00eda."}
{"id": "320195", "revid": "98629", "url": "https://gl.wikipedia.org/wiki?curid=320195", "title": "Pago Pago", "text": "Pago Pago \u00e9 a capital da Samoa Americana. En 2010, a s\u00faa poboaci\u00f3n era de 3.656 habitantes. A cidade est\u00e1 servida polo Aeroporto Internacional de Pago Pago. O turismo, entretemento, gastronom\u00eda, e o at\u00fan enlatado son as s\u00faas principais industrias.\nHistoria.\nDe 1878 a 1951, o lugar era a base dunha estaci\u00f3n de repostaxe e unha base de reparaci\u00f3n da USA Navy, co\u00f1ecido ent\u00f3n como United States Naval Station Tutuila.\nEn xaneiro de 1942 Pago Pago Harbor foi bombardeado por un submarino xapon\u00e9s, foi a \u00fanica acci\u00f3n de guerra nas illas durante a segunda guerra mundial.\nO 29 de setembro de 2009, un terremoto golpeou no Pac\u00edfico Sur preto de Samoa e da Samoa Americana, provocando un tsunami en Pago Pago e bisbarra. O tsunami causou de moderados a graves danos a vilas, edificios e veh\u00edculos e causou un n\u00famero indeterminado de mortos.\nXeograf\u00eda.\na vila at\u00f3pase en \"Pago Pago Harbor\", na illa de Tutuila. Pago Pago \u00e9 unha das moitas vilas da \"aglomeraci\u00f3n urbana de Pago Pago\" ao longo da ribeira de Pago Pago Harbor situado na parte m\u00e1is oriental (interior) da enseada. A zona incl\u00fae unha serie de vilas, entre elas Fagatogo, a zona lexislativa e xudicial, e Utulei, a zona executiva.\nCon todo, debido a que o nome de \"Pago Pago\" as\u00f3ciase ao porto (o \u00fanico importante da Samoa Americana) \"Pago Pago\" \u00e9 agora xeralmente aplicado non s\u00f3 para a vila en si, sen\u00f3n a toda a zona do porto e das vilas do mesmo. \u00c9 neste sentido que Pago Pago conv\u00e9rtese de facto na cidade capital da Samoa Americana.\nTanto o propio porto como a administraci\u00f3n da Samoa Americana co\u00f1ecida como \" Fono\", est\u00e1n en Fagatogo, unha vila \u00e1 beira de Pago Pago. Do mesmo xeito, o outrora famoso Hotel Rainmaker (agora pechado) at\u00f3pase na localidade de Utule'i, xunto a Fagatogo o longo da costa sur do longo porto. As f\u00e1bricas de conservas est\u00e1n en Atu'u, na costa norte do porto. Recomendase que se debe evitar o consumo de calquera peixe ou invertebrado atrapado en Pago Pago Harbor porque est\u00e1n contaminados con metais pesados e outros contaminantes. \nPago Pago \u00e9 unha mestura de comunidades semiurbanas, unha pequena cidade, f\u00e1bricas de conservas de at\u00fan, que proporcionan emprego a un terzo da poboaci\u00f3n de Tutuila, e un porto rodeado por impresionantes cant\u00eds, que se afunden case directamente no mar. Unha subida \u00e1 cima do Mt. Alava no Parque Nacional da Samoa Americana proporciona unha visi\u00f3n panor\u00e1mica do porto e a cidade.\nClima.\nPago Pago ten un clima de selva tropical (clasificaci\u00f3n clim\u00e1tica de K\u00f6ppen \"Af\") climate. Todos os rexistros clim\u00e1ticos oficiais da Samoa Americana est\u00e1n en Pago Pago. A temperatura m\u00e1is alta xamais rexistrada foi de 37\u00a0\u00b0C o 22 de febreiro de 1958. Pola contra, a temperatura m\u00e1is baixa rexistrada foi de 15\u00a0\u00b0C o 10 de outubro de 1964.\nEducaci\u00f3n.\nA Biblioteca P\u00fablica Feleti Barstow at\u00f3pase en Pago Pago. En 1991, o gran cicl\u00f3n tropical Val golpeou Pago Pago, destru\u00edndo a biblioteca que exist\u00eda al\u00ed. A actual biblioteca de Barstow, constru\u00edda en 1998, inaugurouse o 17 de abril de 2000.\nTurismo.\nAta 1980, pod\u00edanse gozar das vistas do Monte Avala tomando un funicular sobre o porto, pero o 17 de abril dese ano, un avi\u00f3n da USA Navy, voando por encima, como parte da celebraci\u00f3n do D\u00eda da Bandeira, golpeou o cable e o avi\u00f3n estrelouse contra un extremo do Hotel Rainmaker. O funicular foi reparado, pero pechou pouco despois. O tranv\u00eda quedou inservible, a\u00ednda que segundo \"Lonely Planet\", existen plans para volver abrilo, pero en decembro de 2010 o cable foi danado polo cicl\u00f3n tropical Wilma, caeu no porto e non foi reparado . Outro miradoiro notable \u00e9 o que est\u00e1 na cima do paso anterior a vila de Aua no cami\u00f1o de Afono.\nO Sadie Thompson Building, nos arredores de Pago Pago, \u00e9 un restaurante e pousada que aparece no Rexistro Nacional de Lugares Hist\u00f3ricos dos Estados Unidos."}
{"id": "320196", "revid": "18214", "url": "https://gl.wikipedia.org/wiki?curid=320196", "title": "Monte McKinley", "text": ""}
{"id": "320197", "revid": "25871", "url": "https://gl.wikipedia.org/wiki?curid=320197", "title": "Enter (\u00e1lbum de Russian Circles)", "text": "Enter \u00e9 o \u00e1lbum de estrea da banda estadounidense de rock instrumental Russian Circles, publicado o 16 de maio de 2006 a trav\u00e9s do selo Flameshovel Records. Todos os temas apareceron anteriormente no seu EP autotitulado, ag\u00e1s \"Micah\" e \"Enter.\""}
{"id": "320198", "revid": "25871", "url": "https://gl.wikipedia.org/wiki?curid=320198", "title": "Station (\u00e1lbum)", "text": "Station \u00e9 o segundo \u00e1lbum da banda estadounidense de rock instrumental Russian Circles, publicado o 6 de maio de 2008 a trav\u00e9s do selo Suicide Squeeze."}
{"id": "320200", "revid": "56817", "url": "https://gl.wikipedia.org/wiki?curid=320200", "title": "Geneva (\u00e1lbum)", "text": "Geneva \u00e9 o terceiro \u00e1lbum da banda estadounidense de rock instrumental Russian Circles, publicado o 20 de outubro de 2009 a trav\u00e9s do selo Suicide Squeeze. O disco foi gravado en maio de 2009 con Brandon Curtis de The Secret Machines. A versi\u00f3n en vinilo publicouse a trav\u00e9s da etiqueta Sargent House."}
{"id": "320201", "revid": "25871", "url": "https://gl.wikipedia.org/wiki?curid=320201", "title": "Empros", "text": "Empros \u00e9 o cuarto \u00e1lbum da banda estadounidense de rock instrumental Russian Circles, publicado o 25 de outubro de 2011 a trav\u00e9s do selo Sargent House. Este \u00e9 o primeiro traballo do grupo editado unicamente por Sargent House. Para os seus tres primeiros discos esta etiqueta lanzara edici\u00f3ns limitadas en vinilo, mentres que as versi\u00f3ns en CD e dixital foran publicadas por Suicide Squeeze Records ou Flameshovel Records."}
{"id": "320203", "revid": "25871", "url": "https://gl.wikipedia.org/wiki?curid=320203", "title": "Memorial (\u00e1lbum de Russian Circles)", "text": "Memorial \u00e9 o quinto \u00e1lbum da banda estadounidense de rock instrumental Russian Circles, publicado o 29 de outubro de 2013 a trav\u00e9s do selo Sargent House. Memorial foi producido por Brandon Curtis (Secret Machines, Interpol), que xa producira os dous anteriores discos do grupo, \"Empros\" (2011) e \"Geneva\" (2009)."}
{"id": "320204", "revid": "98629", "url": "https://gl.wikipedia.org/wiki?curid=320204", "title": "TotalBiscuit", "text": "John Bain, nado o 8 de xullo de 1984 en Spennymoor, Inglaterra, e finado o 24 de maio de 2018, m\u00e1is co\u00f1ecido polos seus alcumes de TotalBiscuit, The Cynical Brit, e TotalHalibut, foi un comentarista e cr\u00edtico de videoxogos, realizando o seu traballo principalmente nas plataformas de YouTube e Twitch.tv. Segundo Eurogamer, os seus v\u00eddeos sobre novos videoxogos \"indie\" e as s\u00faas an\u00e1lises regulares sobre novas relacionadas co mundo dos videoxogos lev\u00e1rono a conseguir unha considerable cantidade de seguidores. O 13 de marzo de 2013 acadou o mill\u00f3n de subscritores na s\u00faa canle de YouTube, ocasi\u00f3n pola que publicou un v\u00eddeo de media hora de duraci\u00f3n comentando diversos aspectos da s\u00faa vida.\nA principal fonte da s\u00faa popularidade foi a s\u00faa canle principal de YouTube, sendo a s\u00faa serie m\u00e1is popular a titulada \"WTF is...?\", na que amosaba as s\u00faas primeiras impresi\u00f3ns sobre videoxogos de nova publicaci\u00f3n. Segundo Will Porter de Eurogamer suxeriu que a s\u00faa popularidade deb\u00edase ao \"ton de autoridade\" da s\u00faa voz, mentres que o mesmo TotalBiscuit declarou que a chave do seu \u00e9xito eran a s\u00faa honestidade e personalidade. En xaneiro de 2015 Totalbiscuit converteuse no primeiro curador da plataforma Steam, cuns 400\u00a0000 seguidores.\nFoi nomeado nos premios \"Golden Joystick\" de 2012 na categor\u00eda de \"Greatest YouTube Gamer\", e o 5 de decembro de 2014 recibiu o premio do p\u00fablico nos \"The Game Awards\" na categor\u00eda \"Trending Gamer\"."}
{"id": "320205", "revid": "839", "url": "https://gl.wikipedia.org/wiki?curid=320205", "title": "Gobernaci\u00f3n de Viciebsk", "text": ""}
{"id": "320206", "revid": "1410", "url": "https://gl.wikipedia.org/wiki?curid=320206", "title": "Gobernaci\u00f3n de Vitebsk", "text": "A gobernaci\u00f3n de Vitebsk (en , tr. \"Vitebskaia guberniia\") foi unha gobernaci\u00f3n do Imperio Ruso, con capital en Vitebsk (actual Viciebsk, Belar\u00fas).\nHistoria.\nFoi creado o 27 de febreiro de 1802 coa divisi\u00f3n da gobernaci\u00f3n de Belar\u00fas nas gobernaci\u00f3ns de Vitebsk e Mogilev. Foii abolido en 1924, e a maior parte do seu territorio foi transferido \u00e1 R.S.S. de Belar\u00fas."}
{"id": "320230", "revid": "89787", "url": "https://gl.wikipedia.org/wiki?curid=320230", "title": "Panos Kammenos", "text": "Panagiotis \"Panos\" Kammenos (en grego:\u03a0\u03ac\u03bd\u03bf\u03c2 \u039a\u03b1\u03bc\u03bc\u03ad\u03bd\u03bf\u03c2), nado en Atenas o 12 de maio de 1965, \u00e9 un pol\u00edtico grego, fundador do partido Gregos Independentes e ministro de defensa entre o 27 de xaneiro e o 28 de agosto de 2015 no goberno de coalici\u00f3n con Syriza presidido por Alexis Tsipras.\nTraxectoria.\nEstudou econom\u00eda e psicolox\u00eda na Universidade de Li\u00f3n. En 1993 entrou por primeira vez no parlamento grego na lista de Nova Democracia O 24 de febreiro de 2012 anunciou a creaci\u00f3n dun novo partido, chamado Gregos Independentes (ANEL). O novo partido, de orientaci\u00f3n dereitista e eurosc\u00e9ptico, ti\u00f1a como puntos centrais a reestruturaci\u00f3n da d\u00e9beda e a loita contra a emigraci\u00f3n ilegal. e apoiou iniciativas de Syriza. Tras as elecci\u00f3ns de xaneiro de 2015 ANEL con 13 escanos entrou nun goberno de coalici\u00f3n con Tsipras, convert\u00e9ndose Kamenos en ministro de defensa."}
{"id": "320231", "revid": "1888", "url": "https://gl.wikipedia.org/wiki?curid=320231", "title": "El Requet\u00e9", "text": "El Requet\u00e9 foi un semanario editado na Coru\u00f1a entre 1911 e 1913.\nHistoria e caracter\u00edsticas.\nSubtitulado \"\u00d3rgano de la Juventud Jaimista de La Coru\u00f1a\", apareceu o 10 de decembro de 1911. Publicou fotograbados e caricaturas e poemas en galego. Entre os seus colaboradores figuraron Juan Bravo, Jos\u00e9 Mar\u00eda Moar, Carolino Costa M\u00e1rquez, Emilio Villelga Rodr\u00edguez, Jos\u00e9 Portal Fradejas, Francisco Aguinaga Galarza, Sancho D\u00e1vila, Isaac Rodr\u00edguez e o conde de Kenty. Cesou a s\u00faa publicaci\u00f3n non antes de finais de 1913."}
{"id": "320239", "revid": "89787", "url": "https://gl.wikipedia.org/wiki?curid=320239", "title": "Mario Lemina", "text": "Mario Ren\u00e9 Junior Lemina, nado o 1 de setembro de 1993 en Libreville (Gab\u00f3n), \u00e9 un futbolista franco-gabon\u00e9s, internacional coa selecci\u00f3n gabonesa, que xoga para o Southampton FC da Premier League.\nTraxectoria.\nMario Lemina comezou a s\u00faa carreira profesional no FC Lorient en xaneiro de 2013, xogou un total de 18 partidos co equipo bret\u00f3n e pasou ao Olympique de Marseille en setembro dese ano.\nO 31 de agosto de 2015 asinou co Juventus de Tur\u00edn por 1,5 mill\u00f3ns de euros ao inicio e 9,5 miill\u00f3ns ao remate da tempada.\nSelecci\u00f3n.\nParticipou na Copa do Mundo de F\u00fatbol sub-20 de 2013 coa selecci\u00f3n francesa, xogando catro partidos, deles dous como titular. Seleccionado por Gab\u00f3n para xogar a Copa de \u00c1frica de naci\u00f3ns de 2015, nun primeiro momento rexeitou a oferta, mais finalmente acabouna aceptando."}
{"id": "320241", "revid": "89787", "url": "https://gl.wikipedia.org/wiki?curid=320241", "title": "Agar.io", "text": "Agar.io \u00e9 un videoxogo de acci\u00f3n en li\u00f1a masivo multixogador creado por Matheus Valadares. Cada xogador controla unha c\u00e9lula nun mapa que representa unha placa de Petri, e o obxectivo \u00e9 ga\u00f1ar a maior candidade de masa absorbendo c\u00e9lulas m\u00e1is pequenas e evitando a outras c\u00e9lulas meirandes. O nome do xogo prov\u00e9n da substancia \u00e1gar-\u00e1gar, usada en biolox\u00eda para cultivar bacterias.\nO xogo recibiu cr\u00edticas xeralmente favorables pola s\u00faa sinxeleza, competitividade e mec\u00e1nicas, mais tam\u00e9n foi criticado negativamente pola s\u00faa repetitividade. Conseguiu un \u00e9xito notable principalmente debido \u00e1 s\u00faa expansi\u00f3n boca a boca nas redes sociais, convert\u00e9ndose nun dos xogos de navegador e plataformas m\u00f3biles de maior popularidade no seu primeiro ano. O 3 de maio de 2015 anunciouse unha futura versi\u00f3n descargable para Steam, e a versi\u00f3n m\u00f3bil para iOS e Android foi publicada o 8 de xullo de 2015 por Miniclip.\nMec\u00e1nica de xogo.\nO obxectivo do xogo \u00e9 facer medrar unha c\u00e9lula absorbendo boli\u00f1as xeradas de forma aleatoria no mapa, que aumentan lixeiramente a masa da c\u00e9lula, e outras c\u00e9lulas m\u00e1is pequenas, \u00f3 mesmo tempo que c\u00f3mpre evitar resultar tragado por c\u00e9lulas m\u00e1is grandes. Ten catro modos diferentes de xogo, e en todos eles o obxectivo \u00e9 conseguir a c\u00e9lula m\u00e1is grande. Os xogadores poden volver a comezar cando unha c\u00e9lula m\u00e1is grande traga a s\u00faa, e poden cambiar a aparencia da c\u00e9lula empregando termos e frases predefinidas, as\u00ed como con s\u00edmbolos e peles. A maior masa as c\u00e9lulas m\u00f3vense m\u00e1is lentamente, e perden masa c\u00f3 tempo de forma gradual.\nDesenvolvemento.\nO brasileiro Matheus Valadares foi o desenvolvedor do xogo, e anunciono por primeira vez en 4chan o 27 de abril de 2015. Escrito en JavaScript e C++, levoulle uns poucos d\u00edas rematar a s\u00faa codificaci\u00f3n. O 8 de xullo de 2015 Miniclip publicou unha versi\u00f3n para m\u00f3biles iOS e Android. Sergio Varanda, executivo de Miniclip, declarou que o obxectivo principal desta versi\u00f3n era \"recrear a experiencia do xogo\" nos m\u00f3biles, citando os desaf\u00edos que comportara recrear o xogo para controis de pantallas t\u00e1ctiles.\nRecepci\u00f3n.\nTrala s\u00faa publicaci\u00f3n recibiu valoraci\u00f3ns xeralmente positivas da cr\u00edtica, en particular pola s\u00faa simplicidade, competitividade e mec\u00e1nica de xogo. \"Engadget\" describiuno como \"unha boa abstracci\u00f3n da competici\u00f3n pola supervivencia do m\u00e1is forte que se pode ver en ocasi\u00f3ns no nivel microsc\u00f3pico\". \"Toucharcade\" valorou de forma positiva a s\u00faa simplicidade, elementos estrat\u00e9xicos e a s\u00faa \"personalidade\". As cr\u00edticas negativas enfoc\u00e1ronse principalmente na s\u00faa repetitividade e o m\u00e9todo de control da versi\u00f3n para m\u00f3biles.\nO xogo acadou unha r\u00e1pida popularidade grazas a s\u00faa propagaci\u00f3n polas redes sociais e a s\u00faa emisi\u00f3n en Twitch.tv e YouTube. No 2015 a p\u00e1xina web do xogo para navegador acadou unha posici\u00f3n entre as 1000 p\u00e1xinas web m\u00e1is visitadas na clasificaci\u00f3n de Alexa e as versi\u00f3ns para plataformas m\u00f3biles foron descargadas m\u00e1is de dez mill\u00f3ns de veces na s\u00faa primeira semana de publicaci\u00f3n.\nO xogo inspirou a moitos desenvolvedores a crear o seu propio Agario."}
{"id": "320242", "revid": "1888", "url": "https://gl.wikipedia.org/wiki?curid=320242", "title": "\u00c1nxel Vence Lois", "text": ""}
{"id": "320243", "revid": "116420", "url": "https://gl.wikipedia.org/wiki?curid=320243", "title": "Carbani\u00f3n", "text": "Un carbani\u00f3n \u00e9 un ani\u00f3n no cal o carbono ten un par de electr\u00f3ns non compartidos e ten carga negativa, xeralmente con tres substitu\u00edntes dun total de oito electr\u00f3ns de valencia. O carbani\u00f3n ten unha xeometr\u00eda piramidal trigonal. Formalmente, un carbani\u00f3n \u00e9 a base conxugada dun \u00e1cido de carbono (\"carbon acid\").\nonde B \u00e9 a base. Un carbani\u00f3n \u00e9 un intermediario reactivo en qu\u00edmica org\u00e1nica.\nEstabilidade e reactividade.\nUn carbani\u00f3n \u00e9 un nucle\u00f3filo. A estabilidade e reactividade dun carbani\u00f3n est\u00e1 determinada por varios factores, entre os que est\u00e1n os seguintes:\nUn carbani\u00f3n \u00e9 un intermediario reactivo e interv\u00e9n en reacci\u00f3ns de qu\u00edmica org\u00e1nica, por exemplo na reacci\u00f3n de eliminaci\u00f3n E1cB, e en qu\u00edmica organomet\u00e1lica, por exemplo na reacci\u00f3n de Grignard, ou na qu\u00edmica de alquil litio. Existen tam\u00e9n os carbani\u00f3ns estables. En 1984 Olmstead presentou o sal de litio \u00e9ter coroa do trifenilmetil carbani\u00f3n a partir do trifenilmetano, n-butilitio e 12-coroa-4 a baixas temperaturas:\nEngadindo \"n\"-butilitio ao trifenilmetano en THF a baixas temperaturas seguido do 12-coroa-4 prod\u00facese como resultado unha soluci\u00f3n vermella e o complexo do sal precipita a \u221220\u00a0\u00b0C. As lonxitudes de enlace do C-C central son 145 pm co anel fenilo nun \u00e1ngulo de como media 31,2\u00b0. Esta forma \u00e9 menos pronunciada cun contrai\u00f3n tetrametilamonio.\nUnha ferramenta para a detecci\u00f3n de carbani\u00f3ns en soluci\u00f3n \u00e9 a resonancia magn\u00e9tica nuclear de prot\u00f3ns. Un espectro do ciclopentadieno en DMSO mostra catro prot\u00f3ns vin\u00edlicos a 6,5 ppm e dous prot\u00f3ns pontes de metileno a 3 ppm, mentres que o ani\u00f3n ciclopentadienil ten unha soa resonancia a 5.50 ppm.\n\u00c1cidos de carbono.\nCalquera mol\u00e9cula que conte\u00f1a un C-H pode perder un prot\u00f3n formando un carbani\u00f3n. Por tanto, calquera hidrocarburo que conte\u00f1a enlaces C-H pode considerarse un \u00e1cido cun valor correspondente de pKa. O metano non \u00e9 desde logo un \u00e1cido no seu significado cl\u00e1sico, a\u00ednda que o seu pKa estimado \u00e9 56. Pode compararse este valor co do \u00e1cido ac\u00e9tico, cuxo pKa \u00e9 4,76. Os mesmos factores que determinan a estabilidade do carbani\u00f3n tam\u00e9n determinan a orde nos pKa de \u00e1cidos de carbono. Estes valores determ\u00ednanse para os compostos ou ben en auga para comparalos cos \u00e1cidos ordinarios, ou ben en dimetil sulf\u00f3xido (DMSO), no cal a maior\u00eda dos \u00e1cidos de carbono e os seus ani\u00f3ns son solubles ou est\u00e1n na fase de gas. Con DMSO a fiestra de acidez para os solutos est\u00e1 limitada ao seu propio pKa de 35,5.\nEmpezando polo metano na t\u00e1boa 1, a acidez vaise incrementando nas seguintes condici\u00f3ns:\nCarbani\u00f3ns quirais.\nComo a xeometr\u00eda molecular dun carbani\u00f3n se describe como de pir\u00e1mide trigonal, a cuesti\u00f3n \u00e9 se os carbani\u00f3ns poden presentar ou non quiralidade, porque se a barreira de activaci\u00f3n para a inversi\u00f3n desta xeometr\u00eda \u00e9 demasiado baixa calquera inento de introducir quiralidade acabar\u00e1 orixinando unha racemizaci\u00f3n, similar \u00e1 inversi\u00f3n do nitr\u00f3xeno. Por\u00e9n, existen evidencias s\u00f3lidas de que os carbani\u00f3ns poden realmente ser quirais por exemplo en investigaci\u00f3ns levadas a cabo con certos compostos de organolitio.\nA primeira evidencia da existencia de compostos de organolitio quirais obt\u00edvose en 1950. A reacci\u00f3n do 2-iodooctano quiral con sec-butilitio en \u00e9ter de petr\u00f3leo a \u221270\u00a0\u00b0C seguida da reacci\u00f3n con xeo seco rend\u00eda \u00e1cido 2-metilbut\u00edrico principalmente rac\u00e9mico, pero tam\u00e9n unha cantidade de \u00e1cido 2-metiloctanoico opticamente activo, que s\u00f3 se puido ter formado a partir dun 2-metilheptilitio tam\u00e9n opticamente activo, e o \u00e1tomo de carbono un\u00eda o carbani\u00f3n ao litio:\nAo quentar a reacci\u00f3n a 0\u00a0\u00b0C a actividade \u00f3ptica desaparec\u00eda. Obtiv\u00e9ronse m\u00e1is evidencias na d\u00e9cada de 1960. Unha reacci\u00f3n do is\u00f3mero cis do 2-metilciclopropil bromuro co sec-butilitio seguida de carboxilaci\u00f3n con xeo seco rendeu \u00e1cido cis-2-metilciclopropilcarbox\u00edlico. A formaci\u00f3n do is\u00f3mero trans ter\u00eda indicado que o intermediario carbani\u00f3n era inestable.\nDa mesma maneira a reacci\u00f3n do (+)-(S)-l-bromo-l-metil-2,2-difenilciclopropano con n-butilitio seguida de \"quench\" con metanol tivo como resultado un produto con retenci\u00f3n da configuraci\u00f3n:\nM\u00e1is recentemente obtiv\u00e9ronse compostos de metillitio quirais:\nNa imaxe os fosfatos (1) conte\u00f1en un grupo quiral cun hidr\u00f3xeno e un substitu\u00ednte deuterio. O grupo estannil substit\u00faese por litio no intermediario (2), que sofre un rearranxo fosfato-fosforano a fosforano (3), o cal nunha reacci\u00f3n co \u00e1cido ac\u00e9tico d\u00e1 alcohol (4). Unha vez m\u00e1is, no intervalo de \u221278\u00a0\u00b0C a 0\u00a0\u00b0C nesta secuencia de reacci\u00f3ns pres\u00e9rvase a quiralidade.\nHistoria.\nUnha estrutura de carbani\u00f3n propux\u00e9rona correctamente Clarke e Lapworth en 1907 por primeira vez para explicar o mecanismo de reacci\u00f3n da condensaci\u00f3n de benzo\u00edna. En 1904 Schlenk preparou Ph3C\u2212NMe4+ en busca de nitr\u00f3xeno pentavalente (a partir de cloruro de tetrametilamonio e \nPh3CNa) e en 1914 demostrou como se pod\u00edan reducir os radicais triarilmetilo a carbani\u00f3ns por metais alcalinos. O termo \"carbani\u00f3n\" foi introducido por Wallis e Adams en 1933 como termo hom\u00f3logo cargado negativamente do i\u00f3n carbonio."}
{"id": "320250", "revid": "23204", "url": "https://gl.wikipedia.org/wiki?curid=320250", "title": "Gustavia", "text": "Gustavia \u00e9 a principal cidade e capital da illa de Saint-Barth\u00e9lemy (a mi\u00fado abreviado como \"Saint-Barth\" en franc\u00e9s, ou St. Barts en ingl\u00e9s) . Debe o seu nome ao rei Gustavo III de Suecia.\nHistoria.\nSaint-Barth\u00e9lemy foi reclamada por primeira vez por Francia, en 1648. A illa foi cedida a Suecia a cambio dos dereitos comerciais en Gotemburgo en 1784 e Suecia fundou a Svenska V\u00e4stindiska Kompaniet. Prosperou durante as Guerras Napole\u00f3nicas, perdeu potencial a partir de ent\u00f3n, e a illa foi vendida a Francia en 1878.\nO lugar foi chamado primeiro \"Le Car\u00e9nage\" polo refuxio que proporcionaba aos buques danados. De acordo aos arquivos o nome \"Gustavia\" apareceu entre o 28 de decembro de 1786 e o 9 de febreiro de 1787. Gustavia permanece como un reflexo do per\u00edodo sueco.\nConstru\u00edronse tres fortes a mediados e finais do s\u00e9culo XVII protexendo o porto: Oscar (antes Gustav Adolf), Karl e Gustav. A Igrexa Anglicana Episcopal fronte \u00e1 ba\u00eda foi constru\u00edda en 1855.\nServizos.\nAs localizaci\u00f3ns de Fort Karl, con vistas a Shell Beach ao sur da cidade, e Fort Gustav, na base do faro cara ao norte, son populares entre os excursionistas. Fort Oscar, na punta da pen\u00ednsula de Gustavia, alberga a Xendarmer\u00eda. Hai un museo ao final da estrada Victor Schoelcher na pen\u00ednsula. Gustavia ten alg\u00fans restaurantes que serven gastronom\u00eda americana, italiana, francesa e doutros tipos. Gustavia ten moitas boutiques de alta gama que son unha fonte esencial de ingresos para a illa, e un dos hoteis m\u00e1is luxosos de clase alta da illa. Hai un Real Consulado de Suecia en Gustavia (C\u00f3nsul Dantes Magras).\nClima.\nO clima \u00e9 tropical con s\u00f3 pequenas variaci\u00f3ns na temperatura. A pequena superficie da illa de s\u00f3 24\u00a0km\u00b2 perm\u00edtelle gozar dun clima suave e agrad\u00e1bel provocado polos ventos alisios. As temperaturas medias de auga e aire m\u00f3vense ao redor dos 27\u00a0\u00b0C, o ano div\u00eddese en d\u00faas estaci\u00f3ns: unha seca, co\u00f1ecida como a Coresma (Careme), e unha m\u00e1is h\u00famido no inverno. Esta \u00faltima tempada sucede entre maio e novembro, e o omnipresente sol est\u00e1 nubrado por pasaxes curtos de nubes de choiva con breves per\u00edodos de choiva de 10 a 15 minutos. De acordo co sistema da Clasificaci\u00f3n clim\u00e1tica de K\u00f6ppen Gustavia ten un clima tropical seco, abreviado \"Aw\" nos mapas clim\u00e1ticos.\nEconom\u00eda.\nA moeda oficial de San Bartolom\u00e9 \u00e9 o euro."}
{"id": "320251", "revid": "98629", "url": "https://gl.wikipedia.org/wiki?curid=320251", "title": "Travis Nelson", "text": "Travis William Nelson, nado o 13 de maio de 1987 en Marion, Iowa, \u00e9 un ex xogador profesional de baloncesto estadounidense. Anunciou a s\u00faa retirada o 7 de abril de 2016, sendo o seu \u00faltimo conxunto foi o Club Baloncesto Breog\u00e1n de Lugo na Liga LEB. Xogaba na posici\u00f3n de pivote cunha altura de 2,07 metros. Foi formado nas Universidades de Wyoming e Minnesota State."}
{"id": "320253", "revid": "56817", "url": "https://gl.wikipedia.org/wiki?curid=320253", "title": "El Propagandista (Pontevedra)", "text": "El Propagandista foi un peri\u00f3dio editado en Pontevedra en 1859.\nTraxectoria.\nFundado e dirixido por Constantino Armesto Cobi\u00e1n. Peri\u00f3dico republicano federal"}
{"id": "320254", "revid": "25871", "url": "https://gl.wikipedia.org/wiki?curid=320254", "title": "Jungle Book (filme de 1942)", "text": "Jungle Book (\"O libro da selva\") \u00e9 un filme de 1942 baseada na novela hom\u00f3nima do escritor indobrit\u00e1nico Rudyard Kipling. Tr\u00e1tase da primeira versi\u00f3n cinematogr\u00e1fica do libro.\nO filme foi realizada polos irm\u00e1ns Korda: Zolt\u00e1n como director, e Vincent e Alexander como produtores. O personaxe de Mowgli \u00e9 interpretado polo actor indio Sabu. Completan a repartici\u00f3n Joseph Calleia, John Qualen, Frank Puglia, Rosemary DeCamp, Patricia O'Rourke e Ralph Byrd.\nO filme est\u00e1 rodado en cor, co que se conseguen uns planos da selva moi pintorescos e fermosos. O son cons\u00e9rvase bastante mal.\nA m\u00fasica, composta por Mikl\u00f3s R\u00f3zsa, foi candidata ao premio \u00d3scar. O filme tivo outras tres candidaturas nese certame: aos decorados, \u00e1 fotograf\u00eda e aos efectos especiais."}
{"id": "320255", "revid": "85894", "url": "https://gl.wikipedia.org/wiki?curid=320255", "title": "Kingston, Illa Norfolk", "text": "Kingston (en lingua norfolk \"Daun a'Taun\") \u00e9 a capital do territorio australiano no Pac\u00edfico Sur da Illa Norfolk. As oficinas virreinais, lexislativas, administrativas e xudiciais est\u00e1n situadas en Kingston. A cidade \u00e9 a segunda m\u00e1is antiga de Australia, e \u00e9 de grande importancia hist\u00f3rica e cultural para todos os insulares de Norfolk e outros australianos.\nHistoria.\nA cidade foi fundada o 6 de marzo de 1788 polo tenente Philip Gidley King e 22 colonos (inclu\u00edndo 9 homes e 6 mulleres convictas) que desembarcaron ese d\u00eda do HMT \"Supply\". Partiran de Port Jackson tan s\u00f3 unhas semanas despois do establecemento da colonia Brit\u00e1nica de Nova Gales do Sur. O asentamento foi inicialmente co\u00f1ecido como Sidney ou Sydney Bay, e por 1796 era chamada \"cidade de Sydney\", en honor do vizconde Sydney, ministro do Interior brit\u00e1nico e patr\u00f3n da Primeira Frota. King estableceuse nunha casa no outeiro sobre a cidade, a masa de ra\u00edces no chan fixo que a chamaran \"rooty hill\", cuxo nome foi adoptado en Rooty Hill, Nova Gales do Sur cando posteriormente King estableceu unha casa al\u00ed.\nKingston ser\u00eda as\u00ed o asentamento orixinal dos colonos occidentais na Illa Norfolk. Con todo, este asentamento foi abandonado en 1814, e os edificios foron destru\u00eddos para evitar que outras persoas ocup\u00e1senos. En 1825, a illa foi reocupada, esta vez como unha colonia penal brit\u00e1nica con capacidade para 2000 presos. A colonia ga\u00f1ou fama de someter aos prisioneiros a un tratamento brutal, e foi pechada pola presi\u00f3n p\u00fablica entre 1855 e 1856.\nNo 2004, o Ministro de Terra e Ambiente australiano Ivens \"Toon\" Buffett foi asasinado na cidade, foi o segundo asasinato co\u00f1ecido na illa desde 1893.\nNa actualidade, a cidade \u00e9 pouco m\u00e1is que o centro administrativo deste territorio aut\u00f3nomo australiano, sen que funcione apenas como asentamento. A capital \"de facto\" \u00e9 a cidade de Burnt Pine, no interior da illa, que \u00e9 o verdadeiro centro econ\u00f3mico e vital da illa.\nXeograf\u00eda.\nKingston at\u00f3pase ali\u00f1ada este-oeste na chaira de Kingston que se eleva desde a costa ata aproximadamente 20 m sobre o nivel do mar nos contrafortes dos cant\u00eds de Kingston. A chaira ten 1\u00b45\u00a0km. de longo por aproximadamente 500 m. de ancho, con area calcaria cara ao sur ao longo da costa e arxilas bas\u00e1lticas cara ao norte ao longo dos contrafortes. O extremo occidental da chaira est\u00e1 marcado polos 60 m. de alto de Flagstaff Hill. O arroio de Watermill Creek atravesa a chaira logo de nacer en Arthur Vale ao noroeste, e \u00fanese ao arroio Town Creek e varios afluentes menores para formar os pantanos de Kingston antes de desembocar na ba\u00eda de Emily. A maior\u00eda das praias accesibles da illa at\u00f3panse ao longo das beiras de Kingston. Cara ao sur, Emily Bay e Slaughter Bay \u00e1brense \u00e1 lagoa de Kingston e aos arrecifes e a ampla extensi\u00f3n da ba\u00eda de Sydney. Cara ao leste, o cemiterio da ba\u00eda \u00e1brese directamente no Oc\u00e9ano Pac\u00edfico Sur.\nGoberno municipal.\nNon existe un nivel de gobernaci\u00f3n municipal na illa de Norfolk, e a cidade non ten l\u00edmites formais. As funci\u00f3ns municipais como a recolleita de lixo e mantemento de aseos p\u00fablicos e vestiarios xunto \u00e1 praia est\u00e1n a cargo da Kingston and Arthurs Vale Historic Area Conservation &amp; Maintenance Team. A cidade non ten emblemas her\u00e1ldicos distintivos.\nPobos e aldeas pr\u00f3ximas.\nA cidade de Burnt Pine at\u00f3pase a 3\u00a0km. cara ao noroeste, e a aldea de Middlegate a 2\u00a0km. ao norte. A deshabitada Illa Nepean e Philip Island dominan a vista ao mar desde Kingston.\nPatrimonio da Humanidade.\nKingston at\u00f3pase no centro da Kingston and Arthurs Vale Historic Area, que foi inscrita na lista do Patrimonio da Humanidade o 31 de xullo de 2010 como un dos grupo de once sitios das colonias penais australianas."}
{"id": "320256", "revid": "32797", "url": "https://gl.wikipedia.org/wiki?curid=320256", "title": "Hospital Gil Casares", "text": "O Hospital Gil Casares, tam\u00e9n co\u00f1ecido como Sanatorio Antituberculoso Profesor Gil Casares, Hospital Profesor Gil Casares ou Sanatorio Miguel Gil Casares, bautizado as\u00ed en lembranza do catedr\u00e1tico de Medicina Miguel Gil Casares, e anteriormente Sanatorio Antituberculoso de La Choupana, \u00e9 un centro hospitalario situado no barrio compostel\u00e1n da Choupana inaugurado en 1938.\nHistoria.\nAntes da s\u00faa construci\u00f3n.\nNo mesmo lugar, no s\u00e9culo XIX existiu o \"Hospicio Vello\", que contaba cunha cerca que abrangu\u00eda o actual hospital. A casa e granxa con mu\u00ed\u00f1o que o compo\u00f1\u00eda era co\u00f1ecida no \u00faltimo terzo do mesmo s\u00e9culo como \"Granxa dos Chouchi\u00f1os\", e figuraba en alugamento en 1876, cando o seu propietario era Bartolom\u00e9 Hermida. En 1890 o Concello de Santiago visitou o edificio coa intenci\u00f3n de transferirlle o asilo para pobres de Santo Agosti\u00f1o, pero ameazaba ru\u00edna e foi rexeitado, especialmente polas Irm\u00e1s da Caridade que prestaban o servizo. En decembro de 1891 ao car\u00f3n da derru\u00edda cerca, as leiteiras compostel\u00e1s organizaron unha folga contra a suba dos impostos ao leite, e alg\u00fans anos despois, en 1896 (cando eran os seus propietarios os fillos do Coronel Jos\u00e9 G\u00fcimil Cadavid, quen puxo a Sebasti\u00e1n Places ao seu coidado), celebrouse unha pequena romar\u00eda rexionalista catal\u00e1 \u00e1 que asistiron Baldomero Bonet, Eduardo Vassallo, Ram\u00f3n Oliveras Marangues, Antonio Vila Nadal, Antonia Gonz\u00e1lez S\u00e1nchez (vi\u00fava de Bartolom\u00e9), Valentina Bartolom\u00e9 Gonz\u00e1lez, Ricardo L. Corcelet, Jos\u00e9 Gal\u00ed Camps e un quinteto de invidentes catal\u00e1ns en peregrinaci\u00f3n. En agosto de 1899 o Concello de Santiago decidiu que se instalase no terreo un \"lazareto sucio\", \u00e9 dicir, para po\u00f1er en corentena aos animais de procedencia certificada de fora do propio concello (especialmente, aos porcos). En maio de 1900 p\u00faxose \u00e1 poxa o edificio e parte da propiedade, pertencente nese momento ao industrial e hostaleiro Christian Pfister Gaudenzi, para cubrir unhas d\u00e9bedas que este ti\u00f1a, sendo taxada a propiedade en 20.676 pesetas. O comprador foi, probablemente, Emilio Pombo, a\u00ednda que en 1902 xa consta como novo propietario o industrial noi\u00e9s do curtume Jos\u00e9 Mar\u00eda L\u00f3pez Par\u00eds. L\u00f3pez Par\u00eds fixo pedimento en agosto deste ano ao Gobernador civil da provincia, Felipe Romero Donallo, para que lle reco\u00f1ecese que o hospicio se encontraba dentro do termo municipal de Santiago, e non do de Conxo.\nCon L\u00f3pez Par\u00eds a propiedade transformouse nunha f\u00e1brica de curtidos (un dos derradeiros curtidoiros compostel\u00e1ns en ser inaugurados), a\u00ednda que o edificio seguiu sendo co\u00f1ecido como \"Hospicio Vello\". Ao longo dos anos a f\u00e1brica operou coas vellas t\u00e9cnicas do curtume de peles, sen actualizarse, e viu como ao seu car\u00f3n, nos seus antigos terreos, medraba o novo hospital. A \"F\u00e1brica do Hospicio Vello\" pechou contra o ano 1956, mant\u00e9ndose o vello edificio ata que deron comezo as obras do novo Hospital Cl\u00ednico Universitario de Santiago de Compostela nos anos 90. Tam\u00e9n dispuxo dun campo de f\u00fatbol entre 1925 e 1932, que usaba o \"Compostela Foot-ball Club\".\nEste hospicio deixou a s\u00faa pegada no rueiro compostel\u00e1n nas r\u00faas do Hospicio e dos Chouchi\u00f1os, nos arredores do actual hospital.\nConstruci\u00f3n e desenvolvemento.\nO edificio orixinal do Hospital Gil Casares foi proxectado en 1928 como reformatorio de menores, promovido pola \"Junta de Protecci\u00f3n de Menores\", dentro de parte dos terreos da antiga propiedade do \"Hospicio Vello\", pero en 1938, cando xa estaba constru\u00eddo, se cambiou a s\u00faa funci\u00f3n e foi inaugurado o 7 de xu\u00f1o co nome de \"Sanatorio Antituberculoso de La Choupana\", sendo o seu primeiro director o cirurxi\u00e1n falanxista Manuel L\u00f3pez Send\u00f3n, que levaba xa m\u00e1is dun mes co hospital en funcionamento. Contou nestes primeiros tempos con 110 camas (metade para homes e metade para mulleres), das que 100 \u00edan ser dedicadas a pacientes pobres, estando distribu\u00eddas en sas con entre catro e doce camas. O equipo conform\u00e1bano dous m\u00e9dicos (o propio L\u00f3pez Send\u00f3n e o doutor Galarza), catro enfermeiras, dous practicantes, cinco relixiosas e persoal auxiliar. Contaba con quir\u00f3fano, cuarto para curas, laboratorio, cuarto de reco\u00f1ecemento, farmacia e raios X. Tam\u00e9n contaba con vivendas para as enfermeiras e as relixiosas, capela e despachos para o director, o axudante e o administrador.\nNos seus primeiros anos tratou exclusivamente pacientes con tuberculose. Nos anos 40 o sanatorio pasou a depender do Ministerio de Xustiza de Espa\u00f1a. Pero, a prop\u00f3sito dun plan de construci\u00f3n dun centro provincial antituberculoso con m\u00e1is de 400 camas promovido en 1941 e que non chegou a executarse, pediuse que o sanatorio volvera a depender do \"Patronato Nacional Antituberculoso\", cousa que conseguiuse, a\u00ednda que o novo sanatorio non chegou nunca a ser constru\u00eddo.\nPosteriormente, ampli\u00e1ronse no hospital as patolox\u00edas tratadas e dedicouse monograficamente a enfermidades do t\u00f3rax. Aproveitouse para ampliar as instalaci\u00f3ns do hospital, present\u00e1ndose en 1953 un proxecto que pretend\u00eda pasar de 125 a 300 camas, cun orzamento de m\u00e1is de 14 mill\u00f3ns de pesetas. Pero, ao pouco, en 1956, o orzamento reduciuse a pouco m\u00e1is de 4 mill\u00f3ns de pesetas, o que s\u00f3 permit\u00eda engadirlle un \u00e1 m\u00e1is. Deron comezo as obras a mediados deste ano, prolong\u00e1ndose durante cinco anos posto que, finalmente, constru\u00edronse dous pavill\u00f3ns m\u00e1is e repar\u00e1ronse outros dous, o que disparou o orzamento aos 12 mill\u00f3ns de pesetas, sendo o arquitecto o Sr. Fraile e o contratista Raymundo V\u00e1zquez. Foi neste momento, a principios de 1960, cando se solicitou que o hospital levase o nome do pioneiro da loita contra a tuberculose en Galicia e catedr\u00e1tico de Medicina Interna da Facultade de Medicina da USC, Miguel Gil Casares, falecido en 1931. Reunida a xunta directiva (L\u00f3pez Send\u00f3n, como Director; Antonio Golpe, como Xefe de Servizo; e \u00c1ngel Carretero, como Xefe de Administraci\u00f3n) formalizouse a petici\u00f3n, sendo concedida. Finalmente o novo edificio inaugurouse en xu\u00f1o de 1961. A denominaci\u00f3n oficial daquela quedou como \"Hospital de Enfermedades del T\u00f3rax Profesor Gil Casares\".\nEn 1979 xubilouse como director L\u00f3pez Send\u00f3n e foi substitu\u00eddo no cargo por Antonio Golpe Cobas. Durante os anos seguintes ampliouse considerablemente o edificio. A partir de 1985 produciuse unha reestruturaci\u00f3n da Sanidade en Espa\u00f1a. A \"Administraci\u00f3n Institucional de Sanidad Nacional\" (AISNA), \u00e1 que estaba adscrito o hospital, integrouse na Seguridade Social, sendo dependente da mesma.\nCoa chegada do autonomismo e a creaci\u00f3n do Servizo Galego de Sa\u00fade (SERGAS), produciuse a integraci\u00f3n definitiva do Hospital, pasando a depender administrativa e economicamente do mesmo. Actualmente forma parte do Complexo Hospitalario Universitario de Santiago (CHUS), xunto ao Hospital Cl\u00ednico Universitario e o Hospital de Conxo.\nO 30 de outubro de 1999 faleceu neste hospital o poeta Ux\u00edo Novoneyra.\nEn setembro de 2015 a USC propuxo situar a Facultade de Medicina no Hospital Gil Casares, aproveitando a proximidade do CHUS."}
{"id": "320257", "revid": "88215", "url": "https://gl.wikipedia.org/wiki?curid=320257", "title": "Fernando Vega", "text": "Fernando Vega Torres, nado o 3 de xullo de 1984 en Arahal (Sevilla, Andaluc\u00eda), \u00e9 un futbolista profesional espa\u00f1ol da canteira do Sevilla que xoga como lateral esquerdo.\nTraxectoria.\nNado en Arahal, na provincia de Sevilla, Fernando Vega comezou a s\u00faa carreira como futbolista nas categor\u00edas inferiores do Sevilla FC, onde chegou a xogar d\u00faas temporadas completas co segundo equipo na Segunda Divisi\u00f3n B. No ano 2005 da o salto de categor\u00eda e asina polo Lorca da Segunda Divisi\u00f3n, onde destaca, chegando a xogar 39 partidos. A s\u00faa boa temporada fai que o Real Betis da Primeira Divisi\u00f3n se fixe nel, asinando polo conxunto sevillano como libre en xullo de 2006. O seu debut en Primeira ser\u00eda o 26 de agosto, nun partido ante o Valencia CF no Estadio de Mestalla que se saldar\u00eda cunha derrota por 2-1. Pouco a pouco far\u00edase coa titularidade no equipo \"verdiblanco\" por diante do xa veterano internacional Enrique Romero. Debido a s\u00faa popularidade chegouse a formar unha pe\u00f1a b\u00e9tica co seu nome.\nA pesar de renovar o seu contrato co equipo sevillano at\u00e9 xu\u00f1o de 2014, tras xogar tan s\u00f3 seis encontros na temporada 2010\u201311 o xogador decide rescindir o seu contrato en xaneiro de 2012. Despois dunha infrutuosa tentativa de fichaxe polo Portsmouth ingl\u00e9s, asina polo Recreativo de Huelva equipo Segunda Divisi\u00f3n que procuraba a s\u00faa volta a Primeira. Tras o descenso do seu equipo na temporada 2014-15, o 31 de agosto de 2015 asina polo Club Deportivo Lugo."}
{"id": "320258", "revid": "5132", "url": "https://gl.wikipedia.org/wiki?curid=320258", "title": "Fernando Vega Torres", "text": ""}
{"id": "320259", "revid": "98629", "url": "https://gl.wikipedia.org/wiki?curid=320259", "title": "Manuel L\u00f3pez Send\u00f3n", "text": "Manuel L\u00f3pez Send\u00f3n, nado en Carnota en 1909 e finado en Santiago de Compostela o 8 de decembro de 1985, foi un m\u00e9dico e pol\u00edtico falanxista galego.\nTraxectoria.\nDa s\u00faa formaci\u00f3n ata a Guerra Civil.\nFillo do secretario do Concello de Teo, Antonio L\u00f3pez Garc\u00eda e C\u00e1ndida Send\u00f3n Amado (dunha familia de m\u00e9dicos), foi irm\u00e1n de Antonio (pol\u00edtico en Asturias), Jos\u00e9 Luis (m\u00e9dico nas Canarias e Ourense) e Pedro L\u00f3pez Send\u00f3n (m\u00e9dico).\nComo m\u00e9dico formouse xunto ao catedr\u00e1tico e cirurxi\u00e1n Miguel Gil Casares, tras cuxa morte se trasladou a Madrid para rematar a s\u00faa formaci\u00f3n no Instituto Nacional de Oncolox\u00eda (especializ\u00e1ndose en hispatolox\u00eda con P\u00edo del R\u00edo Hortega) e no Instituto Nacional de Hixiene (especializ\u00e1ndose tam\u00e9n en bacteriolox\u00eda). Rematou os seus estudos na Facultade de Medicina da USC en 1932. Neste tempo foi contador da \"Asociaci\u00f3n Profesional de Estudantes de Medicina\", da facultade compostel\u00e1. En xullo de 1933 obtivo o doutoramento pola Universidade Central de Madrid. Ao pouco obtivo unha bolsa dun ano para estudar Medicina Interna na cidade alem\u00e1n de Halle en 1933, recibindo clases do internista Theodor Brugsch. En abril de 1934 foi contratado pola compostel\u00e1 sociedade de Clases Laboriosas para ser o seu m\u00e9dico internista, mentres tam\u00e9n era profesor axudante da Facultade de Medicina. Uns d\u00edas despois, tam\u00e9n foi contratado o m\u00e9dico Domingo Garc\u00eda Sabell pola mesma sociedade ben\u00e9fica, co que compartiu por tanto a actividade ata xu\u00f1o do mesmo ano, e de novo desde xullo. Poucos meses despois, tam\u00e9n foi contratado como m\u00e9dico pola sociedade Uni\u00f3n Protectora de Artes\u00e1ns, xunto ao m\u00e9dico Manrique R. Su\u00e1rez Villafranca. Dende 1935 estivo como axudante de clases pr\u00e1cticas de Patolox\u00eda na mesma facultade, xunto a Casimiro Mart\u00ednez L\u00f3pez. Ao mesmo tempo, recib\u00eda consulta para \"enfermidades internas e do aparato respiratorio\" no 1\u00ba andar do n\u00famero 24 da r\u00faa do H\u00f3rreo. En marzo de 1935 deixou as s\u00faas funci\u00f3ns nas devanditas sociedades para viaxar de novo a Alema\u00f1a, cunha bolsa da Facultade de Medicina, onde se formou no Hospital Universitario da Charit\u00e9 (Berl\u00edn), xunto ao profesor Gustav von Bergmann, volvendo no mes de xullo, retomando as s\u00faas consultas no H\u00f3rreo.\nSignificado falanxista desde 1934, nas elecci\u00f3ns de febreiro de 1936 presentouse candidato pola provincia da Coru\u00f1a para o Congreso por Falange Espa\u00f1ola, obtendo 2.728 votos en Santiago, un resultado escaso na s\u00faa propia cidade. Tras a sublevaci\u00f3n do 18 de xullo de 1936, L\u00f3pez Send\u00f3n entrou a formar parte da Xunta Xestora do Concello de Santiago, presidida por Manuel Garc\u00eda Di\u00e9guez, nun posto equivalente ao de concelleiro. Desde febreiro de 1937, durante a guerra civil espa\u00f1ola, marchou voluntario \u00e1 fronte coa II Bandera de La Coru\u00f1a, resultando ferido en xullo deste mesmo ano en Asturias. Posteriormente, volveu ser ferido en Anchanda, na toma do \"Cinto de Ferro\" de Bilbao, polo que foi condecorado.\nO Hospital Gil Casares.\nTras a s\u00faa recuperaci\u00f3n, foi Xefe de Sanidade de \"Falange\" en Galicia. En abril de 1938 encargouse, como o seu primeiro director, do novo Hospital Gil Casares que daquela foi inaugurado como \"Sanatorio Antituberculoso de La Choupana\"\", dependente do \"Patronato Nacional Antituberculoso\" do Goberno Civil da Coru\u00f1a. En abril de 1941 foi confirmado no cargo, tras superar unhas oposici\u00f3ns, engad\u00edndolle a xefatura do Dispensario Nacional Antituberculoso de Santiago. Nos seus primeiros anos tratouse neste hospital exclusivamente a pacientes con tuberculose, tendo como axudante ao doutor Galarza. Posteriormente, ampli\u00e1ronse as patolox\u00edas tratadas e dedicouse monograficamente a enfermidades do t\u00f3rax. Baixo a s\u00faa direcci\u00f3n, solicitouse que o hospital levara o nome do pioneiro da loita contra a tuberculose en Galicia e catedr\u00e1tico de Medicina Interna da USC, Miguel Gil Casares. Reunida a xunta directiva (L\u00f3pez Send\u00f3n, como Director; Antonio Golpe, como Xefe de Servizo; e \u00c1ngel Carretero, como Xefe de Administraci\u00f3n) formalizouse a petici\u00f3n, sendo concedida, as\u00ed como aproveitouse para realizarse a primeira ampliaci\u00f3n do hospital. A denominaci\u00f3n oficial daquela quedou como \"Hospital de Enfermidades do T\u00f3rax Profesor Gil Casares\". Durante as obras de ampliaci\u00f3n do hospital, que deron comezo a mediados de 1956 e remataron cinco anos despois, L\u00f3pez Send\u00f3n deu pulo \u00e1 s\u00faa carreira pol\u00edtica. En 1979 xubilouse como director L\u00f3pez Send\u00f3n e foi substitu\u00eddo no cargo por Antonio Golpe Cobas.\nCarreira pol\u00edtica.\nO 30 de xu\u00f1o de 1938 foi nomeado subxefe provincial da Coru\u00f1a de Falange Espa\u00f1ola Tradicionalista y de las JONS, e en 1939 Xefe Provincial do Movemento. Acadou a Xefatura Provincial de \"FET y de las JONS\" o 16 de xaneiro de 1940, cargo que desenvolveu ata o 3 de maio do mesmo ano, sendo substitu\u00eddo por Lorenzo Villalonga Lacave. O 24 de abril de 1955 foi nomeado Conselleiro Nacional do Movemento pola provincia da Coru\u00f1a. Participou, como procurador en Cortes (1955-1958), na redacci\u00f3n dalg\u00fan importante artigo da Lei de Montes, aprobada o 8 de xu\u00f1o de 1957. Por fin, en abril de 1961, foi nomeado vicepresidente da Deputaci\u00f3n da Coru\u00f1a.\nFoi membro da \"American Trudeau Society\" (que desde os anos 60 mudou o nome por \"American Thoracic Society\") e vogal da \"Asociaci\u00f3n Oficial de Tisiolog\u00eda Espa\u00f1ola\". Tam\u00e9n foi presidente da Xunta Directiva da \"Asociaci\u00f3n de Especialistas de Enfermidades do T\u00f3rax en Galicia\" desde 1956, presidente do Colexio M\u00e9dico de Santiago desde decembro de 1960 e, en decembro de 1963, foi elixido vicepresidente do Colexio Oficial de M\u00e9dicos da Provincia da Coru\u00f1a. .\nDistinci\u00f3ns e homenaxes.\nEn 1937 recibiu a Medalla de Sufrimentos pola Patria, pola s\u00faa participaci\u00f3n na toma do \"Cinto de Ferro\" de Bilbao. En xu\u00f1o de 1952 recibiu as insignias da Encomenda e Placa da Orde Civil de Sanidade pola s\u00faa labor na loita contra a tuberculose.\nO \"Certamen de Narrativa Joven \u00abDoctor Manuel L\u00f3pez Send\u00f3n\u00bb\", que organiza o concello granadino de Almu\u00f1\u00e9car, leva desde o 2012 o seu nome.\nVida persoal.\nCasou o 20 de decembro de 1938 coa ceense Dorotea Lastres Garc\u00eda, coa que tivo unha filla, Mar\u00eda Luisa (casada co avogado Joaqu\u00edn Blanco Ande), e un fillo, Manuel Antonio L\u00f3pez-Send\u00f3n Lastres (falecido sendo neno). En 1956 adquiriu o chamado \"Castelo do Cardeal\", na r\u00eda de Corcubi\u00f3n."}
{"id": "320261", "revid": "23204", "url": "https://gl.wikipedia.org/wiki?curid=320261", "title": "Dog Man Star", "text": "Dog Man Star \u00e9 o segundo \u00e1lbum da banda inglesa de rock alternativo Suede, publicado o 10 de outubro de 1994 a trav\u00e9s do selo Nude Records. O disco gravouse no estudio londiniense Master Rock a comezos de 1994 e foi producido por Ed Buller. Este foi o derradeiro \u00e1lbum do grupo en contar co guitarrista Bernard Butler, debido a que a tensi\u00f3n que exist\u00eda entre el e o vocalista Brett Anderson foi medrando ata que Butler deixou a banda antes de que rematasen o disco."}
{"id": "320262", "revid": "47401", "url": "https://gl.wikipedia.org/wiki?curid=320262", "title": "Fofi Gennimata", "text": "Fofi Gennimata, nada en Atenas o 17 de novembro de 1964 e finada na mesma cidade o 25 de outubro de 2021, foi unha pol\u00edtica grega, presidenta do PASOK.\nTraxectoria.\nEra filla de Georgios Gennimatas, un dos fundadores do PASOK. Estudou Ciencias Pol\u00edticas na Universidade de Atenas e traballou no Banco Nacional de Grecia desde 1986, ata que con 50 anos se retirou.\nPertenceu \u00e1s mocidades do PASOK e foi membro de varios comit\u00e9s sectoriais do partido. Mais tam\u00e9n activa desde 1986 na Uni\u00f3n de Mulleres de Grecia (\u0388\u03bd\u03c9\u03c3\u03b7 \u0393\u03c5\u03bd\u03b1\u03b9\u03ba\u03ce\u03bd \u0395\u03bb\u03bb\u03ac\u03b4\u03b1\u03c2). No ano 2000 entrou por vez primeira no Parlamento e ao ano seguinte no Comit\u00e9 Central do PASOK. En 2002 deixou o parlamento para concorrer \u00e1s elecci\u00f3ns como cabeza de lista do seu partido \u00e1 superprefectura de Atenas-O Pireo, permanecendo como xefe da superprefectura ata 2007, ano no que deixou o seu posto para presentarse \u00e1s elecci\u00f3ns lexislativas pero a xustiza botou atr\u00e1s a s\u00faa canditura ao ir contra o artigo 56 da Constituci\u00f3n, que lles impide os representantes locais participar nas elecci\u00f3ns lexislativas durante o seu mandato, mesmo se cesan antes.\nDespois das elecci\u00f3ns de 2009 o primeiro ministro Giorgios Papandreu nomeouna viceministra de sanidade e en 2010 asumiu o cargo de viceministra de educaci\u00f3n, ata 2011. En marzo de 2012 converteuse na voceira do seu partido. Elixida deputada nas elecci\u00f3ns de xaneiro de 2015, desde o 14 de xu\u00f1o de 2015 ata o seu falecemento foi a presidenta do PASOK."}
{"id": "320264", "revid": "22795", "url": "https://gl.wikipedia.org/wiki?curid=320264", "title": "Myomorpha", "text": ""}
{"id": "320267", "revid": "23204", "url": "https://gl.wikipedia.org/wiki?curid=320267", "title": "Miomorfos", "text": "A dos miomorfos (\"Myomorpha\") \u00e9 unha suborde de mam\u00edferos roedores que incl\u00fae, entre outras especies, os h\u00e1msters, os lemmings, os xerbos, as cortas, as\u00ed como os ratos e as ratas.\nTaxonom\u00eda.\nA suborde foi creada en 1855 polo naturalista alem\u00e1n Johann Friedrich von Brandt.\nNa actualidade comprende 1137 especies viventes inclu\u00eddas en d\u00faas superfamilias con sete familias:\nSuborde \"Myomorpha\"\nEtimolox\u00eda.\nO termo \"Myomorpha\" est\u00e1 formado pola uni\u00f3n dos elementos do lat\u00edn ciet\u00edfico \"myo-\", tirado do grego antigo \u03bc\u1fe7\u03c2, \u03bc\u03c5\u03cc\u03c2 \"m\u1ef9s, my\u00f3s\", \"rato\", e \"-morpha\", forma plural derivada do elemento do grego antigo -\u03bc\u03bf\u03c1\u03c6\u03bf\u03c2 \"-morphos\", de \u03bc\u03bf\u03c1\u03c1\u03c6\u03ae \"morph\u1e17\", \"forma\". Literalmente: \"os que te\u00f1en forma de rato\"."}
{"id": "320268", "revid": "22795", "url": "https://gl.wikipedia.org/wiki?curid=320268", "title": "Muroidea", "text": ""}
{"id": "320269", "revid": "88215", "url": "https://gl.wikipedia.org/wiki?curid=320269", "title": "Marc Caball\u00e9", "text": "Marc Caball\u00e9 Naranjo, nado o 22 de xu\u00f1o de 1991 en L'Hospitalet (Barcelona), \u00e9 un futbolista profesional catal\u00e1n da canteira do RCD Espanyol, que xoga como mediocentrodefensivo ou central zurdo na UE Cornell\u00e0 da Segunda Divisi\u00f3n B cedido polo club barcelon\u00e9s.\nTraxectoria.\nNado en L'Hospitalet de Llobregat, Barcelona, Caball\u00e9 formouse nas categor\u00edas inferiores do RCD Espanyol, chegando a debutar como s\u00e9nior co equipo filial na temporada 2009\u201310 en Segunda Divisi\u00f3n B. No ver\u00e1n de 2010 asina co Atl\u00e9tico de Madrid, sendo asignado ao equipo C da Terceira Divisi\u00f3n. O 14 de xullo de 2012, tras dous anos no filial madrile\u00f1o, asina co Atl\u00e9tico Malague\u00f1o, filial do M\u00e1laga CF, tam\u00e9n da Terceira Divisi\u00f3n.\nO 12 de xullo do ano seguinte, despois de aparecer moderadamente, volta ao Espanyol e ao seu filial. En xullo Caball\u00e9 sofre unha seria lesi\u00f3n no nocello, permanecendo sen xogar durante sete meses, mais sendo renovado o seu contrato at\u00e9 2018. Foi definitivamente promocionado ao primeiro equipo da Primeira Divisi\u00f3n o 3 de xu\u00f1o do ano seguinte. Posteriormente, o 31 de xu\u00f1o, an\u00fanciase a s\u00faa cesi\u00f3n por un ano ao Club Deportivo Lugo."}
{"id": "320270", "revid": "89787", "url": "https://gl.wikipedia.org/wiki?curid=320270", "title": "Muroideos", "text": "A dos muroideos (\"Muroidea\") \u00e9 unha gran superfamilia de roedores da suborde dos miomorfos.\nIncl\u00fae os h\u00e1msteres, xerbos, ratos e ratas, e moitos outros parentes, que ocupan unha vast\u00edsima variedade de h\u00e1bitats en todos os continentes excepto a Ant\u00e1rtida.\nAlgunhas autoridades colocaron a todos os membros deste grupo nunha soa familia, a dos m\u00faridos, debido \u00e1s dificultades para determinar como as diferentes subfamilias se relacionan entre si.\nTaxonom\u00eda.\nA subfamilia dos muroideos foi creada en 1811 polo zo\u00f3logo alem\u00e1n Johann Karl Wilhelm Illiger.\nSin\u00f3nimos.\nA superfamila co\u00f1\u00e9cese polos seguintes sin\u00f3nimos:\nEtimolox\u00eda.\nO termo \"Muroidea\" est\u00e1 formado polos elementos do lat\u00edn cient\u00edfico \"mur-\", derivado do lat\u00edn cl\u00e1sico \"m\u016bs, m\u016bris\", \"rato\", e \"-oidea\", plural neutro de \"-oideus\", tirado da foma do grego antigo -\u03b5\u03b9\u03b4\u03ae\u03c2, \"-eid\u1e17s\", da ra\u00edz de \u03b5\u1f36\u03b4\u03bf\u03c2, \"e\u0129dos\" \"forma\", \"aspecto\", \"aparencia\", precedida da vogal de uni\u00f3n -o-. Literalmente: \"os que te\u00f1en forma de rato\".\nClasificaci\u00f3n.\nA seguinte clasificaci\u00f3n bas\u00e9ase en recentes e ben documentados estudos filoxen\u00e9ticos moleculares.\nOs muroideos clasif\u00edcanse en 6 familias, 19 subfamilias, cerca de 280 x\u00e9neros e polo menos 1300 especies.\nSuperfamilia \"Muroidea\""}
{"id": "320271", "revid": "23204", "url": "https://gl.wikipedia.org/wiki?curid=320271", "title": "Fossa das cavernas", "text": "A fossa das cavernas (\"Cryptoprocta spelea\"), tam\u00e9n co\u00f1ecida como fossa xigante, \u00e9 unha especie de carn\u00edvoro extinto de Madagascar pertencente \u00e1 familia dos eupl\u00e9ridos. Esta familia ten as mangostas como parente m\u00e1is achegado e incl\u00fae todos os carn\u00edvoros malgaxes. Foi descrita por vez primeira en 1902, e en 1935 foi reco\u00f1ecida como especie diferente do seu parente m\u00e1is achegado, a fossa (\"C.\u00a0ferox\"), que a\u00ednda vive hoxe en d\u00eda. A fossa das cavernas era meirande que a actual, pero por outra banda eran bastante semellantes. Non foron consideradas sempre como d\u00faas especies diferentes, e desco\u00f1\u00e9cese cando e o motivo da desaparici\u00f3n da forma m\u00e1is grande.\nEsta especie co\u00f1\u00e9cese a partir de \u00f3sos subf\u00f3siles descubertos nunha serie de covas do norte, oeste, sur e centro da illa de Madagascar. Nalg\u00fans lugares foron atopados xunto con restos de \"C.\u00a0ferox\", mais non hai probas de que \u00e1mbalas especies vivisen no mesmo per\u00edodo."}
{"id": "320272", "revid": "23204", "url": "https://gl.wikipedia.org/wiki?curid=320272", "title": "Cryptoprocta spelea", "text": ""}
{"id": "320273", "revid": "23204", "url": "https://gl.wikipedia.org/wiki?curid=320273", "title": "Fossa xigante", "text": ""}
{"id": "320276", "revid": "98629", "url": "https://gl.wikipedia.org/wiki?curid=320276", "title": "R\u00edo Colorado", "text": "O r\u00edo Colorado (en ) \u00e9 un dos principais r\u00edos do suroeste dos Estados Unidos de Am\u00e9rica e o norte de M\u00e9xico (o outro \u00e9 o r\u00edo Grande). Cos seus 2334\u00a0km de lonxitude, a conca do r\u00edo Colorado comprende unha vasta e \u00e1rida \u00e1rea que abrangue cinco estados dos Estados Unidos (Colorado, Utah, Arizona, Nevada e California) e dous de M\u00e9xico (Baixa California e Sonora).\nTopograf\u00eda.\nNace en La Poudre Pass, no medio das Monta\u00f1as Rochosas. Fl\u00fae en direcci\u00f3n suroeste pola meseta de Colorado, d\u00e1 lugar \u00f3 lago Powell, e atravesa o famoso Gran Can\u00f3n ata que chega ao lago Mead, na fronteira entre os estados de Arizona e Nevada, onde torna cara o sur en direcci\u00f3n a M\u00e9xico e desemboca no golfo de California."}
{"id": "320277", "revid": "89787", "url": "https://gl.wikipedia.org/wiki?curid=320277", "title": "Page", "text": "Page \u00e9 unha cidade estadounidense do condado de Coconino, Arizona, que se atopa preto do lago Powell e do encoro de Glen Canyon. Segundo o censo de poboaci\u00f3n de 2010, Page contaba 7.247 habitantes.\nCinema.\nEn Page e os seus arredores foron rodados diversos filmes, entre os que se incl\u00faen:"}
{"id": "320279", "revid": "1576", "url": "https://gl.wikipedia.org/wiki?curid=320279", "title": "Cricetidae", "text": ""}
{"id": "320284", "revid": "1576", "url": "https://gl.wikipedia.org/wiki?curid=320284", "title": "Sirenia", "text": ""}
{"id": "320289", "revid": "5132", "url": "https://gl.wikipedia.org/wiki?curid=320289", "title": "Caf\u00e9s Candelas Breog\u00e1n", "text": ""}
{"id": "320297", "revid": "1576", "url": "https://gl.wikipedia.org/wiki?curid=320297", "title": "International Organization for Standardization", "text": ""}
{"id": "320298", "revid": "1576", "url": "https://gl.wikipedia.org/wiki?curid=320298", "title": "ISO 639-1", "text": ""}
{"id": "320299", "revid": "1576", "url": "https://gl.wikipedia.org/wiki?curid=320299", "title": "ISO 639-2", "text": ""}
{"id": "320303", "revid": "23204", "url": "https://gl.wikipedia.org/wiki?curid=320303", "title": "The Upsetters", "text": "The Upsetters foi un grupo musical do produtor xamaicano de reggae Lee \"Scratch\" Perry. O nome prov\u00e9n do alcume de Perry, pola s\u00faa canci\u00f3n \"I Am The Upsetter\", unha despedida musical do seu ex-xefe Coxsone Dodd.\nHistoria.\nThe Upsetters eran orixinalmente Gladdy's All-Stars, liderados polo pianista Gladstone Anderson, e foron estes os que gravaron os \u00e9xitos internacionais \"Live Injection\" e \"Return of Django\". O dobre cara A lanzado de \"Return of Django\" / \"Dollar in the Teeth\", acadou o #5 na UK Singles Chart en novembro de 1969. Cando outros compromisos impediron que All Stars participase na xira polo Reino Unido, outra banda chamada The Hippy Boys foi recrutada para facela. Esta ali\u00f1aci\u00f3n que quedou \u00e9 a que m\u00e1is se asocia co nome do grupo, que logo formou The Wailers, que acompa\u00f1ou a Bob Marley.\nO banda inclu\u00eda o guitarrista Alva Lewis, o organista Glen Adams e os irm\u00e1ns Aston \"Family Man\" Barrett e Carlton Barrett, no baixo e bater\u00eda respectivamente.\nEn 1972 os irm\u00e1ns Barrett un\u00edronse a The Wailers e Scratch trouxo outros m\u00fasicos no seu lugar. Os principais dos Upsetters de Black Ark foron Boris Gardiner (baixo), Mikey Richards, Sly Dunbar, Benbow Creary (bater\u00eda), Earl \"Chinna\" Smith (guitarra), Winston Wright (teclados) e Keith Sterling (teclados)."}
{"id": "320313", "revid": "26995", "url": "https://gl.wikipedia.org/wiki?curid=320313", "title": "Xerifalte", "text": ""}
{"id": "320316", "revid": "89787", "url": "https://gl.wikipedia.org/wiki?curid=320316", "title": "Yamaguchi-gumi", "text": " \u00e9 a principal organizaci\u00f3n yakuza do Xap\u00f3n. Fundouna Harukichi Yamaguchi en Kobe en 1915 e \u00e9 unha das meirandes organizaci\u00f3ns criminais do mundo. Segundo a polic\u00eda do Xap\u00f3n en 2007 ti\u00f1a 20400 membros activos e 18600 asociados, o que sup\u00f3n o 45% de todos os membros de yakuzas.\nA s\u00faa estrutura \u00e9 piramidal, no cumio sit\u00faase 1 \"kumich\u014d\" (\u7d44\u9577) (xefe), por tras est\u00e1n 15 \"shatei\" (\u820e\u5f1f) (irm\u00e1n m\u00e1is novo) e 86 \"wakach\u016b\" (\u82e5\u4e2d) (nenos). O seu actual \"kumich\u014d\" \u00e9 Shinobu Tsukasa, que mant\u00e9n unha pol\u00edtica expansionista dirixida cara a Tokio, tradicionalmente f\u00f3ra da s\u00faa zona de influencia, e f\u00f3ra do Xap\u00f3n."}
{"id": "320318", "revid": "51078", "url": "https://gl.wikipedia.org/wiki?curid=320318", "title": "Vattenfall Cyclassics 2015", "text": "A 20\u00aa edici\u00f3n da Vattenfall Cyclassics disputouse o 23 de agosto de 2015 entre Kiel e Hamburgo cun percorrido de 221 quil\u00f3metros. Esta foi a d\u00e9cimo novena proba do UCI WorldTour 2015.\nO ga\u00f1ador foi o alem\u00e1n Andr\u00e9 Greipel, que venceu nun disputado sprint final. No segundo caix\u00f3n do podio, finalizou o noruegu\u00e9s Alexander Kristoff e en terceira posici\u00f3n quedou o italiano Giacomo Nizzolo.\nEquipos.\nNa disputa participaron 20 equipos ciclistas diferentes: os 17 do UCI WorldTour (con participaci\u00f3n obrigatoria) e 3 equipos de categor\u00eda Profesional Continental invitados.\nPremios.\nDi\u00f1eiro.\nAos vinte primeiros da carreira, atrib\u00faeselles un premio en di\u00f1eiro segundo o baremo da Uni\u00f3n Ciclista internacional. Rep\u00e1rtese un total de 39.100 \u20ac en premios.\nPolo tanto, Andr\u00e9 Greipel ga\u00f1ou 16.000 \u20ac, Alexander Kristoff 8.000 \u20ac, Giacomo Nizzolo 4.000 \u20ac, Tom Boonen 2.000 \u20ac, Greg Van Avermaet 1.600 \u20ac, Arnaud D\u00e9mare 1.200 \u20ac, Matti Breschel 1.100 \u20ac, Ramon Sinkeldam 800 \u20ac e Niccolo Bonifazio, Rasmus Guldhammer, Davide Cimolai, Ruslan Tleubayev, Reinardt Janse van Rensburg, Elia Viviani, Aman Kamishev, Ralf Matzka, Luka Pibernik, Lasse Norman Hansen, Rick Zabel e Sondre Holst Enger 400 \u20ac.\nPuntos.\nA Vattenfall Cyclassics outorgou puntos aos corredores de equipos UCI WorldTour para o respectivo r\u00e1nking.\nAndr\u00e9 Greipel logrou 80 puntos, Alexander Kristoff 60, Giacomo Nizzolo 50, Tom Boonen 40, Greg Van Avermaet 30, Arnaud D\u00e9mare 22, Matti Breschel 14, Ramon Sinkeldam 10 \u20ac, Niccolo Bonifazio 6 e Rasmus Guldhammer 2."}
{"id": "320320", "revid": "56817", "url": "https://gl.wikipedia.org/wiki?curid=320320", "title": "Vattenfall Cyclassics 2014", "text": "A 19\u00aa edici\u00f3n da Vattenfall Cyclassics disputouse o 24 de agosto de 2014 en Hamburgo cun percorrido de 246 quil\u00f3metros. Esta foi a d\u00e9cimo novena proba do UCI WorldTour 2014.\nO ga\u00f1ador foi o norueg\u00e9s Alexander Kristoff, que venceu nun sprint masivo e de moita calidade. No segundo lugar, quedou o italiano Giacomo Nizzolo e no terceira quedou o australiano Simon Gerrans.\nEquipos.\nNa disputa participaron 18 equipos ciclistas diferentes: os 17 do UCI WorldTour (con participaci\u00f3n obrigatoria) e 1 equipo alem\u00e1n da categor\u00eda Profesional Continental invitado."}
{"id": "320321", "revid": "18868", "url": "https://gl.wikipedia.org/wiki?curid=320321", "title": "Falsa sequoia", "text": ""}
{"id": "320322", "revid": "23204", "url": "https://gl.wikipedia.org/wiki?curid=320322", "title": "San Marti\u00f1o, Francia", "text": "San Marti\u00f1o (), oficialmente a Colectividade de San Marti\u00f1o (en franc\u00e9s: \"Collectivit\u00e9 de Saint-Martin\") \u00e9 unha colectividade de ultramar de Francia situada no Caribe. Constitu\u00eduse o 15 de xullo de 2007. con 53,2 km\u00b2 abarca o 60 % da parte norte da Illa de San Marti\u00f1o e os illotes veci\u00f1os, o maior dos cales \u00e9 Tintamarre. O 40 % do sur da illa, Sint Maarten, \u00e9 un dos catro pa\u00edses constitu\u00edntes que forman o Reino dos Pa\u00edses Baixos desde 2010. Este \u00e9 o \u00fanico lugar do mundo onde Francia ten fronteira cos Pa\u00edses Baixos.\nA s\u00faa capital \u00e9 Marigot. Ti\u00f1a unha poboaci\u00f3n de 32.489 habitantes en xaneiro de 2019. Est\u00e1 separada da illa de Anguila polo Canal Anguilla. \nAntes de 2007, a parte francesa de Saint Martin era unha comuna pertencente aos Departamento e rexi\u00f3n de ultramar franceses de Guadalupe. A pesar de separarse de Guadalupe en 2007 e ga\u00f1ar m\u00e1is autonom\u00eda como colectividade de ultramar de Francia, Saint Martin segue sendo unha rexi\u00f3n ultraperif\u00e9rica da Uni\u00f3n Europea e forma parte da Uni\u00f3n Europea zona euro. A efectos estat\u00edsticos, a\u00ednda est\u00e1 inclu\u00eddo na NUTS 2 (FRY1) e NUTS 3 (FRY10) de Guadalupe de Eurostat.\nEtimolox\u00eda.\nA illa foi nomeada por Cristovo Col\u00f3n en honra a San Marti\u00f1o de Tours porque a viu por primeira vez o d\u00eda da festa do santo o 11 de novembro de 1493.\nPol\u00edtica e goberno.\nSan Mart\u00edn foi durante moitos anos unha comuna francesa, que formaba parte de Guadalupe, que \u00e9 un departamento de ultramar de Francia e, xa que logo, at\u00f3pase na Uni\u00f3n Europea. En 2003 a poboaci\u00f3n da parte francesa da illa votou a favor da secesi\u00f3n de Guadalupe co fin de formar unha colectividade de ultramar (COM) distinta de Francia. O 9 de febreiro de 2007, o Parlamento franc\u00e9s aprobou un proxecto para conceder o estatuto COM tanto \u00e1 parte francesa de Saint Martin e (por separado) a veci\u00f1a Saint Barth\u00e9lemy. O novo estatuto entrou en vigor unha vez que a asemblea local foi elixido o 15 de febreiro de 2007. Saint Martin segue sendo parte da Uni\u00f3n Europea.\nA nova estrutura de goberno propia dunha colectividade de ultramar entrou en vigor o 15 de xullo de 2007 coa primeira reuni\u00f3n do Consello Territorial () e a elecci\u00f3n de Louis-Constant Fleming como presidente do Consello Territorial. O 25 de xullo de 2008 Fleming dimitiu logo de ser sancionado polo Consello de Estado durante un ano polos problemas coa s\u00faa campa\u00f1a electoral de 2007. O 7 de agosto, Frantz Gumbs foi elixido como Presidente do Consello Territorial. Con todo, a s\u00faa elecci\u00f3n foi declarada nula o 10 de abril de 2009 e Daniel Gibbs foi nomeado como Presidente en Funci\u00f3ns do Consello Territorial o 14 de abril de 2009..\nAntes de 2007, San Mart\u00edn codificouse como GP (Guadalupe) na ISO 3166-1. En outubro de 2007, recibiu o c\u00f3digo MF ISO 3166-1 (alfa-2 c\u00f3digo), MAF (alfa-3 c\u00f3digo), e 663 (c\u00f3digo num\u00e9rico).\nEscudo.\nO escudo de armas da colectividade de ultramar francesa de San Marti\u00f1o conta cunha nave, unha palmeira e un sol, e l\u00e9ese \"Collectivit\u00e9 de Saint Martin\". A comuna que exist\u00eda ata o 22 de febreiro de 2007, utilizou armas similares, pero coa lenda \"Ville de Saint Martin\".\nDemograf\u00eda.\nA parte francesa da illa ten unha superficie de 53\u00b42 km\u00b2. Un dialecto local baseado no ingl\u00e9s f\u00e1lase en situaci\u00f3ns informais en ambos os lados da illa francesa e holandesa. No censo Franc\u00e9s de xaneiro de 2011, a poboaci\u00f3n da parte francesa da illa era de 36.286 habitantes (fronte a s\u00f3 8.072 habitantes no censo de 1982), o que significa un densidade de poboaci\u00f3n \u00e9 de 682 hab./km\u00b2 en 2011.\nEconom\u00eda.\nA moeda oficial de San Mart\u00edn \u00e9 o euro, a\u00ednda que o d\u00f3lar estadounidense tam\u00e9n \u00e9 amplamente aceptado. O turismo \u00e9 a principal actividade econ\u00f3mica."}
{"id": "320332", "revid": "54336", "url": "https://gl.wikipedia.org/wiki?curid=320332", "title": "Baia", "text": "Baia, ou as variantes Eulalia, Oalla, Balla e Alla, \u00e9 un nome propio feminino galego de orixe grega: \u0395\u03c5\u03bb\u03b1\u03bb\u03b9\u03b1 (\"Eulalia\") que significa \"a ben falada\".\nEn Galicia Santa Baia \u00e9 patroa de multitude de parroquias, polo que debeu ser un nome com\u00fan na antig\u00fcidade. Tam\u00e9n en Catalu\u00f1a hai unha gran devoci\u00f3n por Santa Baia ou Eul\u00e0lia que \u00e9 patroa de Barcelona xunto con Nosa Se\u00f1ora da Merc\u00e9. \u00c1s veces conf\u00fandense as vidas de Santa Baia de M\u00e9rida con Santa Baia de Barcelona, nena martiritzada a principios do s\u00e9culo IV.\nO nome Baia/Eulalia foi un nome frecuente na Idade Media en Francia, Espa\u00f1a e Portugal (\"Eul\u00e0lia\"). Desde os anos 60-70 foi perdendo popularidade, mais os seus hipocor\u00edsticos de orixe galega-asturiana: Olaia, Olalla foron ga\u00f1ando popularidade dende aquela en toda Espa\u00f1a, especialmente no norte (tam\u00e9n a forma catal\u00e1 \u2018\u2019Laia\u2019\u2019). A forma masculina Eulalio/ Baio est\u00e1 en desuso, tampouco \u00e9 com\u00fan a forma galega Baia hoxe en d\u00eda, sendo a m\u00e1is com\u00fan en Galicia a forma Olalla.\nOnom\u00e1stica.\nA festa onom\u00e1stica cel\u00e9brase os d\u00edas:\nOrixe e difusi\u00f3n.\nBaia / Olalla \u00e9 a evoluci\u00f3n galega do nome culto Eulalia. Este deriva do adxectivo grego \"eulalos\", composto de \u03b5\u03c5 (\"eu\", \"ben\") e \u03bb\u03b1\u03bb\u03b5\u03c9 (\"laleo\", \"falar\"); o significado pode ser interpretado como \"o que fala ben\", \"que fala con dozura\", \"elocuente\". A forma grega do nome ser\u00eda \u0395\u03c5\u03bb\u03b1\u03bb\u03b9\u03b1 (\"Eulalia\"), a\u00ednda que s\u00f3 est\u00e1 documentado o masculino \u0395\u03c5\u03bb\u03b1\u03bb\u03b9\u03bf\u03c2 (\"Eulalios\"), latinizado despois tanto ao masculino coma ao feminino.\nA difusi\u00f3n do nome d\u00e9bese ao culto \u00e1s santas as\u00ed chamadas, en particular \u00e1s d\u00faas m\u00e1rtires espa\u00f1olas, unha de Barcelona e a outra de M\u00e9rida. O nome \u00e9 sonado ademais de en Espa\u00f1a, en Portugal e Francia. En Italia a notoriedade do nome aumentou grazas a unha canci\u00f3n de Quartetto Cetra de 1947, \"Eulalia Torricelli da Forl\u00ec\". En Inglaterra, en \u00e9poca medieval, \"Eulalia\" semella confundirse en parte co nome \"Ilaria, Hilary\".\nVariantes.\nVariantes en galego.\nA variante m\u00e1is com\u00fan en Galicia (por ser patroa en m\u00e1is parroquias) \u00e9 Baia, sendo a variante culta Eulalia. Existen ademais as variantes Olalla (moi frecuente hoxe en d\u00eda), Olaia, Oalla, Alla, Balla e Oballa.\nDatos do censo en Espa\u00f1a e Galicia.\nO nome Baia, malia ser a forma galega m\u00e1is repetida no patr\u00f3n parroquial, non conta con representaci\u00f3n na poboaci\u00f3n hoxe en d\u00eda. Tampouco aparece hoxe a variante rara Oalla.\nA variante Eulalia, moi popular noutras zonas de Espa\u00f1a, non \u00e9 moi com\u00fan en Galicia, l\u00e9vana s\u00f3 706 mulleres, tam\u00e9n \u00e9 curioso que media de idade \u00e9 alta: 61 anos.\nA variante galega Olalla, aparece practicamente s\u00f3 en Galicia, con 1270 das 2896 en toda Espa\u00f1a, sendo a m\u00e1is com\u00fan de todas a versi\u00f3ns do nome hoxe en d\u00eda en Galicia.\nA variante galega Olaia, com\u00fan na lingua vasca abunda en Galicia e no Pa\u00eds Vasco, con 2414 mulleres, 186 delas en Galicia.\nA variante castel\u00e1 (de orixe galega) Olaya \u00e9 tam\u00e9n moi com\u00fan no noroeste do estado, con 2964 mulleres en todo o estado, 326 en Galicia."}
{"id": "320333", "revid": "18868", "url": "https://gl.wikipedia.org/wiki?curid=320333", "title": "Olalla", "text": ""}
{"id": "320334", "revid": "18868", "url": "https://gl.wikipedia.org/wiki?curid=320334", "title": "Olaia", "text": ""}
{"id": "320335", "revid": "18868", "url": "https://gl.wikipedia.org/wiki?curid=320335", "title": "Oalla", "text": ""}
{"id": "320336", "revid": "22570", "url": "https://gl.wikipedia.org/wiki?curid=320336", "title": "Vattenfall Cyclassics 2013", "text": "A 18\u00aa edici\u00f3n da Vattenfall Cyclassics disputouse o 25 de agosto de 2013 en Hamburgo cun percorrido de 246 quil\u00f3metros. Esta foi a vix\u00e9simo terceira proba do UCI WorldTour 2013.\nO ga\u00f1ador foi o xermano John Degenkolb, que venceu ao sprint. Na segunda posici\u00f3n, quedou o tam\u00e9n local Andr\u00e9 Greipel e na terceira quedou o norueg\u00e9s Alexander Kristoff.\nEquipos.\nNa carreira correrron 21 equipos ciclistas diferentes: os 19 do UCI WorldTour (con participaci\u00f3n obrigatoria) e 2 equipos invitados da categor\u00eda Profesional Continental."}
{"id": "320337", "revid": "69467", "url": "https://gl.wikipedia.org/wiki?curid=320337", "title": "Alla", "text": "Alla p\u00f3dese referir a:"}
{"id": "320338", "revid": "23204", "url": "https://gl.wikipedia.org/wiki?curid=320338", "title": "Marigot", "text": "Marigot \u00e9 a cidade principal e capital da parte Francesa da illa caribe\u00f1a de San Marti\u00f1o.\nPoboaci\u00f3n.\nEn 2006 ti\u00f1a 5.700 habitantes.\nXeograf\u00eda.\nMarigot at\u00f3pase na costa oeste da illa de San Marti\u00f1o. Est\u00e9ndese desde a costa cara ao oeste, ao longo da ba\u00eda de Marigot e os outeiros do interior da illa cara ao leste. No suroeste limita coa Ba\u00eda Simpson.\nClima.\nEsta \u00e1rea ten unha estaci\u00f3n seca pronunciada. De acordo co sistema Clasificaci\u00f3n Clim\u00e1tica de K\u00f6ppen, Marigot ten un clima tropical seco, abreviado \"Aw\" nos mapas clim\u00e1ticos.\nTransporte.\nA cidade est\u00e1 servida polo Aeroporto Internacional Princesa Xuliana, as\u00ed como por L'Esp\u00e9rance Airport. Hai un transbordador a Blowing Point, Anguila.\nHistoria e caracter\u00edsticas.\nOrixinalmente era unha vila de pescadores nun pantano que deulle nome, Marigot f\u00edxose capital durante o reinado do rei Lu\u00eds XVI de Francia, que constru\u00edu Fort St. Louis nun outeiro preto de Marigot Bay. Hoxe en d\u00eda, ese edificio \u00e9 o m\u00e1is importante en Marigot.\nMarigot \u00e9 a t\u00edpica vila do Caribe, con tendas de xenxibre e restaurantes nas beirarr\u00faa. Os d\u00edas de mercado son todos os m\u00e9rcores e s\u00e1bados pola ma\u00f1\u00e1, onde se pode atopar de todo, desde cocos, aguacates, patacas doces e unha chea doutras froitas e verduras tropicais, todo tipo de especias e peixe fresco, arte local, artesan\u00eda e pintura.\nEn 1998, a escena final de Speed 2 rodouse aqu\u00ed onde o Seabourn Legend embarranca na illa."}
{"id": "320339", "revid": "1576", "url": "https://gl.wikipedia.org/wiki?curid=320339", "title": "Carbonio", "text": "En qu\u00edmica, un i\u00f3n carbonio \u00e9 un cati\u00f3n que ten un \u00e1tomo de carbono pentavalente. O nome carbonio pode tam\u00e9n usarse para designar ao membro m\u00e1is simple desta clase de substancias, m\u00e1is propiamente chamado metanio (), no cal as cinco valencias est\u00e1n completadas con \u00e1tomos de hidr\u00f3xeno.\nOs i\u00f3ns carbonio m\u00e1is simples despois do metanio te\u00f1en dous carbonos. O etanio ou acetileno protonado C2H3+ e o etenio C2H5+ son compostos similares. O i\u00f3n etanio C2H7+ foi estudado como un gas extremadamente rarificado por espectrosco\u00eda infravermella.\nEn textos vellos da literatura qu\u00edmica o nome \"i\u00f3n carbonio\" era utilizado para designar o que hoxe se chama i\u00f3n carbenio. As definici\u00f3ns actuais foron propostas polo qu\u00edmico George Andrew Olah en 1972. e agora son amplamente aceptadas.\nUn i\u00f3n carbonio estable \u00e9 o complexo penta(trifenilfosfina ouro(I))metanio Ph3PAu)5C+, producido por Schmidbauer e outros.\nPreparaci\u00f3n.\nOs i\u00f3ns carbonio poden obterse tratando alcanos con \u00e1cidos moi fortes. Industrialmente, f\u00f3rmanse no refinado do petr\u00f3leo durante o cracking t\u00e9rmico primario."}
{"id": "320340", "revid": "27155", "url": "https://gl.wikipedia.org/wiki?curid=320340", "title": "I\u00f3n carbonio", "text": ""}
{"id": "320343", "revid": "54336", "url": "https://gl.wikipedia.org/wiki?curid=320343", "title": "Baia de M\u00e9rida", "text": "Baia de M\u00e9rida, tam\u00e9n chamada Santa Baia, Santa Eulalia, Santa Oalla ou Santalla, nada en Augusta Em\u00e9rita en 292 e finada na mesma cidade o 10 de decembro de 304, foi unha m\u00e1rtir considerada santa na igrexa cat\u00f3lica e na ortodoxa. \nPadroeira.\n\u00c9 patroa da actual M\u00e9rida, vila na que foi martirizada cando ti\u00f1a a s\u00faa antiga denominaci\u00f3n de \"Augusta Emerita\". A s\u00faa desta cel\u00e9brase o d\u00eda 10 de decembro, data do seu martirio. \u00c9 ademais patroa da Arquidiocese de Oviedo, en cuxa catedral repousan os seus restos; e de multitude de parroquias de Galicia, sendo unha das santas m\u00e1is loadas do pa\u00eds (V\u00e9xase: ). A s\u00faa simbolox\u00eda \u00e9 unha palma martirial e un forno sobre libro. \u00c9 ademais patroa da liberdade de pensamento, da liberdade de expresi\u00f3n, da oratoria, e da elocuencia. \n\u00c9 ademais unha das santas de m\u00e1is sona de Espa\u00f1a. Os datos arredor da s\u00faa vida e da s\u00faa norte rec\u00f3llense nun himno que na s\u00faa honra escribiu o poeta Prudencio polo s\u00e9culo IV; as\u00ed coma do relato da s\u00faa paix\u00f3n recolleito no Pasionario Hisp\u00e1nico.\nO nome Baia (Olalla) \u00e9 a evoluci\u00f3n galega do nome culto \"Eulalia\" do grego \"\u0395\u03c5\u03bb\u03b1\u03bb\u03b9\u03b1\": 'a que fala ben' - \"eu\" = 'ben', \"lalein\" = 'falar' (verbo) ou \"lalia\" = 'fala' (substantivo).\nTraxectoria.\nBaia naceu na Emerita Augusta (actual M\u00e9rida) contra o ano 292. Algunhas fontes datan a s\u00faa vida m\u00e1is tarde, e po\u00f1en o seu martirio en tempos do emperador Traiano Decio (249-251). Era filla do senador romano Liberio e tanto ela como toda a s\u00faa familia eran cristi\u00e1ns.\nCando Baia fixo os doce anos apareceu o decreto do emperador Diocleciano prohibindo aos cristi\u00e1ns dar culto a Xes\u00fas Cristo e mand\u00e1ndoos adorar aos \u00eddolos pag\u00e1ns. A rapariga sentiu un gran desgusto por estas inxustas leis e se propuxo protestar perante os delegados do goberno.\nA nai e o pai albiscaron o risco de morte que a rapaza corr\u00eda se ousaba protestar contra a persecuci\u00f3n dos gobernantes, logo lev\u00e1rona a unha casa de campo na ribeira de Albarregas, mais Baia fuxiu, e chegou \u00e1 cidade de M\u00e9rida, segundo a tradici\u00f3n, o 10 de decembro do ano 304, tras unha traves\u00eda que, segundo os seus bi\u00f3grafos, estivo chea de intercesi\u00f3ns milagreiras.\nBaia presentouse perante o gobernador Daciano e protestou valentemente dic\u00edndolle que esas leis que mandaban loar \u00eddolos e prohib\u00edan a Deus eran totalmente inxustas e non pod\u00edan ser obedecidas polos cristi\u00e1ns.\nDaciano intentou ao principio ofrecer agasallos e facer promesas de axudas \u00e1 nena para que cambiase de opini\u00f3n, por\u00e9n ao ver que ela segu\u00eda fortemente convencida das s\u00faas ideas cristi\u00e1s, amosoulle todos os instrumentos de tortura cos cales lle pod\u00edan facer padecer horribelmente se non obedec\u00eda a lei do emperador. Logo d\u00edxolle: \"De todos estes sufrimentos vaste librar se lle ofreces este pan aos deuses, e lles queimas este pouco incenso nos seus altares\". A moza guindou lonxe o pan, botou polo chan o incenso e d\u00edxolle: \"S\u00f3 ao Deus do ceo adoro; a El unicamente lle ofrecerei sacrificios e lle queimarei incenso. E a ningu\u00e9n m\u00e1is\".\nLogo o xu\u00edz pag\u00e1n mandou que a mallasen con varas de ferro e que sobre as s\u00faas feridas colocasen tochas acesas. A fermosa cabeleira de Baia prendeu e a rapaza morreu queimada e afogada polo fume.\nO poeta Prudencio disque ao morrer a santa, a xente viu unha branqu\u00edsima pomba que voaba cara o ceo, e que os verdugos fuxiron, cheos de pavor e de remordemento por matar unha criatura inocente. A neve cubriu o cad\u00e1ver e o chan do redor, at\u00e9 que varios d\u00edas despois chegaron uns cristi\u00e1ns e lle deron honrosa sepultura ao corpo da moza m\u00e1rtir. Al\u00ed no sitio da s\u00faa sepultura ergueuse un templo de honra a Santa Baia, e di o poeta que el mesmo viu que a ese templo chegaban moitos peregrinos a pregar ante os restos de tan valente rapariga e a conseguir por medio dela moi not\u00e1beis favores de Deus.\nO culto de Santa Baia f\u00edxose tan popular que santo Agosti\u00f1o fixo serm\u00f3ns en honra desta nova santa. E na moi antiga lista de m\u00e1rtires da Igrexa Cat\u00f3lica, chamada de \"Martiroloxio romano\", hai esta frase: \"o 10 de decembro, conmem\u00f3rase a Santa Baia, m\u00e1rtir de Espa\u00f1a, morta por proclamar a s\u00faa fe en Xes\u00fas Cristo\".\nA tradici\u00f3n coincide coa lenda de Santa Baia de Barcelona, que reproduce, ademais do nome, m\u00faltiples feitos e tormentos da santa de M\u00e9rida, pod\u00e9ndose tratar dunha duplicaci\u00f3n de personalidade haxiogr\u00e1fica. Esta duplicidade foi estudada por \u00c1ngel F\u00e1brega Grau, quen en 1958 publicou \"Santa Eulalia de Barcelona, revisi\u00f3n de un problema hist\u00f3rico\", e por bolandistas no seu \"Analecta Bollandistae\", sen chegar a unha resoluci\u00f3n conclu\u00ednte.\nFestas.\nEn M\u00e9rida.\nEn M\u00e9rida, a cidade de Santa Eulalia, da que \u00e9 patroa principal e alcaldesa perpetua, as festas comezan o d\u00eda 8 de decembro, d\u00eda da Inmaculada. Neste d\u00eda ten lugar a renovaci\u00f3n do Voto municipal da Inmaculada na Igrexa do Convento dos RR.MM. Franciscanas Concepcionistas.\nO d\u00eda 9, v\u00e9spera de Santa Baia, ten lugar a peregrinaci\u00f3n eulaliense que rememora o percorrido da nena m\u00e1rtir dende a vila onde foi agochada polos seus pais deica Em\u00e9rita Augusta (actual M\u00e9rida) onde foi martirizada no ano 304 \u00e1 idade de 13 anos. Trala peregrinaci\u00f3n e a celebraci\u00f3n eucar\u00edstica, d\u00e1 comezo a procesi\u00f3n que traslada a imaxe da patroa dende a s\u00faa Bas\u00edlica at\u00e9 a Concatedral pasando polas principais r\u00faas do centro hist\u00f3rico da cidade. O d\u00eda a seguir ten lugar a procesi\u00f3n, herdeira da que se realizaba en \u00e9poca visigoda, na que milleiros de emeritenses acompa\u00f1an \u00e1 s\u00faa patroa dende a Concatedral deica a s\u00faa Bas\u00edlica. Unha vez al\u00ed, e trala ofrenda floral, ten lugar a Solemne Eucarist\u00eda presidida polo arcebispo da vila.\nEspect\u00e1culos pirot\u00e9cnicos, deporte, concursos, e eventos musicais e culturais completan estas festas de marcado car\u00e1cter relixioso.\nEn Totana.\nA cidade murciana de Totana ten a Santa Baia por patroa. 'La Santa', como se co\u00f1ece popularmente na zona, ven\u00e9rase nun santuario de factura medieval emprazado nas abas de Serra Espu\u00f1a, a sete quil\u00f3metros da localidade. Aos actos relixiosos organizados anualmente en honra da patroa, eng\u00e1dese un variado programa de celebraci\u00f3ns populares que mant\u00e9n en festas aos totaneiros durante todo un mes.\nEn Santa Olalla del Cala.\nA vila onubense de Santa Olalla del Cala debe o seu nome \u00e1 s\u00faa patroa (\"Olalla\" prov\u00e9n dunha variante en galego do nome, probabelmente galegos que reconquistaron a vila trala invasi\u00f3n \u00e1rabe) e ao r\u00edo que marca a estrema entre as provincias de Huelva e Sevilla (r\u00edo Cala). Nesta vila cel\u00e9brase cada ano, o segundo domingo de maio, a romar\u00eda de Santa Olalla Virxe e M\u00e1rtir, na que os santaolalleiros e veci\u00f1os doutras vilas acompa\u00f1an a patroa \u00e1 s\u00faa ermida, situada na ribeira do Cala. Os romeiros realizan o cami\u00f1o con gran devoci\u00f3n, cantando e bailando ao ritmo de sevillanas, vitoreando a santa, e acompa\u00f1ados con vi\u00f1os e chacinas t\u00edpicas da serra de Huelva.\nSanta Baia na pintura.\nTam\u00e9n aparece representada nos mosaicos da Bas\u00edlica de Santo Apolinar o Novo de R\u00e1vena, en Italia."}
{"id": "320347", "revid": "56817", "url": "https://gl.wikipedia.org/wiki?curid=320347", "title": "Columba (x\u00e9nero)", "text": "Columba \u00e9 un x\u00e9nero de aves columbiformes da familia Columbidae que comprende numerosas especies de pombos medianos ou grandes, e de corpo robusto. Por ser o x\u00e9nero tipo da familia adoita denominarse ao seus membros pombos t\u00edpicos. O nome do x\u00e9nero \u00e9 de etimolox\u00eda latina, \"Columba\" \u00e9 a palabra que significa \u00abpomba / comba\u00bb en lat\u00edn.\nAs especies deste x\u00e9nero est\u00e9ndese por Eurasia, \u00c1frica e Ocean\u00eda, mais algunhas especies t\u00e9\u00f1ense introducido, como a pomba brava, f\u00f3ra da s\u00faa \u00e1rea natural.\nAnteriormente clasific\u00e1banse en \"Columba\" varias especies de pombas americanas que actualmente compo\u00f1en o x\u00e9nero \"Patagioenas\".\nEspecies.\nReco\u00f1\u00e9cense 34 especies no x\u00e9nero:"}
{"id": "320349", "revid": "18868", "url": "https://gl.wikipedia.org/wiki?curid=320349", "title": "Columba palumbus", "text": ""}
{"id": "320350", "revid": "126992", "url": "https://gl.wikipedia.org/wiki?curid=320350", "title": "Artigo enciclop\u00e9dico", "text": "Un artigo enciclop\u00e9dico \u00e9 un texto escrito, de car\u00e1cter informativo, destinado a explicar un concepto segundo patr\u00f3ns descritivos sistem\u00e1ticos, determinados pola obra de referencia da cal fai parte: como nun dicionario ou unha enciclopedia. O artigo est\u00e1 esencialmente destinado \u00e1 consulta e aborda conceptos ben estabelecidos nalg\u00fan paradigma acad\u00e9mico ou cient\u00edfico, no canto de entrar en pol\u00e9micas referentes a categor\u00edas te\u00f3ricas discut\u00edbeis."}
{"id": "320355", "revid": "1131", "url": "https://gl.wikipedia.org/wiki?curid=320355", "title": "R\u00faa de Ferrol (A Coru\u00f1a)", "text": "A r\u00faa de Ferrol \u00e9 unha r\u00faa coru\u00f1esa situada no Ensanche da cidade. Nun dos seus laterais est\u00e1 a praza de Galicia co Pazo de Xustiza.\nHistoria.\nA r\u00faa de Ferrol dese\u00f1ouse no plan do Primeiro Ensanche (1885) proxectado por Juan de Ci\u00f3rraga.\nArquitectura.\nNa r\u00faa de Ferrol enc\u00f3ntranse alg\u00fans edificios destacados, que fan da beirarr\u00faa dos pares unha das m\u00e1is co\u00f1ecidas da cidade:\nNa outra beirarr\u00faa at\u00f3pase un lateral do Pazo de Xustiza, sede do Tribunal Superior de Xustiza de Galicia, obra de Julio Gal\u00e1n Carvajal e Antonio Palacios e a \"Casa Balas\", edificio racionalista de 1933 de Antonio Tenreiro e Peregr\u00edn Estell\u00e9s, que ten a s\u00faa fachada principal na r\u00faa do Arcebispo Lago.\nNo tramo m\u00e1is pr\u00f3ximo \u00e1 praza de Lugo at\u00f3panse un lateral da igrexa de Santa Luc\u00eda e unha das fachadas da Casa Cort\u00e9s, de Eduardo Rodr\u00edguez-Losada Rebell\u00f3n (1918)."}
{"id": "320358", "revid": "25871", "url": "https://gl.wikipedia.org/wiki?curid=320358", "title": "Panagiotis Lafazanis", "text": "Panagiotis Lafazanis (en grego:\u03a0\u03b1\u03bd\u03b1\u03b3\u03b9\u03ce\u03c4\u03b7\u03c2 \u039b\u03b1\u03c6\u03b1\u03b6\u03ac\u03bd\u03b7\u03c2), nado en Elefsina o 19 de novembro de 1951, \u00e9 un pol\u00edtico grego, dirixente do partido pol\u00edtico Unidade Popular.\nTraxectoria.\nLafazanis estudou matem\u00e1ticas na Universidade de Atenas mais non chegou a graduarse, militou no Partido Comunista de Grecia ata a formaci\u00f3n do Synaspismos en 1992, onde serviu como membro do seu Secretariado Pol\u00edtico. Entrou por vez primeira no parlamento no ano 2000, reelixido en 2004 e como membro de Syriza en 2009, reelixido en 2012 e 2015. Foi o voceiro de Syriza no parlamento entre 2012 e 2014. Trala vitoria de Syriza en 2016 foi ministro de Reconstruci\u00f3n Produtiva, Medio Ambiente e Enerx\u00eda no goberno de Alexis Tsipras entre o 27 de xaneiro e o 17 de xullo de 2015.\nLafazanis foi dirixente da corrente esquerda de Syriza, distanci\u00e1ndose da li\u00f1a m\u00e1is moderada do l\u00edder do partido Alexis Tsipras, opo\u00f1\u00e9ndose \u00e1 Troika, ao neoliberalismo e ao mesmo capitalismo, as\u00ed como \u00e1 continuidade de Grecia no euro, describindo \u00e1 Uni\u00f3n Europea como totalitaria. O 11 de xullo de 2015 mostrou a s\u00faa discnformidade co goberno de coalici\u00f3n de Syriza e Gregos Independentes, abst\u00e9ndose na votaci\u00f3n sobre as novas medidas de austeridade para un novo rescate financeiro da Eurozona. Pouco despois cesou no goberno e algo despois a corrente esquerda pasou a converterse nun novo partido, Unidade Popular"}
{"id": "320359", "revid": "5132", "url": "https://gl.wikipedia.org/wiki?curid=320359", "title": "AE Apollon Patras", "text": ""}
{"id": "320360", "revid": "56817", "url": "https://gl.wikipedia.org/wiki?curid=320360", "title": "The Golden Age (\u00e1lbum de Woodkid)", "text": "The Golden Age \u00e9 o primeiro \u00e1lbum de estudio do cantautor franc\u00e9s Woodkid. Foi lanzado o 18 de marzo de 2013 a trav\u00e9s do selo independente Green United Music. Lemoine lanzou o cover oficial do \u00e1lbum a trav\u00e9s dun v\u00eddeo creado por el mesmo o 14 de decembro de 2012 e publicou a correspondente listaxe de canci\u00f3ns unha semana despois, o 21 de decembro de 2012, na s\u00faa p\u00e1xina oficial de Facebook.\nDurante unha entrevista con NBHAP, Lemoine que a s\u00faa nenez \u00e9 \"The Golden Age\" para el."}
{"id": "320361", "revid": "89787", "url": "https://gl.wikipedia.org/wiki?curid=320361", "title": "Junts pel S\u00ed", "text": "Junts pel S\u00ed (JxS\u00ed, en galego: \"Xuntos polo S\u00ed\") \u00e9 unha coalici\u00f3n electoral independentista formada para concorrer \u00e1s elecci\u00f3ns ao Parlamento de Catalu\u00f1a de 2015. Est\u00e1 formada principalmente por Converg\u00e8ncia Democr\u00e0tica de Catalunya (CDC) e Esquerra Republicana de Catalunya (ERC) e o seu obxectivo \u00e9 a independencia de Catalu\u00f1a.\nTam\u00e9n conta coa participaci\u00f3n de Dem\u00f2crates de Catalunya, Moviment d'Esquerres, Avancem e Reagrupament Independentista, e o apoio de Catalunya S\u00ed, Solidaritat Catalana per la Independ\u00e8ncia e Estat Catal\u00e0.\nHistoria e caracter\u00edsticas.\nContou co apoio de Catalunya S\u00ed, Solidaritat Catalana per la Independ\u00e8ncia, Els Verds - Alternativa Verda (que forma parte de Candidatura d'Unitat Popular - Crida Constituent) e Estat Catal\u00e0. Outras agrupaci\u00f3ns da sociedade civil, como a Assemblea Nacional Catalana (ANC), \u00d2mnium Cultural e S\u00famate, e partidos pol\u00edticos coma o Partit Socialista d'Alliberament Nacional (PSAN), apoian esta candidatura e tam\u00e9n Candidatura d'Unitat Popular - Crida Constituent, por ter as d\u00faas como obxectivo a independencia de Catalu\u00f1aa."}
{"id": "320364", "revid": "22795", "url": "https://gl.wikipedia.org/wiki?curid=320364", "title": "Triqu\u00e9quidos", "text": ""}
{"id": "320365", "revid": "27155", "url": "https://gl.wikipedia.org/wiki?curid=320365", "title": "Beta-catenina", "text": "A beta-catenina (\u03b2-catenina) ou catenina beta 1 (CTNNB1) \u00e9 unha prote\u00edna que ten unha funci\u00f3n dual, que regula a coordinaci\u00f3n da adhesi\u00f3n c\u00e9lula-c\u00e9lula e a transcrici\u00f3n xen\u00e9tica. En humanos, a prote\u00edna CTNNB1 est\u00e1 codificada no xene \"CTNNB1\" do cromosoma 3. En \"Drosophila\" a prote\u00edna hom\u00f3loga denom\u00ednase \"armadillo\".\nA \u03b2-catenina \u00e9 unha subunidade do complexo da prote\u00edna cadherina e act\u00faa como un transdutor de sinais intracelular na v\u00eda de sinalizaci\u00f3n Wnt. \u00c9 un membro da familia das prote\u00ednas cateninas e hom\u00f3loga da \u03b3-catenina, tam\u00e9n chamada placoglobina. A beta-catenina expr\u00e9sase amplamente en moitos tecidos. No m\u00fasculo card\u00edaco, a beta-catenina local\u00edzase en uni\u00f3ns adherentes nos discos intercalares, que son esenciais para o acoplamento el\u00e9ctrico e mec\u00e1nico entre cardiomiocitos adxacentes.\nAs mutaci\u00f3ns e a sobreexpresi\u00f3n da \u03b2-catenina est\u00e1n asociadas con moitos cancros, inclu\u00edndo o carcinoma hepatocelular, cancro colorrectal, cancro pulmonar, cancro de mama, cancro de ovario e cancro endometrial. As alteraci\u00f3ns nos niveis de localizaci\u00f3n e expresi\u00f3n da beta-catenina foron asociados con varias formas de doenzas card\u00edacas, inclu\u00edndo a cardiomiopat\u00eda dilatada. A \u03b2-catenina \u00e9 regulada e destru\u00edda polo \"complexo de destruci\u00f3n da beta-catenina\", e en particular pola prote\u00edna APC (\"adenomatous polyposis coli\"), codificada polo xene APC supresor de tumores. Por tanto, a mutaci\u00f3n do xene APC est\u00e1 fortemente ligada a cancros, e en particular ao cancro colorrectal, o que ten como resultado a polipose adenomatosa familiar.\nDescubrimento.\nA beta-catenina foi inicialmente descuberta a inicios da d\u00e9cada de 1990 como un compo\u00f1ente do complexo de adhesi\u00f3n celular de mam\u00edferos: unha prote\u00edna responsable da ancoraxe citoplasm\u00e1tica das cadherinas. Pero axi\u00f1a se descubriu que a prote\u00edna de \"Drosophila\" \"armadillo\" (implicada na mediaci\u00f3n de efectos morfox\u00e9nicos de \"Wingless/Wnt\") \u00e9 hom\u00f3loga da \u03b2-catenina de mam\u00edferos, non s\u00f3 en estrutura sen\u00f3n tam\u00e9n en funci\u00f3n. As\u00ed, a beta-catenina converteuse nun dos primeiros exemplos de prote\u00edna \"pluriempregada\" ou multi\u00fasos (\"moonlighting\"), \u00e9 dicir, unha prote\u00edna que realiza m\u00e1is dunha funci\u00f3n completamente diferente na c\u00e9lula.\nEstrutura.\nEstrutura da prote\u00edna.\nO n\u00facleo da beta-catenin consta de varias repetici\u00f3ns moi caracter\u00edsticas, cada unha delas de aproximadamente 40 amino\u00e1cido de longo. Todos estes elementos repetidos, chamados repetici\u00f3ns armadillo, pr\u00e9ganse todos xuntos nun s\u00f3 dominio proteico r\u00edxido con forma alongada, chamado dominio armadillo (ARM). Unha repetici\u00f3n armadillo t\u00edpica est\u00e1 composta de tres h\u00e9lices alfa. A primeira repetici\u00f3n da \u03b2-catenina (preto do N-terminal) \u00e9 lixeiramente diferente das outras, xa que ten unha h\u00e9lice alongada cunha retorcedura, formada pola fusi\u00f3n das h\u00e9lices 1 e 2. Debido \u00e1 forma complexa das repetici\u00f3ns individuais, o dominio ARM completo non \u00e9 un bast\u00f3n recto, sen\u00f3n que pos\u00fae unha lixeira curvatura, de modo que presenta unha superficie externa convexa e outra interna c\u00f3ncava. A superficie interna serve como un sitio de uni\u00f3n a ligandos para as varias mol\u00e9culas coas cales interaccionan os dominios ARM.\nOs segmentos N-terminal e C-terminal do dominio ARM non adoptan ningunha estrutura en soluci\u00f3n por si mesmos. Por\u00e9n, estas rexi\u00f3ns desordenadas intrinsecamente xogan un papel esencial na funci\u00f3n da beta-catenina. A rexi\u00f3n desordenada N-terminal cont\u00e9n un motivo li\u00f1al curto conservado responsable da uni\u00f3n da E3 ubiquitina ligase TrCP1 (tam\u00e9n chamada \u03b2-TrCP), pero s\u00f3 cando \u00e9 fosforilada. A degradaci\u00f3n da \u03b2-catenina \u00e9 mediada por este segmento N-terminal. A rexi\u00f3n C-terminal, pola s\u00faa parte, \u00e9 un forte transactivador cando \u00e9 recrutada no ADN. Este segmento non est\u00e1 completamente desordenado: parte da extensi\u00f3n C-terminal forma unha h\u00e9lice estable que se empaqueta co dominio ARM, pero pode tam\u00e9n asociarse a mol\u00e9culas separadas. Este pequeno elemento estrutural (H\u00e9liceC) forma un tope no extremo C-terminal do dominio ARM, protexendo os seus residuos hidrof\u00f3bicos. A H\u00e9liceC non \u00e9 necesaria para o funcionamento da beta-catenina na adhesi\u00f3n celular, pero requ\u00edrese para a sinalizaci\u00f3n Wnt, xa que posiblement recruta varios coactivadores. Por\u00e9n, non se co\u00f1ecen polo momento cales son as mol\u00e9culas exactas \u00e1s que se une entre os complexos de transcrici\u00f3n xeral. Hai que salientar que o segmento C-terminal da \u03b2-catenina pode imitar os efectos de toda a v\u00eda de sinalizaci\u00f3n Wnt se a fusionamos artificialmente co dominio de uni\u00f3n ao ADN do factor de transcrici\u00f3n LEF1 (\"Lymphoid enhancer-binding factor 1\").\nA placoglobina (tam\u00e9n chamada gamma-catenina) ten unha arquitectura sorprendentemente similar \u00e1 da beta-catenina. Non s\u00f3 os seus dominios ARM son moi semellantes en arquitectura e capacidade de uni\u00f3n a ligandos, sen\u00f3n que tam\u00e9n o motivo N-terminal de uni\u00f3n a \u03b2-TrCP est\u00e1 tam\u00e9n conservado na placoglobina, o que implica que te\u00f1en un antepasado com\u00fan e comparte a regulaci\u00f3n coa \u03b2-catenina. Non obstante, a placoglobina \u00e9 un transactivador moi feble cando se une ao ADN, o que est\u00e1 causado probablemente pola diverxencia das s\u00faas secuencias C-terminais (a placoglobina parece carecer de motivos transactivadores, e deste xeito inhibe os xenes diana da v\u00eda Wnt en vez de activalos).\nMol\u00e9culas que se unen ao dominio armadillo.\nComo se esquematizou antes, o dominio ARM da beta-catenina act\u00faa como unha plataforma \u00e1 cal se poden unir motivos li\u00f1ais espec\u00edficos. Os motivos de uni\u00f3n \u00e1 \u03b2-catenina est\u00e1n localizados en mol\u00e9culas que son estruturalmente diversas, e son motivos tipicamente desordenados intrinsecamente e normalmente adoptan unha estrutura r\u00edxida ao asociarse ao dominio ARM, como se observa nos motivos li\u00f1ais curtos. Por\u00e9n, os motivos que interaccionan coa \u03b2-catenina tam\u00e9n te\u00f1en varias caracter\u00edsticas peculiares. Primeiro, poder\u00edan alcanzar ou mesmo superar unha lonxitude de 30 amino\u00e1cidos, e contactar co dominio ARM nunha \u00e1rea superficial excesivamene grande. Outra caracter\u00edstica pouco com\u00fan destes motivos \u00e9 o seu grao frecuentemente alto de fosforilaci\u00f3n. A fosforilaci\u00f3n de Ser/Thr aumenta moito a capacidade de uni\u00f3n ao dominio ARM de moitos motivos que se asocian \u00e1 \u03b2-catenina.\nA estrutura da beta-catenina en complexo co dominio de uni\u00f3n \u00e1 catenina do socio de transactivaci\u00f3n transcricional TCF proporcionan o \"mapa de estradas\" estrutural inicial de como poden establecer interacci\u00f3ns moitas mol\u00e9culas de uni\u00f3n \u00e1 beta-catenina. Esta estrutura demostra como o N-terminal do TFC, que doutro modo est\u00e1 desordenado, adopta o que parece ser unha conformaci\u00f3n r\u00edxida, na que o motivo de uni\u00f3n abrangue moitas repetici\u00f3ns de beta-catenina. Defin\u00edronse \"puntos quentes\" de interacci\u00f3n de carga relativamente forte (preditos, e despois verificados, que est\u00e1n conservados para a interacci\u00f3n beta-catenina/E-cadherina), e tam\u00e9n rexi\u00f3ns hidrofobicas consideradas importantes no modo global de uni\u00f3n e como potenciais dianas de inhibidores terap\u00e9uticos contra certas formas e cancro. Ademais, os seguintes estudos demostraron outra caracter\u00edstica peculiar: a plasticidade na uni\u00f3n do N-terminal do TCF \u00e1 beta-catenina.\nDe xeito similar, a E-cadherina conecta coas s\u00faas colas citoplasm\u00e1ticas co dominio ARM na mesma forma can\u00f3nica. A prote\u00edna armaz\u00f3n axina (dous par\u00e1logos estreitamente relacionados chamados axina 1 e axina 2) cont\u00e9n un motivo para a interacci\u00f3n similar no seu segmento medio longo desordenado. A\u00ednda que unha mol\u00e9cula de axina s\u00f3 cont\u00e9n un s\u00f3 motivo de recrutamento de \u03b2-catenina, o seu socio, a prote\u00edna APC (\"Adenomatous Polyposis Coli\") cont\u00e9n 11 deses motivos dispostos en t\u00e1ndem en cada prot\u00f3mero, polo que pode interaccionar con varias mol\u00e9culas de \u03b2-catenina \u00e1 vez. Como a superficie do dominio ARM pode acomodarse tipicamente a un s\u00f3 motivo pept\u00eddico \u00e1 vez, todas estas prote\u00ednas compiten polo mesmo conxunto celular de mol\u00e9culas de \u03b2-catenina. Esta competici\u00f3n \u00e9 clave para comprender como funciona a v\u00eda de sinalizaci\u00f3n Wnt.\nPor\u00e9n, este sitio de uni\u00f3n \"principal\" no dominio ARM da \u03b2-catenina non \u00e9 de ningunha maneira o \u00fanico. As primeiras h\u00e9lices do dominio ARM forman un peto de interacci\u00f3n prote\u00edna-prote\u00edna especial adicional. Este peto pode acomodar un motivo li\u00f1al que forma unha h\u00e9lice que se encontra no coactivador BCL9 (ou no moi relacionado BCL9L), que \u00e9 unha importante prote\u00edna implicada na sinalizaci\u00f3n Wnt. A\u00ednda que os detalles precisos son moito menos claros, parece que o mesmo sitio o usa a alfa-catenina cando a beta-catenina est\u00e1 localizada nas uni\u00f3ns adherentes. Como este peto \u00e9 distinto do sitio de uni\u00f3n \"principal\" do dominio ARM, non hai competici\u00f3n entre a alfa-catenina e a E-cadherina ou entre o TCF1 e BCL9, respectivamente. Por outra parte, BCL9 e BCL9L deben competir coa \u03b1-catenina para acceder a mol\u00e9culas de \u03b2-catenina.\nFunci\u00f3n.\nRegulaci\u00f3n da degradaci\u00f3n por medio da fosforilaci\u00f3n.\nO nivel celular de beta-catenina \u00e9 principalmente controlado pola s\u00faa ubiquitinaci\u00f3n e degradaci\u00f3n proteos\u00f3mica. A E3 ubiquitina ligase TrCP1 (tam\u00e9n chamada \u03b2-TrCP) pode reco\u00f1ecer a \u03b2-catenina como o seu substrato por medio dun motivo li\u00f1al curto situado no seu N-terminal desordenado. Por\u00e9n, este motivo (Asp-Ser-Gly-Ile-His-Ser) da \u03b2-catenina necesita ser fosforilado nas d\u00faas serinas para poder unirse a \u03b2-TrCP. A fosforilaci\u00f3n do motivo \u00e9 realizado polas glic\u00f3xeno sintase quinases 3 alfa e beta (GSK3\u03b1 e GSK3\u03b2). As GSK3s son encimas constitutivamente activos implicados en varios procesos reguladores importantes. Non obstante, hai un requirimento: os substratos de GSK3 necesitan ser pre-fosforilados \u00e1 altura de catro residuos de amino\u00e1cidos \"augas abaixo\" (C-terminalmente) do verdadeiro sitio diana. Por tanto, para as s\u00faas actividades tam\u00e9n c\u00f3mpre unha \"quinase cebadora\". No caso da beta-catenina, a quinase cebadora m\u00e1is importante \u00e9 a case\u00edna quinase I (CKI). Unha vez que un substrato rico en serina-treonina foi \"cebado\", a GSK3 pode \"cami\u00f1ar\" sobre el en direcci\u00f3n desde o extremo C-terminal ao N-terminal, fosforilando cada 4\u00ba residuo de serina ou treonina en sucesi\u00f3n. Este proceso ten como resultado a fosforilaci\u00f3n dual do mencionado motivo de reco\u00f1ecemento de \u03b2-TrCP tam\u00e9n.\nComplexo de destruci\u00f3n da beta-catenina.\nPara que a GSK3 sexa unha quinase altamente efectiva sobre un substrato, non abonda coa pre-fosforilaci\u00f3n. Hai un requirimento adicional: De xeito similar ao que ocorre coas prote\u00edna quinases activadas por mit\u00f3xeno (MAPKs), os substratos deben estar asociados con este encima GSK3 por medio de \"motivos de atraque\" de alta afinidade. A beta-catenina non cont\u00e9n eses motivos, pero unha prote\u00edna especial, a axina, si. Ademais, o seu motivo de atraque est\u00e1 directamente ao lado do motivo de uni\u00f3n \u00e1 \u03b2-catenina. Deste modo, a \"axina\" act\u00faa como unha verdadeira prote\u00edna armaz\u00f3n, que re\u00fane un encima (GSK3) xunto co seu substrato (a \u03b2-catenina) en estreita proximidade f\u00edsica.\nPero tampouco a \"axina\" act\u00faa soa. Por medio do seu dominio regulador da sinalizaci\u00f3n da prote\u00edna G (RGS), recruta a prote\u00edna APC (\"adenomatous polyposis coli\"). A \"APC\" \u00e9 como unha enorme \"\u00e1rbore de Nadal\": con moitos motivos de uni\u00f3n \u00e1 \u03b2-catenina (unha soa mol\u00e9cula de \"APC\" pos\u00fae 11 deses motivos), e pode recoller tantas mol\u00e9culas de \u03b2-catenina como lle sexa posible. A \"APC\" pode interaccionar con m\u00faltiples mol\u00e9culas de \"axina\" ao mesmo tempo, xa que ten tres \"motivos SAMP\" (Ser-Ala-Met-Pro) para unirse aos dominios RGS que se encontran na \"axina\". Ademais, a axina tam\u00e9n ten o potencial de oligomerizarse por medio do seu dominio DIX C-terminal. O resultado \u00e9 unha enorme ensamblaxe proteica mltim\u00e9rica dedicada \u00e1 fosforilaci\u00f3n da \u03b2-catenina. Este complexo denom\u00ednase xeralmente \"complexo de destruci\u00f3n da beta-catenina\", a\u00ednda que non a destr\u00fae directamente, e \u00e9 diferente da maquinaria do proteosoma, que \u00e9 o realmente responsable da degradaci\u00f3n da \u03b2-catenina. O complexo s\u00f3 marca as mol\u00e9culas de \u03b2-catenina para a s\u00faa subseguinte destruci\u00f3n.\nSinalizaci\u00f3n Wnt e regulaci\u00f3n da destruci\u00f3n.\nEn c\u00e9lulas en repouso, as mol\u00e9culas de axina oligomer\u00edzanse entre si por medio dos sues dominios DIX C-terminais, que te\u00f1en d\u00faas interfaces de uni\u00f3n. As\u00ed, poden unirse a olig\u00f3meros li\u00f1ais ou mesmo pol\u00edmeros dentro do citoplasma das c\u00e9lulas. Os dominios DIX son \u00fanicos: s\u00f3 se co\u00f1ece outra prote\u00edna que te\u00f1a un dominio DIX, que \u00e9 Dishevelled ou \"Dsh\". (\"Drosophila\" s\u00f3 ten unha prote\u00edna \"Dsh\", que se corresponde con tres xenes par\u00e1logos, \"Dvl1\", \"Dvl2\" e \"Dvl3\" en mam\u00edferos.) Dsh as\u00f3ciase coas rexi\u00f3ns citoplasm\u00e1ticas dos receptores de Frizzled polos seus dominios PDZ e DEP. Cando unha mol\u00e9cula Wnt se une a \"Frizzled\", induce unha fervenza de eventos pouco co\u00f1ecidos, que ten como resultado a exposici\u00f3n do dominio DIX de Dishevelled e a creaci\u00f3n dun sitio de uni\u00f3n perfecto para a \"axina\". A axina \u00e9 despois separada das s\u00faas ensamblaxes oligom\u00e9ricas (o complexo de destruci\u00f3n da \u03b2-catenina) por \"Dsh\". Unha vez que se une ao complexo receptor, a \"axina\" faise incompetente para a uni\u00f3n coa \u03b2-catenina e a actividade GSK3. Hai que salientar que os segmentos citoplasm\u00e1ticos das prote\u00ednas asociadas a Frizzled LRP5 e LRP6 conte\u00f1en secuencias pseudo-substrato de GSK3 (Pro-Pro-Pro-Ser-Pro-x-Ser), debidamente \"cebadas\" (prefosforiladas) pola CKI, como se fosen un verdadeiro substrato da GSK3. Estes falsos sitios diana inhiben grandemente a actividade GSK3 de maneira competitiva. Deste xeito, a \"axina\" unida ao receptor suprime a mediaci\u00f3n na fosforilaci\u00f3n da \u03b2-catenina. Como a beta-catenina xa non est\u00e1 marcada para a destruci\u00f3n, pero contin\u00faa produc\u00edndose, a s\u00faa concentraci\u00f3n aumenta. Unha vez que os niveis de \u03b2-catenina se elevan o suficiente para saturar todos os sitios de uni\u00f3n no citoplasma, tam\u00e9n se transloca ao n\u00facleo. A \u03b2-catenina, ao unirse a factores de transcrici\u00f3n como LEF1, TCF1, TCF2 ou TCF3, forza a estes a separarse dos seus previos socios, as prote\u00ednas Groucho. A dierenza de \"Groucho\", que recruta represores transcricionais (por exemplo, histona-lisina metiltransferases), a \u03b2-catenina \u00fanese a activadores transcricionais, activando a transcrici\u00f3n de xenes diana.\nPapel na adhesi\u00f3n c\u00e9lula-c\u00e9lula.\nOs complexos de adhesi\u00f3n c\u00e9lula-c\u00e9lula son esenciais para a formaci\u00f3n de tecidos animais. A \u03b2-catenina forma parte dun complexo proteico que forma as uni\u00f3ns adherentes. Estes complexos de adhesi\u00f3n c\u00e9lula-c\u00e9lula son necesarios para a creaci\u00f3n e mantemento de capas e barreiras de c\u00e9lulas epiteliais. Como compo\u00f1ente do complexo, a \u03b2-catenina pode regular o crecemento e adhesi\u00f3n entre c\u00e9lulas. Pode tam\u00e9n ser responsable de transmitir o sinal de inhibici\u00f3n de contacto que causa que as c\u00e9lulas deixen de dividirse unha vez que a capa epitelial est\u00e1 completa. O complexo E-cadherina\u2013\u03b2-catenina\u2013\u03b1-catenina est\u00e1 feblemente asociado a filamentos de actina. As uni\u00f3ns adherentes forman unha ligaz\u00f3n din\u00e1mica en vez de estable co citoesqueleto de actina.\nO coraz\u00f3n das uni\u00f3ns adherentes son as prote\u00ednas cadherinas. As cadherinas forman as estruturas de uni\u00f3n c\u00e9lula-c\u00e9lula chamadas uni\u00f3ns adherentes e os desmosomas. As caderinas poden establecer interacci\u00f3ns homof\u00edlicas por medio dos seus dominios de repetici\u00f3ns de cadherina extracelulares, de modo dependente do : isto mant\u00e9n unidas as c\u00e9lulas epiteliais adxacentes. Mentres est\u00e1n nas uni\u00f3ns adherentes, as cadherinas recrutan mol\u00e9culas de \u03b2-catenina nas s\u00faas rexi\u00f3ns intracelulares. A \u03b2-catenina, \u00e1 s\u00faa vez, as\u00f3ciase con outra prote\u00edna importante, a \u03b1-catenina, a cal se une directamente aos filamentos de actina. Isto \u00e9 posible porque a \u03b1-catenina e as cadherinas se unen a sitios distintos da \u03b2-catenina. O complexo \u03b2-catenina-\u03b1-catenina pode as\u00ed crear fisicamentre unha ponte entre as cadherinas e o citoesqueleto de actina. A organizaci\u00f3n do complexo cadherina\u2013catenina est\u00e1 regulado adicionalmente por fosforilaci\u00f3n e endocitose dos seus compo\u00f1entes.\nPapeis no desenvolvemento.\nA beta-catenina ten un papel central na direcci\u00f3n de varios procesos de desenvolvemento, xa que pode unirse directamente factrores de transcrici\u00f3n e ser regulada por unha substancia difusible extracelular: Wnt. Act\u00faa nas etapas embrionarias iniciais para inducir a formaci\u00f3n de rexi\u00f3ns corporais enteiras, e en c\u00e9lulas individuias en estadios posteriores do desenvolvemento. Tam\u00e9n regula procesos de rexeneraci\u00f3n fisiol\u00f3xica.\nDese\u00f1o na etapa embrionaria inicial.\nA expresi\u00f3n x\u00e9nica dependente de beta-catenina e a sinalizaci\u00f3n Wnt desempe\u00f1an un papel esencial durante a formaci\u00f3n de diferentes rexi\u00f3ns corporais no embri\u00f3n inicial. Os embri\u00f3ns modificados experimentalmente que non expresan esta prote\u00edna non poden desenvolver o mesoderma e inician a gastrulaci\u00f3n. Durante os estadios de bl\u00e1stula e g\u00e1strula, as v\u00edas de \"Wnt\" e tam\u00e9n de BMP e FGF inducen a formaci\u00f3n do eixe anteroposterior, regulan a localizaci\u00f3n precisa da li\u00f1a primitiva (formaci\u00f3n do mesoderma e gastrulaci\u00f3n) e tam\u00e9n o proceso de neurulaci\u00f3n (desenvolvemento do sistema nervioso central).\nEn ovocitos de \"Xenopus\", a \u03b2-catenina est\u00e1 localizada inicialmente de modo igual en todas as rexi\u00f3ns do ovo, pero \u00e9 marcada para a ubiquitinaci\u00f3n e degradaci\u00f3n polo complexo de destruci\u00f3n da \u03b2-catenina. A fertilizaci\u00f3n do ovo causa unha rotaci\u00f3n das capas corticais externas, movendo grupos de prote\u00ednas \"Frizzled\" e \"Dsh\" a preto da rexi\u00f3n ecuatorial. A \u03b2-catenina \u00e9 enriquecida localmente baixo a influencia da v\u00eda de sinalizaci\u00f3n Wnt nas c\u00e9lulas que herdan esta porci\u00f3n do citoplasma. Finalmente m\u00f3vense ao n\u00facleo para unirse a TCF3 para activar varios xenes que inducen caracter\u00edsticas de c\u00e9lulas dorsais. Esta sinalizaci\u00f3n d\u00e1 lugar a unha rexi\u00f3n das c\u00e9lulas chamada crecente gris, que \u00e9 un organizador cl\u00e1sico do desenvolvemento embrionario. Se esta rexi\u00f3n \u00e9 retirada cirurxicamente do embri\u00f3n, a gastrulaci\u00f3n non ocorre en absoluto. A \u03b2-catenina tam\u00e9n xoga un papel crucial na induci\u00f3n do labio do blast\u00f3poro, que \u00e1 s\u00faa vez inicia a gastrulaci\u00f3n. A inhibici\u00f3n da traduci\u00f3n de GSK-3 por medio da inxecci\u00f3n de ARNm antisentido pode causar que se forme un segundo blast\u00f3poro e un eixe corporal superfluo. Un efecto similar pode orixinarse da sobreexpresi\u00f3n da \u03b2-catenina.\nDivisi\u00f3n celular asim\u00e9trica.\nA beta-catenina foi tam\u00e9n implicada na regulaci\u00f3n dos destinos das c\u00e9lulas por medio da divisi\u00f3n celular asim\u00e9trica no organismo modelo \"C. elegans\". De xeito similar aos ovocitos de \"Xenopus\", isto \u00e9 esencialmente o resultado da distribuci\u00f3n desigual das prote\u00ednas \"Dsh\", \"Frizzled\", \"axina\" e \"APC\" no citoplasma da c\u00e9lula materna.\nRenovaci\u00f3n de c\u00e9lulas nai.\nUn dos resultados m\u00e1is importantes da sinalizaci\u00f3n Wnt e o nivel elevado de beta-catenina en certos tipos celulares \u00e9 o mantemento da pluripotencia. Noutros tipos celulares e estadios de desenvolvemento, a \u03b2-catenina pode promover a diferenciaci\u00f3n celular, especialmente cara a li\u00f1axes celulares mesod\u00e9rmicas.\nTransici\u00f3n epitelial-mesenquimal.\nA \u03b2-catenina tam\u00e9n act\u00faa como un morf\u00f3xeno nos \u00faltimos estadios do desenvolvemento embrionario. Xunto co TGF-\u03b2, un importante papel da \u03b2-catenina \u00e9 inducir cambios morfox\u00e9nicos nas c\u00e9lulas epiteliais. Isto ind\u00faceos a abandonar a s\u00faa firme adhesi\u00f3n e asumir un fenotipo mesenquimal m\u00e1is m\u00f3bil no que as c\u00e9lulas est\u00e1n m\u00e1is feblemente asociadas. Durante este proceso, as c\u00e9lulas epiteliais perden a expresi\u00f3n de prote\u00ednas como a E-cadherina, zonula occludens 1 (ZO1), e citoqueratina. Ao mesmo tempo activan a expresi\u00f3n da vimentina, actina do m\u00fasculo liso alfa (ACTA2), e a prote\u00edna espec\u00edfica de fibroblastos 1 (FSP1). Tam\u00e9n producen compo\u00f1entes da matriz extracelular, como o col\u00e1xeno de tipo I e a fibronectina. A activaci\u00f3n anormal da v\u00eda Wnt foi implicada en procesos patol\u00f3xicos como a fibrose e o cancro. No desenvolvemento do m\u00fasculo card\u00edaco, a beta-catenina ten un papel bif\u00e1sico. Inicialmente, a activaci\u00f3n de Wnt/beta-catenina \u00e9 esencial para comprometer a diferenciaci\u00f3n de c\u00e9lulas mesenquimais nunha li\u00f1axe de c\u00e9lulas card\u00edacas; por\u00e9n, en estadios posteriores do desenvolvemento, c\u00f3mpre que se produza a regulaci\u00f3n \u00e1 baixa da beta-catenina.\nImplicaci\u00f3n na fisiolox\u00eda card\u00edaca.\nNo m\u00fasculo card\u00edaco, a beta-catenina forma un complexo coa N-cadherina nas uni\u00f3ns adherentes nas estruturas dos discos intercalares, que son responsables do acoplamento mec\u00e1nico e el\u00e9ctrico de c\u00e9lulas card\u00edacas adxacentes. En estudos feitos nun modelo de ratas adultas atopouse que nos cardiomicitos ventriculares a aparici\u00f3n e distribuci\u00f3n da beta-catenina est\u00e1 regulada espazo-temporalmente durante a rediferenciaci\u00f3n desas c\u00e9lulas en cultivo. Especificamente, a beta-catenina forma parte dun complexo coa N-cadherina e a alfa-catenina, que \u00e9 abundante nas uni\u00f3ns adherentes nos estadios temper\u00e1ns despois do illamento dos cardiomicitos para a reforma dos contactos c\u00e9lula-c\u00e9lula. Observouse que a beta-catenina forma un complexo coa emerina nos cardiomiocitos nas uni\u00f3ns adherentes dos discos intercalares; e esta interacci\u00f3n \u00e9 dependente da presenza na beta-catenina de sitios de fosforilaci\u00f3n para a GSK 3-beta. Ao facer un knockout da emerina alt\u00e9rase significativamente a localizaci\u00f3n da beta-catenina e a arquitectura global dos discos intercalares, o que lembra un fenotipo de cardiomiopat\u00eda dilatada.\nEn modelos animais de enfermidade card\u00edaca, puid\u00e9ronse desvelar as funci\u00f3ns da beta-catenina. En modelos de cobaias de estenose a\u00f3rtica e hipertrofia do ventr\u00edculo esquerdo, a beta-catenina cambia de localizaci\u00f3n subcelular pasando dos discos intercalares ao citosol, a pesar de non haber cambios na abundancia global celular de beta-catenina. A vinculina mostra un perfil de cambios similar. A N-cadherina non presenta cambios, e non hai regulaci\u00f3n compensatoria da placoglobina nos discos intercalares en ausencia de beta-catenina. En modelos de h\u00e1mster de cardiomiopat\u00eda e insuficiencia card\u00edaca, as adhesi\u00f3ns c\u00e9lula-c\u00e9lula son irregulares e desorganizadas, e os niveis de expresi\u00f3n de uni\u00f3ns adherentes/discos intercalares e o conxunto nuclear de mol\u00e9culas de beta-catenina dimin\u00faen. Estes datos indican que unha perda de beta-catenina pode xogar un papel nos discos intercalares enfermos que foron asociados coa hipertrofia do m\u00fasculo card\u00edaco e insuficiencia card\u00edaca. En modelos de ratas de infarto de miocardio, a transferencia do xene adenoviral de beta-catenina non fosforilable constitutivamente activa fac\u00eda diminu\u00edr o tama\u00f1o da zona afectada polo infarto de miocardio, activaba o ciclo celular, e reduc\u00eda a cantidade de apoptose nos cardiomiocitos e miofibroblastos card\u00edacos. Este descubrimento estaba coordinado coa potenciaci\u00f3n da expresi\u00f3n de prote\u00ednas pro-supervivencia, como survivina e Bcl-2, e o factor de crecemento endotelial vascular \u00e1 vez que promoven a diferenciaci\u00f3n dos fibroblastos card\u00edacos en miofibroblastos. Estes descubrimentos suxiren que a beta-catenina pode promover o proceso de rexeneraci\u00f3n e curaci\u00f3n despois dun infarto de miocardio. Nun modelo de ratas de insuficiencia card\u00edaca espontaneamente hipertensiva, detectouse un traslado de beta-catenin desde os discos intercalares/sarcolema ao n\u00facleo celular, evidenciado pola reduci\u00f3n da expresi\u00f3n da beta-catenina na fracci\u00f3n prote\u00edca da membrana e o incremento na fracci\u00f3n nuclear. Adicionalmente, atopouse un debilitamento da asociaci\u00f3n entre a glic\u00f3xeno sintase quinase-3\u03b2 e a beta-catenina, o cal pode indicar unha alteraci\u00f3n da estabilidade proteica. En conxunto, os resultados sinalan que o aumento da localizaci\u00f3n nuclear da beta-catenina pode ser importante no progreso da hipertrofia card\u00edaca.\nEn canto o papel da beta-catenina no mecanismo da hipertrofia card\u00edaca, estudos feitos en ratos transx\u00e9nicos mostraron resultados algo conflitivos en canto a se a regulaci\u00f3n \u00e1 alza da beta-catenina \u00e9 beneficiosa ou prexudicial. Un estudo recente feito usando un rato knockout condicional que ou carec\u00eda completamente de beta-catenina ou expresaba unha forma non degradable de beta-catenina nos cardiomiocitos atopou unha causa potencial para estas discrepancias. Parece haber un estrito control sobre a localizaci\u00f3n subcelular da beta-catenina no m\u00fasculo card\u00edaco. Os ratos que carec\u00edan de beta-catenina non ti\u00f1an o fenotipo manifesto no miocardio ventricular esquerdo; por\u00e9n, os ratos que presentaban unha forma estabilizada da beta-catenina desenvolv\u00edan cardiomiopat\u00eda dilatada, o que suxire que a regulaci\u00f3n temporal da beta-catenina polos mecanismos de degradaci\u00f3n das prote\u00ednas \u00e9 fundamental para o funcionamento normal da beta-catenina nas c\u00e9lulas card\u00edacas. Nun modelo de ratos con knockout da prote\u00edna desmos\u00f3mica placoglobina, implicada na cardiopat\u00eda ventricular dereita arritmox\u00e9nica, a estabilizaci\u00f3n da beta-catenina estaba tam\u00e9n aumentada, presumiblmente para compensar a perda do seu hom\u00f3logo placogloblina. Estes cambios estaban coordinados coa activaci\u00f3n de Akt e a inhibici\u00f3n da glic\u00f3xeno sintase quinase 3\u03b2, o que indica unha vez m\u00e1is que a estabilizaci\u00f3n anormal da beta-catenina pode estar implicada no desenvolvemento de cardiomiopat\u00eda. Outros estudos nos que se utilizou un dobre knockout para placoglobina e beta-catenina mostraron que o dobre knockout desenvolv\u00eda cardiomiopat\u00eda, fibrose e arritmias que causaban unha morte card\u00edaca s\u00fabita. A arquitectura dos discos intercalares foi gravemente alterada e as uni\u00f3ns comunicantes residentes de conexina 43 estaban marcadamente reducidas. As medidas dos electrocardiogramas captaron arritmias ventriculares letais espont\u00e1neas nos animais dobres-transx\u00e9nicos, o que suxire que tanto as cateninas\u2014beta-catenina coma a placoglobina son esenciais e indispensables para o acoplamento mecanoel\u00e9ctrico dos cardiomiocitos.\nImportancia cl\u00ednica.\nPapel nas doenzas card\u00edacas.\nOs perf\u00eds de expresi\u00f3n alterados da beta-catenina foron asociados coa cardiomiopat\u00eda dilatada en humanos. A regulaci\u00f3n \u00e1 alza da expresi\u00f3n da beta-catenina obs\u00e9rvase xeralmente nos pacientes con cardiomiopat\u00eda dilatada. En certo estudo, os pacientes con cardiomiopat\u00eda dilatada en estadio final mostraron case duplicados os niveis do ARNm e prote\u00edna do receptor de estr\u00f3xenos alfa (RE-alfa), e perd\u00edase a interacci\u00f3n RE-alfa/beta-catenina, que estaba presente nos discos intercalares de coraz\u00f3ns humanos non enfermos usados como control no estudo, o que suxire que a perda desta interacci\u00f3n nos discos intercalares poder\u00eda xogar un papel na progresi\u00f3n da insuficiencia card\u00edaca.\nImplicaci\u00f3n no cancro.\nA beta-catenina \u00e9 un protooncoxene. As mutaci\u00f3ns deste xene at\u00f3panse comunmente en diversos cancros: no carcinoma hepatocelular primario, cancro colorrectal, cancro de ovario, cancro de mama, cancro pulmonar e glioblastoma. Estimouse que aproximadamente o 10% de todas as mostras de tecidos secuenciadas de todos os cancros presentan mutaci\u00f3ns no xene CTNNB1. A maior\u00eda destas mutaci\u00f3ns agr\u00fapanse nunha pequena \u00e1rea do segmnento N-terminal da \u03b2-catenina: o motivo de uni\u00f3n a \u03b2-TrCP. As mutaci\u00f3ns que causan a perda de funci\u00f3n deste motivo esencialmente fan que sexa imposible a ubiquitinaci\u00f3n e degradaci\u00f3n da \u03b2-catenina. Isto causar\u00e1 que a \u03b2-catenina se traslade ao n\u00facleo sen ning\u00fan est\u00edmulo externo e impulsa continuamente a transcrici\u00f3n dos seus xenes diana. O incremento dos niveis de \u03b2-catenina nuclear tam\u00e9n se detectou no carcinoma de c\u00e9lulas basais, carcinoma de c\u00e9lulas escamosas de pescozo e cabeza (HNSCC), cancro de pr\u00f3stata (CaP), pilomatrixoma (PTR) e meduloblastoma Nestas observaci\u00f3ns pode estar implicada ou non unha mutation no xene da \u03b2-catenina; outros compo\u00f1entes da v\u00eda Wnt poden tam\u00e9n ser defectuosos.\nMutaci\u00f3ns similares vense tam\u00e9n frecuentemente nos motivos da APC que recrutan \u03b2-catenina. As mutaci\u00f3ns de perda de funci\u00f3n hereditaria da APC causan unha condici\u00f3n chamada polipose adenomatosa familiar. Os individuos afectados desevolven centos de p\u00f3lipos nos seus intestinos grosos. A maior\u00eda destes p\u00f3lipos son de natureza benigna, pero te\u00f1en o potencial de transformarse no mortal cancro colorrectal co paso do tempo. As mutaci\u00f3ns som\u00e1ticas da APC no cancro colorrectal son tam\u00e9n pouco com\u00fans. A beta-catenina e a APC est\u00e1n entre os xenes clave (xunto con outros, como K-Ras e SMAD4) implicados no desenvolvemento do cancro colorrectal. O potencial da \u03b2-catenina de cambiar o fenotipo previamente epitelial das c\u00e9lulas afectadas nun fenotipo invasivo de tipo mesenquimal (transici\u00f3n epitelial-mesenquimal) contrib\u00fae grandemente \u00e1 formaci\u00f3n de met\u00e1stases.\nComo diana terap\u00e9utica.\nDebido \u00e1 s\u00faa implicaci\u00f3n no desenvolvemento do cancro, a inhibici\u00f3n da beta-catenina segue recibindo unha atenci\u00f3n significativa. Pero alcanzar como obxectivo o seu sitio de uni\u00f3n no dominio armadillo non \u00e9 unha tarefa doada, debido a que ten unha superficie extensa e relativamente plana. Por\u00e9n, para unha inhibici\u00f3n eficiente, \u00e9 dabondo coa uni\u00f3n a \"puntos quentes\" m\u00e1is pequenos da s\u00faa superficie. Deste modo, un p\u00e9ptido \"grampa\" helicoidal derivado do motivo de uni\u00f3n \u00e1 \u03b2-catenina natural que se encontra en LEF1 \u00e9 suficiente para unha completa inhibici\u00f3n da transcrici\u00f3n dependente de \u03b2-catenina. Recentemente, desenvolv\u00e9ronse varias pequenas mol\u00e9culas que se unen \u00e1 mesma \u00e1rea moi cargada positivamente do dominio ARM (CGP049090, PKF118-310, PKF115-584 e ZTM000990). Ademais, os niveis de \u03b2-catenina poden tam\u00e9n estar influenciados tomando como diana compo\u00f1entes de \"augas arriba\" da v\u00eda Wnt e o complexo de destruci\u00f3n da \u03b2-catenina. O peto de uni\u00f3n N-terminal adicional \u00e9 tam\u00e9n importante para a activaci\u00f3n dos xenes diana de Wnt (necesario para o recrutamento de BCL9). Este sitio do dominio ARM pode ser farmacoloxicamente atacado polo \u00e1cido carn\u00f3sico, por exemplo. Ese sitio \"auxiliar\" \u00e9 outra diana atractiva para o desenvolvemento de f\u00e1rmacos. Malia a intensa investigaci\u00f3n precl\u00ednica realizada, non se disp\u00f3n a\u00ednda de inhibidores da \u03b2-catenina que funcionen como axentes terap\u00e9uticos.\nA desestabilizaci\u00f3n da \u03b2-catenina polo etanol \u00e9 unha das d\u00faas v\u00edas co\u00f1ecidas nas que a exposici\u00f3n ao alcohol induce a s\u00edndrome alcoh\u00f3lica fetal (a outra \u00e9 a deficiencia de folato inducida por etanol). O etanol produce unha desestabilizaci\u00f3n da \u03b2-catenina por medio dunha v\u00eda dependente da prote\u00edna G, na cal a fosfolipase C\u03b2 activada hidroliza o fosfatidilinositol (4,5)-bisfosfato a diacilglicerol e inositol (1,4,5)-trisfosfato. O inositol (1,4,5)-trisfosfato soluble desencadea a liberaci\u00f3n de calcio do ret\u00edculo endoplasm\u00e1tico. Este repentino incremento do calcio citoplasm\u00e1tico activa a prote\u00edna quinase dependente de Ca2+/calmodulina (CaMKII). A CaMKII activada desestabiliza a \u03b2-catenina por medio dun mecanismo a\u00ednda mal caracterizado, pero que probablemente implica a fosforilaci\u00f3n da \u03b2-catenina pola CaMKII. O programa transcricional da \u03b2-catenina (que se require para o desenvolvemento normal da crista neural) \u00e9 as\u00ed suprimido, o que ten como resultado a apoptose prematura das c\u00e9lulas da crista neural (morte celular).\nInteracci\u00f3ns.\nA beta-catenina presenta interacci\u00f3ns con:\nV\u00e9xase tam\u00e9n.\nLigaz\u00f3ns externas.\n\"Este artigo incorpora texto en dominio p\u00fablico da United States National Library of Medicine\"."}
{"id": "320367", "revid": "27155", "url": "https://gl.wikipedia.org/wiki?curid=320367", "title": "Adhesi\u00f3n c\u00e9lula-c\u00e9lula", "text": ""}
{"id": "320368", "revid": "27155", "url": "https://gl.wikipedia.org/wiki?curid=320368", "title": "Catenina beta 1", "text": ""}
{"id": "320369", "revid": "27155", "url": "https://gl.wikipedia.org/wiki?curid=320369", "title": "CTNNB1", "text": ""}
{"id": "320370", "revid": "23204", "url": "https://gl.wikipedia.org/wiki?curid=320370", "title": "Sint Maarten", "text": "Sint Maarten (, ) \u00e9 un pa\u00eds constitu\u00ednte do Reino dos Pa\u00edses Baixos no Caribe. Cunha poboaci\u00f3n de 41.486 habitantes en xaneiro de 2019 nunha superficie de 41\u00b444 km\u00b2, abarca o 44 % do sur da illa dividida de San Marti\u00f1o, mentres que o 56% setentrional da illa constit\u00fae a Colectividade francesa de San Marti\u00f1o. A capital de Sint Maarten \u00e9 Philipsburg. En conxunto, Sint Maarten e as outras illas holandesas do Caribe son chamadas o Caribe holand\u00e9s.\nAntes do 10 de outubro de 2010, Sint Maarten era co\u00f1ecida como o territorio insular de Sint Maarten (), e era un dos seis territorios insulares () que constitu\u00edan as Antillas Holandesas. Sint Maarten ten o status de pa\u00eds e territorio de ultramar (PTU) e non forma parte do Uni\u00f3n Europea.\nNo censo das Antillas Neerlandesas de 2011, a poboaci\u00f3n do territorio da illa era de 33.609 habitantes. No censo de 2017 a poboaci\u00f3n total do pa\u00eds era de 40.535 habitantes.\nOs d\u00edas 6 e 7 de setembro de 2017, a illa foi alcanzada polo furac\u00e1n Irma a Categor\u00eda 5, que causou danos xeneralizados e significativos a edificios e infraestruturas. .\nHistoria.\nEn 1493, durante a segunda viaxe de Cristovo Col\u00f3n \u00e1s Antillas, \u00e1 primeira illa que avistaron cham\u00e1rona \"Isla de San Mart\u00edn\" porque era o 11 de novembro d\u00eda de San Marti\u00f1o de Tours. Con todo, malia que reclamouna como territorio Espa\u00f1ol, Col\u00f3n nunca chegou al\u00ed, e Espa\u00f1a fixo do asentamento na illa unha prioridade secundaria.\nDoutra banda franceses e holandeses, cobizaban a illa. Mentres que os franceses quer\u00edan colonizar as illas entre Trinidad e as Bermudas, os holandeses atoparon en 'San Marti\u00f1o' un punto medio conveniente entre as s\u00faas colonias en Nova \u00c1msterdan (actual Nova York) e o Brasil. Con poucas persoas colonizaron a illa, e os holandeses facilmente fundaron un asentamento al\u00ed en 1631, constru\u00edndo Fort Amsterdam como protecci\u00f3n contra os invasores. Jan Claeszen Van Campen converteuse no seu primeiro gobernador, e pouco despois a Compa\u00f1\u00eda Holandesa das Indias Orientais comezou as s\u00faas operaci\u00f3ns nas minas de sal. Asentamentos franceses e brit\u00e1nicos xurdiron tam\u00e9n na illa. Tomando nota destas exitosas colonias e con ganas de manter o seu control do comercio do sal, os espa\u00f1ois atoparon agora a San Marti\u00f1o moito m\u00e1is atractivo. A Guerra dos oitenta anos que librabase entre Espa\u00f1a e os Pa\u00edses Baixos proporcionou un incentivo m\u00e1is para atacar.\nAs forzas espa\u00f1olas capturaron San Marti\u00f1o aos holandeses en 1633, tomando o control e o mando da maior\u00eda ou a totalidade dos colonos da illa. En Point Blanche, constru\u00edron o que hoxe \u00e9 o \"Antigo Forte Espa\u00f1ol\" para controlar o territorio. A\u00ednda que os holandeses tomaron represalias en varios intentos de recuperar San Marti\u00f1o, fracasaron. Quince anos despois de que os espa\u00f1ois conquistaran a illa, terminou a Guerra dos Oitenta Anos. Posto que xa non necesitaban unha base no Caribe e San Marti\u00f1o apenas daba beneficios, o espa\u00f1ois perderon o seu interese en defendela. En 1648, abandonaron a illa.\nCon Sint Maarten de novo libre, tanto os holandeses como os franceses aproveitaron a oportunidade de volver establecer os seus asentamentos. Colonos holandeses chegaron de San Eustaquio, mentres que os franceses vi\u00f1eron de Saint Kitts. Logo dun conflito inicial, ambas partes decat\u00e1ronse de que ning\u00fan render\u00edase facilmente. Preferindo evitar unha guerra total, asinaron o Tratado de Concordia en 1648, que divid\u00eda a illa en d\u00faas. Durante a negociaci\u00f3n do tratado, os franceses ti\u00f1an unha frota da armada de barcos da costa, que utilizaron como unha ameaza na negociaci\u00f3n. A pesar do tratado, as relaci\u00f3ns entre as d\u00faas partes non sempre foron cordiais. Entre 1648 e 1816, os conflitos cambiaron as fronteiras dezaseis veces. Ao final, os franceses quedaron con 53\u00a0km\u00b2 o 61% da superficie da illa, fronte a 34\u00a0km\u00b2 o 39% polo lado holand\u00e9s.\nCos novos cultivos de algod\u00f3n, tabaco e azucre, os franceses e os holandeses importaron un n\u00famero masivo de escravos para traballar nas plantaci\u00f3ns. A poboaci\u00f3n escrava creceu rapidamente, sendo m\u00e1is grande que a dos propietarios da terra. Sometidos a un trato cruel, os escravos protagonizaron rebeli\u00f3ns, tantos e tantas que foron imposibles de ignorar. O 12 de xullo de 1848, os franceses aboliron a escravitude no seu lado de San Marti\u00f1o. Os holandeses seguiron o seu exemplo quince anos despois.\nS\u00e9culo XX.\nLogo da abolici\u00f3n da escravitude, a cultura das plantaci\u00f3ns decaeu e a econom\u00eda da illa sufriu. En 1939, Sint Maarten recibiu un grande impulso cando foi declarado porto libre de impostos. O lado holand\u00e9s comezou a enfocarse ao turismo na d\u00e9cada de 1950, coa parte francesa seguindo o seu exemplo d\u00faas d\u00e9cadas m\u00e1is tarde. Porque ao estar dividida nunha parte holandesa e unha parte francesa, o boom tur\u00edstico era m\u00e1is grande en San Marti\u00f1o que nas illas pr\u00f3ximas. O seu Aeroporto Internacional Princesa Xuliana converteuse nun dos m\u00e1is activos do Caribe Oriental. Durante gran parte deste per\u00edodo, Sint Maarten foi gobernada polo magnate dos negocios Claude Wathey do Partido Democr\u00e1tico.\nA demograf\u00eda da illa tam\u00e9n cambiou dramaticamente durante este per\u00edodo. A poboaci\u00f3n da illa aumentou de apenas 5.000 persoas a preto de 60.000 persoas a mediados da d\u00e9cada de 1990. A inmigraci\u00f3n procedente das veci\u00f1as Antillas Menores, Curazao, Hait\u00ed, Rep\u00fablica Dominicana, Estados Unidos, Europa e Asia deixou \u00e1 poboaci\u00f3n nativa en minor\u00eda.\nSint Maarten converteuse nun \"territorio insular\" (\"eilandgebied\" en holand\u00e9s) das Antillas Holandesas en 1983. Antes desa data, Sint Maarten formaba parte do territorio insular das illas de Barlovento, xunto con Saba e San Eustaquio. O status de territorio insular con leva unha considerable autonom\u00eda resumida no Regulamento insular das Antillas Neerlandesas. O territorio da illa de San Marti\u00f1o era gobernado por un consello insular, un consello executivo, e un administrador () nomeado pola Coroa holandesa. Actualmente \u00e9 un pa\u00eds aut\u00f3nomo constitu\u00ednte do Reino dos Pa\u00edses Baixos.\nO 5 de setembro de 1995, o furac\u00e1n Lu\u00eds golpeou as illas causando grandes danos 35 anos despois do furac\u00e1n Donna.\nS\u00e9culo XXI.\nEn 1994, o Reino dos Pa\u00edses Baixos e Francia asinaron o tratado franco-holandes de control fronteirizo de San Marti\u00f1o, que permite controlar conxuntamente a fronteira franco-holandesa nos chamados \"voos de risco \". Logo dalg\u00fan atraso, o tratado foi ratificado en novembro de 2006 polos Pa\u00edses Baixos, e posteriormente entrou en vigor o 1 de agosto de 2007.\nO 10 de outubro de 2010, Sint Maarten converteuse nun pa\u00eds constitu\u00ednte () dentro do Reino dos Pa\u00edses Baixos, polo que \u00e9 un socio en igualdade constitucional con Aruba, Cura\u00e7ao e a propia Holanda. Sint Maarten ten o c\u00f3digo SXM e SX, de pa\u00eds, segundo a ISO 3166-1 alfa-2 e o a extensi\u00f3n de Internet .Sx ccTLD estivo dispo\u00f1ible para inscribirse o 15 de novembro de 2012.\nA poboaci\u00f3n combinada dos dous territorios seguiu crecendo, a\u00ednda que a un ritmo m\u00e1is lento, e en 2013 era ao redor de 75.000 habitantes.\nGoberno e pol\u00edtica.\nO Constituci\u00f3n de Sint Maarten foi adoptada por unanimidade polo consello illa de San Marti\u00f1o en 21 de xullo de 2010. As elecci\u00f3ns para un novo consello da illa celebr\u00e1ronse o 17 de setembro de 2010, xa que o n\u00famero de prazas incrementouse de 11 a 15. O consello da illa converteuse no Estates de Sint Maarten o 10 de outubro.\nEugene Holiday foi nomeado como o primeiro Gobernador de Sint Maarten () polo Consello de Ministros do Reino dos Pa\u00edses Baixos en setembro de 2010. Asumiu o cargo o 10 de outubro de 2010.\nCorrupci\u00f3n.\nEn 1978, o goberno dos Antillas Holandesas creou unha Comisi\u00f3n de Investigaci\u00f3n sobre as Illas de Barlovento () para investigar as denuncias de corrupci\u00f3n no goberno da illa. Malia que o informe emitido por esta comisi\u00f3n foi prexudicial para o goberno da illa, non se puxeron en marcha medidas para frear a corrupci\u00f3n, posiblemente debido a que o goberno das Antillas Holandesas depend\u00eda do apoio do Partido Dem\u00f3crata de Wathey no Estates das Antillas Holandesas. En agosto de 1990, o fiscal das Antillas Holandesas iniciou unha investigaci\u00f3n sobre os presuntos v\u00ednculos entre o goberno da illa de San Marti\u00f1o e a mafia siciliana, e en 1991 o Tribunal de Contas das Antillas Holandesas emitiu un informe que conclu\u00edu que o goberno da illa de San Marti\u00f1o era corrupto.\nNo Goberno e o Parlamento dos Pa\u00edses Baixos, a petici\u00f3n de medidas converteuse cada vez m\u00e1is forte. Coa presi\u00f3n holandesa, o goberno das Antillas Holandesas creou a comisi\u00f3n Pourier encargada de investigar o estado dos asuntos do goberno da illa de San Marti\u00f1o, en decembro de 1991. O seu informe conclu\u00edu que a illa estaba nunha severa crise financeira, que as normas de toma de decisi\u00f3ns democr\u00e1ticas romp\u00e9ranse de forma continua, e que o goberno da illa constitu\u00eda unha oligarqu\u00eda. En resumo, o goberno da illa fracasara completamente de acordo co informe. Logo de longas negociaci\u00f3ns, o Goberno Unido promulgou unha Orde en Consello do Reino () a principios de 1993, deixando a Sint Maarten baixo a supervisi\u00f3n directa do Reino. A\u00ednda que orixinalmente era por un per\u00edodo dun ano, a Orde en Consello para o reino estendeuse co tempo ata o 1 de marzo de 1996.\nA\u00ednda que moito cambiou desde ent\u00f3n, as denuncias de actividades delituosas seguen afectando a Sint Maarten. En 2004, o Ministro de Xustiza das Antillas Neerlandesas solicitou ao Centro de Documentaci\u00f3n e Investigaci\u00f3n Cient\u00edfica ( (WODC)) do Ministerio de Xustiza holand\u00e9s que levase a cabo a investigaci\u00f3n sobre o crime organizado en Sint Maarten. O informe chegou \u00e1 conclusi\u00f3n de que o lavado de di\u00f1eiro e o comercio da coca\u00edna xeneraliz\u00e1ronse en Sint Maarten. Tam\u00e9n alegou que di\u00f1eiro da illa foi utilizado para financiar Hamas, a s\u00faa asociada Fundaci\u00f3n Terra Santa e aos talib\u00e1ns.\nEn abril de 2009, o ex Comisionado Louie Laveist foi declarado culpable e condenado a unha pena de prisi\u00f3n de 18 meses, polo xulgado de primeira instancia de Sint Maarten, por falsificaci\u00f3n, fraude e suborno. M\u00e1is tarde foi absolto da acusaci\u00f3n de falsificaci\u00f3n e de fraude por parte do Tribunal Com\u00fan de Xustiza das Antillas Neerlandesas e Aruba, pero non de suborno.\nDemograf\u00eda.\nNo censo de Antillas Holandesas de 2001, a poboaci\u00f3n do territorio insular era de 30.594 habitantes. A estimaci\u00f3n oficial da poboaci\u00f3n ao 1 de xaneiro de 2010 era de 37.429 cunha densidade de poboaci\u00f3n de 1.100 habitantes por km\u00b2.\nCultura.\nOs idiomas oficiais son o holand\u00e9s e ingl\u00e9s. Tam\u00e9n se fala un dialecto crioulo que ten como base o ingl\u00e9s. Cada ano disp\u00fatase unha regata durante 3 d\u00edas que culmina na primeira semana de marzo. Na illa residen diversos artistas de sona internacional.\nCultura popular.\nA illa \u00e9 famosa pola pista de aterraxe do aeroporto, o Princess Juliana International Airport, no que os avi\u00f3ns descenden xusto encima de Maho Beach, debido \u00e1 proximidade da pista co oc\u00e9ano. Os avi\u00f3ns parecen aterrar perigosamente sobre os ba\u00f1istas. Polo tanto, esta praia e o aeroporto convert\u00e9ronse nun lugar popular no que ver aterraxes de avi\u00f3ns.\nEducaci\u00f3n.\nA Facultade de Medicina da Universidade Americana do Caribe (AUC), fundada en 1978, e que atop\u00e1base anteriormente en Montserrat. Debido \u00e1 erupci\u00f3n do volc\u00e1n Soufri\u00e8re Hills en 1995, trasladou o seu campus a St. Maarten ese ano. O campus permanente completouse en 1998 en Cupecoy.\nO Universidade de San Marti\u00f1o (USM) at\u00f3pase en Philipsburg.\nA Facultade de Medicina da Universidade de San Eustaquio, fundada en 1999, atop\u00e1base anteriormente en San Eustaquio. En setembro de 2013, a Universidade de San Eustaquio trasladou o seu campus a Cole Bay, St. Maarten.\nTransporte e econom\u00eda.\nO transporte a\u00e9reo de Sint Maarten e o de toda a illa \u00e9 servido polo Aeroporto Internacional Princesa Xuliana, que \u00e9 ben co\u00f1ecido polos seus aterraxes, cunha moi baixa aproximaci\u00f3n final para aterrar preto dunha praia moi popular no final da pista. Winair (Windward Islands Airways) ten a s\u00faa sede nos terreos do aeroporto.\nNon hai ferrocarr\u00eds na illa.\nA econom\u00eda de Sint Maarten bas\u00e9ase principalmente no turismo, xa sexa dos turistas aloxados na illa ou dos turistas dos moitos cruceiros que atracan no porto de Philipsburg.\n= Ligaz\u00f3ns externas.\nOrganizaci\u00f3ns;\nUniversidades;"}
{"id": "320373", "revid": "56817", "url": "https://gl.wikipedia.org/wiki?curid=320373", "title": "Gu\u00eda de Galicia", "text": "Co t\u00edtulo de Gu\u00eda de Galicia escrib\u00edronse diversas obras relativas \u00e1 xeograf\u00eda e historia de Galicia:"}
{"id": "320377", "revid": "12452", "url": "https://gl.wikipedia.org/wiki?curid=320377", "title": "BC Kavala", "text": ""}
{"id": "320380", "revid": "89787", "url": "https://gl.wikipedia.org/wiki?curid=320380", "title": "Ilya Ilyin", "text": "Ilya Aleksandrovich Ilyin (:\u0418\u043b\u044c\u0438\u043d \u0418\u043b\u044c\u044f \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447; en casaco \u0418\u043b\u044c\u0438\u043d \u0418\u043b\u044c\u044f \u0410\u043b\u0435\u043a\u0441\u0430\u043d\u0434\u0440\u04b1\u043b\u044b), nado en Kyzylorda o 24 de maio de 1988, \u00e9 un levantador de pesos casaco, ga\u00f1ador de dous campionatos ol\u00edmpicos e catro campionatos mundiais de halterofilia e posuidor das marcas mundiais e ol\u00edmpicas da clase de 94\u00a0kg tanto en arrancada (233\u00a0kg) como en dous tempos (418\u00a0kg)."}
{"id": "320381", "revid": "89787", "url": "https://gl.wikipedia.org/wiki?curid=320381", "title": "Carlos M\u00e9ixome", "text": "Carlos M\u00e9ixome Quinteiro, nado en Lal\u00edn o 18 de setembro de 1954, \u00e9 un historiador e escritor galego.\nTraxectoria.\nNaceu en Lal\u00edn pero pronto foi para O Carballi\u00f1o. Estudou Filosof\u00eda e Ciencias da Educaci\u00f3n na Universidade de Santiago de Compostela. Foi profesor de Xeograf\u00eda e Historia en centros da comarca de Vigo e o Val Mi\u00f1or. En 1999 participou na fundaci\u00f3n do Instituto de Estudos Mi\u00f1oranos, do que foi director ata o 2015. Colaborou co Instituto Galego de An\u00e1lise e Documentaci\u00f3n (IGADI) publicando sobre a Iugoslavia, Cuba e Rusia. Desde o 2005 leva unha boa actividade memorial\u00edstica sobre a persecuci\u00f3n franquista no Val Mi\u00f1or e no sur da provincia de Pontevedra.\nEn 2015 publicou unha recompilaci\u00f3n dos seus artigos xornal\u00edsticos co t\u00edtulo \"Daqu\u00ed e dacol\u00e1. Follas voadeiras\". Desde 2014 mant\u00e9n o blog \"P\u00e9 do Gali\u00f1eiro.\" Tam\u00e9n colabora con \"A Nova Peneira.\""}
{"id": "320389", "revid": "22795", "url": "https://gl.wikipedia.org/wiki?curid=320389", "title": "Dugongidae", "text": ""}
{"id": "320391", "revid": "54336", "url": "https://gl.wikipedia.org/wiki?curid=320391", "title": "Baia de Barcelona", "text": "Baia de Barcelona (chamada Santa Baia, Santa Eulalia, Santa Oalla ou Santalla; en catal\u00e1n: Santa Eul\u00e0lia, Eul\u00e0ria ou Laia) (Barcino (actual Barcelona), h. 290 - ib\u00eddem, 12 de febreiro de 303) foi unha m\u00e1rtir cristi\u00e1. Foi canonizada en 633 e consid\u00e9rase santa tanto pola Igrexa cat\u00f3lica como pola Ortodoxa.\n\u00c9 a patroa dos municipios de Barcelona, Pallej\u00e0 (Barcelona), Perpi\u00f1\u00e1n (Francia), Esparreguera (Barcelona), Santa Eulalia del Campo (Teruel) , Riudecols (Tarragona) e da vila de Ribas de la Valduerna (Le\u00f3n).\nA s\u00faa simbolox\u00eda \u00e9 unha cruz de Santo Andr\u00e9, espeque e unha pomba. A s\u00faa vida conf\u00fandese \u00e1s veces coa Santa Baia de M\u00e9rida.\nLenda.\nVida e martirio.\nA lenda da que se ten constancia a partir do s\u00e9culo VII, rem\u00f3ntase \u00e1 \u00e9poca romana. Segundo a tradici\u00f3n cristi\u00e1, Baia foi unha nena educada no cristianismo, que morou nos arrabaldes da cidade de Barcino (Hispania), no que hoxe \u00e9 Sarri\u00e0, a finais do s\u00e9culo III. Con 13 anos, durante o per\u00edodo de persecuci\u00f3ns aos cristi\u00e1ns do emperador Diocleciano (284-305 dC), Baia fuxiu do seu fogar e foi na procura do gobernador de Barcino, Daciano, para recriminarlle as represi\u00f3ns. O gobernador, ante a negativa da rapariga a rexeitar a fe cristi\u00e1, condenouna a trece martirios, tantos como anos ti\u00f1a.\nSegundo a tradici\u00f3n, como primeiro tormento foi encarcerada nunha cela escura, para despois ser azoutada. No cabalete foille desgarrada a carne con garfos. Despois foi posta de p\u00e9 nun braseiro a arder e queim\u00e1ronlle os peitos. As feridas foron fregadas con pedra ruda, para despois botarlles \u00f3leo a ferver e chumbo fundido, ademais de guindala a un foxo de cal vivo. O noveno tormento, un dos m\u00e1is co\u00f1ecidos popularmente, consistiu en p\u00f3la espida dentro dun bocoi cheo de cristais, cravos e outros obxectos punxentes, sendo guindado despois por unha r\u00faa abaixo. Posteriormente, foi encerrada nun curral cheo de pulgas. Finalmente, foi paseada n\u00faa pola r\u00faas da cidade at\u00e9 o lugar do suplicio onde foi crucificada nunha Cruz de Santo Andr\u00e9. Segundo a lenda, durante a s\u00faa cruxifici\u00f3n produciuse unha nevarada, tapando a pureza do seu corpo nu. Tam\u00e9n segundo a tradici\u00f3n popular, ao final da s\u00faa pregaria de que o Se\u00f1or a tomase no Seu Reino, a xentalla viu voar cara o ceo da s\u00faa boca unha pomba branca; lenda semellante \u00e1 de Baia de M\u00e9rida.\nOutras lendas.\nAo longo dos s\u00e9culos, outras lendas e mitos xurdiron sobor da santa. En 878 os restos da santa, que estaban soterrados en Santa Maria del Mar, foron trasladados ao que hoxe \u00e9 a Catedral. Segundo a lenda, cando a comitiva que portaba a arca chegou \u00e1 porta da vila, o cadaleito tornouse tan pesado que resultaba impos\u00edbel movelo. Nese intre, apareceu un anxo que sinalou co dedo a un dos c\u00f3engos da procesi\u00f3n. Este, arrepentido, confesou que se quedara cunha deda da santa como reliquia. Unha vez restitu\u00edda a deda mutilada, os restos puideron cruzar as murallas.\nDende 1868 Santa Baia (Eul\u00e0lia) comparte o padro\u00e1dego de Barcelona con Nosa Se\u00f1ora da Merc\u00e9 e, na s\u00faa honra, a cidade celebra no mes de setembro a s\u00faa principal festa maior. A cultura popular atrib\u00fae \u00e1s b\u00e1goas de Santa Eul\u00e0lia, triste polo esquecemento dos barceloneses, as choivas que a mi\u00fado deslocen as celebraci\u00f3ns da Merc\u00e9\nHistoricidade.\nExisten serias d\u00fabidas sobre a historicidade da vida e martirio de Baia de Barcelona, podendo se tratar dunha versi\u00f3n local da Historia de Baia de M\u00e9rida.\nComo hist\u00f3rica patroa de Barcelona, a capital catal\u00e1 conserva m\u00faltiples referencias a Santa Baia.\nTradici\u00f3ns culturais.\nAnualmente, coincidindo coa semana do 12 de febreiro, Barcelona celebra as Festas de Santa Eul\u00e0lia. Aos actos lit\u00farxicos e institucionais, cuxa celebraci\u00f3n se remonta ao s\u00e9culo XVIII, engad\u00edronse, desde os anos 1980, m\u00faltiples festexos populares nas r\u00faas, que converteron esta celebraci\u00f3n en festa maior de inverno na vila.\nAdemais de \"correfocs\" e bailes de sardanas, ten lugar a Procesi\u00f3n das Laias, un desfile polas r\u00faas do barrio no que participan Xigantes e cabezudos da cidade. Entre elas, as bautizadas en honra \u00e1 patroa, como a \"Eul\u00e0lia\", dos Gegantons Vells del Pi, cuxa orixe rem\u00f3ntase a 1780, ou a \"Gegantona Laia\", que reproduce a iconograf\u00eda da m\u00e1rtir.\nAs\u00ed mesmo, co gallo desta festividade, \u00edzase no balc\u00f3n principal da Casa da Cidade de Barcelona a hist\u00f3rica Bandeira de Santa Eulalia de Barcelona"}
{"id": "320392", "revid": "18868", "url": "https://gl.wikipedia.org/wiki?curid=320392", "title": "Eulalia de Barcelona", "text": ""}
{"id": "320393", "revid": "18868", "url": "https://gl.wikipedia.org/wiki?curid=320393", "title": "Santa Baia de Barcelona", "text": ""}
{"id": "320394", "revid": "18868", "url": "https://gl.wikipedia.org/wiki?curid=320394", "title": "Santa Eulalia de Barcelona", "text": ""}
{"id": "320395", "revid": "18868", "url": "https://gl.wikipedia.org/wiki?curid=320395", "title": "Santa Baia de M\u00e9rida", "text": ""}
{"id": "320396", "revid": "18868", "url": "https://gl.wikipedia.org/wiki?curid=320396", "title": "Santa Eulalia de M\u00e9rida", "text": ""}
{"id": "320398", "revid": "54336", "url": "https://gl.wikipedia.org/wiki?curid=320398", "title": "Ux\u00eda de Alexandr\u00eda", "text": "Santa Ux\u00eda, co\u00f1ecida por veces coma Santa Euxenia, Santa Euxea ou Santa Ouxea, foi unha m\u00e1rtir cristi\u00e1 nada na antiga Roma do s\u00e9culo III e finada en Roma ou Alexandr\u00eda en 258, venerada pola Igrexa cat\u00f3lica e a Igrexa ortodoxa, cuxa festividade cel\u00e9brase o 23 e 24 de decembro, respectivamente. A s\u00faa haxiograf\u00eda incl\u00faese na Lenda dourada. O seu culto \u00e9 moi antigo, e tornouse moi popular por relatos de fabulosas milagres espalladas en varias linguas. En Galicia \u00e9 patroa de numerosas parroquias (V\u00e9xase: ).\nHaxiograf\u00eda.\nUx\u00eda era filla dun nobre romano, Filippo, que foi nomeado prefecto de Exipto polo emperador Galieno, polo que se trasladou a Alexandr\u00eda coa s\u00faa familia, a s\u00faa dona Claudia, Ux\u00eda e mailos seus irm\u00e1ns Serxio e Avito. Al\u00f3 Ux\u00eda converteuse ao cristianismo cos seus escravos Proto e Xacinto. Como consagrara secretamente a s\u00faa virxindade a Deus, fuxiu da s\u00faa casa vestida de home para evitar o seu casamento concertado co mozo Aquilino, fillo do c\u00f3nsul, e baixo falsa identidade ingresou nun mosteiro masculino.\nSiguiu finxindo ser home e co tempo chegou a ser abade e a s\u00faa sona estendeuse dentro e f\u00f3ra do convento. Daquela, unha nobre romana chamada de Melanzia intentou seducilo, mais ao ser rexeitada por despecho acusouno de intentar abusar dela. No xu\u00edzo, presidido polo seu propio pai, para demostrar a s\u00faa inocencia tivo que revelar a s\u00faa verdadeira identidade. Tras reencontrar \u00e1 s\u00faa filla perdida o seu pai se converter\u00eda tam\u00e9n ao cristianismo.\nFoi mandada decapitar polo prefecto de Alexandr\u00eda Nicezio un 25 de decembro. e foi sepultada na v\u00eda Latina.\nInfluencias modernas.\n\u00c9 reco\u00f1ecida pola moderna comunidade LGBT coma un exemplo de santo transx\u00e9nero, particularmente reflectida na obra de 1996 de Lorae Parry, \"Eugenia\", sobre unha inmigrante italiana para a Nova Zelandia no s\u00e9culo XX que vive como un home."}
{"id": "320399", "revid": "12452", "url": "https://gl.wikipedia.org/wiki?curid=320399", "title": "Euxenia de Roma", "text": ""}
{"id": "320400", "revid": "56817", "url": "https://gl.wikipedia.org/wiki?curid=320400", "title": "Baceiro", "text": "O top\u00f3nimo galego Baceiro pode referirse a:"}
{"id": "320403", "revid": "23204", "url": "https://gl.wikipedia.org/wiki?curid=320403", "title": "Ux\u00eda (nome)", "text": "Ux\u00eda (masculino Ux\u00edo) \u00e9 un nome feminino galego de orixe grega: \u03b5\u1f50\u03b3\u03b5\u03bd\u03ae\u03c2 (\"eugen\u0113s\"), \"nobre\", literalmente \"ben nada\", de \u03b5\u1f56 (\"eu\"), \"ben\" e \u03b3\u03ad\u03bd\u03bf\u03c2 (\"genos\"), \"raza, familia\".\nSantoral.\nSanta Ux\u00eda, 23 de decembro: Santa Ux\u00eda foi unha m\u00e1rtir romana do s\u00e9culo III, \u00e9 moi venerada en Galicia .\nVariantes.\nEuxea, Euxenia, Oxea, Ouxea, Ux\u00eda, Xenia,\n\"Eug\u00e9nia, Ugia\" (galego reintegracionista)."}
{"id": "320404", "revid": "18868", "url": "https://gl.wikipedia.org/wiki?curid=320404", "title": "Euxenia", "text": ""}
{"id": "320405", "revid": "18868", "url": "https://gl.wikipedia.org/wiki?curid=320405", "title": "Euxea", "text": ""}
{"id": "320406", "revid": "22795", "url": "https://gl.wikipedia.org/wiki?curid=320406", "title": "Dugonginae", "text": ""}
{"id": "320407", "revid": "22795", "url": "https://gl.wikipedia.org/wiki?curid=320407", "title": "Dugong", "text": ""}
{"id": "320408", "revid": "22795", "url": "https://gl.wikipedia.org/wiki?curid=320408", "title": "Dugonxinos", "text": ""}
{"id": "320409", "revid": "22795", "url": "https://gl.wikipedia.org/wiki?curid=320409", "title": "Dug\u00f3nxidos", "text": ""}
{"id": "320419", "revid": "56817", "url": "https://gl.wikipedia.org/wiki?curid=320419", "title": "Bacelares", "text": "O top\u00f3nimo galego Bacelares pode referirse a:"}
{"id": "320424", "revid": "98629", "url": "https://gl.wikipedia.org/wiki?curid=320424", "title": "Philipsburg", "text": "Philipsburg \u00e9 a cidade principal e Capital do pa\u00eds de Sint Maarten. A cidade est\u00e1 situada nunha estreita franxa de terra entre Great Bay e Great Salt Pond. Funciona como o centro comercial da illa de San Marti\u00f1o, da cal, Sint Maarten abarca a metade sur. En 2011 ti\u00f1a ten 1.327 habitantes.\nA illa foi avistada por primeira vez por Cristovo Col\u00f3n o 11 de novembro de 1493, pero xa era un asentamento arauaco antes do seu descubrimento. Philipsburg foi fundada en 1763 por John Philips, un capit\u00e1n escoc\u00e9s na mari\u00f1a holandesa; o asentamento pronto converteuse nun centro bulicioso de comercio internacional. Dous fortes hist\u00f3ricos dan testemu\u00f1o da importancia estrat\u00e9xica de Philipsburg na historia de San Marti\u00f1o: Fort Amsterdam e Fort Willem.\nA principal zona comercial, a r\u00faa Front, est\u00e1 no coraz\u00f3n da cidade. Philipsburg tam\u00e9n ten un porto que \u00e9 visitado por moitos cruceiros, barcos como \"Celebrity Solstice ', \" Princesa\", \"Disney Magic\", e desde 2010, \" Oasis of the Seas \".\nPrincess Juliana International Aeroport.\nMundialmente famoso polas s\u00faas fotograf\u00edas coas aeronaves aterrando xusto encima da praia, o Aeroporto Internacional Princesa Xuliana (IATA: SXM, OACI: TNCM), ao oeste de Philipsburg, converteuse para moitos nunha raz\u00f3n en se mesma para visitar Sint Maarten.\nDebido \u00e1 s\u00faa curta pista (2.180 metros), os avi\u00f3ns en aproximaci\u00f3n \u00e1 pista te\u00f1en que voar a altitudes infrecuentemente baixas, sobrevoando a menos de 10-20 metros sobre a veci\u00f1a Maho Beach.\nO chorro do reactor que liberan as aeronaves que saen \u00e9 tam\u00e9n outra \"atracci\u00f3n\", xa que crea ondas artificiais. Con todo, o chorro dun reactor \u00e9 fisicamente perigoso polo que os espectadores te\u00f1en que actuar con cautela. As autoridades locais puxeron un aviso na cerca do aeroporto para alertar \u00e1 xente sobre os perigos dos chorros dos reactores.\nClima.\nEsta \u00e1rea ten unha estaci\u00f3n seca pronunciada. De acordo co sistema de Clasificaci\u00f3n clim\u00e1tica de K\u00f6ppen, Philipsburg ten un clima tropical seco, abreviado \"Aw\" sobre os mapas clim\u00e1ticos."}
{"id": "320425", "revid": "5132", "url": "https://gl.wikipedia.org/wiki?curid=320425", "title": "Liga ABA", "text": ""}
{"id": "320426", "revid": "5132", "url": "https://gl.wikipedia.org/wiki?curid=320426", "title": "Euroleague Basketball", "text": ""}
{"id": "320427", "revid": "1131", "url": "https://gl.wikipedia.org/wiki?curid=320427", "title": "O Bacelo", "text": ""}
{"id": "320429", "revid": "56817", "url": "https://gl.wikipedia.org/wiki?curid=320429", "title": "Bacorelle", "text": "O top\u00f3nimo galego Bacorelle pode referirse a:"}
{"id": "320430", "revid": "56817", "url": "https://gl.wikipedia.org/wiki?curid=320430", "title": "Bacur\u00edn", "text": "O top\u00f3nimo galego Bacur\u00edn pode referirse a:"}
{"id": "320431", "revid": "1131", "url": "https://gl.wikipedia.org/wiki?curid=320431", "title": "Babareira", "text": ""}
{"id": "320432", "revid": "1131", "url": "https://gl.wikipedia.org/wiki?curid=320432", "title": "Babenzo", "text": ""}
{"id": "320433", "revid": "1131", "url": "https://gl.wikipedia.org/wiki?curid=320433", "title": "A Babilonia", "text": ""}
{"id": "320434", "revid": "1131", "url": "https://gl.wikipedia.org/wiki?curid=320434", "title": "A Bacela", "text": ""}
{"id": "320435", "revid": "25871", "url": "https://gl.wikipedia.org/wiki?curid=320435", "title": "Gran Premio de Brasil de 1975", "text": ""}
{"id": "320436", "revid": "25871", "url": "https://gl.wikipedia.org/wiki?curid=320436", "title": "Gran Premio de Brasil de 1980", "text": ""}
{"id": "320437", "revid": "25871", "url": "https://gl.wikipedia.org/wiki?curid=320437", "title": "Gran Premio de Brasil de 1982", "text": ""}
{"id": "320438", "revid": "25871", "url": "https://gl.wikipedia.org/wiki?curid=320438", "title": "Gran Premio de Brasil de 1984", "text": ""}
{"id": "320439", "revid": "25871", "url": "https://gl.wikipedia.org/wiki?curid=320439", "title": "Gran Premio de Brasil de 1985", "text": ""}
{"id": "320441", "revid": "1131", "url": "https://gl.wikipedia.org/wiki?curid=320441", "title": "Nosa Se\u00f1ora de Valvanera", "text": "A Virxe de Valvanera \u00e9 unha advocaci\u00f3n mariana da serra da Demanda, A Rioxa (Espa\u00f1a), da cal \u00e9 patroa e \u00e9 unha das sete patroas das comunidades aut\u00f3nomas de Espa\u00f1a. A imaxe actual \u00e9 unha talla considerada dun rom\u00e1nico primitivo, de finais do s\u00e9culo\u00a0XI ou comezos do s\u00e9culo\u00a0XII.\nO achado.\nA aparici\u00f3n da imaxe est\u00e1 relatada na \"Historia Latina\", escrita en 1419 por Rodrigo de Castroviejo, Abade de Valvanera, como traduci\u00f3n dun texto en lat\u00edn do s\u00e9culo\u00a0XII escrito probablemente por Gonzalo de Berceo. Conta que o ladr\u00f3n \"Nu\u00f1o O\u00f1ez\", ouvindo o rezo da que \u00eda ser a s\u00faa v\u00edtima, arrepentiuse dos seus crimes, encomend\u00e1ndose \u00e1 Virxe Mar\u00eda para que lle axude a cambiar a s\u00faa vida. Un d\u00eda durante as s\u00faas oraci\u00f3ns aparec\u00e9uselle un anxo, indic\u00e1ndolle que fose a Valvanera en busca dun carballo que sobresa\u00edse dos demais, de cuxo p\u00e9 brotaba unha fonte e que conti\u00f1a varios enxames de abellas, onde atopar\u00eda unha imaxe da Virxe Mar\u00eda. Acudiu a devandito lugar co crego Domingo atopando a imaxe. Nese lugar comezar\u00edan a edificar un lugar de culto \u00e1 Virxe, no \u00faltimo terzo do S\u00e9culo IX.\nCon este achado dar\u00edase orixe ao Mosteiro de Valvanera, onde actualmente ven\u00e9rase a esta imaxe, custodiada por monxes beneditinos.\nA coroaci\u00f3n can\u00f3nica da imaxe tivo lugar no Espol\u00f3n de Logro\u00f1o o 15 de outubro de 1954.\nHimno.\nNas parroquias da Rioxa e o mosteiro, o himno anterior non \u00e9 co\u00f1ecido, o que se canta habitualmente \u00e9 estoutro;\n\"PUES BRILL\u00c1IS EN VALVANERA\"\n\"COMO SOL DE ESTA REGI\u00d3N,\"\n\"MIRADNOS, MADRE AMOROSA,\"\n\"CON TIERNA PREDILECCI\u00d3N.\"\n1.- \"Virgendita adorada de Valvanera; Serranilla graciosa, bien de esta tierra.\"\n2.- \"Dios te salve, Mar\u00eda Madre de gracia de La Rioja y Cameros reina adorada.\"\n3.- \"De nuestros padres fuiste dulzura y vida; hoy, de nuestra esperanza prenda querida.\"\n4.- \"Vuelve, Madre, a nosotros tus ojos bellos; que su luz har\u00e1 dulce nuestro destierro.\"\n5.- \"y en el Cielo por siempre danos contigo a Jes\u00fas, de tu vientre fruto bendito.\""}
{"id": "320442", "revid": "5132", "url": "https://gl.wikipedia.org/wiki?curid=320442", "title": "KK Hemofarm", "text": ""}
{"id": "320443", "revid": "96271", "url": "https://gl.wikipedia.org/wiki?curid=320443", "title": "Sancrist\u00e1n", "text": "Un sancrist\u00e1n ou sancrist\u00e1 \u00e9 a persoa (laica ou relixiosa) que asiste ao sacerdote nos labores de coidado e limpeza da igrexa, a sancrist\u00eda e dos obxectos sacros que conte\u00f1en. \u00c9 ademais o encargado de preparar todo o necesario para a celebraci\u00f3n da misa.\nHistoria.\nNa antig\u00fcidade moitas das funci\u00f3ns do sancrist\u00e1n foron realizadas polos \"ostiarii\", posteriormente polos \"mansionarii\" e os tesoureiros. Os Decretos de Gregorio IX falan do sancrist\u00e1n coma se tivese unha oficina adxunta \u00e1 honorable, e afirman que a s\u00faa deber era o de coidar os vasos, ornamentos e luces sacras. Hoxe en d\u00eda o sancrist\u00e1n pode ser elixido ou designado directamente. O \"C\u00e6remoniale Episcoporum\" prescribiu que en catedrais e colexiatas."}
{"id": "320445", "revid": "18868", "url": "https://gl.wikipedia.org/wiki?curid=320445", "title": "San Columba", "text": ""}
{"id": "320446", "revid": "18868", "url": "https://gl.wikipedia.org/wiki?curid=320446", "title": "Colm Cille", "text": ""}
{"id": "320447", "revid": "98629", "url": "https://gl.wikipedia.org/wiki?curid=320447", "title": "Sostibilidade", "text": "En ecolox\u00eda, sostibilidade ou sustentabilidade \u00e9 a capacidade que te\u00f1en os sistemas biol\u00f3xicos de manterse diversos e produtivos co transcurso do tempo. Ref\u00edrese ao equilibrio dunha especie cos recursos da s\u00faa contorna. Por extensi\u00f3n apl\u00edcase \u00e1 explotaci\u00f3n dun recurso por baixo do l\u00edmite de renovaci\u00f3n do mesmo, desde a perspectiva da prosperidade humana e segundo o Informe Brundtland de 1987.\nA sustentabilidade significa a existencia de condici\u00f3ns econ\u00f3micas, ecol\u00f3xicas, sociais e pol\u00edticas que determinen o seu funcionamento de forma harm\u00f3nica ao longo do tempo e do espazo. Consiste en satisfacer as necesidades da actual xeraci\u00f3n sen sacrificar a capacidade de futuras xeraci\u00f3ns de satisfacer as s\u00faas propias necesidades. \u00c9 un termo ligado \u00e1 acci\u00f3n do home en relaci\u00f3n \u00e1 s\u00faa contorna, ref\u00edrese ao equilibrio que existe nunha especie base\u00e1ndose na s\u00faa contorna e todos os factores ou recursos que ten para facer posible o funcionamento de todas as s\u00faas partes, sen necesidade de danar ou sacrificar as capacidades doutra contorna.\nPrincipios e conceptos.\nO principio de sostibilidade est\u00e1 baseado en varios conceptos. A ciencia da sustentabilidade e a ciencia ambiental forman as bases da estrutura anal\u00edtica e filos\u00f3fica, mentres que os datos colecci\u00f3nanse por medio de medidas de sustentabilidade. Despois \u00fasanse estes datos para formular plans de pol\u00edticas de sustentabilidade.\nA posta en pr\u00e1ctica do desenvolvemento sustentable ten como fundamento certos valores e principios \u00e9ticos. A Carta da Terra presenta unha articulaci\u00f3n comprensiva e integral dos valores e principios relacionados coa sustentabilidade. Este documento \u00e9 unha declaraci\u00f3n da \u00e9tica global para un mundo sustentable e foi desenvolvido a partir dun proceso altamente participativo global, por un per\u00edodo de 10 anos, iniciado no Cume de R\u00edo 92, e culminado no ano 2000. A lexitimidade da Carta da Terra prov\u00e9n precisamente do proceso participativo polo cal foi creado, xa que miles de persoas e organizaci\u00f3ns de todo o mundo brindaron a s\u00faa contribuci\u00f3n para atopar eses valores e principios compartidos que poden axudar \u00e1s sociedades a ser m\u00e1is sustentables. Actualmente existe unha crecente rede de individuos e organizaci\u00f3ns que utilizan este documento como instrumento educativo e de incidencia pol\u00edtica.\nEscala e contexto.\nA sustentabilidade est\u00fadase e manexa varios niveis de tempo e espazo e en moitos contextos de organizaci\u00f3n econ\u00f3mica, cultural, social e ambiental. Enf\u00f3case desde a sustentabilidade total do planeta \u00e1 de sectores econ\u00f3micos, pa\u00edses, municipios, barrios, casas individuais; bens e servizos, ocupaci\u00f3ns, estilos de vida etc. En resumo, pode inclu\u00edr o total das actividades humanas e biol\u00f3xicas ou partes especializadas delas.\nPoboaci\u00f3n.\nO crecemento da poboaci\u00f3n humana no s\u00e9culo XX foi explosivo, duplic\u00e1ndose aproximadamente cada medio s\u00e9culo. De acordo \u00e1 Revisi\u00f3n 2008 nas estimaci\u00f3ns oficiais de poboaci\u00f3n das Naci\u00f3ns Unidas, esp\u00e9rase que a poboaci\u00f3n mundial chegue \u00e1s 7000 mill\u00f3ns de persoas a principios de 2012 \u2014partindo de 6900 mill\u00f3ns en maio de 2009\u2014 e que exceda 9000 mill\u00f3ns de persoas cara a 2050. A maior parte do incremento ser\u00e1 en pa\u00edses en v\u00edas de desenvolvemento, cuxa poboaci\u00f3n proxectada incrementarase de 5600 mill\u00f3ns en 2009 ata 7900 mill\u00f3ns en 2050. Este incremento distribuirase entre a poboaci\u00f3n con idades de 15 a 59 anos (1200 mill\u00f3ns) e con 60 anos ou m\u00e1is (1100 mill\u00f3ns), xa que se espera que dimin\u00faa o n\u00famero de nenos por debaixo de 15 anos nos pa\u00edses en desenvolvemento. En contraste, esp\u00e9rase que a poboaci\u00f3n dos pa\u00edses desenvolvidos s\u00f3 presente un leve incremento no mesmo per\u00edodo: de 1230 a 1280 mill\u00f3ns. Algunhas estimaci\u00f3ns actuais da poboaci\u00f3n global para o mediano prazo suxiren que un m\u00e1ximo de nove a dez mil mill\u00f3ns de persoas poder\u00eda ocorrer ao redor de 2070, cun posterior leve descenso a 8400 mill\u00f3ns cara ao ano 2100.\nEconom\u00edas emerxentes como a China e a India aspiran cada vez m\u00e1is a est\u00e1ndares de vida semellantes aos pa\u00edses occidentais, da mesma forma que o resto do mundo non industrializado. A combinaci\u00f3n dun r\u00e1pido crecemento poboacional con novas aspiraci\u00f3ns a lograr niveis de consumo como os do mundo desenvolvido actual presentouse como un dos maiores desaf\u00edos a enfrontar para a sustentabilidade humana no futuro.\nA sustentabilidade como dereito.\nA sustentabilidade \u00e9 un dereito. O artigo 41 da Constituci\u00f3n arxentina di: \u201cTodos os habitantes gozan do dereito a un ambiente san, equilibrado, apto para o desenvolvemento humano e para que as actividades produtivas satisfagan as necesidades presentes sen comprometer as das xeraci\u00f3ns futuras; e te\u00f1en o deber de preservalo\u2026\u201d\nTipos de sustentabilidade.\nSustentabilidade ambiental.\nRef\u00edrese \u00e1 capacidade de poder manter os aspectos biol\u00f3xicos na s\u00faa produtividade e diversidade ao longo do tempo, e desta maneira ocup\u00e1ndose pola preservaci\u00f3n dos recursos naturais a fomentar unha responsabilidade consciente sobre o ecol\u00f3xico e ao mesmo tempo crecer no desenvolvemento humano coidando o ambiente onde vive.\nSustentabilidade econ\u00f3mica.\nRef\u00edrese \u00e1 capacidade de xerar riqueza en forma de cantidades adecuadas, equitativas en distintos \u00e1mbitos sociais que sexa unha poboaci\u00f3n capaz e solvente dos seus problemas econ\u00f3micos, tanto como fortalecer a produci\u00f3n e consumo en sectores de produci\u00f3n monetaria.\nSustentabilidade pol\u00edtica.\nRef\u00edrese \u00e1 redistribuci\u00f3n do poder pol\u00edtico e econ\u00f3mico,\u00a0 \u00e1 existencia de regras congruentes no pa\u00eds, un goberno seguro e establecer un marco xur\u00eddico que garanta o respecto \u00e1s persoas e o ambiente fomentando relaci\u00f3ns solidarias entre comunidades e rexi\u00f3ns para mellorar a s\u00faa calidade de vida e reducir a dependencia das comunidades xerando estruturas democr\u00e1ticas.\nSustentabilidade social.\nRef\u00edrese a adoptar valores que xeren comportamentos como o valor da natureza, principalmente manter niveis harm\u00f3nicos e satisfactorios de educaci\u00f3n, capacitaci\u00f3n e concientizaci\u00f3n xa que as\u00ed apoiase \u00e1 poboaci\u00f3n dun pa\u00eds a superarse. Isto ref\u00edrese a manter un bo nivel de vida na poboaci\u00f3n dun pa\u00eds, nos aspectos sociais xa sexa o desenvolvemento das mesmas persoas para crear algo novo na sociedade onde forman parte.\nMedida da sustentabilidade.\nAs medidas de sustentabilidade son medidas cuantitativas que se est\u00e1n desenvolvendo para poder formular m\u00e9todos de manexo ambiental. Algunhas das mellores medidas no presente son: o triplo resultado, o \u00cdndice de Desempe\u00f1o Ambiental e o \u00cdndice de Sustentabilidade Ambiental.\nUn pa\u00eds sustentable.\nPara constru\u00edr un pa\u00eds sustentable debemos ter un equilibrio nos sectores econ\u00f3micos, ecol\u00f3xicos, sociais e pol\u00edticos.\nNo econ\u00f3mico debemos xerar riqueza de forma equitativa, fomentando un intercambio equitativo de recursos entre os diferentes sectores sociais, as\u00ed como buscar un equilibrio entre produci\u00f3n e consumo, aproveitando os recursos e servizos de forma eficiente.\nNo social, os valores son de suma importancia xa que formamos o lugar onde vivimos coas nosas acci\u00f3ns. Debemos ter unha convivencia harm\u00f3nica e de respecto \u00e1s distintas culturas e persoas que forman parte do lugar onde vivimos. Debemos mellorar a calidade de vida ao ter mellores transportes que reduzan os niveis de contaminaci\u00f3n, brindar servizos de sa\u00fade, educaci\u00f3n, capacitaci\u00f3n e emprego con salarios xustos \u00e1 poboaci\u00f3n.\nNo ecol\u00f3xico, como parte da sociedade, debemos coidar a nosa contorna ao ter un uso responsable e adecuado dos recursos xa que, ao ser unha poboaci\u00f3n en constante crecemento, a demanda dos recursos vai en aumento. Ademais deste uso responsable debemos contribu\u00edr reciclando, non contaminando, e po\u00f1endo en funcionamento enerx\u00edas limpas e renovables.\nNo pol\u00edtico debemos establecer unha democracia, descentralizando a toma de decisi\u00f3ns e reducindo a dependencia de municipios, pa\u00edses e rexi\u00f3ns. As relaci\u00f3ns solidarias son outro punto importante para crear unha harmon\u00eda entre as persoas que vivimos nun mesmo lugar.\nComo podemos ver anteriormente nos conceptos, a sustentabilidade non se leva a cabo obtendo resultados se se dana outra parte, xa que un pa\u00eds non xera sustentabilidade se un dos seus sectores non est\u00e1 completo. Un pa\u00eds sustentable fomenta oportunidades a todas as partes, para crear beneficios a todos os sectores da poboaci\u00f3n. Un exemplo \u00e9 cando unha empresa xera unha boa econom\u00eda pero, que \u00e9 o que sucede se a maquinaria que utiliza para a s\u00faa empresa s\u00f3 contamina o medio ambiente? \u00c9 a\u00ed cando esa empresa, por m\u00e1is di\u00f1eiro que produza e achegue ao sector econ\u00f3mico, deixa de ser sustentable ao ga\u00f1ar mediante a causa de danos noutro sector.\nSustentabilidade e o ambiente.\nOs ecosistemas saudables proporcionan bens e servizos aos seres humanos e a outros organismos. Hai d\u00faas formas principais de reducir o impacto humano negativo e de potenciar os servizos dos ecosistemas:\na) Manexo ambiental. Esta t\u00e1ctica directa emprega principalmente a informaci\u00f3n obtida das ciencias da terra, ciencias ambientais e de biolox\u00eda da conservaci\u00f3n. Por\u00e9n, este manexo \u00e9 o punto final dunha serie de factores causais iniciados polo consumo humano. Outra t\u00e1ctica bas\u00e9ase no manexo da demanda dos recursos.\nb) Manexo do consumo de recursos polos seres humanos, unha t\u00e1ctica indirecta bas\u00e9ase principalmente en informaci\u00f3n obtida polas ciencias econ\u00f3micas.\nO emprego verde a debate.\nO emprego en actividades relacionadas co medio ambiente en Espa\u00f1a representa xa o 2,62\u00a0% da poboaci\u00f3n ocupada cun total de 530.947 postos de traballo. Este \u00e9 un dos datos do informe \u201cEmprego verde nunha econom\u00eda sustentable\u201d, elaborado polo Observatorio da Sustentabilidade en Espa\u00f1a (OSE) e a Fundaci\u00f3n Biodiversidade dentro dunha iniciativa do Ministerio de Medio Ambiente e Medio Rural e Mari\u00f1o, cofinanciado polo Fondo Social Europeo, que ten como finalidade co\u00f1ecer mellor as posibilidades de xeraci\u00f3n de emprego vinculadas coas actividades ambientais. O 20,6\u00a0% do total dos empregos verdes actuais conc\u00e9ntranse no sector das renovables, no que se ocupan 109.368 postos de traballo, cifra que s\u00f3 \u00e9 superada polo sector dedicado \u00e1 xesti\u00f3n e tratamento de residuos, con 140.343 postos de traballo. O sector das renovables \u00e9 o que m\u00e1is creceu multiplic\u00e1ndose por 30 o n\u00famero de empregos nunha d\u00e9cada. O informe pon de manifesto os primeiros resultados que xa se est\u00e1n conseguindo para consolidar a transici\u00f3n cara a un futuro sustentable.\nSegundo os c\u00e1lculos do PNUMA s\u00f3 a fabricaci\u00f3n, instalaci\u00f3n e mantemento de paneis solares crear\u00e1 m\u00e1is de 6 mill\u00f3ns de postos de traballo para 2030. Pero non s\u00f3 as renovables benefician esta transici\u00f3n econ\u00f3mica, sen\u00f3n todo tipo de traballos, defin\u00edndose en segundo lugar como factor clave a agricultura ecol\u00f3xica e outros que abarcan desde a albanelar\u00eda e fontanar\u00eda ata as enxe\u00f1ar\u00edas t\u00e9cnicas, xa que se far\u00e1 necesario que todos os sectores redefinan as s\u00faas tecnolox\u00edas e contidos ao ser xa irrevogable o percorrido cara a unha econom\u00eda de baixas emisi\u00f3ns de carbono.\nCon todo, a OIT advirte de que moitos empregos que son verdes en principio non o son na pr\u00e1ctica debido ao dano ambiental causado por pr\u00e1cticas inadecuadas. Ademais, as probas dispo\u00f1ibles demostran que os empregos verdes non son automaticamente traballo decente. Moitos empregos actuais de reciclaxe, por exemplo, recuperan materias primas e, por tanto, axudan a aliviar a presi\u00f3n sobre os recursos naturais, pero o proceso utilizado moitas veces \u00e9 sucio, perigoso e dif\u00edcil, e provoca danos significativos no medio ambiente e na sa\u00fade humana. O emprego adoita ser precario e os ingresos son baixos. Para que os empregos verdes poidan representar unha ponte cara a un futuro verdadeiramente sustentable, a situaci\u00f3n ten que cambiar.\nNovas formas de sustentabilidade.\nCompras verdes.\nEn artigos de uso diario p\u00f3dese colaborar para contaminar menos, convertendo estas pequenas acci\u00f3ns nun grande impacto na sociedade, como, por exemplo:\nArquitectura sustentable.\n\u00c9 o modo de concibir a arquitectura de modo que non dane o medio ambiente, da forma m\u00e1is ecol\u00f3xica posible, aproveitando os recursos naturais e minimizando o impacto sobre eles.\nA construci\u00f3n m\u00e1is recomendable para unha determinada zona debe cumprir con principios ambientais que se deducen despois dunha an\u00e1lise do lugar. As orientaci\u00f3ns, a posibilidade de ter ventilaci\u00f3n cruzada ou o illamento t\u00e9rmico, son estratexias \u00f3ptimas para alg\u00fans climas.\nPrincipais retos que exp\u00f3n o desenvolvemento sustentable.\nA incapacidade da especie humana para vivir en harmon\u00eda co planeta, a gran interacci\u00f3n entre o home e o sistema natural, son os grandes problemas ambientais de hoxe. Ata os nosos d\u00edas, ningunha especie, excepto o home, conseguiu modificar tan substancialmente, en tan pouco tempo, as caracter\u00edsticas propias do planeta.\nAs\u00ed se expo\u00f1en os grandes problemas planetarios seguintes:\nE a escala local:\nO modelo econ\u00f3mico.\nTodos os problemas expostos a escala planetaria e local te\u00f1en un denominador com\u00fan e radican no funcionamento do actual sistema econ\u00f3mico. O modelo hoxe dominante \u00e9 aquel que di que a econom\u00eda vai ben cando crece o produto interior bruto (PIB). Este modelo non ten en conta canto custa \u00e1 colectividade en termos ecol\u00f3xicos e sociais o crecemento dun punto do PIB. Non ten en conta que a capacidade de crecemento econ\u00f3mico \u00e9 finita, nin tampouco ten en conta as limitaci\u00f3ns do sistema natural que est\u00e1n a levar ao planeta ao desequilibrio ecol\u00f3xico.\nO PIB: un Produto Insustentable e Bruto\nO PIB \u00e9 a vaca m\u00e1is sacra de todas as vacas sacras da econom\u00eda. O PIB mide o valor das mercador\u00edas producidas. Canta m\u00e1is produci\u00f3n, m\u00e1is crecer\u00e1 o PIB; canto m\u00e1is creza o PIB, mellor viviremos e m\u00e1is riqueza haber\u00e1. Pero a estat\u00edstica ens\u00ednanos que nos \u00faltimos quince anos o n\u00famero de empregos non foi en aumento e en cambio o PIB crecer\u00eda un 60% en termos nominais.\nA perversi\u00f3n do sistema vixente de contabilidade pode chegar a extremos ins\u00f3litos. \u00c9 o caso do grav\u00edsimo terremoto de 1994 en Kobe (Xap\u00f3n). Algu\u00e9n con autoridade prognosticou un impacto positivo coa reconstruci\u00f3n da zona de Kobe no produto interior bruto xapon\u00e9s. Ao cabo de poucos d\u00edas empezou a subir a bolsa de Tokio. Temos un sistema de medida que permite afirmar que \u00e9 bo para a econom\u00eda que haxa desfeitas.\nSen ir tan lonxe, aqu\u00ed na casa, o \"sistema\" establece que os accidentes de tr\u00e1fico te\u00f1en globalmente un impacto positivo na econom\u00eda do pa\u00eds, posto que dan traballo a aseguradoras, a mec\u00e1nicos, a m\u00e9dicos, a funerarias etc.\nOutros problemas asociados\nEn segundo lugar da clasificaci\u00f3n da ortodoxia econ\u00f3mica aparecen outras variables socioecon\u00f3micas. A inflaci\u00f3n, o d\u00e9ficit p\u00fablico, a d\u00e9beda p\u00fablica acumulada, a produtividade etc. Todos estes par\u00e1metros tradicionais miden a situaci\u00f3n dun sistema desde un \u00fanico punto de vista, prescindindo dos demais factores.\nParece razoable pensar que aos indicadores macroecon\u00f3micos tradicionais lles poderiamos engadir outros de car\u00e1cter ecol\u00f3xico e social, para medir a sustentabilidade do sistema. Algunhas propostas de novos indicadores poder\u00edan ser, a partir das suxesti\u00f3ns inclu\u00eddas nos informes de \"A situaci\u00f3n no Mundo\" do Worldwatch Institute, os que se indican a continuaci\u00f3n:"}
{"id": "320448", "revid": "23204", "url": "https://gl.wikipedia.org/wiki?curid=320448", "title": "Saint-Pierre", "text": "Saint-Pierre \u00e9 a capital da colectividade de ultramar francesa de Saint-Pierre-et-Miquelon, fronte \u00e1 costa de Terra Nova no Canad\u00e1. Saint-Pierre \u00e9 a m\u00e1is poboada das d\u00faas comunas (municipios) que compo\u00f1en Saint-Pierre-et-Miquelon.\nXeograf\u00eda.\nA comuna de Saint-Pierre componse da propia illa de Saint-Pierre e varias illas pr\u00f3ximas m\u00e1is pequenas, como L'\u00cele-aux-Marins. A\u00ednda que cont\u00e9n cerca do 90% dos habitantes de Saint-Pierre-et-Miquelon, a comuna de Saint-Pierre \u00e9 considerablemente menor que a comuna de Miquelon-Langlade, que se atopa ao noroeste.\nO asentamento principal e sede comunal at\u00f3pase no lado norte do porto chamado \"Barachois\", que se enfronta ao Oc\u00e9ano Atl\u00e1ntico, na costa leste da illa de Saint-Pierre. A boca do porto est\u00e1 custodiada por unha pequena cadea de illas.\nHistoria.\nA comuna de Saint-Pierre cr\u00e9ase, coa de Miquelon (hoxe Miquelon-Langlade), polo decreto do 13 de maio de 1872. En 1892, \u00cele-aux-Chiens, hoxe \u00cele-aux-Marins, sep\u00e1rase e conv\u00e9rtese en comuna. O decreto-lei do 3 de xaneiro de 1936 elimina as tres comunas.\nA comuna de Saint-Pierre \u00e9 restaurada, como Miquelon-Langlade, polo decreto n\u00ba 45-2811 do 13 de novembro de 1945. A comuna de l'\u00cele-aux-Marins non se restablece, xa que \u00e9 absorvida pola de Saint-Pierre.\nDemograf\u00eda.\nA poboaci\u00f3n de Saint-Pierre no censo local de 2016 era de 5.8417 habitantes, moitos dos cales son descendentes de vascos, bret\u00f3ns, normandos ou acadios. Todos os habitantes da comuna (municipio) viven na propia illa de Saint-Pierre.\nGoberno.\nA comuna est\u00e1 dirixida por un alcalde e un consello.\nMonumentos hist\u00f3ricos.\nPreto do centro \u00e1 beira do porto at\u00f3pase a oficina de correos e aduanas, detr\u00e1s da cal est\u00e1 a praza do xeneral Charles de Gaulle, no centro da cidade.\nOutros fitos destacados en Saint-Pierre incl\u00faen a catedral, ao norte da praza, reconstru\u00edda no s\u00e9culo XX logo dun grande incendio, e o Faro Pointe aux C\u00e1nones, na boca do porto. M\u00e1is ao norte, preto de antigo hospital da cidade, est\u00e1 o Front\u00f3n Zazpiak Bat, un espazo para o deporte tradicional vasco da pelota.\nTransporte.\nSaint-Pierre Aeroport, o aeroporto internacional de Saint-Pierre-et-Miquelon, at\u00f3pase ao sur do asentamento de San Pedro e s\u00e9rvese por Air Saint-Pierre con voos tanto ao aeroporto de Miquelon Aeroport e cinco aeroportos canadenses."}
{"id": "320449", "revid": "51078", "url": "https://gl.wikipedia.org/wiki?curid=320449", "title": "Leicester City Stadium", "text": ""}
{"id": "320450", "revid": "89787", "url": "https://gl.wikipedia.org/wiki?curid=320450", "title": "Columba de Iona", "text": "Columba ou Comba, nado en Galt\u00e1n no condado de Donegal (Irlanda) o 7 de decembro de 521 e finado en Iona (Escocia) o 9 de xu\u00f1o de 597, chamado tam\u00e9n en ocasi\u00f3ns de Columba de Iona ou, en irland\u00e9s antigo, Saint Colm Cille, Columkill ou Columcille (que significa \u00abPomba da igrexa\u00bb), foi unha destacada figura entre os monxes misioneiros ga\u00e9licos que reintroduciron o cristianismo en Escocia a comezos da Idade Media e un dos co\u00f1ecidos como Doce Ap\u00f3stolos de Irlanda.\n\u00c9 patr\u00f3n dos asolagamentos, dos encadernadores, poetas, e de Irlanda e Escocia. A s\u00faa festa cel\u00e9brase o 9 de xu\u00f1o.\nNenez e mocidade en Irlanda.\nFoi fillo de Fedlimid e Eithne, do clan U\u00ed N\u00e9ill, nado en Gartan, preto de Lough Gartan, Donegal. Por li\u00f1a paterna era descendente de Niall dos nove ref\u00e9ns, un rei irland\u00e9s do s\u00e9culo V e a s\u00faa nai era descendente dun rei de Leinster. Profesou coma freire e foi ordenado crego. Segundo a tradici\u00f3n, contra o 560 viuse envolto nunha disputa con San Finnian acerca dun salterio. Columba copiou o manuscrito no scriptorium seguindo ordes de san Finnian, quen arelaba quedar coa copia. A disputa foi a causa da batalla de C\u00fal Dreimhne, que tivo lugar en 561, e na que houbo numerosas baixas (a copia do salterio mencionada nesta historia identif\u00edcase tradicionalmente co Cathach de San Columba). Como penitencia por esas mortes, Columba decidiu marchar como misioneiro a Escocia para converter a tantas persoas coma homes morreran na batalla. Exiliouse de Irlanda, a onde s\u00f3 retornar\u00eda nunha ocasi\u00f3n, varios anos despois.\nEscocia.\nEn 563 viaxou a Escocia con doce compa\u00f1eiros. De acordo coa lenda, desembarcou na punta sur da pen\u00ednsula de Kintyre, preto de Southend. Por\u00e9n, como a\u00ednda ti\u00f1a \u00e1 vista a s\u00faa terra natal, dirixiuse cara o norte, \u00e1 costa oeste de Escocia. En 563, o rei de Dalriada, concedeulle terra na illa de Iona,onde fundou o mosteiro que se converteu no centro da s\u00faa misi\u00f3n evanxelizadora entre os pictos. Ademais das s\u00faas tarefas dirixindo o \u00fanico foco de cultura letrada da rexi\u00f3n, adquiriu unha gran reputaci\u00f3n como home santo grazas \u00e1 s\u00faa actividade diplom\u00e1tica entre as tribos; disque tam\u00e9n fixo milagres no seu af\u00e1n de converter aos pictos.\nVisitou o rei pag\u00e1n Bridei I, rei de Fortriu, na s\u00faa base de Inverness, e conseguiu ga\u00f1arse o seu respecto. Dende aquela xogou un importante papel na pol\u00edtica do pa\u00eds. Foi moi en\u00e9rxico na s\u00faa predicaci\u00f3n do evanxeo e, ademais de fundar varias igrexas nas H\u00e9bridas, traballou para converter o seu mosteiro de Iona (a abad\u00eda de Iona) nunha escola para misioneiros. Foi un salient\u00e1bel home de letras, ao que se lle atrib\u00fae a composici\u00f3n de varios himnos e a copia da s\u00faa propia man de m\u00e1is de 300 libros. Unha das poucas veces, sen\u00f3n a \u00fanica, que deixou Escocia trala s\u00faa chegada foi cara o final da s\u00faa vida, cando regresou a Irlanda para fundar o mosteiro de Durrow. Morreu en Iona e fica soterrado na abad\u00eda que el mesmo fundou.\nLegado.\nColumba \u00e9 considerado un personaxe fundamental na revitalizaci\u00f3n do monaquismo. Os seus logros ilustran a importancia da igrexa celta na recuperaci\u00f3n do cristianismo en Europa occidental trala ca\u00edda do Imperio romano.\n\"Vita Columbae\".\nA principal fonte de informaci\u00f3n sobre a vida de Columba \u00e9 a \"Vita Columbae\", escrita por Adomn\u00e1n, noveno abade de Iona, que finou en 704. Tanto a \"Vita Columbae\" como Beda o Venerable refiren a visita de Columba a Bridei. Mentres que Adomnan s\u00f3 explica que Columba visitou a Bridei, Beda relata unha tradici\u00f3n m\u00e1is tard\u00eda, quizais de orixe picta, segundo a que o santo chegou a converter ao rei dos pictos. Outra fonte temper\u00e1 \u00e9 un poema en loanza de Columba, probabelmente composto tam\u00e9n no s\u00e9culo VII, que ten 25 estrofas de catro versos de sete s\u00edlabas cada un.\nO exemplo m\u00e1is antigo rexistrado do nome Artur nun documento brit\u00e1nico at\u00f3pase na \"Vita Columbae\" escrita por Adomnan, onde aparece coma Arturius. Ref\u00edrese a un pr\u00edncipe escoc\u00e9s, fillo de \u00c1ed\u00e1n mac Gabr\u00e1in, rei de D\u00e1l Riata desde 574, bastante lonxe do lugar no que adoita situarse o lendario Rei Artur, no suroeste da Gran Breta\u00f1a.\nA \"Vita Columbae\" adoita aducirse as\u00ed mesmo como a primeira referencia co\u00f1ecida do monstro do lago Ness. Segundo Adomnan, Columba atopou un grupo de pictos que estaban a soterrar un home que matara o mostro, e salvou a un nadador facendo o signo da Cruz e coa imprecaci\u00f3n \u00ab\"Non has ir m\u00e1is lonxe\"\u00bb, que aterrorizou \u00e1 besta, para abraio dos pictos reunidos, que glorificaron o Deus de Columba. Independentemente da veracidade que queira concederse a este incidente, o texto de Adomnan afirma especificamente que o monstro moraba no r\u00edo Ness (que desemboca no lago), m\u00e1is que no lago propiamente dito.\nGrazas \u00e1 reputaci\u00f3n do seu fundador, e \u00e1 s\u00faa importancia como centro de ensino, Iona converteuse nun lugar de peregrinaci\u00f3n. Unha rede de cruces c\u00e9lticas marca a ruta que conduce ao seu sepulcro en Iona.\nSan Columba foi, como Santiago, historicamente reverenciado como santo guerreiro, e a mi\u00fado era invocado para pedir a vitoria na batalla. En 849, as s\u00faas reliquias divid\u00edronse entre os reinos de Alba e Irlanda. Os ex\u00e9rcitos escoceses levaban ante si algunhas delas, nun relicario confeccionado en Iona a mediados do s\u00e9culo VIII, chamado o \"Brecbennoch\". Segundo a lenda, o \"Brecbennoch\" foi levado a Bannockburn por un ex\u00e9rcito escoc\u00e9s moito menor en n\u00famero ca os seus inimigos, e a intercesi\u00f3n do santo axudou \u00e1 vitoria. Adoita identificarse este obxecto co Relicario Monymusk. \u00ab\"O Columba spes Scotorum...\"\u00bb (\u00abO Columba, esperanza dos escoceses\u00bb), comeza unha pregaria do s\u00e9culo XIII no Antifonario de Inchcolm, co\u00f1ecido como a \u00abIona do leste\u00bb.\nA festividade de San Columba cel\u00e9brase o 9 de xu\u00f1o. Xunto con San Patricio (17 de marzo) e Santa Br\u00edxida (1 de febreiro), \u00e9 un dos tres santos patr\u00f3ns de Irlanda. Antes da batalla de Athelstaneford, era o \u00fanico patr\u00f3n de Escocia. Igualmente \u00e9 venerado como santo pola Igrexa ortodoxa."}
{"id": "320455", "revid": "35560", "url": "https://gl.wikipedia.org/wiki?curid=320455", "title": "Alphabet Inc.", "text": "Alphabet Inc. \u00e9 un \"holding\" e conglomerado de empresas que posuir\u00e1 directamente varias compa\u00f1\u00edas pertencentes previamente ou unidas a Google, inclu\u00edndo a Google en si mesma.\nCompa\u00f1\u00edas.\nAlphabet Inc. \u00e9 un conglomerado de var\u00edas empresas: Google, a principal subsidiaria que desenvolve produtos e servizos como o motor de procura de Google, o sitio web YouTube, servizos como Google Maps ou Gmail entre moitos outros; Calico, compa\u00f1\u00eda biotecnol\u00f3xica de investigaci\u00f3n sobre lonxevidade; Google Capital; Google Fiber, proxecto de Alphabet Inc. para constru\u00edr unha infraestrutura de rede de banda larga a Internet experimental, usando comunicaci\u00f3n con fibra \u00f3ptica en Kansas City (Kansas) e Kansas City (Missouri), despois dun proceso de selecci\u00f3n; Life Science, divisi\u00f3n de investigaci\u00f3n m\u00e9dica; Nest, empresa de dom\u00f3tica con sede en Pau Alto, California, que dese\u00f1a e fabrica term\u00f3statos e detectores de fumes impulsados por sensores, habilitados para Wi-Fi, autoaprendientes e programables; Google Ventures; Google X, divisi\u00f3n de investigaci\u00f3n e desenvolvemento de novos produtos; e Sidewalk Labs, que investigar\u00e1 sobre como mellorar cidades para elevar a calidade de vida."}
{"id": "320460", "revid": "23204", "url": "https://gl.wikipedia.org/wiki?curid=320460", "title": "Comba (nome)", "text": "Comba \u00e9 un nome feminino galego que procede do lat\u00edn Columba que significa de cor p\u00e1lida (amarela clara ou cinsenta). Tam\u00e9n fai referencia \u00e1s cualidades de suavidade e dozura propia das pombas. Atrib\u00faeselle o significado de Aquela que \u00e9 o s\u00edmbolo de paz propio do Antigo Testamento ou Aquela que \u00e9 s\u00edmbolo da reconciliaci\u00f3n propio do Esp\u00edrito Santo.\nSanta Comba \u00e9 unha santa das m\u00e1is veneradas en Galicia, patroa de multitude de parroquias (V\u00e9xase: ). Con todo \u00e9 un nome pouco frecuente hoxe en d\u00eda en Galicia.\nPersoeiros.\nVarios persoeiros levan o nome de Comba, Columba, ou Paloma:"}
{"id": "320461", "revid": "18868", "url": "https://gl.wikipedia.org/wiki?curid=320461", "title": "Santom\u00e9", "text": ""}
{"id": "320462", "revid": "23204", "url": "https://gl.wikipedia.org/wiki?curid=320462", "title": "Colectividade de ultramar", "text": "As colectividades francesas de ultramar ( ou \"COM\"), como as rexi\u00f3ns francesas, son divisi\u00f3ns administrativas de Francia de primeira orde. As COMs incl\u00faen alg\u00fans ex territorios de ultramar franceses e outras entidades de ultramar francesas cun estatuto particular. Todas se converteron en COMs logo da reforma constitucional do 28 de marzo de 2003.\nA 31 de marzo de 2011, hab\u00eda cinco COMs (colectividades de ultramar) :\nMayotte foi unha COM desde 1976 ata o 31 de marzo de 2011, cando se converteu nun departamento de ultramar.\nNova Caledonia foi clasificada como un territorio de ultramar a partir de 1946, pero como resultado do \"Acordo de Noum\u00e9a\" de 1998, logrou un status especial (\"particulier statut\" ou \"statut original\") en 1999. Estableceuse a cidadan\u00eda de Nova Caledonia, e iniciouse unha transferencia gradual do poder do Estado franc\u00e9s \u00e1 propia Nova Caledonia, que durar\u00e1 de quince a vinte anos."}
{"id": "320463", "revid": "5132", "url": "https://gl.wikipedia.org/wiki?curid=320463", "title": "KK \u017deleznik", "text": ""}
{"id": "320464", "revid": "5863", "url": "https://gl.wikipedia.org/wiki?curid=320464", "title": "FC Grenoble", "text": "O FC Grenoble \u00e9 un club de rugby franc\u00e9s da cidade alpina de Grenoble, no departamento de Is\u00e8re e que actualmete compite no Top 14 2015-2016.\nO equipo fundouse no ano 1892, o mesmo ano no que comezou a celebrarse a liga francesa de rugby. Xoga os seus partidos como local no Stade des Alpes, que ten unha capacidade para 20.068 espectadores sentados. As cores do equipo son o azul (cor principal) e m\u00e1is o vermello."}
{"id": "320469", "revid": "1131", "url": "https://gl.wikipedia.org/wiki?curid=320469", "title": "Sig\u00fceiro, Oroso, Oroso", "text": "Sig\u00fceiro \u00e9 unha vila da parroquia de Oroso, no concello coru\u00f1\u00e9s de Oroso. Segundo o IGE en 2018 ti\u00f1a 3.845 habitantes (1.921 homes e 1.924 mulleres). \u00c9 a capital administrativa do concello.\nHistoria.\nAta o ano 2005 exist\u00edan oficialmente dous lugares co nome de Sig\u00fceiro nos concellos de Oroso e Santiago de Compostela. O Decreto 25/2005 do 3 de febreiro (DOG n\u00ba 34 do 18 de febreiro) incorporou o lugar do concello de Santiago ao concello de Oroso xa que, como se recolle en dito decreto, \"na actualidade Sig\u00fceiro config\u00farase como un \u00fanico n\u00facleo urbano, integrado por Sig\u00fceiro de Oroso e Sig\u00fceiro de Santiago de Compostela\". Por\u00e9n, no Nomencl\u00e1tor de Galicia seguen a aparecer en 2015 ambos os lugares en cadanseu concello, feito que est\u00e1 en contradici\u00f3n co Decreto anteriormente nomeado.\nSig\u00fceiro pertence \u00e1 parroquia da Barciela cuxo territorio se reparte entre os concellos de Oroso e Santiago de Compostela."}
{"id": "320470", "revid": "89787", "url": "https://gl.wikipedia.org/wiki?curid=320470", "title": "Toni Brunner", "text": "Anton \u00abToni\u00bb Brunner, nado o 23 de agosto de 1974 en Wattwil, \u00e9 un agricultor e pol\u00edtico su\u00edzo, presidente do SVP.\nTraxectoria.\nFillo de labregos, Toni Brunner \u00e9 un granxeiro con terras en Ebnat-Kappel. Entre novembro de 2005 e xaneiro de 2010 xunto con Peter Weigelt operou unha emisora de radio por internet,\"buureradio.ch\".\nToni Brunner foi un dos fundadores do SVP do Cant\u00f3n de Sankt Gallen en 1992. Entre 1993 e 1998 dirixiu o partido no distrito de Obertoggenburg. En 1995 entrou no Consello Nacional su\u00edzo, reelixido en 1999, 2003, 2007 e 2011. De 1998 a 2008 foi presidente do SVP do Cant\u00f3n de Sankt Gallen e de 2000 at\u00e9 2008 vicepresidente do SVP. O 1 de marzo de 2008 substitu\u00edu a Ueli Maurer como presidente do SVP.\nEn 2007 presentouse ao Consello dos Estados sen lograr entrar, e de novo en 2011, sen tampouco conseguir a acta.\u00a0"}
{"id": "320471", "revid": "56817", "url": "https://gl.wikipedia.org/wiki?curid=320471", "title": "Tonofibrila", "text": "As tonofibrilas son estruturas proteicas citoplasm\u00e1ticas que se encontran nos tecidos epiteliais, que converxen nos desmosomas e hemidesmosomas. As tonofibrilas est\u00e1n formadas por tonofilamentos, os cales son un tipo de filamento intermedio do citoesqueleto.\nA prote\u00edna filagrina crese que ten un importante papel para manter xuntas as tonofibrilas."}
{"id": "320472", "revid": "56817", "url": "https://gl.wikipedia.org/wiki?curid=320472", "title": "Avemar\u00eda", "text": "A avemar\u00eda \u00e9 unha oraci\u00f3n que sa\u00fada a Virxe Mar\u00eda baseada nos episodios da Anunciaci\u00f3n e da Visitaci\u00f3n (Lucas 1:28-42). Segundo san Lois Mar\u00eda Gringnon de Montfort, cada vez que se reza a avemar\u00eda, a Virxe Mar\u00eda no ceo loa a Deus por n\u00f3s co seu canto, o magn\u00edficat (Lucas 1:46-55)."}
{"id": "320473", "revid": "56817", "url": "https://gl.wikipedia.org/wiki?curid=320473", "title": "Santa Matilde", "text": "Santa Matilde p\u00f3dese referir a:"}
{"id": "320474", "revid": "27155", "url": "https://gl.wikipedia.org/wiki?curid=320474", "title": "Tonofilamento", "text": ""}
{"id": "320475", "revid": "15490", "url": "https://gl.wikipedia.org/wiki?curid=320475", "title": "Fenosa", "text": "Fuerzas El\u00e9ctricas del Noroeste, S.A., (en galego \"Forzas El\u00e9ctricas do Noroeste\"), m\u00e1is co\u00f1ecida polas s\u00faas siglas en espa\u00f1ol Fenosa, foi fundada na Coru\u00f1a en 1943 polo empresario Pedro Barri\u00e9 de la Maza, co obxectivo de reunir as compa\u00f1\u00edas do sector que posu\u00eda a trav\u00e9s de varias sociedades: algunhas xestionadas polo Banco Pastor (que era da s\u00faa propiedade), como Sociedad General Gallega de Electricidad (que xestionaba a expropiada Electra Popular Coru\u00f1esa); e outras baixo o seu mando directo, como F\u00e1brica de Gas y Electricidad.\nA intervenci\u00f3n da ditadura foi decisiva no nacemento e expansi\u00f3n de Fenosa, creada en 1943. A orixe de Fenosa procede dun suceso relacionado co golpe de Estado. A compa\u00f1\u00eda Electra Popular Coru\u00f1esa era a m\u00e1is implantada en Galicia e propiedade de Jos\u00e9 Mi\u00f1ones Bern\u00e1rdez, empresario e deputado republicano. Mi\u00f1ones foi fusilado poucos meses despois da sublevaci\u00f3n militar e o novo r\u00e9xime apropiouse das s\u00faas empresas, como aconteceu con tantas persoas represaliadas pola ditadura. Electra Popular Coru\u00f1esa foi adxudicada polos \u00f3rganos do franquismo a Barri\u00e9 de la Maza. Este fusionouna coas sociedades que controlaba para constitu\u00edr Fenosa.\nA fidelidade do fundador ao r\u00e9xime de Franco foi premiado polo xeneral Franco a Barri\u00e9, que foi nomeado en 1955 Conde de Fenosa, o \u00fanico caso dun t\u00edtulo dado para homenaxear un empresario.\nConcedido o monopolio polo r\u00e9xime, permitiu o desenvolvemento da empresa en todo o pa\u00eds ao longo de 1960 e 1970, culminando na s\u00faa fusi\u00f3n coa Uni\u00f3n El\u00e9ctrica Madrile\u00f1a en 1983 para formar a poderosa Uni\u00f3n El\u00e9ctrica Fenosa."}
{"id": "320478", "revid": "5857", "url": "https://gl.wikipedia.org/wiki?curid=320478", "title": "Uni\u00f3n El\u00e9ctrica Fenosa", "text": ""}
{"id": "320479", "revid": "5857", "url": "https://gl.wikipedia.org/wiki?curid=320479", "title": "Fuerzas El\u00e9ctricas del Noroeste", "text": ""}
{"id": "320480", "revid": "5857", "url": "https://gl.wikipedia.org/wiki?curid=320480", "title": "Fenosa (1942)", "text": ""}
{"id": "320486", "revid": "23204", "url": "https://gl.wikipedia.org/wiki?curid=320486", "title": "Matilde", "text": "Matilde \u00e9 un nome feminino galego de orixe xerm\u00e1nica. Prov\u00e9n do g\u00f3tico, derivado de verbas do antigo alto alem\u00e1n: \"mahta\" (forza) e \"hildr\" (batalla); \u00e9 dicir forte na batalla. O nome Mafalda \u00e9 unha variante portuguesa de Matilde, prov\u00e9n do franc\u00e9s antigo Mahalt (o son h, inexistente en portugu\u00e9s, foi substitu\u00eddo co f).\nSantoral.\n14 de marzo: Santa Matilde (Matilde de Ringelheim), nada en Westfalia contra o ano 895 e finada en Quedlinburg en 968; foi ra\u00ed\u00f1a consorte de Francia Orientalis, considerada santa pola Igrexa Cat\u00f3lica.\nEstat\u00edsticas.\nO nome \u00e9 actualmente (2008) com\u00fan nos pa\u00edses escandinavos, aparece entre os 10 nomes m\u00e1is populares das nenas dinamarquesas, e tam\u00e9n \u00e9 moi popular en Noruega, Suecia e Finlandia. A s\u00faa popularidade tam\u00e9n est\u00e1 a aumentar noutros pa\u00edses europeos, inclu\u00edndo Francia, Reino Unido e outros pa\u00edses ang\u00f3fonos.\nNo caso de Galicia, o nome \u00e9 abundante, mais a media de idade do nome \u00e9 alta (uns 61 anos). O nome graf\u00e1base en galego antigo de Mathilde, por\u00e9n non debeu ser un nome popular na antig\u00fcidade posto que ningunha parroquia ten a Santa Matilde coma patroa. Hoxe en d\u00eda o nome \u00e9 popular e 2.254 mulleres galegas levan o nome; a variante en desuso \"Mathilde\" s\u00f3 a levan 6 mulleres galegas; a variante \"Matilda\" l\u00e9vana 22 galegas."}
{"id": "320487", "revid": "56817", "url": "https://gl.wikipedia.org/wiki?curid=320487", "title": "Idade de ouro", "text": "A Idade de ouro (en grego antigo \u03be\u03c1\u03c5\u03c3\u03cc\u03bd \u03b3\u03ad\u03bd\u03bf\u03c2, en lat\u00edn \"aurea aetas\" ou \"Saturnia regna\" \"reino de Saturno\") \u00e9 o nome dado, na Grecia antiga e no mundo romano, \u00f3 mito que define o per\u00edodo seguinte \u00e1 Creaci\u00f3n do home e que se asocia coa inocencia e a felicidade, nunha clase de alegor\u00eda coa infancia da humanidade. Para os romanos esta idade estaba marcada tam\u00e9n pola ausencia de tempo (sempre era primavera), que \u00e9 quen altera e fai dexenerar as cousas. Por extensi\u00f3n apl\u00edcase tam\u00e9n \u00f3 termo \"idade de ouro\" en per\u00edodos de auxe cultural de diferentes naci\u00f3ns. \u00c9 unha das idades do home segundo Hes\u00edodo.\nEsta idade asim\u00edlase nun estilo de vida buc\u00f3lico e pastoral (como a Arcadia mitol\u00f3xica), recreado en x\u00e9neros como a \u00e9gloga, lonxe da cidade que \u00e9 s\u00edmbolo de pecado (esta asociaci\u00f3n \"campo-virtude\" oposta a \"urbe-vicio\" \u00e9 recorrente \u00f3 longo da historia da cultura); hab\u00eda poucos homes, que viv\u00edan sen necesidade de traballar pola abundancia de recursos e nunha igualdade perfecta (unha das metas da utop\u00eda pol\u00edtica)."}
{"id": "320489", "revid": "23204", "url": "https://gl.wikipedia.org/wiki?curid=320489", "title": "Matilda", "text": "Matilda \u00e9 unha variante en ingl\u00e9s do nome Matilde. P\u00f3dese tam\u00e9n referir a:"}
{"id": "320490", "revid": "27155", "url": "https://gl.wikipedia.org/wiki?curid=320490", "title": "Placoglobina", "text": "A placoglobina, tam\u00e9n chamada gamma-catenina ou placoglobina das uni\u00f3ns (celulares), \u00e9 unha prote\u00edna que nos humanos est\u00e1 codificada no xene \"JUP\" do cromosoma 17. A placoglobin forma parte da familia das prote\u00ednas cateninas e \u00e9 hom\u00f3loga da \u03b2-catenina. A placoglobina \u00e9 un compo\u00f1ente citoplasm\u00e1tico dos desmosomas e das uni\u00f3ns adherentes situadas nos discos intercalares do m\u00fasculo card\u00edaco, que funciona ancorando os sarc\u00f3meros e unindo as c\u00e9lulas adxacentes no m\u00fasculo card\u00edaco. As mutaci\u00f3ns na placoglobina est\u00e1n asociadas coa displasia ventricular dereita arritmox\u00e9nica e o p\u00e9nfigo vulgar.\nEstrutura.\nA placoglobina humana ten un peso molecular de 81,7 kDa e 745 amino\u00e1cidos. O xene \"JUP\" cont\u00e9n 13 ex\u00f3ns e abrangue 17 kb no cromosoma 17q21. A placoglobina \u00e9 un membro da familia das cateninas, xa que cont\u00e9n un caracter\u00edstico motivo con repetici\u00f3ns de amino\u00e1cidos chamado repetici\u00f3n armadillo. A placoglobina \u00e9 altamente hom\u00f3loga da \u03b2-catenina; ambas as d\u00faas te\u00f1en 12 repetici\u00f3ns armadillo e tam\u00e9n dominios globulares N-terminal e C-terminal de estrutura desco\u00f1ecida. A placoglobina foi identificada orixinalmente como compo\u00f1ente dos desmosomas, nos cales pode unirse \u00e1 prote\u00edna desmogle\u00edna I, un membro da familia das cadherinas. A placoglobina tam\u00e9n se asocia con cadherinas cl\u00e1sicas como a E-cadherina; nese contexto, denom\u00ednase gamma-catenina. A placoglobina forma complexos coas cadherinas desmos\u00f3micas e outras cadherinas.\nFunci\u00f3n.\nA placoglobina \u00e9 un compo\u00f1ente citoplasm\u00e1tico importante dos desmosomas e as uni\u00f3ns adherenrtes, e \u00e9 o \u00fanico constitu\u00ednte co\u00f1ecido com\u00fan a placas submembranosas de ambas as estruturas, que est\u00e1n localizadas nos discos intercalares dos cardiomiocitos. A placoglobina enlaza as cadherinas co citoesqueleto de actina. \u00danese a rexi\u00f3ns conservadas da desmogle\u00edna e desmocolina nos sitios de uni\u00f3n \u00e1 catenina intracelulares para ensamblar os desmosomas.\nA placoglobina \u00e9 esencial para o desenvolvemento normal dos discos intercalares e a estabilidade do m\u00fasculo card\u00edaco. Os ratos transx\u00e9nicos homocigotos para unha mutaci\u00f3n nula do xene \"JUP\" morren arredor do 12\u00ba d\u00eda de vida embrional debido a defectos substanciais nas uni\u00f3ns adherentes e a falta de desmosomas funcionais no coraz\u00f3n. Posteriores estudos indicaron que as fibras card\u00edacas obtidas do embri\u00f3n de rato nulo para \"JUP\" fixeron diminu\u00edr a elasticidade pasiva malia a uni\u00f3n normal dos sarc\u00f3meros \u00e1s uni\u00f3ns adherentes.\nEn estudos adicionais, creouse un rato knockout para a placoglobina espec\u00edfica card\u00edaca inducible. Os ratos transx\u00e9nicos mostraron un fenotipo similar ao dos pacientes humanos de cardiomiopat\u00eda ventricular dereita arritmox\u00e9nica, con perda de cardiomiocitos, fibrose e disfunci\u00f3n card\u00edaca, e alteraci\u00f3ns no contido proteico do desmosoma e remodelaci\u00f3n das uni\u00f3ns comunicantes. Os coraz\u00f3ns mostraban tam\u00e9n un incremento na sinalizaci\u00f3n da \u03b2-catenina. Outras investigaci\u00f3ns sobre o papel da \u03b2-catenina e a placoglobina no coraz\u00f3n fix\u00e9ronse creando un dobre knockout para estas d\u00faas prote\u00ednas. Os ratos estudados presentaban cardiomiopat\u00eda, fibrose, anormalidades na transmisi\u00f3n e morte card\u00edaca s\u00fabita, probablemente debida a arritmias ventriculares letais espont\u00e1neas. Os ratos tam\u00e9n mostraron unha diminuci\u00f3n nas estruturas de tipo uni\u00f3n comunicante nos discos intercalares.\nA expresi\u00f3n de placoglobina intracelular est\u00e1 controlada pola v\u00eda de sinalizaci\u00f3n Wnt e a degradaci\u00f3n dependente de ubiquitina/proteasoma. A fosforilaci\u00f3n deserinas N-terminais por un \u201ccomplexo de destruci\u00f3n\u201d composto da glic\u00f3xeno sintase quinase 3\u03b2 (GSK3\u03b2) e as prote\u00ednas armaz\u00f3n APC (\"adenomatous polyposis coli\") e axina encami\u00f1an a placoglobina \u00e1 s\u00faa degradaci\u00f3n.. O motivo fosforilado \u00e9 reco\u00f1ecido pola \u03b2-TrCP, unha ubiquitina ligase que ten como obxectivo marcar a placoglobina para a degradaci\u00f3n dependente do proteasoma de 26S. A placoglobina \u00e9 tam\u00e9n O-glicosilada preto da s\u00faa caixa de destruci\u00f3n N-teminal.\nImportancia cl\u00ednica.\nA mutaci\u00f3n no xene \"JUP\" que codifica a placoglobina foi sinalada como unha das causas da cardiomiopat\u00eda chamada displasia ventricular dereita arritmox\u00e9nica (DVDAR ou ARVD) ou cardiomiopat\u00eda ventricular dereita arritmox\u00e9nica (CVDAR ou ARVC); as mutaci\u00f3ns no \"JUP\" causan especificamente unha forma autos\u00f3mica recesiva chamada enfermidade de Naxos. Esta forma foi identificada primeiro nun pequeno grupo de familias da illa grega de Naxos. O fenotipo da enfermidade de Naxos, variante da displasia ventricular dereita arritmox\u00e9nica \u00e9 peculiar porque afecta ao pelo e \u00e1 pel ademais de ao ventr\u00edculo dereito. Os individuos afectados te\u00f1en uns cabelos de tipo afro rizados; prod\u00facese tam\u00e9n un eritema plantar ao nacer que progresa a unha queratose, xa que as palmas das mans e plantas dos p\u00e9s se utilizan para gabear e cami\u00f1ar. Estes descubrimentos co-segregan ao 100% co desenvolvemento da displasia ventricular dereita arritmox\u00e9nica no iniico da adolescencia.\nF\u00edxose evidente que a DVDAR/CVDAR \u00e9 unha doenza dos desmosomas do m\u00fasculo card\u00edaco e os avances en xen\u00e9tica molecular reforzaron esta idea.\nOs estudos que investigaron o papel da placoglobina na patolox\u00eda de enfermidades atoparon que a supresi\u00f3n da expresi\u00f3n da desmoplaquina polo ARN interferente pequeno d\u00e1 lugar a unha localizaci\u00f3n da placoglobina no n\u00facleo celular, o que ten como resultado unha reduci\u00f3n na v\u00eda de sinalizaci\u00f3n Wnt por medio de Tcf/Lef1 e vai seguida da patox\u00e9nese da cardiopat\u00eda ventricular dereita arritmox\u00e9nica. Especificalmente, foi inducida a expresi\u00f3n do factor adipox\u00e9nico e as c\u00e9lulas proxenitoras card\u00edacas no epicardio foron diferenciados en adipocitos.\nUn exame card\u00edaco non invasivo identificou unha inversi\u00f3n de ondas T no electrocardiograma, anormalidades no movemento da parede do ventr\u00edculo dereito, e frecuentes extras\u00edstoles ventriculares como marcadores sensibles e espec\u00edficos para unha mutaci\u00f3n \"JUP\". Estudos adicionais atoparon que a an\u00e1lise histoqu\u00edmica das prote\u00ednas desmos\u00f3micas do m\u00fasculo card\u00edaco son tam\u00e9n un test sensible e espec\u00edfico da DVDAR/CVDAR.\nA distribuci\u00f3n anormal da placoglobina debida a mutaci\u00f3ns nos xenes que codifican a desmogle\u00edna 1 e 3 foi tam\u00e9n implicada no p\u00e9nfigo vulgar.\nInteracci\u00f3ns.\nA placoglobina presenta interacci\u00f3ns con:"}
{"id": "320491", "revid": "27155", "url": "https://gl.wikipedia.org/wiki?curid=320491", "title": "Gamma-catenina", "text": ""}
{"id": "320492", "revid": "56817", "url": "https://gl.wikipedia.org/wiki?curid=320492", "title": "Lavanify miolaka", "text": "Lavanify miolaka \u00e9 un mam\u00edfero gondwanaterio do Cret\u00e1ceo superior (posiblemente do Maastrichtiano, hai entre 70,6 e 65,5 mill\u00f3ns de anos) de Madagascar. Este animal foi descrito a partir de dous dentes illados, un dos cales danado. Os dentes foron atopados entre 1995 e 1996 e descritos nun artigo publicado no ano 1997 en \"Nature\". \"Lavanify\" forma parte da familia dos Sudamericidae, dentro da orde dos gondwanateris, e os seus parentes m\u00e1is achegados son o bharatteri da India e o gondwanateri \"Sudamerica\" do continente suramericano. Os gondwanaterios aliment\u00e1banse probablemente de material vexetal duro."}
{"id": "320493", "revid": "23204", "url": "https://gl.wikipedia.org/wiki?curid=320493", "title": "Lavanify", "text": ""}
{"id": "320494", "revid": "23204", "url": "https://gl.wikipedia.org/wiki?curid=320494", "title": "Departamentos e territorios de ultramar de Francia", "text": "Os Departamentos e territorios de ultramar de Francia (, coloquialmente co\u00f1ecidos como o \"DOM-TOM\" ) son todos os territorios franceses administrados f\u00f3ra do continente europeo. Estes territorios te\u00f1en diferentes status legais e diferentes niveis de autonom\u00eda, a\u00ednda que todos (excepto os que non te\u00f1en habitantes permanentes) te\u00f1en representaci\u00f3n no Parlamento de Francia, e en consecuencia o dereito a votar nas elecci\u00f3ns ao Parlamento Europeo. Os departamentos e territorios franceses incl\u00faen territorios insulares nos oc\u00e9anos Atl\u00e1ntico, Pac\u00edfico e \u00cdndico, G\u00fciana Francesa no continente suramericano e varias illas periant\u00e1rticas, as\u00ed como unha reclamaci\u00f3n na Ant\u00e1rtida.\n2.691.000 persoas viv\u00edan nos departamentos e territorios franceses en xaneiro de 2013. Cunha superficie combinada de 119.394\u00a0km\u00b2 e unha zona econ\u00f3mica exclusiva (ZEE) de 9.821.231\u00a0km\u00b2, os departamentos e territorios franceses (exclu\u00edndo Terra Adelia na Ant\u00e1rtida, onde se suspendeu a soberan\u00eda desde a firma do Tratado Ant\u00e1rtico en 1959) representan o 17\u00b48% do territorio terrestre e o 96,7% da zona econ\u00f3mica exclusiva da Rep\u00fablica Francesa.\nDesde o punto de vista xur\u00eddico e administrativo, os departamentos son moi diferentes dos territorios. A Constituci\u00f3n francesa establece que, en xeral, as leis xerais francesas e regulamentos (C\u00f3digo Civil de Francia, c\u00f3digo penal, dereito administrativo, leis sociais, leis fiscais etc.) apl\u00edcanse aos departamentos franceses da mesma maneira que na Francia continental, pero p\u00f3dense adaptar segundo sexa necesario para satisfacer as necesidades particulares dos departamentos. Nos territorios franceses, polo contrario, as leis non poden ser adaptadas. Nos chamados \"estatutos de autonom\u00eda\" de Francia, os departamentos est\u00e1n facultados para tomar as s\u00faas propias leis, excepto en certas \u00e1reas (como a defensa, as relaci\u00f3ns internacionais, o comercio, a moeda, e o dereito xudicial e administrativo), onde os territorios est\u00e1n obrigados polas leis promulgadas polo goberno franc\u00e9s e por aqueles que Francia nomea para supervisar os territorios.\nCada territorio franc\u00e9s habitado, metropolitano ou no estranxeiro, est\u00e1 representado tanto na Asemblea Nacional de Francia e Senado de Francia (que en conxunto constit\u00faen o parlamento franc\u00e9s). Os departamentos e territorios de ultramar r\u00e9xense por asembleas locais electas e polo Parlamento franc\u00e9s e Goberno franc\u00e9s (onde un membro do gabinete, o Ministro de Ultramar, \u00e9 o encargado das cuesti\u00f3ns relacionadas cos departamentos e territorios de ultramar).\nHistoria.\nO primeiro intento de Francia a\u00ednda que de curta duraci\u00f3n na creaci\u00f3n de departamentos de ultramar foi logo da conquista de Napole\u00f3n da Rep\u00fablica de Venecia en 1797, cando as ata ent\u00f3n venecianas illas X\u00f3nicas pasaron ao Directorio franc\u00e9s e foron organizadas como os departamentos de Mer-\u00c9g\u00e9e, Ithaque e Corcyre. En 1798 o ruso Almirante Ushakov expulsou aos franceses destas illas, e a\u00ednda que Francia recuperounas en 1802, os tres departamentos non se reviviron.\nBaixo a Constituci\u00f3n de 1946 da Cuarta Rep\u00fablica, as colonias francesas de Alxeria no Norte de \u00c1frica (independente desde 1962), Guadalupe e Martinica no Caribe, G\u00fciana Francesa en Am\u00e9rica do Sur e Reuni\u00f3n no Oc\u00e9ano \u00cdndico def\u00ednense como departamentos de ultramar.\nDesde 1982, a ra\u00edz da pol\u00edtica de descentralizaci\u00f3n do Goberno franc\u00e9s, os departamentos de ultramar elixiron consellos rexionais con poderes similares aos das rexi\u00f3ns da Francia metropolitana. Como resultado dunha revisi\u00f3n constitucional que se produciu en 2003, estas rexi\u00f3ns est\u00e1n agora a ser chamados rexi\u00f3ns de ultramar de feito, o novo texto da Constituci\u00f3n non deu prioridade aos termos de departamentos no estranxeiro ou rexi\u00f3ns no estranxeiro, a\u00ednda que esta \u00faltima segue sen usar polos medios de comunicaci\u00f3n franceses.\nA ra\u00edz dun voto afirmativo nun referendo, celebrada o 29 de marzo de 2009, Mayotte converteuse nun departamento de ultramar o 31 de marzo de 2011, logo de ser previamente unha colectividade de ultramar.\nA colectividade de Saint-Pierre-et-Miquelon foi un departamento de ultramar de 1976 a 1985. Os cinco departamentos franceses de ultramar te\u00f1en entre 200.000 e un mill\u00f3n de habitantes cada unha, mentres que Saint-Pierre-et-Miquelon ten s\u00f3 ao redor de 6000, e polo tanto pasou a ser unha colectividade, unha unidade m\u00e1is pequena, parec\u00eda m\u00e1is apropiado para as illas.\nVariaci\u00f3n dos estados constitucionais.\nColectividades de ultramar.\nA categor\u00eda de \"colectividade de ultramar\" foi creado pola reforma constitucional de Francia de 28 de marzo de 2003. Cada colectividade de ultramar ten as s\u00faas propias leis estatutarias.\nPa\u00eds de ultramar.\nO status de pa\u00eds de ultramar (en franc\u00e9s:\"Pays d'outre-mer\"), foi proxectado para dependencias francesas no Pac\u00edfico, finalmente nunca se creou. O status de 2004 da Polinesia Francesa d\u00e1lle esta denominaci\u00f3n, pero tam\u00e9n reflicte que pertence \u00e1 categor\u00eda de colectividades de ultramar. O Consello Constitucional de Francia confirmou que a designaci\u00f3n de pa\u00eds de ultramar non tivo consecuencias legais. Desde o estado de Nova Caledonia non ten nome, e desde o seu parlamento pode facer leis locais, \u00e1s veces incorrectamente \u00e9 chamado un pa\u00eds de ultramar.\nA representaci\u00f3n pol\u00edtica no Parlamento franc\u00e9s.\nCon 2,691,000 habitantes en 2013, os departamentos e territorios franceses de ultramar representan o 4,1% da poboaci\u00f3n da Rep\u00fablica Francesa Poboaci\u00f3n de Francia metropolitana e os 4 departamentos de ultramar de idade ([http:. //www.bdm. insee.fr/bdm2/choixCriteres.action?codeGroupe=62]), m\u00e1is o novo departamento de ultramar de Mayotte (), m\u00e1is as colectividades de ultramar da Polinesia Francesa (), Nova Caledonia (), Illas Wallis e Futuna (), e San Martin, St Barth, e San Pedro e Miquel\u00f3n (). Gozan dunha representaci\u00f3n correspondente nos dous c\u00e1maras da Parlamento franc\u00e9s.\nA representaci\u00f3n na Asemblea Nacional.\nNa 13\u00aa lexislatura (2012-2017), os departamentos e territorios franceses de ultramar est\u00e1n representados por 27 \"d\u00e9put\u00e9s\" (deputados) da Asemblea Nacional francesa, que representan o 4,7% da 577 \"d\u00e9put\u00e9s\" na Asemblea Nacional:\nA representaci\u00f3n no Senado.\nDesde setembro de 2011, os departamentos e territorios franceses de ultramar est\u00e1n representados por 21 senadores no Senado franc\u00e9s, o que representa o 6,0% dos 343 senadores no Senado:\nLista de territorios franceses de ultramar.\nDepartamentos e colectividades habitados.\nOs 11 territorios franceses de ultramar son:\nCidades m\u00e1is grandes de ultramar.\nClasificado pola poboaci\u00f3n na \u00e1rea urbana:"}
{"id": "320495", "revid": "5863", "url": "https://gl.wikipedia.org/wiki?curid=320495", "title": "Gorgosauro", "text": "Gorgosaurus libratus (gr. \"lagarto terrible equilibrado\") \u00e9 un dinosauro ter\u00f3podo tiranos\u00e1urido, \u00fanica especie co\u00f1ecida do x\u00e9nero Gorgosaurus, que viviu a finais do per\u00edodo xeol\u00f3xico Cret\u00e1ceo, hai entre 76,5 e 75,1 mill\u00f3ns de anos, durante o Campaniano, no que hoxe \u00e9 Am\u00e9rica do Norte. Os seus restos f\u00f3siles foron atopados na provincia canadense de Alberta. Outros restos, achados no estado de Montana, Estados Unidos, probablemente correspondan a este x\u00e9nero. Os paleont\u00f3logos admiten unicamente a especie \"G. libratus\", a\u00ednda que outras especies foron inclu\u00eddas erroneamente neste x\u00e9nero.\nComo todos os tiranos\u00e1uridos co\u00f1ecidos, \"Gorgosaurus\" foi un b\u00edpede depredador que na s\u00faa madurez pesaba m\u00e1is de d\u00faas toneladas e med\u00eda nove metros de longo. Mostraba docenas de afiados dentes ali\u00f1ados nas s\u00faas mand\u00edbulas, mentres que as s\u00faas extremidades anteriores, con dous dedos, eran relativamente curtas. O x\u00e9nero \"Gorgosaurus\" est\u00e1 intimamente emparentado con \"Albertosaurus\" e, en menor proporci\u00f3n, con \"Tyrannosaurus\". Os f\u00f3siles de \"Gorgosaurus\" e \"Albertosaurus\", de feito, son extremadamente similares, distingu\u00edndose sutilmente por pequenas diferenzas nos \u00f3sos do cranio e os dentes, o que fai que alg\u00fans expertos consideren a \"G. libratus\" como unha das especies do x\u00e9nero \"Albertosaurus\".\n\"Gorgosaurus\" viviu nun exuberante ambiente inundable o longo da costa do mar interior occidental. Foi un superdepredador, na cima da cadea alimenticia, convivindo e aliment\u00e1ndose de abundantes cerat\u00f3psidos e hadros\u00e1uridos. Nalgunhas \u00e1reas, \"Gorgosaurus\" coexist\u00eda con outro tiranos\u00e1urido, \"Daspletosaurus\". A\u00ednda que estes animais eran aproximadamente do mesmo tama\u00f1o, hai evidencia de que exist\u00eda unha separaci\u00f3n en distintos nichos ecol\u00f3xicos entre os dous. \"Gorgosaurus\" \u00e9 un dos tiranos\u00e1uridos mellor representado no rexistro f\u00f3sil, con numerosos restos de esp\u00e9cimes que permiten \u00f3s cient\u00edficos calcular con exactitude a ontoxenia, desenvolvemento e outros aspectos da s\u00faa biolox\u00eda.\nDescrici\u00f3n.\nForon descubertos m\u00e1is de vinte esqueletos completos de \"Gorgosaurus\", polo que \u00e9 un dos tiranos\u00e1uridos mellor representado no rexistro f\u00f3sil.\n\"Gorgosaurus\" era m\u00e1is pequeno que \"Tyrannosaurus\" e \"Tarbosaurus\", pero de maior tama\u00f1o que \"Daspletosaurus\". Os adultos chegaban a alcanzar oito ou nove metros desde o foci\u00f1o \u00f3 rabo. Os paleont\u00f3logos estiman o seu peso en m\u00e1is de 2,5 toneladas e quizais aproxim\u00e1ndose \u00e1s 2,9 toneladas.\nO corpo de \"Gorgosaurus\", en xeral, ti\u00f1a as mesmas caracter\u00edsticas que os demais tiranos\u00e1uridos, destacando unha gran cabeza unida \u00f3 corpo por un musculoso pescozo en forma de S e, en contraste con ela, extremidades anteriores moi pequenas, con s\u00f3 dous dedos, a\u00ednda que alg\u00fans esp\u00e9cimes posu\u00edan un terceiro metacarpo como vestixio do terceiro d\u00edxito t\u00edpico noutros ter\u00f3podos. \"Gorgosaurus\" contaba con catro dedos en cada unha das s\u00faas extremidades posteriores, inclu\u00edndo un primeiro dedo do pe, o hallux, de pequeno tama\u00f1o e sen contacto co chan. As patas traseiras dos tiranos\u00e1uridos eran relativamente longas comparadas c\u00f3 resto do corpo, \u00f3 contrario que noutros ter\u00f3podos. O f\u00e9mur de \"Gorgosaurus\" m\u00e1is longo co\u00f1ecido mide 105 cent\u00edmetros de lonxitude. En varios esp\u00e9cimes de menor tama\u00f1o de \"Gorgosaurus\", a tibia era m\u00e1is longa que o f\u00e9mur, as cales son proporci\u00f3ns habituais en animais corredores. Non obstante, estes \u00f3sos eran de igual lonxitude nos esp\u00e9cimes m\u00e1is grandes. A longa e pesada cola serv\u00eda de contrapeso para o seu cranio e torso, e situaba o seu centro de gravidade sobre as cadeiras.\nEn 2001, o paleont\u00f3logo Phil Currie estudou varias impresi\u00f3ns da pel do esp\u00e9cime holotipo de \"G. libratus\". Segundo o seu traballo, a pel de \"Gorgosaurus\" era suave, sen as escamas propias doutros dinosauros e similar \u00e1 pel sen plumas das aves actuais. Escamas dalg\u00fan tipo estaban presentes neste esp\u00e9cime, pero inf\u00f3rmase que est\u00e1n moi dispersas entre si e son moi pequenas. Outros parches de pel de \"Gorgosaurus\" illados mostran escamas m\u00e1is densas e m\u00e1is grandes a\u00ednda que relativamente finas, m\u00e1is pequenas que as escamas de hadros\u00e1uridos e aproximadamente tan finas como as dun monstro do Xila. Ningunha destas mostras asociouse con ning\u00fan \u00f3so en particular ou \u00e1rea espec\u00edfica do corpo. Na Enciclopedia dos dinosauros, Kenneth Carpenter sinalou que as pegadas das impresi\u00f3ns da pel da cola de \"Gorgosaurus\" mostraron escamas pequenas redondeadas ou hexagonais similares.\nCranio.\nO cranio m\u00e1is longo co\u00f1ecido mide 99 cent\u00edmetros, lixeiramente m\u00e1is pequeno que o de \"Daspletosaurus\". Coma noutros tiranos\u00e1uridos, o cranio era grande comparado c\u00f3 tama\u00f1o do corpo, a\u00ednda que mostra grandes fosas temporais e c\u00e1maras baleiras entre os \u00f3sos do cranio que reducen o seu peso. Os x\u00e9neros \"Albertosaurus\" e \"Gorgosaurus\" compart\u00edan proporcionalmente os seus longos e reducidos cranios con \"Daspletosaurus\" e outros tiranos\u00e1uridos. O extremo de seu foci\u00f1o era chato e os \u00f3sos nasais e parietais estaban fusionados \u00f3 longo da li\u00f1a media do cranio, como en todos os membros da familia Tyrannosauridae. A cavidade ocular, por\u00e9n, era m\u00e1is circular que ovalada ou en forma de pechadura, como ocorre noutros x\u00e9neros de tiranos\u00e1uridos. Tam\u00e9n presentaba unha crista dende o \u00f3so lacrimal diante de cada ollo, de forma similar \u00e1 de \"Albertosaurus\" e \"Daspletosaurus\". Varias diferenzas sut\u00eds na forma dos \u00f3sos circundantes \u00f3 cerebro permiten diferenciar a \"Gorgosaurus\" de \"Albertosaurus\".\nMand\u00edbulas e dentes.\nOs dentes de \"Gorgosaurus\" son t\u00edpicos entre os tiranos\u00e1uridos co\u00f1ecidos. Os oito dentes premaxilares na parte dianteira do foci\u00f1o eran m\u00e1is pequenos que o resto, estaban moi xuntos e ti\u00f1an forma de D en secci\u00f3n de cruzamento. En \"Gorgosaurus\", o primeiro dente do \u00f3so maxilar superior ten tam\u00e9n a forma dos oito dentes premaxilares. O resto dos dentes eran ovalados na secci\u00f3n de cruzamento, bastante diferentes \u00e1 forma de folla de coitelo t\u00edpica doutros ter\u00f3podos. Ademais dos oito dentes premaxilares, \"Gorgosaurus\" ti\u00f1a de 26 a 30 dentes maxilares e de 30 a 34 dentes nos \u00f3sos dentarios da s\u00faa mand\u00edbula inferior. Ese n\u00famero \u00e9 similar nos \"Albertosaurus\" e \"Daspletosaurus,\" pero menor que en \"Tarbosaurus\" ou \"Tyrannosaurus\".\nHistoria.\nO holotipo de \"Gorgosaurus libratus\", NMC 2120, \u00e9 un esqueleto case completo, con cranio, descuberto en 1913 por Charles M. Sternberg. Este esp\u00e9cime foi o primeiro tiranos\u00e1urido descuberto cunha extremidade anterior completa. Foi atopado na Formaci\u00f3n Dinosaur Park de Alberta, Canad\u00e1 e est\u00e1 exposto no Museo Canadense da Natureza, en Otava. Escavadores do Museo Americano de Historia Natural de Nova York buscaron no r\u00edo Red Deer en Alberta \u00f3 mesmo tempo e recolleron centos de esp\u00e9cimes espectaculares de dinosauros, inclu\u00edndo catro cranios completos de \"G. libratus\", tres deles asociados cun esqueleto. William Diller Matthew e Barnum Brown describiron os catro esp\u00e9cimes en 1923.\nMatthew e Brown tam\u00e9n describiron un quinto esqueleto, AMNH 5664, que fora achado por Sternberg en 1917 e vendido a este museo. \u00c9 m\u00e1is pequeno que os outros esp\u00e9cimes de \"Gorgosaurus\", cun cranio menor e m\u00e1is lixeiro e patas con proporci\u00f3ns m\u00e1is longas. As\u00ed mesmo, moitas suturas entre os \u00f3sos non estaban osificadas completamente neste exemplar, unha caracter\u00edstica dos tiranos\u00e1uridos novos, pero de igual forma o describiron como o holotipo dunha nova especie, \"G. sternbergi\". Hoxe en d\u00eda, os paleont\u00f3logos consideran a este esp\u00e9cime un exemplar xuvenil de \"G. libratus\". Ducias doutros esp\u00e9cimes foron recuperados na Formaci\u00f3n Dinosaur Park e expostos en museos dos Estados Unidos de Am\u00e9rica e o Canad\u00e1. \"G. libratus\" \u00e9 un dos tiranos\u00e1uridos mellor representado no rexistro f\u00f3sil, cunha serie completa de todas as idades.\nEn 1856, Joseph Leidy describiu dous dentes premaxilares procedentes de tiranos\u00e1uridos descubertos en Montana. Sen outro indicio do aspecto do animal e xa que os dentes eran longos e robustos, Leidy deulle o nome de \"Deinodon\". Matthew e Brown postularon en 1922 que eses dentes eran indistinguibles dos de \"Gorgosaurus\", pero en ausencia doutro material para comparar ambos x\u00e9neros, optaron por non sinonimizar as especies, nomeando provisionalmente os dentes como ?\"Deinodon libratus\". A\u00ednda que os restos maxilares de \"Deinodon\" son moi parecidos \u00f3s de \"Gorgosaurus\", os dentes dos tiranos\u00e1uridos son moi uniformes, polo que non se pode dicir con certeza a que animal pertenceron. \"Deinodon\" foi colocado actualmente na lista de \"nomina dubia\" ou nomenclaturas dubidosas. Outro esqueleto de tiranos\u00e1urido foi encontrado nuns sedimentos algo m\u00e1is xoves situados en Alberta, foi nomeado en 1905 por Henry Fairfield Osborn como \"Albertosaurus sarcophagus\". \u00d3 achar unhas poucas diferenzas para separar os dous x\u00e9neros, Dale Russell declarou \u00f3 \"Gorgosaurus\" un sin\u00f3nimo de \"Albertosaurus\" en 1970, creando a nova combinaci\u00f3n \"Albertosaurus libratus\". Este feito deu lugar \u00e1 ampliaci\u00f3n do rango temporal en varios mill\u00f3ns de anos e do rango xeogr\u00e1fico, centos de km cara o sur, deste x\u00e9nero.\nUn exame m\u00e1is recente de \"Albertosaurus\" e \"Gorgosaurus\" puxo en d\u00fabida a sinonimia proposta por Russell. En 2003, Phil Currie e os seus compa\u00f1eiros examinaron os cranios das d\u00faas especies e chegaron \u00e1 conclusi\u00f3n de que ambos x\u00e9neros deben manterse, a\u00ednda que reco\u00f1eceron que os dous x\u00e9neros son tax\u00f3ns irm\u00e1ns e que a distinci\u00f3n \u00e9 por conseguinte moi arbitraria. Por\u00e9n, de acordo con Currie, \"Albertosaurus\" e \"Gorgosaurus\" non son m\u00e1is similares que o que o son \"Daspletosaurus\" e \"Tyrannosaurus\", case sempre considerados x\u00e9neros independentes. Ademais, varios esp\u00e9cimes sen describir de albertos\u00e1urinos foron atopados noutras partes de Am\u00e9rica do Norte, inclu\u00edndo Alasca e Novo M\u00e9xico, as\u00ed que Currie recomendou deixar a estes dous x\u00e9neros separados ata obter m\u00e1is informaci\u00f3n \u00f3 respecto. Moitos autores dende ent\u00f3n foron a recomendaci\u00f3n de Currie, pero outros non.\nOs moitos esqueletos de tiranos\u00e1uridos da Formaci\u00f3n R\u00edo Judith de Montana probablemente pertenceron a \"Gorgosaurus\", pero non se pode afirmar con certeza se pertencen a \"G. libratus\" ou a unha nova especie. Un esp\u00e9cime de Montana, TCMI 2001.89.1, aloxado no Museo dos Nenos de Indian\u00e1polis, mostra evidencias de severas patolox\u00edas, inclu\u00edndo unha pata sa, costelas e v\u00e9rtebras fracturadas, osteomielites na punta da mand\u00edbula inferior con perda permanente de dentadura e, posiblemente, un tumor cerebral."}
{"id": "320496", "revid": "23204", "url": "https://gl.wikipedia.org/wiki?curid=320496", "title": "Gorgosaurus", "text": ""}
{"id": "320497", "revid": "23204", "url": "https://gl.wikipedia.org/wiki?curid=320497", "title": "Gorgosaurus libratus", "text": ""}
{"id": "320499", "revid": "98629", "url": "https://gl.wikipedia.org/wiki?curid=320499", "title": "Carson, California", "text": "Carson \u00e9 unha cidade do estado de California, pertencente ao condado dos \u00c1nxeles. Fundada en 1968, sit\u00faase a 21\u00a0km da cidade dos \u00c1nxeles. Ten 91.714 habitantes, dos cales o 25,69 % \u00e9 de raza branca, 25,41 % afroamericanos, 22,27 % de asi\u00e1ticos, 2,99 % procedentes do Pac\u00edfico, 0,56 % nativos americanos, 17,98 % doutras razas e 5,09 % de m\u00e1is de d\u00faas razas.\nNesta cidade enc\u00f3ntrase o Dignity Health Sports Park no que xoga os seus partidos coma local Los Angeles Galaxy e Los Angeles Chargers.\nHistoria.\nUns 6 mil anos antes da chegada do home branco a California, onde \u00e1gora hai unha zona industrial na cidade de Carson, situabase Suangna, unha aldea de Tongva (nativos americans) . Cando os primeiros exploradores europeos chegaron \u00f3 sur de California, o gobernador de California regaloulle a un soldado espa\u00f1ol, chamado Juan Jos\u00e9 Dom\u00ednguez, un terreo de m\u00e1is de 30.000 hect\u00e1reas que chamou Rancho San Pedro. O terreo abrangaba dende o r\u00edo Los Angeles ata o oc\u00e9ano pac\u00edfico, neste terreo at\u00f3pase Carson. Neste rancho adic\u00e1banse \u00f3 gando e a venda das s\u00faas peles ata que en 1860, por mor dunha seca, destru\u00edronse os pastos . Unha descendente deste soldado casou con George Carson e traslad\u00e1ronse a vivir \u00f3 rancho. A cidade de Carson \u00e9 nomeada as\u00ed en honor o seu fillo, John Manuel Carson, unha figura clave no desenvolvemento do sur de California no s\u00e9culo 20, e o xefe do Dominguez Water Corporation .\nCase 200 anos despois da fundaci\u00f3n do rancho, o 6 de febreiro de 1968, os cidad\u00e1ns do oeste do r\u00edo Los Angeles votaron que a s\u00faa comunidade fora unha cidade independente. \u00d3s electores foron ofrecidas d\u00faas opci\u00f3ns para o nome da cidade: Carson e Dominguez, os dous principais nomes da familia na historia do Rancho San Pedro. Ser\u00eda a oitava cidade no condado dos \u00c1nxeles. Tam\u00e9n foi elixido o primeiro alcalde de Carson, John Marbut .\nDurante os Xogos Ol\u00edmpicos de Los Angeles 84 constru\u00eduse un vel\u00f3dromo para as probas de ciclismo en Carson . Debido a s\u00faa incorporaci\u00f3n tard\u00eda como cidade respecto as cidades veci\u00f1as, os terreos de Carson estaban cheos de industria pesada, de tratamento de lixo etc. Pero debido a unhas leis estritas de construci\u00f3n e dese\u00f1o de xard\u00edns, e un traballo de atraer novos proxectos comerciais de \u00e9xito para a cidade a maior parte da industria pesada foi substitu\u00edda. Os novos parques industriais en Carson, como o Centro Industrial Watson, son modelos de limpeza. No final de s\u00e9culo contru\u00edronse importantes estruturas coma bibliotecas, centro comerciais, parques, centros deportivos e a ampliaci\u00f3n da universidade ."}
{"id": "320501", "revid": "56817", "url": "https://gl.wikipedia.org/wiki?curid=320501", "title": "Bade", "text": "O top\u00f3nimo galego Bade pode referirse a:"}
{"id": "320502", "revid": "56817", "url": "https://gl.wikipedia.org/wiki?curid=320502", "title": "Baer", "text": "O top\u00f3nimo galego Baer pode referirse a:"}
{"id": "320503", "revid": "56817", "url": "https://gl.wikipedia.org/wiki?curid=320503", "title": "Bagude", "text": "O top\u00f3nimo galego Bagude pode referirse a:"}
{"id": "320504", "revid": "1131", "url": "https://gl.wikipedia.org/wiki?curid=320504", "title": "Badarra", "text": ""}
{"id": "320505", "revid": "1131", "url": "https://gl.wikipedia.org/wiki?curid=320505", "title": "Badernado", "text": ""}
{"id": "320506", "revid": "1131", "url": "https://gl.wikipedia.org/wiki?curid=320506", "title": "Bad\u00f3n", "text": ""}
{"id": "320507", "revid": "1131", "url": "https://gl.wikipedia.org/wiki?curid=320507", "title": "Bafaduira", "text": ""}
{"id": "320508", "revid": "1131", "url": "https://gl.wikipedia.org/wiki?curid=320508", "title": "Bag\u00fc\u00edn", "text": ""}
{"id": "320509", "revid": "1131", "url": "https://gl.wikipedia.org/wiki?curid=320509", "title": "O Bagullo", "text": ""}
{"id": "320528", "revid": "98629", "url": "https://gl.wikipedia.org/wiki?curid=320528", "title": "\u00cdndice de Liberdade de Prensa", "text": "O \u00cdndice de Liberdade de Prensa \u00e9 unha clasificaci\u00f3n anual sobre a liberdade de prensa ealizada pola ONG Reporteiros sen Fronteiras. Reflicte o grao de liberdade dos xornalistas e informadores segundo os cuestionarios enviados \u00e1s s\u00faas organizaci\u00f3ns asociadas, correspondentes, xornalistas, investigadores, xuristas e activistas dos dereitos humanos."}
{"id": "320530", "revid": "1131", "url": "https://gl.wikipedia.org/wiki?curid=320530", "title": "Galer\u00eda de imaxes da R\u00faa", "text": "Galer\u00eda de imaxes do concello da R\u00faa na provincia de Ourense."}
{"id": "320531", "revid": "1131", "url": "https://gl.wikipedia.org/wiki?curid=320531", "title": "Galer\u00eda de imaxes de Vilamart\u00edn de Valdeorras", "text": "Galer\u00eda de imaxes do concello de Vilamart\u00edn de Valdeorras na provincia de Ourense."}
{"id": "320533", "revid": "5132", "url": "https://gl.wikipedia.org/wiki?curid=320533", "title": "PBL", "text": ""}
{"id": "320543", "revid": "865", "url": "https://gl.wikipedia.org/wiki?curid=320543", "title": "Dude Incredible", "text": "Dude Incredible \u00e9 o quinto \u00e1lbum da banda estadounidense de post-hardcore Shellac, publicado o 16 de setembro de 2014 a trav\u00e9s do selo Touch and Go Records. A gravaci\u00f3n do disco realizouse de xeito espor\u00e1dico nos anos anteriores en Electrical Audio, o estudio de Steve Albini. Tr\u00e1tase do seu primeiro \u00e1lbum en sete anos, tras o lanzamento en 2007 de \"Excellent Italian Greyhound\".\nA publicaci\u00f3n en li\u00f1a Pitchfork Media colocouno no posto 47 na s\u00faa lista dos 50 mellores \u00e1lbums do ano 2014 dicindo del que era \"unha honesta representacion de talentoso m\u00fasicos tocando punk rock xuntos\"."}
{"id": "320544", "revid": "56817", "url": "https://gl.wikipedia.org/wiki?curid=320544", "title": "Jesus Urge Superstar", "text": "Jesus Urge Superstar \u00e9 o \u00e1lbum de estrea da banda de rock alternativo Urge Overkill, publicado en 1989 a trav\u00e9s do selo Touch and Go Records.\nListaxe de canci\u00f3ns.\nTodos os temas compostos por Nash Kato e Eddie \"King\" Roeser. "}
{"id": "320545", "revid": "55340", "url": "https://gl.wikipedia.org/wiki?curid=320545", "title": "Cirolas", "text": ""}
{"id": "320546", "revid": "56817", "url": "https://gl.wikipedia.org/wiki?curid=320546", "title": "Star Wars (\u00e1lbum)", "text": "Star Wars \u00e9 o noveno \u00e1lbum da banda estadounidense de rock alternativo Wilco, publicado o 16 de xullo de 2015 a trav\u00e9s do seu propio selo, dBpm. Foi liberado gratuitamente na rede a trav\u00e9s da p\u00e1xina wilcoworld.net. Unha versi\u00f3n en CD do disco editouse o 21 de agosto e en vinilo o 27 de novembro.\nListaxe de canci\u00f3ns.\nTodos os temas compostos por Jeff Tweedy, ag\u00e1s \"You Satellite\" co-escrito por Tweedy, Glenn Kotche e Nels Cline, \"Taste the Ceiling\" por Tweedy e Scott McCaughey, e \"Magnetized\" por Tweedy e Mikael Jorgensen."}
{"id": "320547", "revid": "109216", "url": "https://gl.wikipedia.org/wiki?curid=320547", "title": "The Unraveling", "text": "The Unraveling \u00e9 o \u00e1lbum de estrea da banda estadounidense de punk rock Rise Against, publicado o 24 de abril de 2001 a trav\u00e9s do selo Fat Wreck Chords. Mass Giorgini produciu o disco nos Sonic Iguana Studios en Lafayette, Indiana, en decembro de 2000. \u00c9 o \u00fanico \u00e1lbum de estudio do grupo en contar co guitarrista Mr. Precision, e o \u00fanico no cal o vocalista Tim McIlrath non toca a guitarra. O disco foi remasterizado e reeditado no ano 2005."}
{"id": "320550", "revid": "23204", "url": "https://gl.wikipedia.org/wiki?curid=320550", "title": "Ic\u00eda", "text": "Ic\u00eda (tam\u00e9n Cecilia, Cilla, Cec\u00eda, C\u00eda ou S\u00eda) \u00e9 un nome feminino galego de orixe latina: \"C\u00e6cilla\" que significa: cegueira ou cegui\u00f1a [de \"C\u00e6cus\" (cego) e \"illius/illa\" (diminutivo)]. A Gens Cecilia era unha das grandes familias da Rep\u00fablica Romana.\nO nome est\u00e1 moi relacionado cos nomes Celia (variantes: Celeste, Celestina, Celina e Celsa) provenientes tam\u00e9n do lat\u00edn e co significado: pertencente ao ceo.\nSantoral.\nSanta Ic\u00eda (en lat\u00edn, \"sancta Caecilia\"), santa padroa dos m\u00fasicos, foi unha nobre romana convertida ao cristianismo e martirizada pola s\u00faa fe entre os anos 180 e 230.\nA principal festa de Santa Ic\u00eda cel\u00e9brase o 22 de novembro.\nEstat\u00edsticas.\nNon \u00e9 un nome moi com\u00fan en Galicia, pero si en Asturias. Santa Cecilia, Cilla ou S\u00eda \u00e9 padroa de catro parroquias en Galicia: Fre\u00e1n, O Savi\u00f1ao; Santa Cecilia de Trasancos, Ferrol; Santa Cilla do Valadouro, Foz e Santa S\u00eda de Roma, Zas. 1.150 mulleres levan o nome Cecilia en Galicia. As variantes Cilla (menos de cinco persoas) e Cec\u00eda (seis persoas) est\u00e1n en desuso. Como curiosidade, a variante galega Cilla tam\u00e9n \u00e9 usada en Suecia e Holanda.\n\u00c9 un nome popular nos Estados Unidos de Am\u00e9rica (entre os 500 primeiros nomes de nenas). Tam\u00e9n \u00e9 dos nomes m\u00e1is populares de Suecia a comezos do s\u00e9culo XXI.\nVariantes.\nExiste o masculino Cecilio."}
{"id": "320551", "revid": "12452", "url": "https://gl.wikipedia.org/wiki?curid=320551", "title": "Cilla", "text": ""}
{"id": "320552", "revid": "12452", "url": "https://gl.wikipedia.org/wiki?curid=320552", "title": "Cec\u00eda", "text": ""}
{"id": "320556", "revid": "89787", "url": "https://gl.wikipedia.org/wiki?curid=320556", "title": "Afrosor\u00edcidos", "text": "A dos afrosor\u00edcidos (\"Afrosoricida\") \u00e9 unha orde de pequenos mam\u00edferos placentarios afroterios conformado por d\u00faas familias, a dos tenr\u00e9cidos e a dos crisocl\u00f3ridos, que foron anteriormente consideradas como parte da orde dos insect\u00edvoros.\nTradicionalmente, as toupas douradas do sur de \u00c1frica e os tenrecs de Madagascar e \u00c1frica foron agrupados cos ourizos, musara\u00f1as e outros pequenos animais de alimentaci\u00f3n a base fundamentalmente de insectos entre os insect\u00edvoros. Por\u00e9n, non son verdadeiros insect\u00edvoros. Esta opini\u00f3n est\u00e1 sustentada por moitos estudos xen\u00e9ticos, que ademais suxiren a asociaci\u00f3n entre os \"Afrosoricida\" e outros mam\u00edferos de orixe africana, na gran superorde dos afroterios.\nEsta orde recente non foi reco\u00f1ecida at\u00e9 2008 por \"MSW.\nClasificaci\u00f3n.\nNa orde reco\u00f1\u00e9cense d\u00faas subordes, con cadans\u00faa familia: "}
{"id": "320560", "revid": "22795", "url": "https://gl.wikipedia.org/wiki?curid=320560", "title": "Afrosoricida", "text": ""}
{"id": "320561", "revid": "25871", "url": "https://gl.wikipedia.org/wiki?curid=320561", "title": "Christian Levrat", "text": "Christian Levrat, nado o 7 de xullo de 1970 en La Tour-de-Tr\u00eame, \u00e9 un sindicalista e pol\u00edtico su\u00edzo, presidente do Partido Socialista Su\u00edzo desde o 1 de marzo de 2008.\nTraxectoria.\nLicenciado en dereito pola Universidade de Friburgo, realizou o mestrado en ciencias pol\u00edticas na Universidade de Leicester. Traballou na defensa do dereito de asilo en C\u00e1ritas de Su\u00edza (1995-2000) e como xefe do servizo xur\u00eddico da Organizaci\u00f3n Su\u00edza de Axuda aos Refuxiados.\nFoi secretario central e presidente do Sindicato da Comunicaci\u00f3n, e tam\u00e9n vicepresidente da Uni\u00f3n Sindical Su\u00edza (2003 - 2008). Entre 2000 et 2004 foi membro da Asemblea Constitu\u00ednte de Friburgo. En 2003 entrou no Consello Nacional e reelixido en 2007. Tras a marcha de Hans-J\u00fcrg Fehr foi o \u00fanico candidato a presidencia do Partido Socialista Su\u00edzo, resultando elixido nun congreso extraordinario celebrado en Basilea.\nO 11 de marzo de 2012 nunhas elecci\u00f3ns parciais entrou no Consello dos Estados, substitu\u00edndo a Alain Berset, logrando o 54,2 % dos votos."}
{"id": "320563", "revid": "60636", "url": "https://gl.wikipedia.org/wiki?curid=320563", "title": "Noso Pai", "text": ""}
{"id": "320565", "revid": "55340", "url": "https://gl.wikipedia.org/wiki?curid=320565", "title": "Gloria ao Pai", "text": " \nO Gloria ao Pai, ou en lat\u00edn Gloria Patri, \u00e9 unha pregaria cristi\u00e1 en honor da Sant\u00edsima Trindade, que a Igrexa ten o costume de cantar despois de cada salmo, ao final dos misterios do rosario, ou despois doutras pregarias (nosopai, avemar\u00eda). \u00c9 unha doxolox\u00eda (f\u00f3rmula coa que se glorifica a Deus, normalmente ao final doutro texto), e \u00e9 co\u00f1ecido como \"doxolox\u00eda menor\" para distinguilo da \"doxolox\u00eda maior\", Gloria in excelsis Deo.\nTexto latino:\nTexto galego:"}
{"id": "320567", "revid": "5132", "url": "https://gl.wikipedia.org/wiki?curid=320567", "title": "Triumph Lyubertsy", "text": ""}
{"id": "320568", "revid": "22570", "url": "https://gl.wikipedia.org/wiki?curid=320568", "title": "Ofertorio", "text": "O ofertorio (do lat\u00edn medieval \"offertorium\" e lat\u00edn \"offerre\") \u00e9 a parte da eucarist\u00eda en que as especies que ser\u00e1n consagradas son levadas ao sacerdote, ou a\u00ednda, a partici\u00f3n da misa en que acontece a oferta de pan e vi\u00f1o."}
{"id": "320572", "revid": "89787", "url": "https://gl.wikipedia.org/wiki?curid=320572", "title": "Macroscel\u00eddeos", "text": "A dos macroscel\u00eddeos (Macroscelidea) \u00e9 unha orde de mam\u00edferos placentarios afroterios co\u00f1ecidos vulgarmente como musara\u00f1as elefante.\nComprende 16 especies vivas agrupadas en 4 x\u00e9neros nunha \u00fanica familia actual, a dos macroscel\u00eddidos (Macroscelididae).\nSon pequenos animais cun foci\u00f1o longo e patas traseiras alongadas, que viven no solo e se alimentan principalmente de insectos. Todas as especies da orde habitan no continente africano.\nAntigamente inclu\u00edanse na orde dos insect\u00edvoros, hoxe en desuso, xunto aos ourizos, musara\u00f1as e toupas.\nCaracter\u00edsticas.\nAs musara\u00f1as elefante te\u00f1en un certo parecido coas musara\u00f1as, pero son de maior tama\u00f1o. Alcanzan unha lonxitude corporal de 10 a 31\u00a0cm e te\u00f1en unha cola de 8 a 25\u00a0cm de longo.\nO seu peso varia entre os 25 e os 280 g. Por\u00e9n, os m\u00e1is grandes rincoci\u00f3ns (\"Rhynchocyon\") poden alcanzar un peso de at\u00e9 700 g.\nA pelaxe no dorso var\u00eda, dependendo do seu h\u00e1bitat, desde un gris amarelado at\u00e9 un caf\u00e9 avermellado. Os rincoci\u00f3ns e o petr\u00f3domo (\"Petrodromus tetradactylus\") te\u00f1en, ademais, raias e manchas na pelaxe. A superficie ventral \u00e9 dunha cor m\u00e1is clara, maioritariamente branca ou gris clara.\nEstes animais te\u00f1en ollos grandes e redondos, e un foci\u00f1o m\u00f3bil moi alongado en forma de trompa.\nTe\u00f1en as patas longas e delgadas. As patas traseiras son m\u00e1is longas que as dianteiras. Os dedos polgares son moi pequenos ou faltan completamente. As patas traseiras est\u00e1n concibidas para avanzar a saltos. Como moitos outros mam\u00edferos, as musara\u00f1as elefante p\u00e1ranse e cami\u00f1an apoi\u00e1ndose nos dedos das s\u00faas patas (dixit\u00edgrados).\nPos\u00faen unha longa cola, case pelada, que ten certo parecido \u00e1 dunha rata.\nAs musara\u00f1as elefante marcan o seu territorio coas secreci\u00f3ns que producen coas gl\u00e1ndulas odor\u00edferas da parte inferior da cola, e con outras gl\u00e1ndulas situadas nas patas, peito e ano.\nAs femias te\u00f1en de dous a tres pares de mamas.\nTaxonom\u00eda.\nOrde.\nA orde foi fundada en 1956 polo zo\u00f3logo brit\u00e1nico Percy M. Butler (1912 - 2015).\nFamilia.\nA familia describiuna en 1838 o naturalista franc\u00e9s Charles Lucien Bonaparte, en \"Nuovi Ann. Sci. Nat\". 2: 111.\nEtimolox\u00eda.\nOs nomes da orde, e da familia, derivan do nome do seu x\u00e9nero tipo, \"Macroscelides\", coas desinencias do lat\u00edn cient\u00edfico \"-idea\" e \"\u00b4-\u00eddae\", respectivamente (ambos os elementos derivan do grego antigo \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\").\nO nome do x\u00e9nero tipo, \"Macroscelides\", est\u00e1 formado polos elementos do lat\u00edn cient\u00edfico \"macro-\", calco do grego \u03bc\u03b1\u03ba\u03c1\u03bf- \"makro\" (de \u03bc\u03b1\u03ba\u03c1\u03cc\u03c2 \"makr\u00f3s\", \"longo\"), e \"-scelides\", tirado do grego antigo \u03c3\u03ba\u03ad\u03bb\u03bf\u03c2 \"sk\u00e9los\", \"pata\". Literalmente: \"o de patas longas\".\nClasificaci\u00f3n.\nA orde, e a s\u00faa \u00fanica familia comprende actualmente 16 especies divididas en 4 x\u00e9neros:\nOrde \"Macroscelidea\"\nNota: alg\u00fans autores, como Haltenorth, reducen o n\u00famero de especies a 12, mentres que outros, como na EOL, ampl\u00edano a 17.\nDistribuci\u00f3n e h\u00e1bitat.\nAs musara\u00f1as elefante s\u00f3 se encontran no continente africano, principalmente en \u00c1frica central, oriental e meridional. A s\u00faa \u00e1rea de distribuci\u00f3n est\u00e9ndese desde Somalia, o sur do Sud\u00e1n e a Rep\u00fablica Democr\u00e1tica do Congo at\u00e9 Sur\u00e1frica. S\u00f3 unha especie, o asarfif ou musara\u00f1a elefante norteafricana (\"Elephantulus rozeti\"), vive no noroeste do continente, entre Marrocos e Libia.\nEstes animais habitan nunha gran variedade de h\u00e1bitats, desde desertos e terreos rochosos at\u00e9 sabanas e selvas tropicais."}
{"id": "320573", "revid": "12452", "url": "https://gl.wikipedia.org/wiki?curid=320573", "title": "Macroscelidea", "text": ""}
{"id": "320574", "revid": "12452", "url": "https://gl.wikipedia.org/wiki?curid=320574", "title": "Macroscelididae", "text": ""}
{"id": "320575", "revid": "12452", "url": "https://gl.wikipedia.org/wiki?curid=320575", "title": "Macroscel\u00eddidos", "text": ""}
{"id": "320576", "revid": "12452", "url": "https://gl.wikipedia.org/wiki?curid=320576", "title": "Musara\u00f1as elefante", "text": ""}
{"id": "320579", "revid": "89787", "url": "https://gl.wikipedia.org/wiki?curid=320579", "title": "Dienas Lapa", "text": "Dienas Lapa foi un xornal que se publicou en Riga entre 1886 e 1905 e en 1913 e 1914. Foi un dos xornais let\u00f3ns m\u00e1is populares da s\u00faa \u00e9poca, editado unha sociedade de axuda mutua de artes\u00e1ns de Riga. O seu primeiro editor foi Fricis Bergmanis, que lle deu ao xornal unha tendencia de reivindicaci\u00f3n social, P\u0113teris Stu\u010dka foi o editor entre 1888 e 1891 e de novo en 1895-1897 e entre 1891 e 1895 foino o escritor J\u0101nis Pliek\u0161\u0101ns (Rainis), Eles dous d\u00e9ronlle ao xornal unha li\u00f1a marcadamente marxista. Ti\u00f1a aproximadamente 2000 subscritores. En 1897 as autoridades pech\u00e1rono e tras alg\u00fans meses volveu sa\u00edr pero cunha orientaci\u00f3n m\u00e1is moderada, non obstante en 1903 as autoridades volv\u00e9rono prohibir durante alg\u00fans meses. En 1905 as autoridades pecharon definitivamente a publicaci\u00f3n, e en 1913 volveu ao prelo durante un ano."}
{"id": "320580", "revid": "785", "url": "https://gl.wikipedia.org/wiki?curid=320580", "title": "Cibr\u00e1n (nome)", "text": "Cibr\u00e1n ou Cibrao \u00e9 un nome propio masculino de orixe latina na s\u00faa variante en galego. O seu significado \u00e9 \"natural de Chipre, habitante de Chipre\".\nSantoral.\n16 de setembro: San Cibr\u00e1n, crego e escritor romano, bispo de Cartago (249-58) e santo m\u00e1rtir da Igrexa.\nEstat\u00edsticas en Galicia.\nSan Cibr\u00e1n \u00e9 un santo moi venerado en Galicia e patr\u00f3n de numerosas parroquias polo que debeu ser un nome com\u00fan na antig\u00fcidade (V\u00e9xase: ).\nNos \u00faltimos anos 114 var\u00f3ns (cunha media de idade de 15) levan de novo a variante Cibr\u00e1n en Galicia. A variante dialectal Cibrao, propia dos bloques central e oriental da lingua galega, segue en desuso."}
{"id": "320581", "revid": "18868", "url": "https://gl.wikipedia.org/wiki?curid=320581", "title": "Cibrao", "text": ""}
{"id": "320586", "revid": "98629", "url": "https://gl.wikipedia.org/wiki?curid=320586", "title": "Magn\u00edficat", "text": "O Magn\u00edficat (tam\u00e9n co\u00f1ecida coma canci\u00f3n de Mar\u00eda ou canto de Mar\u00eda) \u00e9 un c\u00e1ntico entoado (ou recitado) adoito na liturxia dos servizos eclesi\u00e1sticos cristi\u00e1ns. O texto do c\u00e1ntico v\u00e9n directamente do Evanxeo de Lucas, onde \u00e9 recitado pola Virxe Mar\u00eda en ocasi\u00f3n da Visitaci\u00f3n da s\u00faa prima Sabela. Na narraci\u00f3n, despois de que Mar\u00eda saudase a Sabela, que est\u00e1 embarazada daquel que ser\u00e1 co\u00f1ecido coma Xo\u00e1n o Bautista, o neno rem\u00e9xese dentro do \u00fatero de Sabela. Cando esta loa a Mar\u00eda pola s\u00faa fe, Mar\u00eda entoa o Magn\u00edficat como resposta.\nO c\u00e1ntico fai eco de diversas pasaxes do Antigo Testamento, por\u00e9n, as alusi\u00f3ns m\u00e1is not\u00e1beis son as feitas \u00e1 Canci\u00f3n de Ana, dos Libros de Samuel. Xunto co \"Benedictus\" e o \"Nunc dimittis\", e diversos outros c\u00e1nticos do Antigo Testamento, o Magn\u00edficat foi inclu\u00eddo no Libro de Odes, unha antiga colect\u00e1nea lit\u00farxica atopada nalg\u00fans manuscritos da Biblia dos Setenta.\nNo cristianismo, o Magn\u00edficat \u00e9 recitado con m\u00e1is frecuencia dentro da Liturxia das Horas. No cristianismo occidental o Magn\u00edficat \u00e9 m\u00e1is cantado ou recitado durante o principal servizo vespertino: as V\u00e9speras, no catolicismo romano, e a Oraci\u00f3n Vespertina (\"Evening Prayer\" ou \"Evensong\", en ingl\u00e9s), dentro da comu\u00f1\u00f3n anglicana. No cristianismo oriental o Magn\u00edficat acostuma ser cantado durante as ma\u00f1\u00e1s de domingo. En certos grupos protestantes o Magn\u00edficat pode ser cantado durante os servizos de culto.\nTexto en galego.\nA primeira traduci\u00f3n do Magn\u00edficat en lingua galega data de 1886, realizada por Urbano Ferreiroa, inclu\u00edda en \"Magnificat in XL linguas versum et propriis caracteribus redditum et expressum\", agasallo para o papa Le\u00f3n XIII."}
{"id": "320592", "revid": "98629", "url": "https://gl.wikipedia.org/wiki?curid=320592", "title": "Territorios non incorporados dos Estados Unidos", "text": "Un territorio non incorporado no dereito estadounidense \u00e9 unha zona controlada polo Goberno dos Estados Unidos \"onde os dereitos fundamentais se aplican con car\u00e1cter de lei, pero outros dereitos constitucionais non est\u00e1n dispo\u00f1ibles\". As disposici\u00f3ns constitucionais apl\u00edcanse de diversos xeitos, dependendo das leis org\u00e1nicas do Congreso e das resoluci\u00f3ns xudiciais de acordo coa pr\u00e1ctica constitucional dos EUA, coa tradici\u00f3n local e coa lei. Existen cinco territorios modernos habitados que est\u00e1n organizados pero non incorporados. Hai nove posesi\u00f3ns estadounidenses deshabitadas. S\u00f3 o Atol Palmyra est\u00e1 incorporado. V\u00e9xase \"territorios dos Estados Unidos\" e \"territorio non organizado\".\nInformaci\u00f3n xeral.\nTodos os territorios habitados modernos baixo o control do Goberno federal poden ser considerados como parte dos Estados Unidos para os efectos da lei, tal como se define na normativa espec\u00edfica, pero o termo xudicial \"non incorporado\" foi acu\u00f1ado a finais do s\u00e9culo XIX para lexitimar as adquisici\u00f3ns territoriais dos Estados Unidos e a s\u00faa Administraci\u00f3n sen conceder a cidadan\u00eda e sen as protecci\u00f3ns constitucionais ata que o Congreso decretara outras disposici\u00f3ns. A xurisprudencia permitiu ao Congreso impo\u00f1er r\u00e9ximes fiscais discriminatorios co efecto dun arancel proteccionista sobre rexi\u00f3ns territoriais que non eran estados nacionais.\nDe 1901 a 1905, o a Corte Suprema dos Estados Unidos, nunha serie de opini\u00f3ns co\u00f1ecidas como os Casos Insulares, sostivo que a Constituci\u00f3n se estendeu \"ex proprio vigore\" (\u00e9 dicir, pola s\u00faa propia forza) a territorios continentais. Con todo, a Corte nestes casos tam\u00e9n estableceu a doutrina de incorporaci\u00f3n territorial, en virtude da cal a Constituci\u00f3n se aplica plenamente s\u00f3 en territorios incorporados como Alasca e Hawai, s\u00f3 parcialmente nos novos territorios non incorporados de Porto Rico, Guam e as Filipinas.\nPara definir o que \u00e9 un territorio non incorporado, en \"Balzac contra Pobo de Porto Rico \"(1922), a Corte fixo as seguintes declaraci\u00f3ns con respecto \u00e1 corte en Porto Rico:\nEn \"Glidden Co. v. Zdanok\" (1962), a Corte citou a Balzac e fixo a seguinte declaraci\u00f3n en relaci\u00f3n cos tribunais de territorios non incorporados:\n\"Os habitantes do territorio cedido ... poder\u00e1n ser admitidos no goce de todos os dereitos, as vantaxes e as inmunidades dos cidad\u00e1ns dos Estados Unidos\". \"Esta declaraci\u00f3n, a\u00ednda que cambiou un pouco na fraseolox\u00eda, \u00e9 o equivalente, como se sinala en Downes v. Bidwell, da f\u00f3rmula, empregada desde o principio para expresar o prop\u00f3sito de incorporar territorios adquiridos nos Estados Unidos, sobre todo en ausencia doutra disposici\u00f3ns que mostran unha intenci\u00f3n en contrario \". Aqu\u00ed vemos que o acto de constituci\u00f3n est\u00e1 na xente do territorio, non no territorio de seu, mediante a ampliaci\u00f3n dos privilexios e a cl\u00e1usula inmunidades da Constituci\u00f3n para eles."}
{"id": "320593", "revid": "98629", "url": "https://gl.wikipedia.org/wiki?curid=320593", "title": "Hiracoideos", "text": "A dos hiracoideos (Hyracoidea) \u00e9 unha orde de mam\u00edferos placentarios afroterios que comprende unha soa familia, a dos procav\u00edidos (Procaviidae), con catro especies agrupadas en tres x\u00e9neros, co\u00f1ecidos vulgarmente como dam\u00e1ns.\nOs dam\u00e1ns son uns pequenos ungulados que presentan moitas caracter\u00edsticas primitivas. En particular, desenvolveron mal a regulaci\u00f3n da temperatura interna, que compensan cunha termorregulaci\u00f3n condutual, como amorearse entre eles e tomando o sol.\nOrixin\u00e1ronse en \u00c1frica hai 50 mill\u00f3ns de anos (no oligoceno), estend\u00e9ndose na actualidade por todo este continente e pola pen\u00ednsula Ar\u00e1biga e noutras partes do Oriente Medio.\nA\u00ednda que os dam\u00e1ns gardan certo parecido externo con roedores como a cobaia ou coello de Indias (\"Cavia porcellus\"), en realidade son ungulados primitivos. Consid\u00e9ranse como os parentes vivos m\u00e1is pr\u00f3ximos aos elefantes e os manat\u00eds, pese a que o seu aspecto f\u00edsico sexa moi diferente, debido \u00e1 evoluci\u00f3n diverxente.\nCaracter\u00edsticas.\nMorfolox\u00eda.\nOs hiracoideos son mam\u00edferos pequenos, cunha lonxitude que var\u00eda entre os 30 e os 60\u00a0cm. En tama\u00f1o e forma corporal par\u00e9cense \u00e1 marmota com\u00fan (\"Marmota marmota\", da familia dos esci\u00faridos, os esqu\u00edos), pero coa cola e as patas moi curtas. Son plant\u00edgrados, e as plantas dos seus p\u00e9s est\u00e1n cubertas de almofadas el\u00e1sticas. Te\u00f1en catro dedos nas extremidades anteriores, e tres nas posteriores; os dedos rematan en pequenos pezu\u00f1os primitivos, e s\u00f3 o dedo interno das patas traseiras ten unha pequena garra afiada, fixada nunha falanxe b\u00edfida.\nA s\u00faa pelaxe \u00e9 normalmente curta e de cor amarelada ou apardazada. Ademais das gl\u00e1ndulas dispersas pola pel, te\u00f1en unha \u00e1rea glandular espida na parte dorsal do corpo, rodeada de pelos er\u00e9ctiles de cor diferente, cuxas secreci\u00f3ns utilizan para marcar o seu territorio.\nEsqueleto.\nNo seu esqueleto destacan as \u00f3rbitas pechadas e a mand\u00edbula maciza. Os membros son mesoanx\u00f3nicos, e o seu eixe pasa polo terceiro dedo. O f\u00e9mur ten un pequeno terceiro . A estrutura do carpo \u00e9 moi primitiva, cos \u00f3sos dispostos en serie. Carecen de clav\u00edcula. \nFisiolox\u00eda.\nO enc\u00e9falo \u00e9 primitivo; os hemisferios cerbrais presentan s\u00f3 lixeiras circunvoluci\u00f3ns. Por\u00e9n, os centros olfactivos est\u00e1n ben desenvolvidos, xa que o olor \u00e9 a base da s\u00faa orientaci\u00f3n. Pos\u00faen .\nA diferenza da maior\u00eda doutros animais que se alimentan de ramas e pastos, non utilizan os incisivos da parte dianteira da mand\u00edbula para cortar follas e herba, m\u00e1is ben usan os molares. Hai un amplo entre os incisivos e os outros dentes. A s\u00faa f\u00f3rmula dentaria \u00e9 1.0.4.3 / 2.0.4.3. Os incisivos superiores son amplos e crecen continuamente, como nos roedores. Os dous inferiores son menores e de crecemento limitado, est\u00e1n aplanados e serrados nos bordos.\nO seu intestino presenta un cego ben desenvolvido, e presenta un par adicional de grandes ap\u00e9ndices. Os hiracoideos son herb\u00edvoros, a\u00ednda que as especies que viven na estepa tam\u00e9n se alimentan de insectos, como, por exemplo, salt\u00f3ns.\nO seu aparello circulatorio est\u00e1 caracterizado pola presenza dunhas \"\" arteriais nos membros.\nOs riles son simples. Nos machos os test\u00edculos permanecen na cavidade abdominal, e o pene carece de \"baculum\" (\u00f3so peneano). A abertura vaxinal e o recto nas femias est\u00e1n situados nunha prega da pel com\u00fan. O \u00fanico ou ou os dous pares de mamas son inguinais. O \u00fatero \u00e9 bicorne. A placenta \u00e9 inicialmente difusa, pero cando o embri\u00f3n se desenvolve faise zonaria. Despois dun per\u00edodo de xestaci\u00f3n duns sete meses, as femias paren dunha a seis cr\u00edas precoces (a regra, \u00e9 de d\u00faas ou tres cr\u00edas por parto).\nBiolox\u00eda.\nOs hiracoideos son fit\u00f3fagos que ocupan un nicho ecol\u00f3xico e bi\u00f3topos semellantes aos dos coellos. Os que habitan nos bosques son solitarios, mentres que as especies que viven nas rochas e nas estepas viven en colonias de at\u00e9 un cento de individuos. As formas que habitan nos bosques son de h\u00e1bitos nocturnos, en tanto que os que viven nas estepas son di\u00farnos, e pasan a noite en fendas das rochas ou nos tobos que escavan.\nHoxe en d\u00eda distrib\u00faense por toda \u00c1frica, excepto nas s\u00faas rexi\u00f3ns m\u00e1is setentrionais, as\u00ed como pola pen\u00ednsula Ar\u00e1biga, o Sina\u00ed, Siria e Palestina.\nEvoluci\u00f3n.\nOs hiracoideos mostran moitas caracter\u00edsticas primitivas e, ao mesmo tempo, numerosas peculiaridades anat\u00f3micas propias. Debido a isto, os zo\u00f3logos intentaron encontrar relaci\u00f3ns de parentesco entre os membros deste grupo e os doutras varias ordes de mam\u00edferos f\u00f3siles e actuais, a\u00ednda que os dam\u00e1ns alcanzaron a categor\u00eda de orde hai xa moito tempo (1869). Parece f\u00f3ra de toda clase de d\u00fabidas que as especies desta orde son unha rama lateral antiga de ungulados primitivos. A s\u00faa anatom\u00eda recorda m\u00e1is estreitamente \u00e1 dos probosc\u00eddeos e os sirenios. Son moi parecidos aos pequenos ungulados primitivos do terciario dos que evolucionou a superorde dos penungulados (\"Paenungulata\"), plant\u00edgrados, con catro dedos mas patas dianteiras e tres nos membros posteriores, con pezu\u00f1os e unha u\u00f1a no dedo interno, polo que frecuentemente se agrupan con eles nesta superorde.\nA evoluci\u00f3n dos hiracoideos tivo lugar en \u00c1frica. Tam\u00e9n se encotraron f\u00f3siles en Europa, pero s\u00f3 no plioceno, e hoxe se presentan tam\u00e9n no Oriente Medio, como quedou dito. No oligoceno inferior esta orde era moi rica en especies, e estaba enormemente diversificada. As especiues daqueles tempos a\u00ednda ti\u00f1an unha dentici\u00f3n completa e unhas \u00f3rbitas abertas. Ao mesmo tempo, por\u00e9n, a estrutura dentaria estaba xa enormemente diferenciada: os dentes pod\u00edan ser bunodontes, selenodontes ou lofodontes. Alg\u00fans alcanzaron un tama\u00f1o bastante grande (como o dunha ovella).\nSuxeriuse que os parentes m\u00e1is pr\u00f3ximos aos hiracoideos son os tetiterios, pero este debate non est\u00e1 a\u00ednda totalmente pechado. Xunto con este taxon os probosc\u00eddeos e outros extinguidos, os tetiterios forman o clado dos penungulados, que segundo os datos xen\u00e9ticos moleculares queda clasificado dentro da superorde dos afroterios.\nAs relaci\u00f3ns repres\u00e9ntanse neste cladograma:\nTaxonom\u00eda.\nOrde.\nA orde dos Hyracoidea foi fundada polo bi\u00f3logo brit\u00e1nico Thomas Henry Huxley en 1869. Tradicionalmente, desde esa data, reco\u00f1\u00e9cese a este grupo de animais esta categor\u00eda ou rango de \"orde\". En 1997, McKenna e Bell, seguindo a s\u00faa clasificaci\u00f3n cladistica, propuxeron reclasificar o grupo nunha nova categor\u00eda, a de \"suborde\", dentro da orde dos \"Uranotheria\" ,inclu\u00edda no clado dos penungulados (\"Paenungulata\"). Por\u00e9n, a maior\u00eda dos autores, a\u00ednda reco\u00f1ecndo o traballo de McKenna e Bell, seguen a considerar os hiracoideos como unha orde. [V\u00e9xase Taxonom\u00eda dos mam\u00edferos#Clasificaci\u00f3n de McKenna e Bell (1997)].\nAdemais de polo nome outorgado por Huxley, e actualmente v\u00e1lido, a orde co\u00f1eceuse polos seguintes sin\u00f3nimos\nFamilia.\nA familia dos Procaviidae creouna en 1892 o zo\u00f3logo brit\u00e1nico Oldfield Thomas, en \"Proc. Zool. Soc. Lond.\", 51.\nAo longo do tempo, esta familia co\u00f1eceuse tam\u00e9n polos seguintes sin\u00f3nimos:\n&lt;br&gt;1. De todos estes nomes, s\u00f3 \"Hyracidae\" corresponde ao dunha familia.&lt;br&gt;2. \"Hyracidae\" \u00e9 un nome baseado no x\u00e9nero \"Hyrax\" . Revisado por Hahn (1934) e Roche (1972) a familia conservou soamente os x\u00e9neros \"Procavia\" e \"Dendrohyrax\" (cambiando consecuentemente o seu nome), e Hoeck (1978) e Meester \"et al.\" (1986) consideran a \"Procavia\", \"Heterohyrax\" e \"Dendrohyrax\" como x\u00e9neros separados. Unha clave dos x\u00e9neros moderna foi desenvolvida por Meester \"et al\". en 1986.\nEtimolox\u00edas.\nO nome da orde, \"Hyracoidea\", est\u00e1 formado sobre a base do nome do x\u00e9nero \"Hyrax\" coa desinencia \"-oidea\", plural neutro de \"-oideus\", derivada do grego antigo \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\", coa vogal de uni\u00f3n \"-o-\", usada na formaci\u00f3n de moitos nomes de ordes.\nO termo do lat\u00edn cient\u00edfico \"Hyrax\", pola s\u00faa parte, procede do grego antigo \u1f55\u03c1\u03b1\u03be \u200e\"h\u00fdrax\", \"rato-musara\u00f1a\", co que se co\u00f1ec\u00edan estes animais na antig\u00fcidade.\nO nome da familia, \"Procaviidae\" f\u00f3rmase, como \u00e9 habitual, sobre a ra\u00edz do nome do seu x\u00e9nero tipo, \"Procavia\", coa desinencia \"\u00b4-idae\", propia dos nomes das familias de animais.\nEste nome, \"Procavia\", est\u00e1 formado polo elemento do lat\u00edn \"pro-\", derivado da preposisi\u00f3n \"pr\u014d\", \"diante de\" e o x\u00e9nero \"Cavia\", roedores histricomorfos suramericanos, o tipo da familia dos familia dos \"Caviidae\", cuxa especie m\u00e1is co\u00f1ecida \u00e9 o coello de Indias ou cobaia (\"Cavia porcellus\").\nClasificaci\u00f3n.\nA orde dos \"Hyracoidea\" subdiv\u00eddese en d\u00faas subordes que comprenden cinco familias, tres delas con especies recentes, e con m\u00e1is de d\u00faas ducias de x\u00e9neros en total. S\u00f3 a familia dos \"Procaviidae\" ten especies actualmente viventes.\nO cadro presentado a continuaci\u00f3n est\u00e1 baseado en Martin Pickford \"et al.\" e D. Tab Rasmussen \"et al\".\n\u2020 \"Geniohyidae\", presente no oligoceno inferior en \u00c1frica, comprend\u00eda, como vimos, cinco x\u00e9neros. Entre eles, \u2020\"Bunohyrax\" e \u2020\"Geniohyus\" ti\u00f1an os dentes bunodontes.&lt;br&gt; En \u2020\"Megalohyrax\"da familia, \u2020\"Saghatheriidae\", que ti\u00f1a o tama\u00f1o dunha ovella, os dentes eran solenodontes.\nOs hiracoideos e o home.\nOs hiracoideos eran xa co\u00f1ecidos na antig\u00fcidade. Est\u00e1n mencionados na Biblia. E unha teor\u00eda bastante aceptada postula que esta similitude cos roedores levar\u00eda aos fenicios que alcanzaron as ribeiras da pen\u00ednsula Ib\u00e9rica no 1100 a. C., a confundilos cos dam\u00e1ns da s\u00faa terra natal, os \"shaphan\"; de a\u00ed que ao novo pa\u00eds descuberto lle chamaran \"I-shaphan\", que traducido literalmente significa \"a illa dos hiracoideos\", nome que co tempo se converter\u00eda en \"Hispania\". C\u00f3mpre dicir que o significado literal deste nome \u00e9 pouco exacto, xa que Espa\u00f1a non \u00e9 unha illa, nin se encontran nela hiracoideos.\nO seu consumo est\u00e1 prohibido no xuda\u00edsmo.\nExtracto do Antigo Testamento sobre este tema:\nPor\u00e9n, segundo as definici\u00f3ns modernas, nin os dam\u00e1ns nin as lebres son ruminantes.\nPor outra parte, as dexecci\u00f3ns dos dam\u00e1ns, depositadas nunha latrina com\u00fan das s\u00faas colonias, secas e reducidas a po, foron moi utilizadas na farmacopea europea durante os s\u00e9culos XVIII e XIX, baixo o nome de \"Hyraceum\", para combater determiandas doenzas xinecol\u00f3xicas."}
{"id": "320594", "revid": "22795", "url": "https://gl.wikipedia.org/wiki?curid=320594", "title": "Hyracoidea", "text": ""}
{"id": "320595", "revid": "22795", "url": "https://gl.wikipedia.org/wiki?curid=320595", "title": "Procav\u00edidos", "text": ""}
{"id": "320596", "revid": "22795", "url": "https://gl.wikipedia.org/wiki?curid=320596", "title": "Procaviidae", "text": ""}
{"id": "320597", "revid": "22795", "url": "https://gl.wikipedia.org/wiki?curid=320597", "title": "Dam\u00e1ns", "text": ""}
{"id": "320598", "revid": "23204", "url": "https://gl.wikipedia.org/wiki?curid=320598", "title": "Mestre Estevo", "text": "O mestre Estevo traballou na catedral de Santiago en tempos do bispo Xelm\u00edrez (s\u00e9culo XII), quen o puido recomendar ao bispo Pedro de Roda como arquitecto en Pamplona. Segundo a \"Historia Compostel\u00e1\", na primeira etapa episcopal de Xelm\u00edrez \"\"comezou a restaurar o destru\u00eddo, conservar o restaurado e conducir o conservado non sen moito traballo, a estado de perfecci\u00f3n\".\nObras.\nBas\u00edlica de Santo Isidoro de Le\u00f3n.\nExisten diversos documentos que citan ao mestre Estevo como colaborador na construci\u00f3n da catedral rom\u00e1nica de Pamplona, por\u00e9n, a s\u00faa participaci\u00f3n nesta obra xera controversias, porque na capital iruniense \u00e9 onde se cita como mestre de obras da catedral de Santiago, dato que se desco\u00f1ece na documentaci\u00f3n compostel\u00e1. Os escritos citados \u00e1chanse no Libro Redondo, ou cartulario, da catedral pamplonesa. Nun texto datado o 11 de xu\u00f1o de 1101, o bispo Pedro de Roda outorgaba a un construtor denominado Estevo -xunta a s\u00faa muller, fillos e fillas- propiedades concretadas en casas e vi\u00f1as en Pamplona, amais de facilidades para constru\u00edr unha vivenda. Noutro documento semellante c\u00edtase a Estevo como \"magistro operis Sancti Iacobi\".\nEstevo\u00a0m\u00f3strase en\u00a0Santo Isidoro de Le\u00f3n\u00a0como disc\u00edpulo do mestre de Jaca, pero cun estilo bastante independente. Na decoraci\u00f3n do deambulatorio e do cruceiro desta igrexa s\u00e1bese que participaron dous mestres en estilo xaqu\u00e9s, \"un deles o mestre\u00a0Estevo\u00a0que m\u00e1is tarde traballou na catedral de\u00a0Santiago\". \nA Porta do Perd\u00f3n, ten no t\u00edmpano escenas do Evanxeo, que a\u00ednda que parece unha soa escena est\u00e1n labradas en tres pedras distintas. No centro est\u00e1 representado o \"Descendemento\" con\u00a0San Xo\u00e1n sostendo o corpo de Cristo, mentres se ve a\u00a0Mar\u00eda\u00a0bicando a man do seu fillo xa descravada da cruz, hai tam\u00e9n outra personaxe que est\u00e1 a arrancar, cunhas tenaces, o cravo da outra man, na parte superior desta escena aparecen dous anxos con botafumeiros. A escena da \"Resurrecci\u00f3n\" est\u00e1 composta polas tres\u00a0Mar\u00edas\u00a0e un anxo que lles mostra o sepulcro de Cristo baleiro. Na outra escena da Ascensi\u00f3n repres\u00e9ntase a Cristo subindo aos ceos, entre dous dos seus disc\u00edpulos que tratan de retelo. Todas estas escenas est\u00e1n realizadas con certa inxenuidade moi persoal do autor, cos rostros anchos e inexpresivos e as dobras da roupa redondeadas t\u00edpicas de todas as s\u00faas obras. Nos capiteis, hai os de temas con aves entrelazadas con talos nos que aparecen monstros e con fondos de follas de tipo corintio, todos con grande efecto decorativo. Outros capiteis sonhistoriados\u00a0e obs\u00e9rvanse loitas de homes medio nus; esta interpretaci\u00f3n \u00e9 menos cl\u00e1sica que a do seu mestre de\u00a0Jaca, as roupas est\u00e1n tratadas con dobras suaves as\u00ed como os rostros tam\u00e9n son anchos como os das escenas do t\u00edmpano.\nCatedral de Santiago de Compostela.\nCrese que pasou a traballar a esta catedral despois de\u00a0Santo Isidoro de Le\u00f3n, ao morrer o que at\u00e9 ent\u00f3n era mestre de obras\u00a0Bernaldino\u00a0o Vello (seguramente pai de\u00a0Estevo), e por orde de\u00a0Afonso\u00a0VI.\nAlgunhas das s\u00faas actuaci\u00f3ns centr\u00e1ronse na restauraci\u00f3n dos canzorros da capela axial da cabeceira da catedral de Santiago e en esculpir a fachada das Pratar\u00edas, a\u00ednda que na actualidade se admite m\u00e1is que unha \u00fanica man de autor, ao comprobar desaxustes nos t\u00edmpanos e nas xambas, as\u00ed como que algunhas pezas non sexan do lugar e outras fosen reaproveitadas, entre as que se incl\u00fae o \"Cristo\", como obra novata de Mateu. O resto das esculturas son do mestre\u00a0Estevo, est\u00e1n realizadas en altorrelevo, representando ap\u00f3stolos, profetas, anxos e patriarcas, unhas en m\u00e1rmore branco e outras en granito. As proporci\u00f3ns das imaxes son m\u00e1is esveltas que as realizadas anteriormente en\u00a0Santo Isidoro, a figura de\u00a0Santiago\u00a0ao lado do Cristo central, est\u00e1 labrada case en vulto redondo, o seu rostro mans e p\u00e9s \u00e9 realista e a s\u00faa modelaxe \u00e9 suave e branda coas mesmas dobras caracter\u00edsticas do mestre. Os capiteis tallados en duro granito mostran a mestr\u00eda adquirida na ornamentaci\u00f3n, onde se aprecia a combinaci\u00f3n de figuras e cabezas con elementos vexetais, alg\u00fans son de estilo orientalista. Tam\u00e9n no interior do templo se encontran unha serie de capiteis\u00a0historiados, entre os que sobresae un que presenta unha escena de tormentos infernais, \u00e9 o castigo que reciben un avaro cun saco cargado \u00e1s costas seguido por un demo e un luxurioso cunha soga no colo est\u00e1 a ser aforcado por un demo, mentres as chamas lle queiman os p\u00e9s, outro demo arr\u00edmalle unha serpe e un terceiro cr\u00e1valle unha estaca na cabeza. A s\u00faa intenci\u00f3n \u00e9 moralizante e instrutiva."}
{"id": "320599", "revid": "56817", "url": "https://gl.wikipedia.org/wiki?curid=320599", "title": "Dorudon", "text": "Dorudon (\u00abdente de lanza\u00bb) \u00e9 un x\u00e9nero de cet\u00e1ceos extintos que compartiu os mares do Eoceno con outros basilos\u00e1uridos como os basilosauros ou \"Zygorhiza\". Era un descendente achegado dos primeiros artiod\u00e1ctilos de vida anfibia, como \"Ambulocetus\", mais a diferenza deles, o seu estilo de vida era totalmente acu\u00e1tico. Apareceu no Eoceno superior, hai aproximadamente 40\u00a0mill\u00f3ns de anos. Atop\u00e1ronse f\u00f3siles en lugares moi distantes entre si, como en Exipto, Tunisia e Carolina do Sur (Estados Unidos), e habitaba as augas mornas e c\u00e1lidas dos oc\u00e9anos do Eoceno. Extinguiuse hai aproximadamente 36\u00a0mill\u00f3ns de anos, pouco antes do comezo do Oligoceno, por mor dun gran episodio de cambio clim\u00e1tico co\u00f1ecido como \"Grande Coupure\". A especie \"D. atrox\" \u00e9 o arqueoceto m\u00e1is co\u00f1ecido."}
{"id": "320600", "revid": "89787", "url": "https://gl.wikipedia.org/wiki?curid=320600", "title": "Copa MLS", "text": "A Copa MLS (en ingl\u00e9s: MLS Cup) \u00e9 o t\u00edtulo de campi\u00f3n da Major League Soccer. Tras a liga regular nas d\u00faas conferencias, os cinco primeiros clasificados de cada conferencia xogan os playoff da MLS. Os ga\u00f1adores dos playoffs de cada conferencia enfr\u00f3ntanse nunha final polo t\u00edtulo. O ga\u00f1ador da Copa MLS clasif\u00edcase para a Liga de Campi\u00f3ns da CONCACAF.\nO primeiro ga\u00f1ador desta copa foi o D.C. United, no ano 1996. O equipo con m\u00e1is t\u00edtulos \u00e9 Los Angeles Galaxy, o equipo anxelino foi o campi\u00f3n en cinco ocasi\u00f3ns. O \u00faltimo ga\u00f1ador foi o Portland Timbers.\nHistoria.\nAnos 90.\nEsta d\u00e9cada foi dominada claramente polo D.C. United. Na estrea desta competici\u00f3n, no ano 1996, o D.C. United venceu a Los Angeles Galaxy cun gol de ouro de Eddie Pope, 2-3 foi o resultado final, os \"Black-and-Red\" remontaron os dous tantos iniciais do conxunto anxelino . Ao seguinte ano, o D.C. United revalidou o t\u00edtulo, no seu estadio, esta vez fronte o Colorado Rapids . No ano 1997 o D.C. United chegou \u00e1 final por terceira vez consecutiva, pero esta vez caeu fronte o Chicago Fire . \u00d3 ano seguinte o D.C. United non faltaba a s\u00faa cita na final, reeditanto a primeira final da historia da MLS fronte \u00f3 Los Angeles Galaxy conseguindo a s\u00faa terceira MLS Cup .\nPrincipios de s\u00e9culo.\nCoa chegada do novo s\u00e9culo tam\u00e9n chegou un novo campi\u00f3n o Kansas City Wizards, que tras unha gran tempada logrou vencer o Colorado Rapids . No ano 2001 tam\u00e9n houbo un novo campi\u00f3n, o San Jose Earthquakes que venc\u00eda \u00f3 Los Angeles Galaxy, que perd\u00eda a s\u00faa terceira final . Pero un ano m\u00e1is tarde chegaba a ansiada copa a cidade dos \u00c1nxeles, tras tres finais perdidas \u00f3 Los Angeles Galaxy consegu\u00eda o t\u00edtulo derrotando New England Revolution cun dr\u00e1matico gol na pr\u00f3rroga de Carlos Ruiz . No 2003 o San Jose Earthquakes ga\u00f1ou a s\u00faa segunda MLS Cup vencendo \u00f3 Chicago Fire . Os dous anos posteriores o D.C. United consegu\u00eda o seu cuarto t\u00edtulo e o Los Angeles Galaxy ga\u00f1aba a s\u00faa segunda final.\nNos anos 2006 e 2007 repitiuse a final, o New England Revolution chegou a s\u00faa terceira e cuarta final pero amba-las d\u00faas perder\u00edanas fronte o Houston Dynamo . No ano 2008 estrear\u00eda o Columbus Crew o seu palmar\u00e9s vencendo cun contundente 3 a 1 \u00f3 New York Red Bulls . O ano seguinte chegar\u00edase por primeira vez \u00f3s lanzamentos de penalti, tras os empate a uns no tempo regular, o Real Salt Lake venceu na quenda de penaltis \u00f3 Los Angeles Galaxy por cinco goles a catro, conseguindo o seu primeiro t\u00edtulo .\nXa na segunda d\u00e9cada do s\u00e9culo o Colorado Rapids conseguir\u00edan estrear o seu casilleiro neste campionato, tras vencer na pr\u00f3rroga e cun gol na propia meta de George John, \u00f3 FC Dallas . Coa chegada das estrelas internacionais Los Angeles Galaxy mostraron o seu dominio, vencendo as finais de 2011 e 2012 acadando o seu cuarto t\u00edtulo. No ano 2013 o Sporting Kansas City lograba ga\u00f1ar o campionato por primeira vez con ese nome, pero xa era o segundo t\u00edtulo da franqu\u00eda de Kansas City . O ano 2014 foi hist\u00f3rico para a MLS xa que o Los Angeles Galaxy consegu\u00edan o seu quinto t\u00edtulo e transform\u00e1banse no equipo con m\u00e1is copas MLS . Tras este feito hist\u00f3rico, o ano seguinte ocorreu unha gran sorpresa un dos equipos con menos opcions dos clasificados os playoffs chegaron a final e venceron por un apertado dous a un \u00f3 Columbus Crew, este equipo foi \u00f3 Portland Timbers que logrou o seu primeiro t\u00edtulo .\nXogador m\u00e1is valorado.\nTras cada final da Copa MLS entr\u00e9gase o premio \u00f3 mellor xogador do partido, que normalmente \u00e9 o que coas s\u00faas acci\u00f3ns decidiu o partido ."}
{"id": "320602", "revid": "5132", "url": "https://gl.wikipedia.org/wiki?curid=320602", "title": "FMP \u017deleznik", "text": ""}
{"id": "320609", "revid": "98629", "url": "https://gl.wikipedia.org/wiki?curid=320609", "title": "D.C. United", "text": "O D.C. United \u00e9 un club de f\u00fatbol que xoga na Major League Soccer. O equipo foi fundado en 1995 en Washington, D.C. polo que xoga na Conferencia Este da MLS. \u00c9 o equipo m\u00e1is laureado de todo Norteam\u00e9rica, xa que conta nas s\u00faas vitrinas con m\u00e1is de trinta t\u00edtulos nacionais e internacionais. Foi o primeiro equipo en ga\u00f1ar a MSL Cup no ano 1996. O apelativo \"United\" foi elixido en honor aos clubs europeos que levan ese nome, como o Manchester United ou o Leeds United.\nO seu m\u00e1ximo rival \u00e9 o New York Red Bulls cos que disputan o derbi do Atl\u00e1ntico. Os xogadores m\u00e1is importantes que militaron nas filas dos \"Black-and-Red\" son Jaime Moreno, Eddie Pope e Marco Etcheverry.\nHistoria.\nO primeiro partido oficial do D.C. United disputouse un 6 de abril de 1996 contra o San Jose Clash. Os primeiros anos do \"DCU\" foron moi exitosos ga\u00f1ando a U.S. Open Cup no ano 1996, a MLS Cup nos anos 1996,1997 e 1999 e ademais conseguiu os seus primeiros t\u00edtulos internacionais no ano 1998, a Liga de Campi\u00f3ns da CONCACAF e a Copa Interamericana.\nTras varios anos de seca e coa incorporaci\u00f3n do arxentino Christi\u00e1n G\u00f3mez conseguiron no ano 2004 a s\u00faa cuarta MLS Cup fronte o Kansas City Wizards. Nos anos 2006 e 2007 o D.C. United ga\u00f1ou a MLS Supporters' Shield, e foi o primeiro equipo en conseguir face-lo de maneira consecutiva. O equipo sufriu unha mala racha estando cinco anos sen clasificarse aos MLS Cup Playoff. No ano 2013 realizou a peor tempada da s\u00faa historia, onde s\u00f3 puideron lograr tres vitorias na fase regular, a\u00ednda que conseguiron ga\u00f1ar a U.S. Open Cup, t\u00edtulo que non consegu\u00edan dende o 2008. O ano seguinte o equipo reaccionou quedando primeiros na Conferencia Leste, pero foron eliminados nas semifinais de Conferencia."}
{"id": "320611", "revid": "6939", "url": "https://gl.wikipedia.org/wiki?curid=320611", "title": "Guillerme", "text": "Guillerme ou Guill\u00e9n \u00e9 un nome propio galego de orixe xerm\u00e1nica. F\u00edxose moi popular en lingua inglesa logo da conquista normanda de 1066, e siguiu s\u00e9ndoo durante toda a Idade Media e na era moderna. O equivalente moderno en alem\u00e1n \u00e9 \"Wilhelm\". A s\u00faa variante feminina \u00e9 Guillermina.\nSantoral.\nSan Guillerme (Vercelli, 1085 - Goleto, actual Sant'Angelo dei Lombardi, 25 de xu\u00f1o de 1142), tam\u00e9n co\u00f1ecido coma san Guillerme abade, foi un freire fundador de mosteiros e comunidades, entre eles a congregaci\u00f3n de Montevergine (Monte Virxe). Venerado como santo pola Igrexa cat\u00f3lica, a s\u00faa festividade cel\u00e9brase o 25 de xu\u00f1o.\nOrixes.\nGuillerme, porcede do xerm\u00e1nico \"Wilhem\": Willo = vontade, desexo, amor, paix\u00f3n; Hem = casco, protecci\u00f3n. Polo tanto pode traducirse como \"protector voluntarioso\"."}
{"id": "320612", "revid": "18868", "url": "https://gl.wikipedia.org/wiki?curid=320612", "title": "Idioma esperanto", "text": ""}
{"id": "320613", "revid": "1131", "url": "https://gl.wikipedia.org/wiki?curid=320613", "title": "Guill\u00e9n", "text": "O top\u00f3nimo galego Guill\u00e9n pode referirse a:\nAmais, Guill\u00e9n \u00e9 unha variante do antrop\u00f3nimo masculino Guillerme."}
{"id": "320618", "revid": "5132", "url": "https://gl.wikipedia.org/wiki?curid=320618", "title": "Avtodor", "text": ""}
{"id": "320619", "revid": "96302", "url": "https://gl.wikipedia.org/wiki?curid=320619", "title": "Giya Kancheli", "text": "Giya Kancheli (), nado en Tbilisi o 10 de xullo de 1935, e finado o 2.10.2019, \u00e9 un compositor xeorxiano, premiado varias veces polas s\u00faas bandas sonoras."}
{"id": "320620", "revid": "5132", "url": "https://gl.wikipedia.org/wiki?curid=320620", "title": "Loimaan Korikonkarit", "text": ""}
{"id": "320623", "revid": "5863", "url": "https://gl.wikipedia.org/wiki?curid=320623", "title": "Freixido, Larouco", "text": "Sagrado Coraz\u00f3n de Xes\u00fas de Freixido \u00e9 unha parroquia do concello de Larouco na comarca de Valdeorras da provincia de Ourense. Segundo o IGE en 2014 ti\u00f1a 78 habitantes (34 homes e 44 mulleres) distribu\u00eddos en d\u00faas entidades de poboaci\u00f3n.\nForma parte da parroquia eclesi\u00e1stica de Freixido que est\u00e1 formada polos dous lugares desta parroquia civil, m\u00e1is os dous lugares da parroquia hom\u00f3nima do concello de Pet\u00edn."}
{"id": "320624", "revid": "5132", "url": "https://gl.wikipedia.org/wiki?curid=320624", "title": "Nizhny Novgorod", "text": ""}
{"id": "320627", "revid": "27155", "url": "https://gl.wikipedia.org/wiki?curid=320627", "title": "Flavobacteriia", "text": "A clase Flavobacteriia (antes Flavobacteria) est\u00e1 composta por unha soa orde de bacterias ambientais. As Flavobacteriia son un grupo de bacterias comensais e pat\u00f3xenos oportunistas. \"Flavobacterium psychrophilum\" causa enfermidades septic\u00e9micas como a s\u00edndrome das cr\u00edas da troita arco da vella e a enfermidade da auga fr\u00eda bacteriana dos salm\u00f3nidos. Segundo Bernardet \"et al\"., as Flavobacteriia son bacilos aerobios gramnegativos, de 2\u20135\u00a0\u00b5m de longo, 0,3\u20130,5\u00a0\u00b5m de largo, con extremos arredondados ou c\u00f3nicos que te\u00f1en motilidade por esvaramento, forman colonias amarelas (de cor crema a alanranxada) en \u00e1gar, descompo\u00f1en varios polisac\u00e1ridos pero non a celulosa, e os seus contidos G+C son do 32\u201337 %, e est\u00e1n amplamente distribu\u00eddas en h\u00e1bitats e auga dioce e no solo.\nO nome \u00e9 a mi\u00fado escrito como Flavobacteria, pero oficialmente desde o ano 2012 denom\u00ednanse Flavobacteriia.\nV\u00e9xase tam\u00e9n.\nOutros artigos.\n\"Elizabethkingia meningoseptica\""}
{"id": "320628", "revid": "27155", "url": "https://gl.wikipedia.org/wiki?curid=320628", "title": "Flavobacteria", "text": ""}
{"id": "320629", "revid": "27155", "url": "https://gl.wikipedia.org/wiki?curid=320629", "title": "Flavobacterias", "text": ""}
{"id": "320630", "revid": "5132", "url": "https://gl.wikipedia.org/wiki?curid=320630", "title": "Stechert Arena", "text": ""}
{"id": "320631", "revid": "5132", "url": "https://gl.wikipedia.org/wiki?curid=320631", "title": "Nokia Arena", "text": ""}
{"id": "320633", "revid": "23204", "url": "https://gl.wikipedia.org/wiki?curid=320633", "title": "Snatam Kaur Khalsa", "text": ""}
{"id": "320634", "revid": "54336", "url": "https://gl.wikipedia.org/wiki?curid=320634", "title": "Bartolomeu (nome)", "text": "Bartolomeu, coas variantes Bartolo e B\u00e9rtolo, \u00e9 un nome propio masculino de orixe hebraica na s\u00faa variante en galego. Bartolomeu foi un dos ap\u00f3stolos de Xes\u00fas. En Galicia existen numerosas parroquias que te\u00f1en a San Bartolomeu de patr\u00f3n (v\u00e9xase:).\nEtimolox\u00eda.\nO nome Bartolomeu (en grego \u0392\u03b1\u03c1\u03b8\u03bf\u03bb\u03bf\u03bc\u03b1\u03af\u03bf\u03c2) procede do patron\u00edmico aramaico \"bar-T\u00f4lmay\", \"fillo de T\u00f4lmay\" ou \"fillo de Tolomeo\".\nSantoral.\n24 de agosto: San Bartolomeu, ap\u00f3stolo."}
{"id": "320635", "revid": "18868", "url": "https://gl.wikipedia.org/wiki?curid=320635", "title": "Idioma checo", "text": ""}
{"id": "320636", "revid": "18868", "url": "https://gl.wikipedia.org/wiki?curid=320636", "title": "Idioma corso", "text": ""}
{"id": "320637", "revid": "18868", "url": "https://gl.wikipedia.org/wiki?curid=320637", "title": "Idioma eslovaco", "text": ""}
{"id": "320638", "revid": "12452", "url": "https://gl.wikipedia.org/wiki?curid=320638", "title": "Idioma am\u00e1rico", "text": ""}
{"id": "320639", "revid": "18868", "url": "https://gl.wikipedia.org/wiki?curid=320639", "title": "Idioma let\u00f3n", "text": ""}
{"id": "320640", "revid": "18868", "url": "https://gl.wikipedia.org/wiki?curid=320640", "title": "Idioma lituano", "text": ""}
{"id": "320641", "revid": "18868", "url": "https://gl.wikipedia.org/wiki?curid=320641", "title": "Idioma malt\u00e9s", "text": ""}
{"id": "320642", "revid": "18868", "url": "https://gl.wikipedia.org/wiki?curid=320642", "title": "Idioma sardo", "text": ""}
{"id": "320643", "revid": "18868", "url": "https://gl.wikipedia.org/wiki?curid=320643", "title": "Idioma v\u00e9neto", "text": ""}
{"id": "320644", "revid": "12452", "url": "https://gl.wikipedia.org/wiki?curid=320644", "title": "Bartolomeu", "text": ""}
{"id": "320645", "revid": "23204", "url": "https://gl.wikipedia.org/wiki?curid=320645", "title": "Cannabis sativa sativa", "text": ""}
{"id": "320649", "revid": "23204", "url": "https://gl.wikipedia.org/wiki?curid=320649", "title": "Comunidade Francesa de B\u00e9lxica", "text": "A Comunidade Francesa de B\u00e9lxica (en franc\u00e9s: \"Communaut\u00e9 fran\u00e7aise de Belgique\") \u00e9 unha das tres comunidades ling\u00fc\u00edsticas de B\u00e9lxica. A s\u00faa sede at\u00f3pase en Bruxelas e opera dentro das rexi\u00f3ns belgas de Bruxelas-Capital e Valonia.\nA Comunidade non designa a un territorio, sen\u00f3n \u00e1 comunidade de persoas que se comunican en lingua francesa e que viven nas \u00e1reas onde a Comunidade ten competencias. A Comunidade francesa disp\u00f3n de instituci\u00f3ns propias: parlamento e goberno, e exerce as s\u00faas competencias nos \u00e1mbitos de educaci\u00f3n, cultura, pol\u00edtica ling\u00fc\u00edstica, medios de comunicaci\u00f3n, investigaci\u00f3n, sa\u00fade, mocidade e deportes.\nDescrici\u00f3n.\nA Comunidade Francesa agrupa a 4,2 mill\u00f3ns de cidad\u00e1ns franc\u00f3fonos, dos cales 3,3 mill\u00f3ns (78,6\u00a0%) viven na Rexi\u00f3n Valoa e 0,9 mill\u00f3ns (21,4\u00a0%) na Rexi\u00f3n de Bruxelas-Capital. Os valones residentes na \u00e1rea de fala alem\u00e1 dos Cant\u00f3ns do Leste, os flamengos de Bruxelas, e os franc\u00f3fonos residentes na periferia flamenga de Bruxelas non forman parte da Comunidade Francesa.\nInstituci\u00f3ns.\nA cidade de Bruxelas \u00e9 a sede do Parlamento e do Goberno da Comunidade Francesa.\nParlamento.\nO Parlamento componse de 94 membros (os 75 membros do Parlamento val\u00f3n e 19 membros elixidos entre os cargos electos franc\u00f3fonos do Parlamento da rexi\u00f3n de Bruxelas capital).\nGoberno.\nO Parlamento elixe ao Goberno. Un dos seus membros pertence polo menos \u00e1 rexi\u00f3n de Bruxelas capital.\nDesde o 20 de marzo de 2008, o Goberno da Comunidade Francesa est\u00e1 presidido por Rudy Demotte, membro do Partido Socialista (PS) e ministro-presidente do goberno val\u00f3n."}
{"id": "320651", "revid": "89787", "url": "https://gl.wikipedia.org/wiki?curid=320651", "title": "Philipp M\u00fcller", "text": "Philipp M\u00fcller, nado o 5 de setembro de 1952 en Mogelsberg, \u00e9 un empresario e pol\u00edtico su\u00edzo, presidente do Partido Liberal Radical desde o 21 de abril de 2012.\nTraxectoria.\nM\u00fcller \u00e9 aparellador e empresario inmobiliario, propietario da inmobiliaria Philipp M\u00fcller Generalunternehmung, Immobilien, formada en decembro de 1991.\nFoi Presidente do PLR local de Reinach entre 1996 e 2004 e deputado no Gran Consello de Aargau de 1997 a 2003. Elixido deputado no Consello Nacional en 2003, ao ano seguinte entrou no consello de direcci\u00f3n nacional do PLR."}
{"id": "320653", "revid": "1131", "url": "https://gl.wikipedia.org/wiki?curid=320653", "title": "Igrexa de Santa Mar\u00eda de Bemil", "text": "A igrexa de Santa Mar\u00eda de Bemil \u00e9 o templo parroquial de Bemil (Caldas de Reis), de estilo rom\u00e1nico do s\u00e9culo XII.\nCaracter\u00edsticas.\nConserva parte do frontispicio occidental rom\u00e1nico (estrutura xeral e o roset\u00f3n superior). Por\u00e9n, a portada rom\u00e1nica foi suprimida e substitu\u00edda por un sinxelo van. A torre-campanario do costado moderno \u00e9 barroca. O roset\u00f3n tr\u00e1tase dun \u00f3culo circular rodeado por arquivoltas baquetonadas e nos vans das s\u00faas trazar\u00edas debux\u00e1ronse unha estrela central rodeada por tetrafolias. Tam\u00e9n cons\u00e9rvase a potente \u00e1bsida do s\u00e9culo XII, que a\u00ednda que \u00e9 sinxela, mostra a elegancia das formas rom\u00e1nicas na s\u00faa planta semicircular con d\u00faas columnas entregas e un ventanal no pano central. Os muros refeitos, na parte dianteira, conservan canzorros rom\u00e1nicos sobre unha sinxela porta de arco semicircular. A capela da cabeceira comunica coa nave mediante un arco triunfal de ferradura."}
{"id": "320654", "revid": "89787", "url": "https://gl.wikipedia.org/wiki?curid=320654", "title": "Malib\u00fa", "text": "Malib\u00fa \u00e9 unha cidade costeira do condado dos \u00c1nxeles (California). Segundo o censo de 2010, a s\u00faa poboaci\u00f3n era de 12.645. Malib\u00fa ten unha li\u00f1a de costa de 34\u00a0km. Alcumada \"the 'Bu\" por surfeiros e locais, \u00e9 famosa polo seu clima, as s\u00faas praias e por ser o fogar de moitas estrelas de Hollywood e outras persoas relacionadas coa industria do entretemento."}
{"id": "320655", "revid": "23204", "url": "https://gl.wikipedia.org/wiki?curid=320655", "title": "Renaldas Seibutis", "text": "Renaldas \"Ronnie\" Seibutis, nado en \u0160ventoji o 23 de xullo de 1985, \u00e9 un ex-xogador de baloncesto profesional lituano.\nTraxectoria.\nNas temporadas 2007 e 2008 xogou co equipo dos Dallas Mavericks na NBA Summer League en Las Vegas. Pola s\u00faa pouca efectividade non continuou.\nNa tempada 2010\u201311 xogou co Olin Edirne Basketbol de Turqu\u00eda, convert\u00e9ndose nunha das s\u00faas estrelas. O 12 de xu\u00f1o de 2011 asinou un contrato por tres anos (2+1) co club lituano Lietuvos rytas. En xullo de 2014 asinou co Dar\u00fc\u015f\u015fafaka da liga de baloncesto turca. O 4 de setembro de 2015, asinou contrato por un ano (con opci\u00f3n para outro) co \u017dalgiris Kaunas, volvendo \u00e1 liga lituana.\nSelecci\u00f3n nacional.\nNo Campionato do Mundo de 2010 xogou coa selecci\u00f3n de baloncesto lituana, coa que ga\u00f1ou a medalla de bronce. Tam\u00e9n participou nas Olimp\u00edadas de 2012."}
{"id": "320657", "revid": "1987", "url": "https://gl.wikipedia.org/wiki?curid=320657", "title": "Desso GrassMaster", "text": "O Desso GrassMaster \u00e9 unha superficie artificial para practicar deportes composta por herba natural mesturada con fibras artificiais. As fibras de herba de artificio inx\u00e9ctanse a 20 cent\u00edmetros de profundidade e cobren aproximadamente un 3% da superficie. Mentres a herba medra, as ra\u00edces entrel\u00e1zanse coas fibras. Os dese\u00f1adores afirman que desta maneira o campo queda m\u00e1is ancorado e s\u00f3lido. As estruturas contan cunha boa drenaxe e cunha boa comodidade para o xogo.\nEste invento empr\u00e9gase tanto para estadios como para campos de adestramento de diversos deportes como: f\u00fatbol, b\u00e9isbol, rugby, f\u00fatbol americano... Esta superficie tam\u00e9n se pode utilizar para concertos ou outra clase de eventos.\nInstalaci\u00f3ns.\n!Estadio !! Lugar !! Equipo !! Deporte\n[[Categor\u00eda:Equipamento de f\u00fatbol]]"}
{"id": "320658", "revid": "89787", "url": "https://gl.wikipedia.org/wiki?curid=320658", "title": "Basilosauro", "text": "O basilosauro (\"Basilosaurus\", \u00abr\u00e9ptil rei\u00bb en lat\u00edn) \u00e9 un x\u00e9nero de cet\u00e1ceos primitivos. Tr\u00e1tase da primeira gran balea en aparecer no rexistro f\u00f3sil e \u00e9 unha peza clave no estudo da evoluci\u00f3n dos cet\u00e1ceos. Os basilosauros apareceron no Eoceno superior, hai aproximadamente 45 mill\u00f3ns de anos. Ti\u00f1an unha gran difusi\u00f3n a nivel xeogr\u00e1fico, como demostra o feito de que se atoparon f\u00f3siles en lugares tan variados como Alabama, Luisiana, Exipto e habitaban as augas costeiras pouco profundas dos oc\u00e9anos do Eoceno."}
{"id": "320659", "revid": "23204", "url": "https://gl.wikipedia.org/wiki?curid=320659", "title": "Basilosaurus", "text": ""}
{"id": "320662", "revid": "56817", "url": "https://gl.wikipedia.org/wiki?curid=320662", "title": "Babakotia radofilai", "text": "Babakotia \u00e9 un x\u00e9nero extinto de l\u00e9mure de medida media de Madagascar que s\u00f3 consta dunha especie, B. radofilai. Xunto co \"Palaeopropithecus\", \"Archaeoindris\" e \"Mesopropithecus\", forma a familia dos paleopropit\u00e9cidos, co\u00f1ecidos polo nome de Palaeopropithecidae. O nome \"Babakotia\" ven do nome malgaxe do indri, \"babakoto\", co cal est\u00e1 relacionada esta especie."}
{"id": "320663", "revid": "23204", "url": "https://gl.wikipedia.org/wiki?curid=320663", "title": "Babakotia", "text": ""}
{"id": "320664", "revid": "25871", "url": "https://gl.wikipedia.org/wiki?curid=320664", "title": "Rep\u00fablica Democr\u00e1tica de San Tom\u00e9 e Pr\u00edncipe", "text": ""}
{"id": "320665", "revid": "56817", "url": "https://gl.wikipedia.org/wiki?curid=320665", "title": "Ambondro mahabo", "text": "Ambondro mahabo \u00e9 unha especie de mam\u00edfero que viviu durante o Xur\u00e1sico medio (hai uns 167 mill\u00f3ns de anos) na actual Madagascar. \u00c9 a \u00fanica especie do x\u00e9nero Ambondro e \u00e9 co\u00f1ecida a partir dun maxilar inferior dotado de tres dentes, que foron interpretados como o \u00faltimo premolar e as d\u00faas primeiras moas."}
{"id": "320666", "revid": "23204", "url": "https://gl.wikipedia.org/wiki?curid=320666", "title": "Ambondro", "text": ""}
{"id": "320668", "revid": "23204", "url": "https://gl.wikipedia.org/wiki?curid=320668", "title": "Acrocantosauro", "text": "O acrocantosauro (\"Acrocanthosaurus\", \"lagarto de espi\u00f1a alta\" en grego) \u00e9 un x\u00e9nero de dinosauro ter\u00f3podo Allosauroidea que viviu na actual Am\u00e9rica do Norte a mediados do per\u00edodo Cret\u00e1ceo, aproximadamente entre hai 125 e 100 mill\u00f3ns de anos. Como a meirande pare de x\u00e9neros de dinosauro, \"Acrocanthosaurus\" s\u00f3 ten unha \u00fanica especie, \"A. atokensis\". Os seus restos f\u00f3siles prove\u00f1en principalmente dos estados de Oklahoma e Texas (nos Estados Unidos de Am\u00e9rica), malia que tam\u00e9n se te\u00f1en atopado restos de dentes atribu\u00eddos \u00f3 x\u00e9nero en Maryland."}
{"id": "320669", "revid": "23204", "url": "https://gl.wikipedia.org/wiki?curid=320669", "title": "Acrocanthosaurus", "text": ""}
{"id": "320671", "revid": "23204", "url": "https://gl.wikipedia.org/wiki?curid=320671", "title": "Jonathan Brandis", "text": "Jonathan Gregory Brandis, nado en Danbury, Connecticut o 13 de abril de 1976 e finado nos \u00c1nxeles o 12 de novembro de 2003, foi un actor, director e guionista estadounidense.\nComezou a s\u00faa carreira como modelo infantil, e m\u00e1is tarde comezou a actuar en anuncios comerciais e en papeis de cine e televisi\u00f3n. Con 17 anos, interpretou a Lucas Wolenczak na serie de televisi\u00f3n da NBC \"SeaQuest DSV\".\nEn novembro de 2003, Brandis suicidouse con 27 anos."}
{"id": "320672", "revid": "23204", "url": "https://gl.wikipedia.org/wiki?curid=320672", "title": "Jonathan Gregory Brandis", "text": ""}
{"id": "320674", "revid": "27155", "url": "https://gl.wikipedia.org/wiki?curid=320674", "title": "Nitrobacter", "text": "Nitrobacter \u00e9 un x\u00e9nero de bacterias de forma principalmente bacilar, gramnegativas, e quimioaut\u00f3trofas.\n\"Nitrobacter\" xoga un importante papel no ciclo do nitr\u00f3xeno ao oxidar nitritos a nitratos no solo. A diferenza das plantas, nas que a transferencia de electr\u00f3ns na fotos\u00edntese proporciona enerx\u00eda para a fixaci\u00f3n do carbono, \"Nitrobacter\" usa a enerx\u00eda da oxidaci\u00f3n de i\u00f3ns nitrito, , en i\u00f3ns nitrato, , para satisfacer as s\u00faas necesidades de enerx\u00eda. \"Nitrobacter\" fixa o di\u00f3xido de carbono pola v\u00eda do ciclo de Calvin para obter os seus requirimentos de carbono.\n\"Nitrobacter\" ten un pH \u00f3ptimo entre 7,3 e 7,5, e morre a temperaturas superiores a 49\u00a0\u00b0C ou inferiores a 0\u00a0\u00b0C.\nAlgunhas fontes clasifican o x\u00e9nero \"Nitrobacter\" dentro da familia Nitrobacteraceae (en vez da Bradyrhizobiaceae). As espacies do x\u00e9nero \"Nitrobacter\" incl\u00faen \"Nitrobacter winogradskyi\", \"Nitrobacter hamburgensis\", \"Nitrobacter vulgaris\" e \"Nitrobacter alkalicus\".\nDe acordo con Grundmann, \"Nitrobacter\" parece crecer optimamente a 38\u00a0\u00b0C e a pH 7,9, pero Holt afirma que o seu crecemento \u00f3ptimo d\u00e1se a 28\u00a0\u00b0C e a pHs entre 5,8 e 8,5 e ten un pH \u00f3ptimo entre 7,6 e 7,8. \"Nitrobacter\" pertence \u00e1 subclase das \u03b1-Proteobacteria.\n\"Nitrobacter\" pode ter forma de bacilo, de pera ou pleom\u00f3rfica. As c\u00e9lulas reprod\u00facense normalmente por xemaci\u00f3n (Holt, 1993). Nas c\u00e9lulas que crecen litotroficamente ou mixotroficamente at\u00f3panse carboxisomas, que son org\u00e1nulos que axudan \u00e1 fixaci\u00f3n do carbono. Tam\u00e9n te\u00f1en gr\u00e1nulos para o almacenamento de PHB e polifosfatos. Cando est\u00e1n presentes \u00e1 vez nitritos e substancias org\u00e1nicas, as c\u00e9lulas poden ter un crecemento bif\u00e1sico, no que usan primeiro o nitrito, e despois hai unha fase de retardo, e despois ox\u00eddase a materia org\u00e1nica. O crecemento quimioorgan\u00f3trofo \u00e9 lento e desequilibrado, polo que se forman m\u00e1is gr\u00e1nulos de poli-\u03b2-hidroxibutirato (PHB), que distorsionan a forma e tama\u00f1o das c\u00e9lulas.\n\"Nitrobacter\" xoga un papel esencial na acuap\u00f3nica. A bacteria \"Nitrosomonas\" act\u00faa primeiro convertendo o amon\u00edaco en nitritos, e despois \"Nitrobacter\" converte os nitritos en nitratos, que son doadamente absorbibles polas plantas."}
{"id": "320675", "revid": "23204", "url": "https://gl.wikipedia.org/wiki?curid=320675", "title": "Song Kang-ho", "text": "Song Kang-ho, nado en Gimhae o 17 de xaneiro de 1967, \u00e9 un actor surcoreano."}
{"id": "320676", "revid": "89787", "url": "https://gl.wikipedia.org/wiki?curid=320676", "title": "Christophe Darbellay", "text": "Christophe Darbellay, nado o 7 de marzo de 1971 en Martigny, \u00e9 un pol\u00edtico su\u00edzo, presidente do Partido Popular Cristi\u00e1n Dem\u00f3crata desde o 2 de setembro de 2006.\nTraxectoria.\nPasou a s\u00faa infancia en Conthey e estudou secundaria en Sion. Formouse en agronom\u00eda na Escola Polit\u00e9cnica Federal de Z\u00faric e traballou no sector privado en Berna e Lausana. Foi director da asociaci\u00f3n de organizaci\u00f3ns agr\u00edcolas romandas en 1997. En 1999 presentouse, sen \u00e9xito, a un escano no Consello dos Estados polo Partido Social Cristi\u00e1n. Nomeado subdirector da Oficina Federal de Agricultura o 17 de maiode 2000, cesando logo de acceder en 2003 ao Consello Nacional nas listas do PPCD. Elixido presidente do seu partido o 2 de setembro de 2006 substitu\u00edndo a Doris Leuthard."}
{"id": "320677", "revid": "56817", "url": "https://gl.wikipedia.org/wiki?curid=320677", "title": "Go Ah-sung", "text": "Go Ah-sung, nada en Se\u00fal o 10 de agosto de 1992, \u00e9 unha actriz surcoreana. Comezou a s\u00faa carreira como actriz infantil, e posteriormente actuou en \"The Host\". Go tam\u00e9n protagonizou o drama \"Master of Study\" (2010), \"Snowpiercer\" (2013) e \"Thread of Lies\" (2014)."}
{"id": "320678", "revid": "1131", "url": "https://gl.wikipedia.org/wiki?curid=320678", "title": "PSV", "text": "As iniciais PSV poden referirse a:"}
{"id": "320679", "revid": "5132", "url": "https://gl.wikipedia.org/wiki?curid=320679", "title": "COB", "text": ""}
{"id": "320680", "revid": "126617", "url": "https://gl.wikipedia.org/wiki?curid=320680", "title": "Virgil van Dijk", "text": "Virgil van Dijk, nado en Breda o 8 de xullo de 1991, \u00e9 un futbolista neerland\u00e9s que xoga de defensa no Liverpool FC da Premier League e na Selecci\u00f3n de f\u00fatbol dos Pa\u00edses Baixos. O seu pai \u00e9 neerland\u00e9s e a s\u00faa nai de Suriname."}
{"id": "320681", "revid": "89787", "url": "https://gl.wikipedia.org/wiki?curid=320681", "title": "Bifidobacterium", "text": "Bifidobacterium \u00e9 un x\u00e9nero da bacterias grampositivas, non m\u00f3biles, anaerobias ramificadas. At\u00f3panse por todas partes, e habitan como endosimbiontes do tracto gastrointestinal, vaxina e na boca (\"B. dentium\") dos mam\u00edferos, inclu\u00eddos os humanos. As bifidobacterias son un dos maiores x\u00e9neros de bacterias que constit\u00faen a flora bacteriana do colon de mam\u00edferos. Algunhas bifidobacterias util\u00edzanse como probi\u00f3ticos.\nAntes da d\u00e9cada de 1960, as especies de \"Bifidobacterium\" estaban colectivamente clasificadas dentro da especie \"Lactobacillus bifidus\".\nHistoria.\nEn 1899, Henry Tissier, un pediatra franc\u00e9s no Instituto Pasteur de Par\u00eds, illou da flora intestinal de meni\u00f1os lactantes unha bacteria caracterizada por ter unha morfolox\u00eda con forma de Y (\"b\u00edfida\") e nomeouna \"bifidus\". En 1907, Elie Metchnikoff, director adxunto no Instituto Pasteur, propuxo a teor\u00eda de que as bacterias do \u00e1cido l\u00e1ctico son beneficiosas para a sa\u00fade humana. Metchnikoff observou que a lonxevidade dos campesi\u00f1os b\u00falgaros era o resultado do seu consumo de produtos de leite fermentado. Elie Metchnikoff tam\u00e9n indicou que \"\u201ca administraci\u00f3n oral de cultivos de bacterias fermentadoras implantar\u00eda as bacterias beneficiosas no tracto intestinal\u201d\".\nProbi\u00f3ticos.\nAlgunhas cepas de \"Bifidobacterium\" consid\u00e9ranse importantes probi\u00f3ticos e util\u00edzanse na industria alimentaria. Diferentes especies e/ou cepas de bifidobacterias poden exercer diversos efectos beneficiosos para a sa\u00fade, como a regulaci\u00f3n da homeostase microbiana intestinal, a inhibici\u00f3n de pat\u00f3xenos e bacterias dani\u00f1as que colonizan ou infectan a mucosa intestinal, a modulaci\u00f3n de respostas locais e sist\u00e9micas, a represi\u00f3n de actividades encim\u00e1ticas procarcinox\u00e9nicas na microbiota, a produci\u00f3n de vitaminas, e a bioconversi\u00f3n de varios compostos da dieta en mol\u00e9culas bioactivas. As \"Bifidobacterium\" melloran a funci\u00f3n da barreira mucosa intestinal e rebaixan os niveis de lipopolisac\u00e1rido no inestino.\nAs \"Bifidobacterium\" spp. naturais dificultan o crecemento de pat\u00f3xenos gramnegativos nos meni\u00f1os.\nO leite materno cont\u00e9n altas concentraci\u00f3ns de lactosa e menores cantidades de fosfato (tamp\u00f3n do pH). Por tanto, cando o leite materno \u00e9 fermentado polas bacterias do \u00e1cido l\u00e1ctico (inclu\u00edndo as bifidobacterias) no tracto intestinal do meni\u00f1o, o pH pode ser reducido, facendo m\u00e1is dif\u00edcil que crezan as bacterias gramnegativas.\nMetabolismo.\nO x\u00e9nero \"Bifidobacterium\" pos\u00fae unha v\u00eda da frutosa-6-fosfato fosfocetolase exclusiva utilizada para fermentar os carbohidratos.\nMoitas das investigaci\u00f3ns metab\u00f3licas sobre as bifidobacterias enfoc\u00e1ronse no metabolismo dos oligosac\u00e1ridos, xa que eses carbohidratos est\u00e1n dispo\u00f1ibles nos seus h\u00e1bitats que adoitan ser bastante limitados en nutrientes. Nos filotipos bifidobacterianos asociados aos meni\u00f1os parece que evolucionou a capacidade de fermentar os oligosac\u00e1ridos do leite, mentres que as especies asociadas aos adultos usan os oligosac\u00e1ridos de orixe vexetal, o que \u00e9 consistente co que encontran nos seus respectivos ambientes. Como os meni\u00f1os lactantes a mi\u00fado albergan consorcios bacterianos no intestino dominados polas bifidobacterias, numerosas aplicaci\u00f3ns intentaron imitar as propiedades bifidox\u00e9nicas dos oligosac\u00e1ridos do leite. Estes son grosso modo clasificados como fruto-oligosac\u00e1ridos derivados de plantas ou galacto-oligosac\u00e1ridos derivados dos produtos l\u00e1cteos, que son metabolizados de xeito diferente e distinto do catabolismo dos oligosac\u00e1ridos do leite.\nResposta ao ox\u00edxeno.\nA sensibilidade dos membros do x\u00e9nero \"Bifidobacterium\" ao O2 limita xeralmente a actividade probi\u00f3tica a h\u00e1bitats anaer\u00f3bicos. As recentes investigaci\u00f3ns informaron que algunhas cepas de \"Bifidobacterium\" mostran varios tipos de crecemento \u00f3xico. As baixas concentraci\u00f3ns de O2 e CO2 poden ter un efecto estimulatorio sobre o crecemento destas cepas de \"Bifidobacterium\". Base\u00e1ndose nos perf\u00eds de crecemento en diferentes concentraci\u00f3ns de O2, as especies de \"Bifidobacterium\" foron clasificadas en catro clases: hipersensibles ao O2, sensibles ao O2, tolerantes ao O2, e microaer\u00f3filas. O principal factor responsable da inhibici\u00f3n do crecemento aer\u00f3bico crese que \u00e9 a produci\u00f3n de per\u00f3xido de hidr\u00f3xeno (H2O2) no medio de crecemento. Purificouse unha NADH oxidase formadora de H2O2 dun \"Bifidobacterium bifidum\" sensible ao O2 e foi identificada como unha dihidroorotato deshidroxenase de tipo \"b\". Os par\u00e1metros cin\u00e9ticos suxiren que o encima poder\u00eda estar implicado na produci\u00f3n de H2O2 en ambientes moi aireados."}
{"id": "320683", "revid": "35560", "url": "https://gl.wikipedia.org/wiki?curid=320683", "title": "ChEBI", "text": "O ChEBI (Chemical Entities of Biological Interest ou Entidades Qu\u00edmicas de Interese Biol\u00f3xico) \u00e9 unha base de datos e de ontolox\u00eda de entidades moleculares enfocada a \"pequenos\" compostos qu\u00edmicos, que forma parte do proxecto Open Biomedical Ontologies (Ontolox\u00edas Biom\u00e9dicas Abertas). O termo \"entidade molecular\" ref\u00edrese a calquera \"\u00e1tomo, mol\u00e9cula, i\u00f3n, par de i\u00f3ns, radical, i\u00f3n radical, complexo, conf\u00f3rmero etc., constitucional e isotopicamente distinto, identificable como unha entidade distinguible por separado\". As entidades moleculares en cuesti\u00f3n son produtos de natureza sint\u00e9tica ou produtos que te\u00f1en bioactividade potencial. Por\u00e9n, as mol\u00e9culas codificadas directamente polo xenoma, como \u00e1cidos nucleicos, prote\u00ednas e p\u00e9ptidos derivados de prote\u00ednas por corte proteol\u00edtico, como regra non son inclu\u00eddos no ChEBI.\nO ChEBI usa a nomenclatura, simbolismo e terminoloxia da Uni\u00f3n Internacional de Qu\u00edmica Pura e Aplicada (IUPAC) e o Comit\u00e9 de Nomenclatura da Uni\u00f3n Internacional de Bioqu\u00edmica e Biolox\u00eda Molecular (NC-IUBMB).\nAlcance e acceso.\nTodos os datos nesta base de datos son de tipo non-propietario ou derivan de fontes non-propietarias. Deste modo son libremente accesibles e est\u00e1n \u00e1 disposici\u00f3n de calquera. Ademais, cada \u00edtem \u00e9 doadamente tracexable e explicitamente referenciado \u00e1s fontes orixinais.\nOs datos de ChEBI est\u00e1n dispo\u00f1ibles por medio dunha interface de web p\u00fablica, un sevicio web e descargas."}
{"id": "320684", "revid": "27155", "url": "https://gl.wikipedia.org/wiki?curid=320684", "title": "Entidades Qu\u00edmicas de Interese Biol\u00f3xico", "text": ""}
{"id": "320685", "revid": "27155", "url": "https://gl.wikipedia.org/wiki?curid=320685", "title": "Chemical Entities of Biological Interest", "text": ""}
{"id": "320688", "revid": "56817", "url": "https://gl.wikipedia.org/wiki?curid=320688", "title": "Low Roar (\u00e1lbum)", "text": "Low Roar \u00e9 o primeiro \u00e1lbum do grupo musical island\u00e9s Low Roar lanzado no 2011.\nDespois de trasladarse dende Livemore, California at\u00e9 Reykjav\u00edk, o l\u00edder e vocalista Ryan Karazija rexistrou a dificultade de afacerse a un pa\u00eds estranxeiro, atopar traballo e manter unha familia escribindo unha canci\u00f3n cada d\u00eda. O resultado dese traballo apareceu en novembro de 2011 como o seu primeiro \u00e1lbum."}
{"id": "320689", "revid": "5312", "url": "https://gl.wikipedia.org/wiki?curid=320689", "title": "George Hamilton (actor)", "text": "George Stevens Hamilton, nado en Memphis, Tennessee o 12 de agosto de 1939 \u00e9 un actor de cine e televisi\u00f3n estadounidense. Foi nomeado \u00f3s Globos de Ouro pola s\u00faa interpretaci\u00f3n en \"Love at First Bite\" (1979) e \"Zorro, The Gay Blade\" (1981)."}
{"id": "320690", "revid": "23204", "url": "https://gl.wikipedia.org/wiki?curid=320690", "title": "George Stevens Hamilton", "text": ""}
{"id": "320694", "revid": "85894", "url": "https://gl.wikipedia.org/wiki?curid=320694", "title": "Siem Reap", "text": "Siem Reap (en , en ) \u00e9 unha cidade da Provincia de Siem Reap, no noroeste de Camboxa, ademais dun importante lugar tur\u00edstico como porta de entrada \u00e1 rexi\u00f3n de Angkor.\nSiem Reap ten unha importante arquitectura colonial e de estilo chin\u00e9s no Old French Quarter, e preto do Mercado Vello. Ten museos, actuaci\u00f3ns de bailes apsara tradicionais, granxas de sede, campos de arroz e un santuario de paxaros preto do Lago Tonle Sap.\nSiem Reap \u00e9 un destino tur\u00edstico popular con gran n\u00famero de hoteis, restaurantes e negocios relacionados co turismo. Isto d\u00e9bese en grande medida pola proximidade cos templos de Angkor Wat, a atracci\u00f3n tur\u00edstica m\u00e1is importante do pa\u00eds."}
{"id": "320696", "revid": "23204", "url": "https://gl.wikipedia.org/wiki?curid=320696", "title": "Grigor Parlichev", "text": "Grigor Stavrev Parlichev (b\u00falgaro: \u0413\u0440\u0438\u0433\u043e\u0440 \u0421\u0442\u0430\u0432\u0440\u0435\u0432 \u041f\u044a\u0440\u043b\u0438\u0447\u0435\u0432; grego:\u0393\u03c1\u03b7\u03b3\u03cc\u03c1\u03b9\u03bf\u03c2 \u03a3\u03c4\u03b1\u03c5\u03c1\u03af\u03b4\u03b7\u03c2; macedonio \u0413\u0440\u0438\u0433\u043e\u0440 \u041f\u0440\u043b\u0438\u0447\u0435\u0432:\u0413\u0440\u0438\u0433\u043e\u0440 \u041f\u0440\u043b\u0438\u0447\u0435\u0432), nado o 18 de xaneiro de 1830 en Ohrid e finado na mesma cidade o 25 de xaneiro de 1893 foi un escritor e tradutor b\u00falgaro, considerado macedonio en Macedonia do Norte.\nTraxectoria.\nNado no ent\u00f3n Imperio Otom\u00e1n, Parlichev estudou nunha escola grega en Macedonia. Na d\u00e9cada de 1850 traballou como profesor de grego en Tirana, Prilep e Ohrid. En 1858 Parlichev principiou a estudar medicina en Atenas mais pasou \u00e1 Facultade de Ling\u00fc\u00edstica en 1860. Ese mesmo ano Parlichev participou na competici\u00f3n po\u00e9tica anual que organizaba a Universidade de Atenas, ga\u00f1ando o primeiro premio polo seu poema \"O Armatolos\" (\"\u039f \u0391\u03c1\u03bc\u03b1\u03c4\u03c9\u03bb\u03cc\u03c2\"), escrito en grego. Aclamado como un \"segundo Homero\", a universidade ofreceulle bolsas de estudo nas universidades en Oxford e Berl\u00edn pero Parlichev declinou o ofrecemento.\nEn 1862 Parlichev uniuse \u00e1 loita por unha igrexa b\u00falgara independente e polo establecemento de escolas b\u00falgaras, malia iso continuou a ensinar grego. Despois de pasar un tempo en Constantinopla en 1868 familiariz\u00e1ndose coa literatura en antigo eslavo eclesi\u00e1stico, volveu a Ohrid defendendo a substituci\u00f3n do grego polo b\u00falgaro nas escolas e as igrexas da cidade. Nese ano as autoridades arrest\u00e1rono e pasou varios meses nunha prisi\u00f3n otom\u00e1 ata que o bispo grego de Ohrid pediu a s\u00faa liberaci\u00f3n.\nA partir de 1869 Parlichev ensinou b\u00falgaro en varios lugares do Imperio, como Struga, Gabrovo, Bitola, Ohrid e Tesal\u00f3nica. En 1870 Parlichev traduciu o poema premiado pola universidade unha d\u00e9cada antes ao b\u00falgaro para popularizalo entre a audiencia b\u00falgara, s\u00f3 se conserva un fragmento. Escribiu tam\u00e9n o poema \"Skanderbeg\". En 1880 participou na creaci\u00f3n do primeiro centro de educaci\u00f3n secundaria en b\u00falgaro de Macedonia, na cidade de Tesal\u00f3nica.\nAta a s\u00faa morte Parlichev continuou escribir s\u00f3 en b\u00falgaro, publicando poemas e artigos en diversos peri\u00f3dicos e unha autobiograf\u00eda (1884). Parlichev foi o primeiro tradutor b\u00falgaro da \"Il\u00edada\" de Homero, que recibiu fortes cr\u00edticas polo seu estilo e pola elecci\u00f3n da variedade dialectal. O b\u00falgaro na \u00e9poca non ti\u00f1a unha norma aceptada, existindo m\u00faltiples propostas para a s\u00faa codificaci\u00f3n, e mestres Parlichev utilizou noutras obras unha lingua fortemente influ\u00edda polo antigo eslavo eclesi\u00e1stico, na Iliada utilizou o dialecto nativo de Ohrid, que el consideraba b\u00falgaro pero moi diferente da norma baseada nos dialectos orientais que acabou establec\u00e9ndose como est\u00e1ndar da lingua b\u00falgara. Por iso est\u00e1 considerado como a figura fundadora da, posteriormente estandarizada, lingua macedonia."}
{"id": "320700", "revid": "1131", "url": "https://gl.wikipedia.org/wiki?curid=320700", "title": "Kingsholm Stadium", "text": "O Kingsholm Stadium \u00e9 un estadio de rugby da cidade de Gloucester, en Inglaterra, con capacidade para 16.500 seareiros, no que disputa como local os seus encontros o Gloucester Rugby, un dos clubs m\u00e1is importantes da Premiership inglesa.\nInaugurado en 1891, neste recinto xogouse en 1900 un encontro do Seis Naci\u00f3ns cando o torneo a\u00ednda se chamaba \"Home Nations Championship\" e as selecci\u00f3ns de Francia e Italia a\u00ednda non compet\u00edan nel. O Kingsholm Stadium acolleu tam\u00e9n un encontro da Copa do Mundo de Rugby na s\u00faa edici\u00f3n de 1999 e acoller\u00e1 catro encontros na edici\u00f3n de 2015. No ano 2000 foi unha das sedes da Copa do Mundo de Rugby League."}
{"id": "320701", "revid": "23562", "url": "https://gl.wikipedia.org/wiki?curid=320701", "title": "Kingsholm", "text": ""}
{"id": "320702", "revid": "56817", "url": "https://gl.wikipedia.org/wiki?curid=320702", "title": "Arquidiocese cat\u00f3lica latina de M\u00e9xico", "text": "A arquidiocese de M\u00e9xico (en ) \u00e9 unha s\u00e9 metropolitana da Igrexa Cat\u00f3lica Latina en M\u00e9xico. En 2004 ti\u00f1a 6.999.402 fieis bautizados sobre unha poboaci\u00f3n total de 8.605.239 habitantes. Dende 1995 o seu arcebispo \u00e9 Norberto Rivera.\nTerritorio.\nA arquidiocese abrangue por enteiro o Distrito Federal de M\u00e9xico. A s\u00e9 rcebispal \u00e9 a Cidade de M\u00e9xico, onde est\u00e1 a catedral da Asunci\u00f3n da Virxe Mar\u00eda. O territorio est\u00e1 dividido en 431 parroquias, agrupadas en 8 vigair\u00edas.\nHistoria.\nA diocese de M\u00e9xico foi erixida polo papa Clemente VII coa bula \"Sacri Apostolorum ministerio\" do 2 de setembro de 1530, en territorios da diocese de Tlaxcala.\nO 11 de agosto de 1536 cedeu parte do seu territorio para erixir a diocese de Michoac\u00e1n.\nO 12 de febreiro de 1546 foi elevada ao rango de arquidiocese metropolitana. Dende ent\u00f3n, ten cedido territorios de xeito sucesivo para erixir as dioceses de Quer\u00e9taro e Tulancingo e Chilapa (1836), California Inferior (1874), Cuernavaca (1891), Toluca (1950), Tlaxcala (1959), Texcoco (1960), Tula (1961), e Tlalnepantla (1964)."}
{"id": "320705", "revid": "23562", "url": "https://gl.wikipedia.org/wiki?curid=320705", "title": "International Rugby Board", "text": ""}
{"id": "320707", "revid": "12452", "url": "https://gl.wikipedia.org/wiki?curid=320707", "title": "Harlequin Football Club", "text": ""}
{"id": "320709", "revid": "25871", "url": "https://gl.wikipedia.org/wiki?curid=320709", "title": "Rugby Football Union", "text": "A Rugby Football Union (RFU) \u00e9 a autoridade que regula a pr\u00e1ctica do rugby masculino en Inglaterra. Entre as s\u00faas competencias est\u00e1n a organizaci\u00f3n dos partidos internacionais da Selecci\u00f3n de rugby de Inglaterra, a promoci\u00f3n do rugby en Inglaterra e a formaci\u00f3n de xogadores e \u00e1rbitros. O Twickenham Stadium \u00e9 da s\u00faa propiedade e nel est\u00e1n as s\u00faas oficinas. Ten 2'5 mill\u00f3ns de xogadores federados.\nA RFU foi fundada en Londres o 26 de xaneiro de 1871 por 21 clubs: Richmond, Ravenscourt Park, West Kent, Marlborough Nomads, Wimbledon Hornets, Gipsies, Civil Service, The Law Club, Wellington College, Guy\u2019s Hospital, Flamingoes, Clapham Rovers, Harlequins, King's College Hospital, St Paul's, Queen\u2019s House, Lausanne, Addison, Mohicans, Blackheath e Belsize Park. En 1886 fundouse a International Rugby Football Board por parte de Gales, Escocia e Irlanda. Inglaterra uniuse en 1890. Ata ese momento, a RFU foi a m\u00e1xima autoridade do rugby mundial.\nO empe\u00f1o por parte da RFU de non crear un campionato de liga e de que no rugby o profesionalismo estivese prohibido, supuxo que en 1895 un grupo de 22 clubs do norte de Inglaterra proclamasen a s\u00faa secesi\u00f3n e fundasen a Northern Rugby Football Union que dar\u00eda lugar \u00e1 creaci\u00f3n de normas novas, a novas competici\u00f3ns e finalmente a un deporte novo, o rugby a 13. Dende ent\u00f3n o rugby tradicional co\u00f1\u00e9cese como rugby union para distinguilo do novo rugby league."}
{"id": "320711", "revid": "22570", "url": "https://gl.wikipedia.org/wiki?curid=320711", "title": "Stylo G", "text": "Jason McDermott, nado en Spanish Town o 15 de setembro de 1985 \u00e9 un artista brit\u00e1nico Stylo G de reggae co\u00f1ecido polos seus \u00e9xito \"My Yout\", \"Call Mi a Leader\" e \"Soundbwoy\". \"Soundbwoy\" acadou o n\u00famero 18 nas listas musicais do Reino Unido. Tam\u00e9n colabora na canci\u00f3n \"Come Over\" do grupo de m\u00fasica electr\u00f3nica Clean Bandit."}
{"id": "320712", "revid": "23204", "url": "https://gl.wikipedia.org/wiki?curid=320712", "title": "Jason McDermott", "text": ""}
{"id": "320713", "revid": "98629", "url": "https://gl.wikipedia.org/wiki?curid=320713", "title": "Igrexa metodista unida", "text": "A Igrexa Metodista Unida \u00e9 unha denominaci\u00f3n metodista. Fundada en 1968 coa uni\u00f3n da Igrexa Metodista dos Estados Unidos de Am\u00e9rica e da Igrexa dos Irm\u00e1ns Evanx\u00e9lica Unida, ten as s\u00faas ra\u00edces no avivamento de John e Charles Wesley en Inglaterra e no Grande Espertamento nos Estados Unidos. A s\u00faa orientaci\u00f3n teol\u00f3xica \u00e9 wesleyana.\nA IMU \u00e9 a maior denominaci\u00f3n metodista, con arredor e 12 mill\u00f3ns de fieis a nivel mundial, dos que 7,7 est\u00e1n nos Estados Unidos e 4,4 no resto do mundo."}
{"id": "320714", "revid": "89787", "url": "https://gl.wikipedia.org/wiki?curid=320714", "title": "Noonie Bao", "text": "Jonnali Mikaela Parmenius, nada en Estocolmo o 9 de agosto de 1987, \u00e9 unha cantante e compositora sueca m\u00e1is co\u00f1ecida como Noonie Bao. Acadou a fama por colaborar no sinxelo \u00abI Could Be the One (Nicktim)\u00bb de Avicii."}
{"id": "320715", "revid": "23204", "url": "https://gl.wikipedia.org/wiki?curid=320715", "title": "Jonnali Mikaela Parmenius", "text": ""}
{"id": "320717", "revid": "25871", "url": "https://gl.wikipedia.org/wiki?curid=320717", "title": "Selecci\u00f3n de rugby do Uruguai", "text": "A Selecci\u00f3n de rugby do Uruguai, m\u00e1is co\u00f1ecida como \"Los Teros\", \u00e9 o equipo que representa \u00e1 URU nos partidos e competici\u00f3ns oficiais organizados por World Rugby e Suram\u00e9rica Rugby. Considerada a segunda selecci\u00f3n m\u00e1is potente de Suram\u00e9rica trala selecci\u00f3n de rugby da Arxentina, clasificouse para disputar os mundiais de 1999, 2003 e 2015 (acadando d\u00faas vitorias e cinco derrotas) e ga\u00f1ou os campionatos suramericanos de 1981 e 2014 (ning\u00fan deles xogado pola Arxentina).\nDisputa os seus encontros no Estadio Charr\u00faa de Montevideo, constru\u00eddo en 1984, con capacidade para 14.000 seareiros."}
{"id": "320721", "revid": "23204", "url": "https://gl.wikipedia.org/wiki?curid=320721", "title": "Nightlife", "text": "Nightlife \u00e9 o terceiro \u00e1lbum da banda estadounidense de rock alternativo Erase Errata, publicado o 25 de xullo de 2006 a trav\u00e9s do selo Kill Rock Stars. Tr\u00e1tase do seu primeiro disco que non conta con Sara Jaffe e tam\u00e9n \u00e9 o primeiro traballo cun v\u00eddeo musical, neste caso para o tema \"Tax Dollar\", dirixido por Jeremy Solterbeck"}
{"id": "320722", "revid": "23204", "url": "https://gl.wikipedia.org/wiki?curid=320722", "title": "The Real Thing", "text": "The Real Thing \u00e9 o terceiro \u00e1lbum da banda estadounidense de rock alternativo Faith No More, publicado o 20 de xu\u00f1o de 1989 a trav\u00e9s do selo Slash Records. \u00c9 a primeira edici\u00f3n da banda que non conta co vocalista Chuck Mosley. No seu lugar o \u00e1lbum conta con Mike Patton, do grupo experimental Mr. Bungle. Neste disco, Faith No More advanzou o seu rango de sons combinando heavy metal, funk e rock."}
{"id": "320723", "revid": "89787", "url": "https://gl.wikipedia.org/wiki?curid=320723", "title": "Album \u2013 Generic Flipper", "text": "Album \u2013 Generic Flipper \u00e9 o \u00e1lbum de estrea da banda estadounidense de noise rock Flipper, publicado en 1982 a trav\u00e9s do selo Subterranean Records. En novembro do ano 2007, a revista \"Blender\" situouno no posto 86 da s\u00faa lista dos 100 mellores \u00e1lbums de indie rock de todos os tempos. En abril do ano 2016 \"Rolling Stone\" colocouno no posto 26 da s\u00faa lista dos 40 mellores \u00e1lbums de punk de todos os tempos."}
{"id": "320724", "revid": "56817", "url": "https://gl.wikipedia.org/wiki?curid=320724", "title": "We Are Undone", "text": "We Are Undone \u00e9 o quinto \u00e1lbum da banda estadounidense de indie rock Two Gallants, publicado o 2 de febreiro de 2015 a trav\u00e9s do selo ATO Records."}
{"id": "320725", "revid": "5863", "url": "https://gl.wikipedia.org/wiki?curid=320725", "title": "Teatro Afundaci\u00f3n Vigo", "text": ""}
{"id": "320729", "revid": "98629", "url": "https://gl.wikipedia.org/wiki?curid=320729", "title": "Gran Premio de Singapur de 2015", "text": "O Gran Premio de Singapur de 2015, formalmente 2015 Formula 1 Singapore Airlines Singapore Grand Prix, foi unha carreira de F\u00f3rmula Un, que se celebrou o 20 de setembro de 2015 no Circu\u00edto urbano de Marina Bay de Singapur. Foi a d\u00e9cima terceira carreira da tempada de F\u00f3rmula Un de .\nCualificaci\u00f3n.\nVettel marcou o mellor tempo na segunda parte da cualificaci\u00f3n, sendo d\u00faas d\u00e9cimas m\u00e1is r\u00e1pido que o segundo clasificado, Daniil Kvyat. Mentres Max Verstappen logrou entrar na Q3, o seu compa\u00f1eiro de equipo Carlos Sainz golpeou o muro, danando a s\u00faa suspensi\u00f3n e o aler\u00f3n dianteiro, deixando restos na pista. A sesi\u00f3n terminou con bandeiras amarelas, os dous Force India e os dous McLaren un\u00edronse a Sainz na eliminaci\u00f3n, con Nico H\u00fclkenberg m\u00e1is r\u00e1pido en und\u00e9cima posici\u00f3n da grella.\nAo comezo da Q3, Lewis Hamilton abortou a s\u00faa primeira volta r\u00e1pida. Mercedes parec\u00eda loitar m\u00e1is no \u00faltimo sector, onde Hamilton perdeu medio segundo co Red Bull de Kvyat. Hamilton indicou m\u00e1is adiante que o equipo tivo problemas para xerar temperatura nos pneum\u00e1ticos, esencial para o \u00faltimo sector que beneficia a alta tracci\u00f3n. Foi Sebastian Vettel, quen logrou a pole position, logo de liderar todos os sectores da cualificaci\u00f3n, por diante de Daniel Ricciardo, que perdeu tempo no primeiro sector logo de ter que frear cando Vallteri Bottas estaba fronte del. O outro Ferrari e Red Bull de R\u00e4ikk\u00f6nen e Kvyat lograron a terceira e cuarta posici\u00f3n da grella respectivamente, seguidos dos dous Mercedes, que eran un segundo e medio m\u00e1is lento que o tempo da pole de Vettel de 1'43.885. Esta foi a primeira pole para Ferrari desde o Gran Premio de Alema\u00f1a de 2012, a primeira en condici\u00f3ns secas durante cinco anos, e tam\u00e9n impediu que Lewis Hamilton igualara a marca do seu \u00eddolo Ayrton Senna de oito poles consecutivas. a pole de Vettel tam\u00e9n puxo fin \u00e1 longa racha de 23 poles para Mercedes, e foi a primeira vez desde o comezo da tempada que o primeiro lugar na grella non foi lograda por un coche con motor Mercedes.\nCarreira.\nAntes da volta de formaci\u00f3n, Rosberg parec\u00eda ter un problema co seu coche, cando se detivo ao final da r\u00faa de boxes no cami\u00f1o \u00e1 grella de sa\u00edda. Con todo, os seus mec\u00e1nicos foron capaces de arranxar o problema, descrito por Niki Lauda como \"un problema t\u00e9cnico\", e sa\u00edu na grella. Con todo o mundo iniciando a carreira co composto super brando dos pneum\u00e1ticos, esper\u00e1base unha carreira con d\u00faas paradas en boxes para a maior\u00eda dos pilotos. No comezo, todos os pilotos da parte dianteira mantiveron as s\u00faas posici\u00f3ns, mentres que m\u00e1is atr\u00e1s, Nico H\u00fclkenberg, que tivo un bo comezo, e Sergio P\u00e9rez case chocaron mentres loitaban pola posici\u00f3n. O Toro Rosso de Max Verstappen quedou parado na grella e foi empuxado para volver a boxes, s\u00f3 para empezar a s\u00faa carreira desde al\u00ed, m\u00e1is dunha volta atr\u00e1s aos l\u00edderes. Vettel foi capaz de abrir un espazo con Ricciado detr\u00e1s de el rapidamente, liderando sobre os Red Bull por tres segundos logo da primeira volta. Fernando Alonso, que fixera un bo comezo para subir ao und\u00e9cimo posto, caeu baixo a presi\u00f3n de Carlos Sainz na volta catro, seguido de Grosjean, que perdera posici\u00f3ns na sa\u00edda porque tivo que esquivar ao parado Verstappen. A vantaxe de Vettel era de cinco segundos na volta cinco. Mentres tanto, Nico Rosberg mantivo baixo control aos dous Williams de Bottas e Massa. Na volta dez, Grosjean converteuse no primeiro piloto en entrar en boxes. M\u00e1is coches entraron na volta once, \u00e1 circulaci\u00f3n densa impediu a Sainz e Alonso sa\u00edr dos seus Boxes rapidamente. Alonso sa\u00edu do pit lane por diante de Grosjean, que pasou xunto a el na posici\u00f3n 13. Felipe Massa tivo unha parada lenta de 4\u00b48 segundos cando parou na volta 13. Cando sa\u00edu do pit lane, Nico H\u00fclkenberg acheg\u00e1base pola trazada. Ambos pilotos chocaron e H\u00fclkenberg se catapultou co pneum\u00e1tico dianteiro dereito de Massa, o que lle provocou a retirada da carreira. Provocouse un coche de seguridade virtual, entraron a boxes todos os pilotos que non o fixeron antes. Kvyat entrara pouco antes de que se despregara o coche de seguridade, ambos Mercedes foron capaces de pasalo, deixando ao ruso no sexto lugar. A parada de Jenson Button levou moito tempo, deix\u00e1ndoo no posto 16. Na volta 16, o coche virtual substitu\u00eduse polo coche de seguridade real, que se mantivo ata o final da volta 18. \nNa reanudaci\u00f3n, o coche de Sainz quedou atascado na marcha neutral, perdendo moitos lugares e caendo de novo \u00e1 posici\u00f3n 18, pero foi quen de seguir adiante. O coche de seguridade permitira ao seu compa\u00f1eiro de equipo Verstappen situarse m\u00e1is preto do grupo. As seguintes voltas viron establecer a Vettel un ritmo constante na parte dianteira para conservar os seus pneum\u00e1ticos. Na volta 26, Hamilton rexistrou unha perda de potencia no seu coche e comezou a perder posici\u00f3ns rapidamente, caendo de novo a noveno posto na volta 28, para retirarse na volta 33. Mentres tanto, Felipe Massa tam\u00e9n tivo problemas co seu coche. Algo similar a Sainz, o seu coche quedou en punto morto. Logo de pilotar a trav\u00e9s do pit lane sen parar na volta 30, retirouse unha volta m\u00e1is tarde, Fernando Alonso tam\u00e9n puxo fin \u00e1 s\u00faa carreira na volta 34 coa caixa de cambios avariada. Na mesma volta, Daniil Kvyat chegou na s\u00faa segunda parada en boxes, pero problemas cos pneum\u00e1ticos fix\u00e9ronlle perder posici\u00f3ns mentres se deixaba caer de novo a noveno posto. No mesmo momento, Vettel estaba sostendo unha marxe de cinco segundos de vantaxe sobre Ricciardo, mentres que P\u00e9rez superou a Grosjean no noveno lugar na volta 36.\nUn segundo coche de seguridade sa\u00edu \u00e1 pista na volta 37 provocado por un home cami\u00f1ando pola pista. Varios pilotos aproveitaron novamente o coche de seguridade para entrar en boxes para cambiar os pneum\u00e1ticos, entre eles Jenson Button, que xurdiu no d\u00e9cimo lugar. Na volta 40, o novato Alejandro Rossi recibiu instruci\u00f3ns de desdobrarse a se mesmo detr\u00e1s do coche de seguridade, pero non o fixo nun tempo aceptable e a carreira reiniciouse na volta 41, con Rossi atrapado entre os pilotos de cabeza. Na volta 42, Button estaba disputando a posici\u00f3n con Pastor Maldonado, cando ambos chocaron, danando o aler\u00f3n dianteiro de Button, que foi obrigado a entrar en boxes para cambialo. Na volta 45, Max Verstappen, que se empezar cunha volta perdida, subiu ao noveno lugar e estableceu a nova volta r\u00e1pida da carreira. Unha volta m\u00e1is tarde, tomou o oitavo lugar de Grosjean. O seu compa\u00f1eiro de equipo Sainz seguiuno d\u00faas voltas m\u00e1is tarde. Mentres tanto, na fronte, Ricciardo fixo unha volta m\u00e1is r\u00e1pida na volta 51, quedando a 2\u00b49 segundos por detr\u00e1s de Vettel. A volta 53 viu retirarse a Jenson Button no segundo McLaren, que tam\u00e9n sufriu un problema na caixa de cambios. Durante as voltas finais da carreira, Valtteri Bottas quinto tivo problemas co cambio, pero puido continuar. Na volta 60, Grosjean sa\u00eduse e permitiu que Felipe Nasr lograra anotar o punto final, d\u00e9cimo. Durante a \u00faltima volta, Toro Rosso pediu a Verstappen que deixara pasar ao seu compa\u00f1eiro de equipo Sainz ao oitavo posto, pero o mozo holand\u00e9s negouse e quedou no seu lugar. Sebastian Vettel cruzou a meta ga\u00f1ando a carreira, que tivo todo o lapso permitido de d\u00faas horas.\nPost carreira.\nSobre o espont\u00e1neo na pista, Sebastian Vettel declarou na roda de prensa posterior \u00e1 carreira que o viu tomar unha foto, e continuou: \"Espero que fora unha boa idea polo menos espero que fora unha boa foto. Si, unha tolemia, acheg\u00e1mosnos/acheg\u00e1monos a esa curva ao redor de 280 ou 290 km./h.! Non sei, eu non cruzar\u00eda a pista se eu fose el. foi unha tolemia, obviamente, [...] \". O espont\u00e1neo resultou ser o cidad\u00e1n brit\u00e1nico de 27 anos idade Yogvitam Pravin Dhokia. Compareceu ante a corte o martes logo da carreira e ped\u00eduselle unha fianza de 15.000 S$ (9.400 euros), que foi incapaz de pagar. Informouse que o home poder\u00eda enfrontarse a unha pena de prisi\u00f3n de ata seis meses..\nDurante a carreira, os comisarios sancionaron a Nico H\u00fclkenberg cunha penalizaci\u00f3n de tres posici\u00f3ns para a seguinte carreira no Xap\u00f3n por causar a colisi\u00f3n con Felipe Massa na volta 14. H\u00fclkenberg estaba \"frustrado\" coa decisi\u00f3n, dicindo: \"O accidente con Felipe foi moi mala sorte e eu non entendo por que me penalizaron antes de ter a oportunidade de discutir o incidente na oficina dos comisarios [...] Na mi\u00f1a opini\u00f3n, \u00e9 a mi\u00f1a curva e Felipe sorpr\u00e9ndeme sa\u00edndo dela demasiado tarde, encerr\u00e1ndome xusto antes de darme conta.\" Massa ti\u00f1a unha visi\u00f3n diferente sobre o incidente, dicindo: \"Eu estaba freando na curva e dirixiu o seu coche contra o meu, e deixoume sen un lugar onde ir, as\u00ed que batemos.\" Force India decidiu non apelar a decisi\u00f3n."}
{"id": "320730", "revid": "23204", "url": "https://gl.wikipedia.org/wiki?curid=320730", "title": "Donovan Ricketts", "text": "Donovan Ricketts nado en Montego Bay, Xamaica, o 7 de xu\u00f1o de 1977. \u00c9 un xogador de f\u00fatbol que xogou por \u00faltima vez en Los Angeles Galaxy. Foi internacional con Xamaica en noventa e nove ocasi\u00f3ns, \u00e9 o quinto xogador con m\u00e1is participaci\u00f3ns nesa selecci\u00f3n. Xogou na liga inglesa, na MLS e na liga xamaicana. Foi capit\u00e1n da selecci\u00f3n xamaicana.\nEquipos e estat\u00edsticas.\n\"Actualizado a 12 de outubro de 2016.\""}
{"id": "320733", "revid": "1131", "url": "https://gl.wikipedia.org/wiki?curid=320733", "title": "City of Manchester Stadium", "text": "O City of Manchester Stadium, chamado Etihad Stadium dende 2011 por raz\u00f3ns de patrocinio, \u00e9 un estadio de f\u00fatbol da cidade de Manchester, en Inglaterra, con capacidade para 55.097 seareiros, no que disputa como local os seus encontros o Manchester City, un dos clubs m\u00e1is importantes da Premier League.\nO estadio foi dese\u00f1ado para acoller os Xogos Ol\u00edmpicos de 2000 que a cidade de Manchester pretend\u00eda organizar. Trala derrota da candidatura ol\u00edmpica, a cidade presentou con \u00e9xito a s\u00faa candidatura para acoller os Xogos da Commonwealth de 2002. As obras do novo estadio comezaron en 1999, e o 25 de xullo de 2002 foi inaugurado coincidindo coa cerimonia de apertura dos campionatos. Tralo remate dos xogos o estadio de atletismo comezou a ser reformado para transformarse nun estadio de f\u00fatbol, retirando as pistas de atletismo e baixando uns metros o nivel do terreo de xogo para engadir un novo anel que aumentou a capacidade do estadio en case 7.000 asentos, pasando de 41.000 a 47.726. O Manchester City mudouse do seu antigo fogar, o estadio Maine Road, \u00e1 s\u00faa nova residencia \u00f3 comezo da tempada 2003-04. Dende ent\u00f3n o club acadou dous t\u00edtulos de liga en 2011-12 e 2013-14. En 2014 a capacidade do recinto aumentou de novo tralas reformas dun dos fondos do estadio, pasando de 47.405 a 55.097 asentos.\nAdemais dos Xogos da Commonwealth de 2002, o estadio ten acollido eventos deportivos importantes como a final da Copa da UEFA de 2008, e foi seleccionada como unha das 13 sedes da Copa do Mundo de Rugby 2015."}
{"id": "320734", "revid": "23562", "url": "https://gl.wikipedia.org/wiki?curid=320734", "title": "Etihad Stadium", "text": ""}
{"id": "320735", "revid": "23562", "url": "https://gl.wikipedia.org/wiki?curid=320735", "title": "Estadio Cidade de Manchester", "text": ""}
{"id": "320736", "revid": "89787", "url": "https://gl.wikipedia.org/wiki?curid=320736", "title": "Regula Rytz", "text": "Regula Rytz, nada o 2 de marzo de 1962 en Thun, \u00e9 unha pol\u00edtica e sindicalista su\u00edza,\u00a0\u00a0copresidenta dos Verdes desde o 21 de abril de 2012.\nTraxectoria.\nEntre 1983 e 1989 foi profesora de ensino primario. Despois estudou na Universidade de Berna, licenci\u00e1ndose en historia en 1997. Desde 1993 ata 1998 foi secretaria pol\u00edtica da Alianza Verde de Berna. Entre 2001 e 2004 foi secretaria central da Uni\u00f3n Sindical Su\u00edza.\nRytz foi entre abril de 1994 e abril de 2005 deputada no Gran Consello do Cant\u00f3n de Berna e desde xaneiro de 2001 ata abril de 2005 foi a presidenta da Alianza Verde de Berna. Entre xaneiro de 2005 e decembro de 2012 participou no consello executivo da cidade de Berna, dirixindo os traballos p\u00fablicos, o transporte e os espazos verdes. O 23 de outubro de 2011 entrou no Consello Nacional.\nCanda Ad\u00e8le Thorens Goumaz \u00e9 copresidenta dos Verdes."}
{"id": "320737", "revid": "5863", "url": "https://gl.wikipedia.org/wiki?curid=320737", "title": "Ediciones Monterrey", "text": ""}
{"id": "320739", "revid": "5132", "url": "https://gl.wikipedia.org/wiki?curid=320739", "title": "Selecci\u00f3n de f\u00fatbol de Malaisia", "text": "A Selecci\u00f3n de f\u00fatbol de Malaisia () \u00e9 o equipo nacional de Malaisia. Dependente da Asociaci\u00f3n de F\u00fatbol de Malaisia (\"Persatuan Bola Sepak Malaysia\"), afiliada \u00e1 Confederaci\u00f3n Asi\u00e1tica de F\u00fatbol (AFC) e \u00e1 FIFA. Foi fundada en 1963 para competir no Pestabola Merdeka, o torneo da independencia, un mes antes do establecemento da Federaci\u00f3n Malaia. Est\u00e1 reco\u00f1ecido pola FIFA como o sucesor da . O equipo recibe o alcume de \"Harimau Malaya\", ou \u00e1s veces \"Harimau Malaysia\", en referencia ao tigre malaio.\nResultados.\nXogos Asi\u00e1ticos.\nDesde 1998 nos Xogos Asi\u00e1ticos participa a selecci\u00f3n sub-23."}
{"id": "320740", "revid": "1131", "url": "https://gl.wikipedia.org/wiki?curid=320740", "title": "Copa do Mundo de Rugby 2019", "text": "A Copa do Mundo de Rugby 2019 foi a 9\u00aa edici\u00f3n da Copa do Mundo de Rugby. Nunha reuni\u00f3n celebrada en Dubl\u00edn o 28 de xullo de 2009, a International Rugby Board anunciou que o Xap\u00f3n ser\u00eda o pa\u00eds organizador da competici\u00f3n, levando por primeira vez o mundial de rugby a Asia. Tam\u00e9n foi a primeira vez que o anfitri\u00f3n non era algunha das potencias tradicionais deste deporte.\nComo organizador, a selecci\u00f3n de rugby do Xap\u00f3n estivo clasificada automaticamente para disputar o campionato. Outros 12 equipos acadaron a s\u00faa clasificaci\u00f3n durante a Copa do Mundo de Rugby 2015. Os restantes 7 equipos participantes tiveron que acadar a s\u00faa participaci\u00f3n nos torneos correspondentes a cada continente.\nSedes.\nTralo anuncio de que o Xap\u00f3n organizar\u00eda o mundial de rugby, Singapur e Hong Kong amosaron o seu interese en colaborar coa organizaci\u00f3n do torneo aportando cadanseu estadio para ser co-sede da Copa do Mundo, pero cando en 2014 foron publicados os nomes dos estadios que acoller\u00edan a competici\u00f3n, todos eles pertenc\u00edan a territorio nip\u00f3n. \nA lista final das sedes escollidas foi anunciada polo comit\u00e9 organizador o 2 de marzo de 2015.\nFase de grupos.\n &lt;br&gt;* Tres encontros da fase de grupos foron suspendidos por mor do tif\u00f3n Hagibis, determinando a organizaci\u00f3n do torneo que os encontros ser\u00edan considerados como empates a cero, resultando que cada equipo afectado recibiu 2 puntos para a clasificaci\u00f3n do seu grupo.\nFase final.\nFinalizada a fase de grupos os dous primeiros equipos de cada grupo pasaron aos cuartos de final do torneo, que consisten en partidos eliminatorios. Os equipos ga\u00f1adores dos partidos de cuartos de final pasaron \u00e1s semifinais, e os equipos que perderon os partidos de cuartos de final quedaron eliminados do Mundial.\nOs partidos de semifinais tam\u00e9n consisten en partidos eliminatorios. Os ga\u00f1adores dos partidos semifinais clasif\u00edcanse para a final da Copa do Mundo, e os perdedores das semifinais disputan a final polo terceiro e cuarto posto.\nDurante a fase final do torneo, se os equipos houbesen terminado empatados \u00e1 finalizaci\u00f3n do partido, o ga\u00f1ador determ\u00ednase mediante os seguintes criterios secuenciais:"}
{"id": "320741", "revid": "5863", "url": "https://gl.wikipedia.org/wiki?curid=320741", "title": "Patrimonio Mundial da UNESCO", "text": ""}
{"id": "320742", "revid": "5863", "url": "https://gl.wikipedia.org/wiki?curid=320742", "title": "A. Villar Ponte", "text": ""}
{"id": "320743", "revid": "25871", "url": "https://gl.wikipedia.org/wiki?curid=320743", "title": "Todd Dunivant", "text": "Todd Dunivant nado o 26 de decembro de 1980, \u00e9 un ex xogador estadounidense de f\u00fatbol. Xogou toda a s\u00faa carreira na MLS. Retirouse no ano 2015 cando era xogador do Los Angeles Galaxy. Foi internacional coa selecci\u00f3n de f\u00fatbol dos Estados Unidos en dous ocasi\u00f3ns . O seu posto habitual era o lateral esquerdo, a\u00ednda que tam\u00e9n pod\u00eda exercer coma defensa central."}
{"id": "320747", "revid": "23204", "url": "https://gl.wikipedia.org/wiki?curid=320747", "title": "Icelandair", "text": "Icelandair \u00e9 a principal aeroli\u00f1a de Islandia. Ten a s\u00faa sede no Aeroporto de Reikiavik e forma parte do Icelandair Group. Opera voos a 39 destinos de \u00e1mbolos dous lados do Atl\u00e1ntico dende o seu centro de conexi\u00f3ns no Aeroporto Internacional de Keflav\u00edk. A posici\u00f3n xeogr\u00e1fic de Islandia perm\u00edtelle voos transatlanticos sen escalas, que son un dos piares da estratexia de negocio da aeroli\u00f1a, xunto con tr\u00e1fico cara e dende o pa\u00eds.\nHistoria.\nFlugf\u00e9lag \u00cdslands.\nA historia de Icelandair rem\u00f3ntase ao ano 1937, cando fundouse Flugf\u00e9lag Akureyrar en Akureyri, na costa norte de Islandia. A aeroli\u00f1a comezou as s\u00faas operaci\u00f3ns en 1938 cun \u00fanico hidroavi\u00f3n Waco YKS-7. En 1939 o avi\u00f3n resultou destru\u00eddo tras envorcar nun accidente e a aeroli\u00f1a tivo que parar os seus voos. Un ano despois a compa\u00f1\u00eda trasladouse a Reykjav\u00edk, onde mercou outro avi\u00f3n Waco e volver\u00eda a operar co nome Flugf\u00e9lag \u00cdslands. Anteriormente existiran no pa\u00eds d\u00faas aeroli\u00f1as co mesmo nome non relacionadas, de 1919 a 1920 e de 1928 a 1931. Para prop\u00f3sitos internacionais adoptar\u00edase o nome Iceland Airways.\nA frota espand\u00eduse cun Beechcraft Model 18 en 1942, e con dous de Havilland Dragon Rapide e un Consolidated PBY Catalina en 1944, sendo este \u00faltimo o primeiro avi\u00f3n rexistrado en Islandia en voar dende a illa cara Norteam\u00e9rica cunha tripulaci\u00f3n islandesa. O 11 de xullo de 1945 este avi\u00f3n operou o primeiro voo comercial sobre o oc\u00e9ano Atl\u00e1ntico para a aeroli\u00f1a, flight over the Atlantic Ocean for the airline, indo dende Reykjav\u00edk ata Largs (Escocia) con catro pasaxeiros e catro tripulantes. Os voos regulares ao aeroporto de Prestwick, en Escocia, e Copenhaguen, usando avi\u00f3ns B-24 Liberator alugados a Scottish Airlines comezaron en 1946.\nNese mesmo ano mellorouse a comodidade e o rendemento nos voos dom\u00e9sticos coa introduci\u00f3n do Douglas DC-3 Dakota. A aeroli\u00f1a mercou seis aparellos deste modelo, que permanecer\u00edan en servizo coa compa\u00f1\u00e1i ata o ano 1972. Ata foinais dos anos 60, Flugf\u00e9lag centrouse principalmente nos voos dom\u00e9sticos, onde inicialmente atopou unha dura competencia de Loftlei\u00f0ir, outra aeroli\u00f1a que se fundara en 1944. Cando \u00e1mbalas d\u00faas rexeitaron unha proposta de fusi\u00f3n por parte do goberno island\u00e9s, os voos dom\u00e9sticos divid\u00edronse entre elas como medida para facilitar a competencia. Cando Loftlei\u00f0ir se retirou do mercado interno en 1952 para concentrarse nos voos internacionais, Flugf\u00e9lag converter\u00edase na principal aeroli\u00f1a dom\u00e9stica do pa\u00eds.\nOs servizos internacionais tam\u00e9n eran parte do modelo de negocio de Flugf\u00e9lag, a\u00ednda que en menor medida en comparaci\u00f3n con Loftlei\u00f0ir. En 1948 introduciron o Douglas C-54 Skymaster para esas rutas, e en 1957 mercaron dous Vickers 759 Viscount, os primeiros turboh\u00e9lices en ser operados por unha aeroli\u00f1a islandesa. Nos 60 Flugf\u00e9lag comezou a usar a marca Icelandair para os seus voos internacionais.\nEn 1967 Flugf\u00e9lag foi a primeira aeroli\u00f1a de Islandia en unirse \u00e1 era dos reactores, cando puxeron en servizo un Boeing 727 bautizado \"Gullfaxi\". Outro 727 foi mercado en 1971, e o modelo operou ata 1990.\nLoftlei\u00f0ir.\nTres pilotos novos que regresaran do seu adestramento de voo no Canad\u00e1 formaron outra aeroli\u00f1a chamada Loftlei\u00f0ir en 1944. A s\u00faa compa\u00f1\u00eda concentrouse nos voos dom\u00e9sticos durante os seus primeiros anos. Os prmeiros avi\u00f3ns que usou foron dous Stinson Reliant, e posterormente un avi\u00f3n anfibio Grumman Goose.\nAo principio, Loftlei\u00f0ir, ao igual que Flugf\u00e9lag \u00cdslands, concentrouse nos servizos dom\u00e9sticos. Loftlei\u00f0ir comezou a programar operaci\u00f3ns internacionais en 1947.\nCara 1952 \u00e1s autoridades islandesas preocup\u00e1balles que a feroz competencia entre as d\u00faas aeroli\u00f1as acabase por arruinalas, e intentou forzar unha fusi\u00f3n. As aeroli\u00f1as non se fusionaron, pero as autoridades dividiron as rutas dom\u00e9sticas entre as d\u00faas compa\u00f1\u00edas. Como resultado, Loftlei\u00f0ir deixar\u00eda de realizar voos internos, concentr\u00e1ndose nos servizos internacionais. Os servizos de baixo custo pioneiros de Loftlei\u00f0ir no Atl\u00e1ntico norte comezaron en 1953. De certo xeito, Loftlei\u00f0ir pode ser considerada como unha precursora das aeroli\u00f1as de baixo custo que comezaron a operr nos anos 70. Este feito fixo que fose unha aeroli\u00f1a moi popular para viaxar entre Europa e Norteam\u00e9rica.\nNo ano 1969 Loftlei\u00f0ir mercou Air Bahama, unha pequena aeroli\u00f1a que operaba nas Bahamas, e un ano despois converter\u00edase nunha das fundadoras de Cargolux, unha aeroli\u00f1a de carga. Tam\u00e9n en 1970, Loftlei\u00f0ir entrou na era dos reactores cos seus dous primeiros Douglas DC-8.\nDurante eses anos Loftlei\u00f0ir adoitaba a ser co\u00f1ecida, incluso polos seus propios traballadores, como \"a aeroli\u00f1a hippie\" ou incluso \"Hippie Express\". Loftlei\u00f0ir non era famosa pola s\u00faa velocidade ou puntualidade, pero voar coa compa\u00f1\u00eda converteuse nunha especie de rito de iniciaci\u00f3n para os mozos hippies estadounidenses que voaba a Europa, entre os cales estaba Bill Clinton.\nFusi\u00f3n con Loftlei\u00f0ir.\nDurante a crise enerx\u00e9tica dos 70, a situaci\u00f3n econ\u00f3mica de \u00e1mbalas d\u00faas aeroli\u00f1as empeorou. O goberno de Islandia iniciou un novo intento para fusionar as d\u00faas compa\u00f1\u00edas e este acabar\u00eda logr\u00e1ndose en 1973 tras unhas longas e dif\u00edciles negociaci\u00f3ns. O persoal de Loftlei\u00f0ir queixouse de que Flugf\u00e9lag, sendo m\u00e1is pequena, tomara o control da compa\u00f1\u00eda resultante. Creouse unha compa\u00f1\u00eda nai chamada Fluglei\u00f0ir, combinando \u00e1s d\u00faas e que comezou a racionalizar o persoal e as operaci\u00f3ns. No tempo da fusi\u00f3n, dous terzos do tr\u00e1fico de pasaxeiros da aeroli\u00f1a eran cruces transatl\u00e1nticos, e a frota de Flugf\u00e9lag de DC-3 e 727 foi ampliada cos DC-8 de Loftlei\u00f0ir. En 1979 Flugf\u00e9lag mercou todos os activos de Loftlei\u00f0ir en Fluglei\u00f0ir, e a aeroli\u00f1a pasou a co\u00f1ecerse como Icelandair.\nIcelandair dende a fusi\u00f3n.\nA frota de Icelandair case non tivo cambios ata que o Boeing 757-200 converteuse na espi\u00f1a dorsal para os voos transatl\u00e1nticos durante os anos 90. Os Fokker F-27 para voos dom\u00e9sticos ser\u00edan substitu\u00eddos por Fokker F-50 e Boeing 737 despregados nas rutas europeas. O n\u00famero de pasaxeiros de Icelandair superou o mill\u00f3n en 1995 a medida que a compa\u00f1\u00eda ga\u00f1aba unha reputaci\u00f3n de \"aeroli\u00f1a para mochileiros\", semellante \u00e1 de Loftlei\u00f0ir nos anos 60. Nese mesmo ano comezou a desmantelarse o centro de conexi\u00f3ns no Aeroporto de Luxemburgo, herdanza de Loftlei\u00f0ir, en favor da actual rede descentraliada europea, unindo as maiores cidades con Reiquiavik.\nEn 1997 as operaci\u00f3ns dom\u00e9sticas de Icelandair, parte das cales foran anteriormente operadas baixo a marca Flugf\u00e9lag Nordurlands, combin\u00e1ronse co pequena aeroli\u00f1a Nordurflug para formar a subsidiaria Air Iceland, permitindo a Icelandair concentrarse completamente nos voos internacionais dende ent\u00f3n. En 1999 a aeroli\u00f1a estreou nova librea, como parte dunha campa\u00f1a de imaxe dese\u00f1ada para facer desaparecer a etiqueta de \"mochileiro\" en favor dos viaxes de negocios. Dende 2001 o centro de conexi\u00f3ns de Icelandair trasladouse cara o Aeroporto Internacional de Keflav\u00edk. Ao centrarse particularmente nos voos cara Norteam\u00e9rica, a aeroli\u00f1a viuse significativamente afectada polo peche do espazo a\u00e9reo tras os atentados do 11 de setembro de 2001.\nO holding Fluglei\u00f0ir foi reorganizado como Icelandair Group (para negocios relacionados coa aviaci\u00f3n) e FL Group (para investimentos e negocios non relacionados coa aviaci\u00f3n) entre 2002 e 2005, convert\u00e9ndose Icelandair na m\u00e1is grande e m\u00e1is importante das once subsidiarias. O epartamento de \"wet-lease\" e charter, fundado en 2003, foi bautizado como Loftlei\u00f0ir Icelandic, reintroducindo as\u00ed un nome familiar.\nDesenvolvemento dende 2010.\nComo a meirande parte das compa\u00f1\u00edas islandesas, Icelandair foi golpeada duramente pola crise financeira de 2008 no pa\u00eds, pero estaba recuper\u00e1ndose cando outra crise de tipo moi diferente chegou en 2010. As restrici\u00f3ns de tr\u00e1fico a\u00e9reo que seguiron \u00e1 erupci\u00f3n do volc\u00e1n Eyjafjallaj\u00f6kull fixeron que se pechase gran parte do espazo a\u00e9reo europeo. A interrupci\u00f3n de voos coincidiu o inicio da importante campa\u00f1a de ver\u00e1n para a compa\u00f1\u00eda. O organizaci\u00f3n interna encargada da xesti\u00f3n da crise comezou a avaliar a situaci\u00f3n unha vez que a escala do problema deuse a co\u00f1ecer. Icelandair procurou operar o maior n\u00famero de voos de pasaxeiros posible, mantendo o seu centro de conexi\u00f3ns en Keflav\u00edk aberto e desviando os voos europeos a aeroportos que a\u00ednda estaban operativos, como o Aeroporto Internacional de Glasgow e o Aeroporto de Trondheim. O peche final de Keflav\u00edk debido \u00e1 cinza volc\u00e1nica coincidiu cunha mellora da situaci\u00f3n en Europa, o que lle permitiu a Icelandair trasladar a s\u00faa sede con 200 traballadores a Glasgow e operar voos dende al\u00ed durante dez d\u00edas, con voos lanzadeira cara o aeroporto island\u00e9s de Akureyri e autobuses cara Reiquiavik.\nComo consecuencia da erupci\u00f3n, o goberno island\u00e9s lanzou a exitosa campa\u00f1a \"Inspire by Iceland\" para recuperar a confianza de turistas e xente de negocios en viaxar a Islandia, na cal Icelandair tivo un importante papel como iniciadora e participante.\nCando o volc\u00e1n Gr\u00edmsv\u00f6tn entrou en erupci\u00f3n en 2011, Icelandair tivo que enfrontarse novamente aos peches no espazo a\u00e9reo europeo, a\u00ednda que desta vez en menor medida debido a un maior nivel de preparaci\u00f3n pol\u00edtica.\nDespois de ter lanzado voos cara Washington, D.C. en 2011, a compa\u00f1\u00eda anunciou Denver como novo destino estadounidense para 2012, ao que lle seguir\u00eda Anchorage en 2013, chegando as\u00ed a oito cidades no pa\u00eds, xunto con Boston, Minneapolis, Nova York, Orlando e Seattle. Tam\u00e9n en 2012, Icelandair retomou os servizos dom\u00e9sticos, con voos regulares unindo Akureyri con Keflav\u00edk a trav\u00e9s da s\u00faa subsidiaria Air Iceland.\nAs s\u00faas operaci\u00f3ns duplic\u00e1ronse nun per\u00edodo de cinco anos. Os novos destinos da aeroli\u00f1a en 2014 foron Edmonton, Vancouver e Xenebra. O 5 de febreiro Birmingham converteuse na quinta porta de entrada de Icelandair ao Reino Unido, e no seu destino n\u00famero 39. O 19 de maio de 2015 Icelandair comezou a voar regularmnte cara Portland, Oreg\u00f3n, sendo o seu 14\u00ba destino en Norteam\u00e9rica.\nFrota.\nEn setembro de 2014 Icelandair usaba unha frota composta unicamente por avi\u00f3ns Boeing cunha idade media de 20,1 anos:\nFrota hist\u00f3rica.\nAo longo dos anos a aeroli\u00f1a operou os seguintes modelos de avi\u00f3ns: "}
{"id": "320749", "revid": "89787", "url": "https://gl.wikipedia.org/wiki?curid=320749", "title": "Boi almiscreiro", "text": "O boi almiscreiro (\"Ovibos moschatus\") \u00e9 un mam\u00edfero artiod\u00e1ctilo da familia dos b\u00f3vidos, subfamilia dos caprinos e que vive no \u00c1rtico. Caracter\u00edzase pola s\u00faa pelaxe mesta e polo forte cheiro a almiscre que emiten os machos durante \u00e9poca de apareamento, do que prov\u00e9n o seu nome. Este cheiro \u00e9 empregado polos machos para atraer \u00e1s femias. Habita principalmente no norte do Canad\u00e1 e Groenlandia, a\u00ednda que tam\u00e9n foi introducido en Noruega, Suecia, Siberia e Alasca, onde se poden atopar pequenas poboaci\u00f3ns."}
{"id": "320750", "revid": "25871", "url": "https://gl.wikipedia.org/wiki?curid=320750", "title": "Ovibos moschatus", "text": ""}
{"id": "320752", "revid": "23204", "url": "https://gl.wikipedia.org/wiki?curid=320752", "title": "Organizaci\u00f3n Meteorol\u00f3xica Mundial", "text": "A Organizaci\u00f3n Meteorol\u00f3xica Mundial (OMM), co\u00f1ecida coas siglas WMO (do ) \u00e9 unha organizaci\u00f3n intergobernamental dependente da ONU, creada no ano 1950 e que na actualidade conta cun total de 191 territorios e estados membros.\nA OMM \u00e9 herdeira da antiga Organizaci\u00f3n Meteorol\u00f3xica Internacional (OMI), fundada en Viena (Austria) no ano 1873. A OMM ten a s\u00faa sede central na cidade de Xenebra (Su\u00edza)."}
{"id": "320754", "revid": "23204", "url": "https://gl.wikipedia.org/wiki?curid=320754", "title": "World Meteorological Organization", "text": ""}
{"id": "320755", "revid": "23204", "url": "https://gl.wikipedia.org/wiki?curid=320755", "title": "OMM", "text": ""}
{"id": "320756", "revid": "23204", "url": "https://gl.wikipedia.org/wiki?curid=320756", "title": "WMO", "text": ""}
{"id": "320758", "revid": "23204", "url": "https://gl.wikipedia.org/wiki?curid=320758", "title": "Guerra de Arauco", "text": "A guerra de Arauco foi un prolongado conflito b\u00e9lico que enfrontou os hispano-crioulos do ent\u00f3n chamado reino de Chile -pertencente ao Imperio Espa\u00f1ol-, contra o pobo mapuche, e alg\u00fans aliados como os huilinches, picunches, pehuenches e os cuncos.\nO escenario da zona do conflito ti\u00f1a unha notoria extensi\u00f3n que comprende entre o r\u00edo Biob\u00edo e o Seno de Reloncav\u00ed, m\u00e1is concretamente entre Concepci\u00f3n e a zona costeira da actual VIII Rexi\u00f3n do Biob\u00edo e a IX Rexi\u00f3n da Araucan\u00eda.\nO conflito tivo unha duraci\u00f3n dun lapso pr\u00f3ximo aos tres s\u00e9culos (1536-Independencia de Chile), mais con diferentes graos de intensidade, cham\u00e1ndose \"guerra armada\". Como consecuencia deste conflito, xurdiu o conflito chileno-mapuche m\u00e1is co\u00f1ecido como \"Pacificaci\u00f3n da Araucania\"."}
{"id": "320759", "revid": "98629", "url": "https://gl.wikipedia.org/wiki?curid=320759", "title": "Venuto al mondo", "text": "Venuto al mondo \u00e9 un filme hispano-italiano dirixido por Sergio Castellitto que se estreou no 2013. Bas\u00e9ase na novela de Margaret Mazzantini."}
{"id": "320763", "revid": "5863", "url": "https://gl.wikipedia.org/wiki?curid=320763", "title": "Leuter Gonz\u00e1lez", "text": ""}
{"id": "320764", "revid": "23204", "url": "https://gl.wikipedia.org/wiki?curid=320764", "title": "Saadet Aksoy", "text": "Saadet Aksoy, nada en Istambul o 29 de agosto de 1983, \u00e9 un actriz turca. Aksoy recibiu a aclamaci\u00f3n da cr\u00edtica pola s\u00faa interpretaci\u00f3n de \"Aska\", no filme de Sergio Castellitto \"Venuto al mondo\", co-protagonizada xunto con Pen\u00e9lope Cruz e Emile Hirsch."}
{"id": "320765", "revid": "23204", "url": "https://gl.wikipedia.org/wiki?curid=320765", "title": "Saadet I\u015f\u0131l Aksoy", "text": ""}
{"id": "320767", "revid": "56817", "url": "https://gl.wikipedia.org/wiki?curid=320767", "title": "F.E.A.R.", "text": "F.E.A.R. \u00e9 o oitavo \u00e1lbum da banda estadounidense de hard rock Papa Roach, publicado o 27 de xaneiro de 2015 a trav\u00e9s do selo Eleven Seven Music. O disco vendeu 24.425 copias nos Estados Unidos na s\u00faa primeira semana, acadando o posto 15 na lista \"Billboard 200\"."}
{"id": "320768", "revid": "1131", "url": "https://gl.wikipedia.org/wiki?curid=320768", "title": "Praia de Barra\u00f1\u00e1n", "text": "A praia de Barra\u00f1\u00e1n \u00e9 unha praia situada na parroquia hom\u00f3nima do concello de Arteixo.\n\u00c9 unha praia rectil\u00ednea de forte ondada, apta para a pr\u00e1ctica do surf. Est\u00e1 situada entre o r\u00edo Sisalde e a punta do Trei e pos\u00fae un cord\u00f3n de dunas que forman unha pequena marisma trala desembocadura do r\u00edo.\nRecibiu a bandeira azul os anos 2013, 2014, 2015, 2016 2017, 2018 e 2022."}
{"id": "320769", "revid": "56817", "url": "https://gl.wikipedia.org/wiki?curid=320769", "title": "Terror Twilight", "text": "Terror Twilight \u00e9 \u00e9 o quinto e derradeiro \u00e1lbum da banda estadounidense de indie rock Pavement, publicado o 8 de xu\u00f1o de 1999 a trav\u00e9s do selo Matador Records nos Estados Unidos e de Domino Records no Reino Unido.\nListaxe de canci\u00f3ns.\nTodos os temas copostos por Stephen Malkmus."}
{"id": "320771", "revid": "1131", "url": "https://gl.wikipedia.org/wiki?curid=320771", "title": "Praia das Combouzas", "text": "A praia das Combouzas \u00e9 unha praia situada na parroquia de Barra\u00f1\u00e1n do concello de Arteixo. \u00c9 unha das poucas praias nudistas da provincia da Coru\u00f1a.\nEst\u00e1 situada entre a punta do Comp\u00e1s e a punta do Trei, que a separa da praia de Barra\u00f1\u00e1n, \u00e1 que est\u00e1 unida durante a baixamar. \u00c9 unha praia rectil\u00ednea de forte ondada, apta para a pr\u00e1ctica do surf. Ten un ondeo forte que a fai propicia para a pr\u00e1ctica do surf.\nRecibiu a bandeira azul os anos 2012, 2013, 2014, 2015, 2016, 2017, 2018, 2019, 2020, 2021 e 2022."}
{"id": "320772", "revid": "1093", "url": "https://gl.wikipedia.org/wiki?curid=320772", "title": "Information Retrieved", "text": "Information Retrieved \u00e9 un \u00e1lbum da banda estadounidense de indie rock Pinback, publicado o 16 de outubro de 2012 a trav\u00e9s do selo Temporary Residence Limited."}
{"id": "320773", "revid": "98629", "url": "https://gl.wikipedia.org/wiki?curid=320773", "title": "Adnan Haskovi\u0107", "text": "Adnan Haskovi\u0107, nado en Saraxevo o 23 de decembro de 1984, \u00e9 un actor bosn\u00edaco."}
{"id": "320774", "revid": "23204", "url": "https://gl.wikipedia.org/wiki?curid=320774", "title": "Adnan Haskovic", "text": ""}
{"id": "320778", "revid": "56817", "url": "https://gl.wikipedia.org/wiki?curid=320778", "title": "Cruceiro (viaxe)", "text": "Un cruceiro \u00e9 unha viaxe de pracer por mar facendo escala en varios portos para visitalos. Tam\u00e9n \u00e9 o nome que reciben as embarcaci\u00f3ns de pasaxeiros destinadas a estas viaxes recreativas e tur\u00edsticas. Este termo tam\u00e9n designa o servizo desta clase de viaxes en barco e a industria que os ofrece e xestiona.\nHistoria.\nCando en 1835 apareceu o primeiro anuncio de cruceiro no xornal Shetland Journal para visitar Escocia, Islandia e as Illas Feroe, ningu\u00e9n presaxiaba un \u00e9xito de tal magnitude no s\u00e9culo XIX. A primeira compa\u00f1\u00eda a sa\u00edr \u00f3 mercado foi creada en 1837 en Stromness por Arthur Anderson e Brodie Wilcox baixo o nome de \"Peninsular Steam Navigation Company\", que m\u00e1is tarde converteuse en \"P&amp;O Cruises\".\nEsta iniciativa chamou a atenci\u00f3n de grandes investidores e en 1840, Samuel Cunard fundou \"Cunard Line\" para facer viaxes transatl\u00e1ticas de Liverpool a Halifax. Unha das grandes xestas da enxe\u00f1ar\u00eda naval e, se cadra, o grande \u00e9xito destes anos foi a construci\u00f3n en 1912 do RMS Titanic, afundido na s\u00faa viaxe inaugural \u00f3 bater cun iceberg."}
{"id": "320789", "revid": "1131", "url": "https://gl.wikipedia.org/wiki?curid=320789", "title": "Cabo de San Vicente", "text": "O cabo de San Vicente (en ) \u00e9 un accidente xeogr\u00e1fico situado no extremo suroeste de Portugal, que marca o l\u00edmite occidental do golfo de C\u00e1diz. At\u00f3pase preto de Sagres, concello de Vila do Bispo. Era co\u00f1ecido en tempos romanos como \"Promontorium Sacrum\", lugar adicado \u00f3 deus Saturno.\nNo cabo hai unha antiga fortaleza visitable e un faro. En Lagos, a 25 quil\u00f3metros do cabo cara \u00f3 leste, o Infante Henrique, duque de Viseu estabeleceu a s\u00faa escola de navegaci\u00f3n no s\u00e9culo XV, impulsora dos grandes descubrimentos portugueses.\nDende o cabo \u00e9 posible apreciar o paso de barcos que transitan entre o Mediterr\u00e1neo e o norte de Europa.\nEstrab\u00f3n (-63 ou-64 \u2013 23) \u00f3 describir a pen\u00ednsula Ib\u00e9rica, dixo del que \u00abnon era o punto m\u00e1is occidental de Europa, sen\u00f3n de todo o mundo habitado\u00bb.\nFronte a este cabo produciuse a co\u00f1ecida como batalla do Cabo de San Vicente o 14 de febreiro de 1797, a\u00ednda que outras batallas anteriores tam\u00e9n recibiron o mesmo nome."}
{"id": "320790", "revid": "23204", "url": "https://gl.wikipedia.org/wiki?curid=320790", "title": "Cabo de S\u00e3o Vicente", "text": ""}
{"id": "320794", "revid": "27155", "url": "https://gl.wikipedia.org/wiki?curid=320794", "title": "Cor do cabelo", "text": ""}
{"id": "320797", "revid": "25871", "url": "https://gl.wikipedia.org/wiki?curid=320797", "title": "Ambosores, Muras", "text": "Santa Mar\u00eda de Ambosores \u00e9 unha parroquia que se localiza no noroeste do concello de Muras. Segundo o IGE en 2019 ti\u00f1a 8 habitantes (2 mulleres e 6 homes) distribu\u00eddos en 6 entidades de poboaci\u00f3n.\nHistoria.\nA orixe desta parroquia rem\u00f3ntase a 1895 cando 24 entidades da parroquia de San Pantale\u00f3n de Cabanas segreg\u00e1ronse desta para formaren a parroquia eclesi\u00e1stica de Ambosores que ten lugares en catro concellos (Ourol, Muras, Ma\u00f1\u00f3n e As Pontes de Garc\u00eda Rodr\u00edguez) de d\u00faas provincias (Lugo e A Coru\u00f1a). Os 6 lugares que est\u00e1n no concello de Muras son os que forman esta parroquia civil."}
{"id": "320803", "revid": "98629", "url": "https://gl.wikipedia.org/wiki?curid=320803", "title": "Procavia capensis", "text": "Procavia capensis , \u00e9 unha especie de mam\u00edfero da orde dos hiracoideos, o tipo da familia dos procav\u00edidos e \u00fanica especie actual do x\u00e9nero \"Procavia\".\n\u00c9 un dos dam\u00e1ns m\u00e1is estendidos por toda \u00c1frica, chegando tam\u00e9n ao oeste da pen\u00ednsula Ar\u00e1biga. Habitante dos rochedos, en aparencia asem\u00e9llase a unha marmota com\u00fan ou a un coello de Indias, coas s\u00faas curtas orellas e cola.\nDescrici\u00f3n.\n\"Procavia capensis\" \u00e9 un dam\u00e1n de constituci\u00f3n pesada, de tama\u00f1o aproximado ao dunha lebre, xa que mide entre os 43 e os 57\u00a0cm; a s\u00faa altura na cruz oscila entre os 20 e os 30\u00a0cm, e o seu peso, entre os 2,5 e os 5\u00a0kg.\nNa s\u00faa forma corporal par\u00e9cense \u00e1 marmota com\u00fan (\"Marmota marmota\", da familia dos esci\u00faridos, os esqu\u00edos), pero coa cola e as patas moi curtas.\nOs machos son lixeiramente m\u00e1is grandes que as femias.\nA s\u00faa pelaxe \u00e9 curta e \u00e1spera, de cor que pode variar da parda amarelada \u00e1 agrisada, con alg\u00fans pelos dispersos m\u00e1is ou menos negros, e os flancos m\u00e1is claros; as partes inferiores son de cvior amarela apagada.\nAdemais das t\u00edpicas gl\u00e1ndulas dispersas pola pel, te\u00f1en unha \u00e1rea glandular espida na parte central do lombo, rodeada de pelos er\u00e9ctiles de cor diferente (que var\u00eda desde o negro, en \u00c1frica meridional, at\u00e9 a amarelada, en \u00c1frica oriental e occidental), cuxas secreci\u00f3ns utilizan para marcar o seu territorio.\nNo seu esqueleto destacan as \u00f3rbitas pechadas e a mand\u00edbula maciza; no maxilar superior ten un par de longos incisivos (tipo de defensas), e crecen continuamente, como nos roedores.&lt;br&gt; Os inferiores son menores e de crecemento limitado, e est\u00e1n aplanados e serrados nos bordos.&lt;br&gt; Os molares asem\u00e9llanse aos dos rinocerontes.\nOs membros son mesoanx\u00f3nicos, e o seu eixe pasa polo terceiro dedo.\nO f\u00e9mur presenta un pequeno terceiro .\nA estrutura do carpo \u00e9 moi primitiva, cos \u00f3sos dispostos en serie.\nSon plant\u00edgrados, e as plantas dos seus p\u00e9s est\u00e1n cubertas de almofadas el\u00e1sticas. Te\u00f1en catro dedos nas extremidades anteriores, e tres nas posteriores; os dedos rematan en pequenos pezu\u00f1os primitivos, e s\u00f3 o dedo interno das patas traseiras ten unha pequena garra afiada, que utilizan para rasc\u00e1rense, e que est\u00e1 fixada nunha falanxe b\u00edfida.&lt;br&gt; Carecen de clav\u00edcula.\nBiolox\u00eda.\n\"Procavia capensis\" distrib\u00faese por \u00c1frica, ag\u00e1s o Atlas, o S\u00e1hara Occidental, as selvas tropicais do oeste e o centro do continente, o norte de Malaui, Zambia e gran parte de Botsuana. A s\u00faa \u00e1rea de dispersi\u00f3n tam\u00e9n incl\u00fae as illas Dassen e Robben, na ba\u00eda de Table, no cabo da Boa Esperanza. O chamado \"dam\u00e1n do Sina\u00ed\" (subespecie \"Procavia procavia syriacus\", considerada por alg\u00fans autores como especie independente), no Sina\u00ed, Palestina e a pen\u00ednsula Ar\u00e1biga. (V\u00e9xase o mapa de distribuci\u00f3n no cadro de clasificaci\u00f3n cient\u00edfica, arriba \u00e1 dereita).\nO seu h\u00e1bitat constit\u00faeno os piares e ladeiras rochosos, os \"kopjes\" (palabra que en lingua afrikaans significa \"cabezo\", e que son altos e arredondados afloramentos rochosos gran\u00edticos illados en sabanas e chairas), monta\u00f1as con abas de pedra, \"kloofs\" (en afrik\u00e1ner \"desfiladeiros rochosos\"), \u00e1s veces en paraxes moi secos, nunca nas delvas densas. No monte Kenya chegan at\u00e9 a zona alpina, entre os 4.000 e os 5.500 m de altitude.\nExtermadamenre soci\u00e1beis, os dam\u00e1ns do Cabo viven en colonias de at\u00e9 60 individuos, establecidas en promontorios rochosos, ou entre penas. Estas colonias est\u00e1n formadas pola uni\u00f3n de varias unidades familiares constitu\u00eddas por un s\u00f3 macho adulto, e varias femias e cr\u00edas. Estes dam\u00e1ns gabean polas rochas con gran facilidade, grazas \u00e1s almofadas el\u00e1sticas dos seus p\u00e9s, e poden saltar dunhas rochas a outras. De h\u00e1bitos di\u00farnos (a\u00ednda que tam\u00e9n saen en noites de claro luar) pasan a maior parte do seu tempo amoreados entre si, descansando e tomando o sol enriba das rochas, comportamento que serve para axudar a regular a s\u00faa temperatura corporal, que var\u00eda coa temperatura ambiente entre os 35 e os 37\u00a0\u00b0C, xa que estes animais desenvolveron mal a regulaci\u00f3n da s\u00faa temperatura interna, \u00e9 dicir, non son estritamente homeotermos.\nAlg\u00fans individuos (aparentemente machos vellos) vix\u00edan e avisan aos outros da aproximaci\u00f3n dalg\u00fan inimigo potencial. Cando e alarman, l\u00e1nzanse ao interior dunha fenda entre as rochas ou ref\u00faxianse debaixo duna pena. Os sentidos da vista e o o\u00eddo est\u00e1n ben desenvolvidos, as\u00ed como o do olfacto (xa que o olor \u00e9 a base da s\u00faa orientaci\u00f3n). Para intercomunic\u00e1rense dispo\u00f1en dunha ampla gama de sons, que comprende unha gran variedade de gritos de alarma e alerta; a voz m\u00e1is corrente \u00e9 unha nota mia\u00f1ante de ton elevado, aud\u00edbel a gran distancia.\nOs seus principais depredadores son o leopardo, o serval (\"Leptailurus serval = Felis serval\"), o caracal (\"Caracal caracal = Lynx caracal\"), o gato silvestre africano, os chacais de lombo negro e dourado, a civeta africana, as aguias e as grandes cobras.\nExclusivamente fit\u00f3fagos, alim\u00e9ntanse principalmente de herba, pero tam\u00e9n bagas e outros pequenos froitos, cascas de \u00e1rbores e arbustos, follas e liques. Comen en zonas moi pr\u00f3ximas \u00e1s s\u00faas goridas, pero cando a vexetaci\u00f3n se fai escasa poden aventurarse m\u00e1is lonxe, pero nunca demasiado separados de rochas onde poder agocharse en caso de perigo. Beben moi pouco, a\u00ednda que os que viven en zonas moi secas poden perorrer distancias de at\u00e9 600 m en busca de auga. \nOs dam\u00e1ns do Cabo defecan e urinan en determinados lugares espec\u00edficos, latrinas com\u00fans onde se acumulan os seus excrementos, co\u00f1ecidos como \"Hyraceum\". (V\u00e9xase m\u00e1is abaixo).\nOs machos v\u00f3lvense agresivos na \u00e9poca de apareamento, defendendendo o seu territorio mediante gritos e trabadas a outros machos rivais. Despois dun per\u00edodo de xestaci\u00f3n de 7 a 8 meses (anormalmente longo para un animal do seu tama\u00f1o), as femias paren, nun refuxio baixo as rochas, dunha a seis cr\u00edas (usualmente, d\u00faas ou tres). As cr\u00edas nacen ben desenvolvidas, cos ollos totalmente abertos e a pelaxe completa, polo que son activas pouco despois e nacer; son coidadas por toda a colonia.\nOs xuven\u00eds poden inxerir alimentos s\u00f3lidos despois de d\u00faas semanas, e son destetados \u00e1s dez semanas. Alcanzan a madurez sexual aos 16 ou 17 meses, e o tama\u00f1o adulto aos 3 anos. En xeral, poden chegar a vivir 9 anos, en ocasi\u00f3ns at\u00e9 os 10.\nTaxonom\u00eda.\nFamilia.\nA familia dos Procaviidae creouna en 1892 o zo\u00f3logo brit\u00e1nico Oldfield Thomas, en \"Proc. Zool. Soc. Lond.\", 51.\nAo longo do tempo, esta familia co\u00f1eceuse tam\u00e9n polos seguintes sin\u00f3nimos:\n&lt;br&gt;1. De todos estes nomes, s\u00f3 \"Hyracidae\" corresponde ao dunha familia.&lt;br&gt;2. \"Hyracidae\" \u00e9 un nome baseado no x\u00e9nero \"Hyrax\" . Revisado por Hahn (1934) e Roche (1972) a familia conservou soamente os x\u00e9neros \"Procavia\" e \"Dendrohyrax\" (cambiando consecuentemente o seu nome), e Hoeck (1978) e Meester \"et al.\" (1986) consideran a \"Procavia\", \"Heterohyrax\" e \"Dendrohyrax\" como x\u00e9neros separados. Unha clave dos x\u00e9neros moderna foi desenvolvida por Meester \"et al\". en 1986.\nX\u00e9nero.\nO x\u00e9nero \"Procavia\" foi fundado en 1780 polo m\u00e9dico e naturalista alem\u00e1n Gottlieb Conrad Christian Storr, e publicado en \"Prodr. Meth. Mamm\".: 40.\nAdemais de por este nome co\u00f1eceuse polos seguintes sin\u00f3nimos:\nEspecie.\nA especie \"Procavia capensis\" foi descrita por primeira vez en 1766 polo naturalista alem\u00e1n Peter Simon Pallas, na s\u00faa obra \"Miscellanea zoologica, quibus nov\u00e6 imprimis atque obscur\u00e6 animalum species describuntur et observationibus iconibusque illustrantur\", baixo o nome de \"Cavia capensis\".\nAdemais do nome orixinario ue lle adxuidcou Pallas, e do actualmente v\u00e1lido, e especie co\u00f1eceuse tam\u00e9n polo sin\u00f3nimo \"Heterohyrax antineae\" .\nEtimolox\u00eda.\nO nome da familia, \"Procaviidae\", f\u00f3rmase, como \u00e9 normal, sobre a ra\u00edz do nome do seu x\u00e9nero tipo, \"Procavia\", coa desinencia do lat\u00edn cient\u00edfico \"\u00b4-idae\", propia dos nomes das familias de animais, e tomada do lat\u00edn cl\u00e1sico \"\u00b4-idae\", plural de \"\u00b4-ides\", sufixo patron\u00edmico masculino derivado do grego antigo -\u03b9\u03b4\u03b1\u03b9 \"-idai\", plural de -\u03b9\u03b4\u03b7\u03c2 \"-id\u0113s\", \"de aspecto de\", \"semellante a\", derivado de \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\". \nEste nome, \"Procavia\", est\u00e1 formado polo elemento do lat\u00edn \"pro-\", derivado da preposisi\u00f3n \"pr\u014d\", \"diante de\" e o x\u00e9nero \"Cavia\", o tipo da familia dos \"Caviidae\", roedores suramericanos cuxa especie m\u00e1is co\u00f1ecida \u00e9 o coello de Indias ou cobaia (\"Cavia porcellus\").\nClasificaci\u00f3n.\nNa actualidade reco\u00f1\u00e9cense na familia os seguintes x\u00e9neros, especies e subespecies viventes:\nFamilia \"Procaviidae\"\nO \"Hyraceum\".\nAs dexecci\u00f3ns e a urina dos dam\u00e1ns do Cabo, depositadas nunha latrina com\u00fan das s\u00faas colonias, producen gran cantidade dunha masa pega\u00f1enta, mestura de feces e urina que, seca e reducida a po, foi moi utilizada na farmacopea europea durante os s\u00e9culos XVIII e XIX, baixo o nome de \"Hyraceum\", para combater determiandas doenzas xinecol\u00f3xicas. e outras, como a epilepsia e as convulsi\u00f3ns, a a\u00ednda segue a ser utilizada en perfumar\u00eda.\nParentesco cos elefantes.\nOs dam\u00e1ns mostran moitas caracter\u00edsticas primitivas e, ao mesmo tempo, numeross peculiaridades anat\u00f3micas propias. Debido a isto, os zo\u00f3logos intentaron encontrar relaci\u00f3ns de parentesco entre os membros deste grupo e os doutras varias ordes de mam\u00edferos f\u00f3siles e actuais. Parece f\u00f3ra de toda clase de d\u00fabidas que as especies da orde dos hiracoideos son unha rama lateral antiga de ungulados primitivos. A s\u00faa anatom\u00eda recorda m\u00e1is estreitamente \u00e1 dos probosc\u00eddeos e os sirenios. Son moi parecidos aos pequenos ungulados primitivos do terciario dos que evolucionou a superorde dos penungulados (\"Paenungulata\"), plant\u00edgrados, con catro dedos diante e tres nos membros posteriores, con pezu\u00f1os e unha u\u00f1a no dedo interno empregada para rascarse, polo que frecuentemente se agrupan con eles nesta superorde.\nA evoluci\u00f3n dos hiracoideos tivo lugar en \u00c1frica. Tam\u00e9n se encotraron f\u00f3siles en Europa, pero s\u00f3 no plioceno, e hoxe se presentan tam\u00e9n no Oriente Medio. No oligoceno inferior esta orde era moi rica en especies, e estaba enormemente diversificada. As especies daqueles tempos a\u00ednda ti\u00f1an unha dentici\u00f3n completa e unhas \u00f3rbitas abertas. Ao mesmo tempo, por\u00e9n, a estrutura dentaria estaba xa enormemente diferenciada: os dentes pod\u00edan ser bunodontes, selenodontes ou lofodontes. Alg\u00fans alcanzaron un tama\u00f1o bastante grande (como o dunha ovella).\nSuxeriuse que os parentes m\u00e1is pr\u00f3ximos aos hiracoideos son os tetiterios, pero este debate non est\u00e1 a\u00ednda totalmente pechado. Xunto con este taxon os probosc\u00eddeos e outros extinguidos, os tetiterios forman o clado dos penungulados que, segundo os datos xen\u00e9ticos moleculares queda clasificado dentro da superorde dos afroterios.\nAs relaci\u00f3ns repres\u00e9ntanse neste cladograma:\nEstado de conservaci\u00f3n.\nEn 2006 a Uni\u00f3n Internacional para a Conservaci\u00f3n da Natureza e dos Recursos Naturais (UICN) cualificou o status da especie como \"LC\" (pouco preocuante), cualificaci\u00f3n que mant\u00e9n en 2015, debido \u00e1 s\u00faa ampla \u00e1rea de distribuci\u00f3n, a ampla gama de h\u00e1bitats que ocupa, nas que se presume que presenta grandes poboaci\u00f3ns, e que vive nun gran n\u00famero de grandes \u00e1reas protexidas, sendo pouco prob\u00e1bel que as poboaci\u00f3nse estean declinando, como para situala nunha categor\u00eda de maior ameaza."}
{"id": "320804", "revid": "85894", "url": "https://gl.wikipedia.org/wiki?curid=320804", "title": "Ambosores, Ourol", "text": "Santa Mar\u00eda de Ambosores \u00e9 unha parroquia que se localiza no suroeste do concello de Ourol. Segundo o IGE en 2014 ti\u00f1a 15 habitantes (7 mulleres e 8 homes) distribu\u00eddos en 14 entidades de poboaci\u00f3n\nHistoria.\nA orixe desta parroquia rem\u00f3ntase a 1895 cando 24 entidades da parroquia de San Pantale\u00f3n de Cabanas segreg\u00e1ronse desta para formaren a parroquia eclesi\u00e1stica de Ambosores que ten lugares en catro concellos (Ourol, Muras, Ma\u00f1\u00f3n e As Pontes de Garc\u00eda Rodr\u00edguez) de d\u00faas provincias (Lugo e A Coru\u00f1a). Os 14 lugares que est\u00e1n no concello de Ourol son os que forman esta parroquia civil."}
{"id": "320805", "revid": "22795", "url": "https://gl.wikipedia.org/wiki?curid=320805", "title": "Procavia", "text": ""}
{"id": "320810", "revid": "56817", "url": "https://gl.wikipedia.org/wiki?curid=320810", "title": "Ambosores (hom\u00f3nimos)", "text": "O top\u00f3nimo Ambosores pode referirse \u00e1s seguintes parroquias eclesi\u00e1stica e civ\u00eds ou lugares:"}
{"id": "320813", "revid": "89787", "url": "https://gl.wikipedia.org/wiki?curid=320813", "title": "Mew (Pok\u00e9mon)", "text": " \u00e9 unha das especies de Pok\u00e9mon que aparecen na franqu\u00eda \"Pok\u00e9mon\", unha serie de videoxogos, anime, mangas, libros, cartas coleccionables e outros medios que foi creada por Satoshi Tajiri e xerou miles de mill\u00f3ns de d\u00f3lares en beneficios para Nintendo e Game Freak. Est\u00e1 considerado un Pok\u00e9mon lendario tanto nos videoxogos coma nos mangas e no anime de \"Pok\u00e9mon\".\nO seu creador, o programador de Game Freak Shigeki Morimoto, inclu\u00edu a Mew en \"Pok\u00e9mon Red\" e \"Blue\" como un personaxe secreto. Isto fixo que a s\u00faa presenza estivese envolta de azueiras e lendas que contribu\u00edron \u00f3 \u00e9xito da franqu\u00eda \"Pok\u00e9mon\". Nestes xogos, Mew s\u00f3 se pode conseguir en eventos de distribuci\u00f3n de Pok\u00e9mon.\nMew (\u30df\u30e5\u30fc) foi a primeira marca rexistrada de Pok\u00e9mon en ser solicitada (9 de maio de 1990) e rexistrada (31 de marzo de 1994), mesmo antes que Pocket Monsters (\u30dd\u30b1\u30c3\u30c8\u30e2\u30f3\u30b9\u30bf\u30fc), que foi solicitada o 11 de setembro do 1995 e rexistrada o 26 de decembro de 1997.\nMew fixo a s\u00faa primeira aparici\u00f3n cinematogr\u00e1fica en ', que protagoniza xunto con Mewtwo. O filme revelou que un pelo fosilizado de Mew descuberto por un equipo de cient\u00edficos na selva de G\u00fciana foi empregado para crear a Mewtwo, un clon de Mew mellorado mediante enxe\u00f1er\u00eda xen\u00e9tica. Mew volveu aparecer de novo en ', onde tam\u00e9n \u00e9 un das personaxes principais, desta volta xunto con Lucario. A trama secundaria do filme xira arredor da misteriosa historia de Mew e como chegou a ser tan poderoso. Un dos protagonistas de \"\" \u00e9 un Mew espellismo que axuda a Ash e os seus amigos a derrotar o Mirage Master ('Amo dos Espellismos')."}
{"id": "320817", "revid": "89787", "url": "https://gl.wikipedia.org/wiki?curid=320817", "title": "Martin B\u00e4umle", "text": "Martin B\u00e4umle, nado o 3 de xu\u00f1o de 1964 en Thalwil, \u00e9 un qu\u00edmico atmosf\u00e9rico e pol\u00edtico su\u00edzo, presidente do Partido Verde Liberal.\nTraxectoria.\nTras rematar qu\u00edmica na Escola Polit\u00e9cnica Federal de Z\u00faric, logrou o diploma de estudos avanzados en ciencias da atmosfera. Traballou na medici\u00f3n e an\u00e1lise da contaminaci\u00f3n atmosf\u00e9rica, en especial dos hidrocarburos. Entre 2003 e 2007 dirixiu a s\u00faa propia empresa, \"B\u00e4umle Messungen und Beratungen\".\nDesde 1981 foi membro da asociaci\u00f3n \"Gruppe Energie und Umwelt\" de D\u00fcbendorf e estivo como o seu representante na direcci\u00f3n do Partido Verde do cant\u00f3n de Z\u00faric. Foi deputado no Gran Consello de Z\u00faric entre 1987 e 1995 e de novo de 1999 a 2004. Foi tam\u00e9n concelleiro en D\u00fcbendorf entre 1990 e 1998, e nese ano entrou no executivo local encarg\u00e1ndose do departamento de finanzas. Entre 1998 e 2004 foi o presidente do Partido Verde cantonal. Reelixido no goberno local de D\u00fcbendorf en 2006 e 2010.\nEntrou no Consello Nacional nas elecci\u00f3ns de 2003. No ano seguinte produciuse unha escisi\u00f3n nos verdes de Z\u00faric, marchando os sectores m\u00e1is liberais do partido, entre eles B\u00e4umle, que formaron o Partido Verde Liberal de Z\u00faric do que foi un dos copresidentes. Reelixido no Consello Nacional en 2007, estableceuse unha estrutura nacional para o seu partido, que o elixiu como presidente. Nas elecci\u00f3ns de 2012 o seu partido foi un dos grandes vencedores pasando de 3 deputados a 12 e o 5,4% dos votos."}
{"id": "320825", "revid": "23204", "url": "https://gl.wikipedia.org/wiki?curid=320825", "title": "Asasinato de Robert F. Kennedy", "text": "O asasinato de Robert F. Kennedy, senador dos Estados Unidos e irm\u00e1n do presidente dos Estados Unidos John F. Kennedy, ocorreu pouco despois da medianoite do 5 de xu\u00f1o de 1968 nos \u00c1nxeles, no estado de California. Pouco antes do atentado, Kennedy estaba cos seus seguidores celebrando a vitoria nas elecci\u00f3ns primarias do estado de California, realizadas en plena carreira electoral para decidir quen ser\u00eda o candidato dem\u00f3crata nas elecci\u00f3ns presidenciais do mes de novembro daquel mesmo ano. Kennedy foi tiroteado mentres cami\u00f1aba pola coci\u00f1a do Hotel Ambassador, onde se atopaba seguindo os resultados. As lesi\u00f3ns producidas polo atentado foron graves abondo para provocar a s\u00faa morte, que se produciu no Hospital The Good Samaritan vinte e seis horas m\u00e1is tarde. Sirhan Sirhan, un inmigrante de orixe palestina de 24 anos, foi declarado culpable do asasinato de Kennedy e condenado a morte, sentenza que foi posteriormente conmutada pola cadea perpetua.\nA capela ardente do corpo de Kennedy instalouse en Nova York, concretamente na catedral St. Patrick, o cal permitiu que fose visitada por un gran n\u00famero de persoas durante os dous d\u00edas que precederon a un multitudinario funeral. O seu corpo at\u00f3pase soterrado preto do seu irm\u00e1n John no Cemitirio Nacional de Arlington. A s\u00faa morte supoxo un aumento da protecci\u00f3n dos candidatos presidenciais por parte do Servizo Secreto dos Estados Unidos. Hubert Humphrey, vicepresidente sa\u00ednte, foi nomeado candidato dem\u00f3crata \u00e1 presidencia, pero finalmente foi derrotado por Richard Nixon.\nDo mesmo xeito que a morte do seu irm\u00e1n, o asasinato de Robert Kennedy e as circunstancias que o envolven deron p\u00e9 a un gran n\u00famero de hip\u00f3teses e teor\u00edas conspiratorias. \u00c9 un dos dous \u00fanicos senadores estadounidenses asasinados (o outro foi Huey Long)."}
{"id": "320827", "revid": "23204", "url": "https://gl.wikipedia.org/wiki?curid=320827", "title": "Atentado contra Robert F. Kennedy", "text": ""}
{"id": "320830", "revid": "23204", "url": "https://gl.wikipedia.org/wiki?curid=320830", "title": "Gloucester", "text": "Gloucester \u00e9 unha cidade de Inglaterra, capital do condado de Gloucestershire, situada no suroeste do pa\u00eds, nunha beira do r\u00edo Severn, preto da fronteira con Gales. A s\u00faa poboaci\u00f3n estimada \u00e9 de 125.649 habitantes (en 2014).\nA cidade foi fundada polos romanos no ano 97 durante o goberno do emperador Nerva co nome \"Colonia Glevum Nervensis\"."}
{"id": "320832", "revid": "127505", "url": "https://gl.wikipedia.org/wiki?curid=320832", "title": "Sisnando II de Iria", "text": "Sisnando M\u00e9ndez (m. 29 de marzo de 968), m\u00e1is co\u00f1ecido como Sisnando II de Iria, foi un nobre e bispo galego da Idade Media, fillo dos condes de Pr\u00e9saras Hermenexildo Aloitez e Paterna Gundesindez (fundadores do mosteiro de Santa Mar\u00eda de Sobrado dos Monxes). F\u00edxose cargo dos enclaves militares para a defensa da costa galega contra os ataques de piratas viquingos e sarracenos. Sobre o ano 960 levantou un castelo sobre o castro de Cedofeita, restaurou as torres da Lanzada (no Grove) e San Sadurni\u00f1o (en Cambados), que xunto con outros puntos, como o miradoiro de Lobeira, o Facho de Don\u00f3n (en Cangas) e o campanario de San Cibr\u00e1n de C\u00e1lago (en Vilanova de Arousa), compo\u00f1\u00edan un sistema de vixilancia e defensa costeira contra ataques tanto por mar coma polo interior.\nO bispo Sisnando conseguiu do rei Sancho I o Craso o permiso para amurallar a cidade de Compostela, que dotou de novas torres grandes e fosos reforzando a catedral, pero finalmente Sisnando rebelouse contra o rei e foi encarcerado. No seu lugar foi nomeado san Rosendo como bispo de Iria Flavia, pero \u00e1 morte de Sancho I, Sisnando fuxiu do c\u00e1rcere e expulsou a san Rosendo pola forza de Compostela. O deposto Rosendo profetizoulle que \u00abAquel que a espada fere, a espada morrer\u00e1\u00bb cando foi violentado no seu apousento a noite de Nadal do ano 966.\nNo ano 968 entran en Galiza os viquingos de Gunrod e aproveitando a desorde avanzan por estes territorios sen apenas resistencia. Ramiro III sucedera a Sancho I no trono de Le\u00f3n con tan s\u00f3 cinco anos e parte da nobreza galega, inimiga de Ramiro III, non apoiou as mulleres rexentes (a s\u00faa nai Tareixa e a s\u00faa t\u00eda Elvira), que non puideron organizar un ex\u00e9rcito para facer fronte aos escandinavos. Os campesi\u00f1os fuxiron dos campos e os viquingos cometeron todo tipo de desmandos; o ex\u00e9rcito de Gunrod arrasou as igrexas de Boente e de Santa Olalla de Curtis, e os seus monxes foron feitos prisioneiros.\nEn marzo de 968 Gunrod chega \u00e1s portas de Compostela, onde acampa \u00e1 espera de poder entrar, con promesas que logo non cumprir\u00edan, para saquear a cidade. Mais Sisnando II encarg\u00e1rase da s\u00faa fortificaci\u00f3n e organizou un ex\u00e9rcito que o 29 de marzo do ano 968 se enfrontou aos viquingos na batalla de Fornelos, parroquia de Rar\u00eds. En terras de Teo, o bispo Sisnando p\u00faxose \u00e1 fronte das s\u00faas tropas de cabalar\u00eda, pero a s\u00faa temeridade levouno ao medio do campo de batalla sen maior defensa que o seu valor e morreu dun frechazo inimigo. As s\u00faas tropas foron derrotadas e os viquingos entraron en Compostela."}
{"id": "320833", "revid": "1131", "url": "https://gl.wikipedia.org/wiki?curid=320833", "title": "Gunrod", "text": "Gunrod, Gunr\u00f8d, Gudr\u00f8d ou Gunderedo (do n\u00f3rdico antigo: \"Gu\u00f0r\u01eb\u00f0r\") (m. 970) foi un caudillo viquingo noruegu\u00e9s considerado rei do mar (\"s\u00e6konungr\"). Posibelmente Gunrod tivese parentesco familiar, primo ou irm\u00e1n, con Harald II de Noruega.\nTraxectoria.\nDende as s\u00faas bases permanentes no Loira lanzou sanguentas incursi\u00f3ns nas costas cant\u00e1bricas da Pen\u00ednsula Ib\u00e9rica con cen naves armadas no 968, asent\u00e1ndose en Galiza durante un ano enteiro.\nEn marzo de 968 Gunrod chegou \u00e1s portas de Santiago de Compostela, o bispo Sisnando Men\u00e9ndez encargouse da defensa e o 29 de marzo de 968 enfrontouse aos viquingos na batalla de Fornelos, foi derrotado e morreu dun frechazo. Os viquingos entraron na cidade sen m\u00e1is resistencia.\nO conde Gonzalo S\u00e1nchez rematou coa aventura viquinga no ano 970 lanzando un ataque cun poderoso ex\u00e9rcito que venceu aos n\u00f3rdicos en cruenta batalla e tras capturar a Gunrod e os superviventes da s\u00faa frota, pasounos a todos a coitelo. Unha resposta tan sanguenta probabelmente debeuse a que no s\u00e9culo X se chegou a dicir que, vistos os precedentes de expedici\u00f3ns previas, o viquingo era peor inimigo que o mouro."}
{"id": "320834", "revid": "839", "url": "https://gl.wikipedia.org/wiki?curid=320834", "title": "Asasinato de John F. Kennedy", "text": "O asasinato de John F. Kennedy, presidente dos Estados Unidos, ocorreu o venres 22 de novembro de 1963 en Dallas (Texas), \u00e1s 12:30 hora local CTS (18:30 UTC).\nDespois de que a caravana presidencial atravesase a baixa velocidade o centro da cidade e cando a limusina presidencial descapotada pasaba por Dealey Plaza, Kennedy foi mortalmente ferido por disparos de arma de fogo. Foi o cuarto presidente dos Estados Unidos en ser v\u00edtima dun asasinato e o oitavo en morrer no exercicio do seu cargo."}
{"id": "320835", "revid": "23204", "url": "https://gl.wikipedia.org/wiki?curid=320835", "title": "Atentado contra John F. Kennedy", "text": ""}
{"id": "320837", "revid": "92340", "url": "https://gl.wikipedia.org/wiki?curid=320837", "title": "Gonzalo S\u00e1nchez", "text": "Gonzalo S\u00e1nchez, nado arredor de 920, foi un conde galego.\nTraxectoria.\nEn 956-958 rebelouse contra Sancho I de Le\u00f3n, o Craso.\nFoi xefe dos ex\u00e9rcitos na fronteira da actual Galiza contra os musulm\u00e1ns. Sobresae pola derrota que inflixe ao ex\u00e9rcito de Gunrod de Noruega o cal permanecera preto de tres anos en terras galegas, matando e saqueando, pero cando regresaban \u00e1s s\u00faas naves cargados con bot\u00edn e prisioneiros foron interceptados polo conde Gonzalo S\u00e1nchez que conseguiu vencelos nos arredores da r\u00eda de Ferrol, no ano 970, dando morte a Gunrod de Noruega, o seu \"s\u00e6konungr\", e tam\u00e9n queimou a maior\u00eda das s\u00faas naves e executou a todos os viquingos."}
{"id": "320838", "revid": "85894", "url": "https://gl.wikipedia.org/wiki?curid=320838", "title": "Eusebio Vence Calvi\u00f1o", "text": "Eusebio Vence Calvi\u00f1o, nado en Riob\u00f3 (Rodeiro) en 1857 e finado en Palos de la Frontera en 1932, foi un sacerdote, xornalista e escritor galego.\nTraxectoria.\nEstudou no Seminario de Lugo e ordenouse sacerdote. Foi administrador de \"El Lucense\" e colaborou na revista \"Galicia\". Trasladouse a Vigo e foi redactor de \"Faro de Vigo\", dirixiu \"La Integridad\", foi redactor de \"El Criterio Gallego\" e fundou \"El Restaurador\". Tomou os h\u00e1bitos franciscanos co nome de Frei Le\u00f3n. Dirixiu \"La Voz de San Antonio\" e en 1923 foi nomeado Superior do Convento de Santa Mar\u00eda da R\u00e1bida en Palos de la Frontera. Publicou \"Gu\u00eda Hist\u00f3rica del Monasterio de Santa Mar\u00eda de la R\u00e1bida\" en 1929."}
{"id": "320839", "revid": "785", "url": "https://gl.wikipedia.org/wiki?curid=320839", "title": "Vicerrei de Galicia", "text": "O vicerrei de Galiza era o representante do rei en Galiza.\nA s\u00faa instauraci\u00f3n tivo lugar ao pouco tempo da viaxe que os Reis Cat\u00f3licos realizaron a Santiago de Compostela en 1486, co que se deu por finalizado o proceso de toma de control do reino.\nAlg\u00fans dos vicerreis de Galiza foron: Lorenzo IV Su\u00e1rez de Figueroa y C\u00f3rdoba, Guill\u00e9n Ram\u00f3n de Moncada y Castro e Tom\u00e1s de la Cerda y Arag\u00f3n."}
{"id": "320841", "revid": "1131", "url": "https://gl.wikipedia.org/wiki?curid=320841", "title": "Johann Christian Bach", "text": "Johann Christian Bach, nado en Leipzig o 5 de setembro de 1735 e finado en Londres o 1 de xaneiro de 1782, foi un compositor de m\u00fasica cl\u00e1sica, fillo de Johann Sebastian Bach. Pasou parte da s\u00faa vida en Londres, onde o co\u00f1ec\u00edan como John Bach.\nTraxectoria.\nJohann Christian Bach era fillo de Johann Sebastian Bach e Anna Magdalena Bach. Cando naceu seu pai ti\u00f1a xa 50 anos e foi el quen lle deu as primeiras noci\u00f3ns musicais, continuando como o seu profesor ata a s\u00faa morte, cando Johann Christian ti\u00f1a 15 anos. Marchou logo a Berl\u00edn, \u00e1 casa do seu medio irm\u00e1n Carl Philipp Emanuel Bach. Bach estableceuse en Italia en 1756, estudou con Giovanni Battista Martini, en Bolo\u00f1a, e foi organista na catedral de Mil\u00e1n desde 1760. Desa \u00e9poca data a s\u00faa conversi\u00f3n do luteranismo ao catolicismo e as s\u00faas primeiras \u00f3peras serias. En 1762, Bach mudouse a Londres, foi o profesor de m\u00fasica da ra\u00ed\u00f1a Sof\u00eda Carlota, de orixe alem\u00e1. A estrea de tres \u00f3peras no King's Theatre, entre elas \"Orione\" o 19 de febreiro de 1763, estabeleceu a s\u00faa reputaci\u00f3n en Inglaterra. En Londres co\u00f1eceu a Carl Friedrich Abel e no per\u00edodo 1764-1765 interpretaron xuntos nos co\u00f1ecidos como concertos Abel-Bach nos que se por vez primeira se tocaron moitas obras de Joseph Hayden en Inglaterra.\nUnha das s\u00faas obras culminantes \u00e9 a \u00f3pera \"Temistocles\", unha ampla revisi\u00f3n do libreto de Metastasio, que se estreou o 5 de novembro de 1772 en Mannheim. Pero a finais desa d\u00e9cada, a s\u00faa m\u00fasica perdeu popularidade e as dificultades econ\u00f3micas fixeron que se establecera nun arrabalde de Londres.\nEstilo e obra.\nJohann Christian compuxo nun estilo galante, coa s\u00faa \u00e9nfase na melod\u00eda e no acompa\u00f1amento, incorporando frases musicais equilibradas, cun vocabulario harm\u00f3nico reducido; nunha li\u00f1a oposta \u00e1s intricadas li\u00f1as da m\u00fasica barroca. O seu estilo influenciou fortemente ao Mozart m\u00e1is novo Bach \u00e9 autor de 13 \u00f3peras, case 50 sinfon\u00edas, 15 sinfon\u00edas concertantes, e arredor de 30 concertos."}
{"id": "320843", "revid": "23204", "url": "https://gl.wikipedia.org/wiki?curid=320843", "title": "Hugh the younger Despenser", "text": ""}
{"id": "320847", "revid": "89787", "url": "https://gl.wikipedia.org/wiki?curid=320847", "title": "Aforcado, azorrado e desmembrado", "text": "Aforcado, azorrado e desmembrado (en ou, por veces, \"hung, drawn and quartered\") foi un tipo de execuci\u00f3n implantada en Inglaterra a partir do ano 1351 que era aplicada a aqueles que eran considerados culpables de alta traiz\u00f3n. Por\u00e9n, este tipo de castigo foi rexistrado por vez primeira durante o reinado de Henrique III (1216-1272) e do seu sucesor, Eduardo I (1272\u20131307). Os convictos eren atados a un panel de madeira e azorrados por un cabalo at\u00e9 o lugar da execuci\u00f3n, onde eran aforcados (at\u00e9 estar a piques de morrer), emasculados, eviscerados, decapitados e desmembrados (cortados en catro partes). Os restos eran a mi\u00fado expostos en lugares importantes arredor do pa\u00eds, como a ponte de Londres. Por raz\u00f3ns de decencia p\u00fablica, as mulleres convictas de alta traiz\u00f3n eran queimadas na fogueira.\nA severidade da sentenza med\u00edase segundo a seriedade do crime. Como se trataba dun ataque contra a autoridade do monarca, a alta traiz\u00f3n era considerada un acto deplorable abondo como para esixir o castigo m\u00e1is extremo para o infractor. Malia que alg\u00fans convictos conseguiron a conmutaci\u00f3n da pena e acabaron dun xeito menos ignominioso, durante os diversos s\u00e9culos que se aplicou esta sentenza moitos homes culpables de alta traiz\u00f3n foron obxecto desta pena capital. Entre eles c\u00f3ntanse sacerdotes cat\u00f3licos executados durante a \u00e9poca isabelina e moitos dos involucrados na morte do monarca Carlos I de Inglaterra no ano 1649.\nMalia que a lei do Parlamento ingl\u00e9s que define a alta traiz\u00f3n a\u00ednda fica nos libros estatutarios do Reino Unido, nun longo per\u00edodo de reforma legal do s\u00e9culo XIX a sentenza \"aforcado, azorrado e desmembrado\" (\"hanged, drawn and quartered\") foi cambiada por \"azorrado, afocardo at\u00e9 a morte e decapitado e desmembrado postumamente\" (\"drawing, hanging until dead, and posthumous beheading and quartering\"). En 1870, a lei volveuse obsoleta, e en 1998 aboliuse a pena de morte por traiz\u00f3n."}
{"id": "320848", "revid": "23204", "url": "https://gl.wikipedia.org/wiki?curid=320848", "title": "Hanged, drawn and quartered", "text": ""}
{"id": "320849", "revid": "23204", "url": "https://gl.wikipedia.org/wiki?curid=320849", "title": "Pertegueiro maior de Santiago", "text": "O pertegueiro maior de Santiago \u00e9 unha dignidade da arquidiocese cat\u00f3lica latina de Santiago de Compostela.\nDescrici\u00f3n.\nO cargo de pertegueiro maior de Santiago era desempe\u00f1ado por membros da alta nobreza e ti\u00f1a funci\u00f3ns militares, policiais e xudiciais as\u00ed como rendas provenientes das terras do arciprestado, raz\u00f3n pola cales foi un cargo moi codiciado a finais da Idade Media, tanto en terras compostel\u00e1s como nas dos mosteiros, onde os nobres locais pelexaban entre si por acceder ao cargo co fin de cobrar substanciosas rendas. Entre as funci\u00f3ns militares cont\u00e1banse a de acaudillar as milicias episcopais compostel\u00e1s e socorrer coas mesnadas propias o arcebispo de Santiago de Compostela e o seu territorio.\nPertegueiros maiores de Santiago.\nAlg\u00fans dos pertegueiros maiores de Santiago na Idade Media foron as seguintes persoas, todos eles membros da alta nobreza, ou mesmo emparentados coa realeza:"}
{"id": "320851", "revid": "12452", "url": "https://gl.wikipedia.org/wiki?curid=320851", "title": "Adiantado Maior do Reino de Galiza", "text": ""}
{"id": "320863", "revid": "98629", "url": "https://gl.wikipedia.org/wiki?curid=320863", "title": "Xo\u00e1n Froilaz Mari\u00f1o", "text": "Xo\u00e1n Froilaz Mari\u00f1o (1200 - c. 1250) foi un cabaleiro medieval do Reino de Galiza e de Portugal, onde foi se\u00f1or da \"Domus Fortis\", denominada Torre dos Mari\u00f1os ou Torres do Martelo (que ser\u00eda herdanza doutro dos seus c\u00e9lebres descendentes, don Paio G\u00f3mez Chari\u00f1o) situada na fregues\u00eda de S\u00e3o Martinho de Alvaredo, preto a Galiza, en xurisdici\u00f3n de Valadares. Viviu nas terras de Valadares onde exerceu o cargo de gobernador por orde real. Conde e duque de Valadares, conde de Alfavarra cando se converteu en par do novo reino portugu\u00e9s.\nFamilia.\nFillo de don Froilaz, duque e conde (1170 -?) e da Serea Marinha (Dona Marina Marinha, c. 1170 -?) casou con Elvira Ord\u00f3\u00f1ez de Bovida (B\u00f3veda, 1220 -?), filla de Garcia Ordonhes de Bovida, se\u00f1or de B\u00f3veda:\nOs xenealoxistas coinciden en que era membro da poderosa casa de Traba a\u00ednda que os documentos e testamentos o fan fillo de don Fernando P\u00e9rez de Traba (1090-1155) e de Sancha Gonz\u00e1lez de Lara.\nDignidades.\nJos\u00e9 da Costa Felqueiras Gayo, faino 11\u00ba mestre da Orde de Avis e 8\u00ba mestre da Orde de Cristo. Cabaleiro da Orde do Temple e de Alc\u00e1ntara, Xo\u00e1n Froilaz Mari\u00f1o non consta na lista dos grandes mestres desa orde, e a Orde de Cristo data de 1319 .\nNo \"Nobiliario de familias de Portugal\", dise que Xo\u00e1n Froilaz Mari\u00f1o, era montero maior do rei e fillo de Froilaz, cabaleiro vido a Galiza con don Mendo cabaleiro medieval chegado de Francia. Situaci\u00f3n que cae polo seu propio peso; xa que, o dito don Mendo aparece relacionado na conquista de Co\u00edmbra moitos anos antes.\nDon Mendo, est\u00e1 historicamente identificado con don Hermenexildo Guterrez \"O Grande\" (842-920), conde de Co\u00edmbra e duque de Portugal, ilustre figura do s\u00e9culo IX e antepasado dos Traba e os Mari\u00f1o a trav\u00e9s do seu fillo don Guterre Menende, conde de Co\u00edmbra e duque de Portugal."}
{"id": "320864", "revid": "23204", "url": "https://gl.wikipedia.org/wiki?curid=320864", "title": "Gran Buda de Tailandia", "text": "O Gran Buda de Tailandia, tam\u00e9n co\u00f1ecido como Phra Buddha Maha Nawamin ou Mahaminh Sakayamunee Visejchaicharn, \u00e9 a meirande estatua de Tailandia e a novena m\u00e1is alta do mundo.\nAt\u00f3pase no mosteiro Wat Muang, na provincia de Ang Thong. \u00c9rguese 92 m sobre o chan e pos\u00fae 63 m de ancho na s\u00faa base. A s\u00faa construci\u00f3n comezou en 1990 e rematou en 2008. Est\u00e1 feita de cemento e pintada de ouro."}
{"id": "320865", "revid": "25871", "url": "https://gl.wikipedia.org/wiki?curid=320865", "title": "Phra Buddha Maha Nawamin", "text": ""}
{"id": "320866", "revid": "25871", "url": "https://gl.wikipedia.org/wiki?curid=320866", "title": "Mahaminh Sakayamunee Visejchaicharn", "text": ""}
{"id": "320868", "revid": "7334", "url": "https://gl.wikipedia.org/wiki?curid=320868", "title": "Castelo de Montsegur", "text": "O castelo de Montsegur (\"Monts\u00e9gur\" en franc\u00e9s, \"Montsegur\" en occitano) \u00e9 unha fortificaci\u00f3n medieval situada na comuna francesa de \"Montsegur\", no departamento franc\u00e9s de Ari\u00e8ge en Languedoc (Occitania), ao suroeste de Carcasona, na cimeira da monta\u00f1a do Pog, de 1207 metros de altura.\nOs restos do castelo de Montsegur foron levantados no s\u00e9culo XIII por Guy de L\u00e9vis, tras a derrota dos c\u00e1taros. A existencia dun castrum, ou aldea fortificada, est\u00e1 documentado antes da construci\u00f3n do castelo actual. Este n\u00facleo habitado naceu polas solicitudes dos c\u00e1taros fieis a Raimon de Perella, se\u00f1or do lugar, para ter abeiro se a persecuci\u00f3n cat\u00f3lica dos chamados \"boshomes\" e \"crentes\" o fixese necesario. Montsegur, efectivamente, serviu como un refuxio para os perseguidos, ata que, en maio de 1243, o ex\u00e9rcito croata do papa e a monarqu\u00eda francesa tomaron a monta\u00f1a e\u00a0extinguiron, pola brava, o \u00faltimo n\u00facleo de resistencia da fe c\u00e1tara. Os seus inimigos cham\u00e1bano a \"Sinagoga de Satan\u00e1s\" ou o \"Vaticano da\u00a0Herex\u00eda\".\u00a0\nA prop\u00f3sito do Castelo se crearon numerosos mitos e lendas, o m\u00e1is famoso dos cales \u00e9 asociado co tesouro escondido misterioso que conti\u00f1a o Santo Graal (\"Sang Reial\"), que fora escondido polos \u00faltimos c\u00e1taros. O castelo \u00e9 hoxe o centro de numerosos amantes do esoterismo.\u00a0\nArquitectura.\nO actual castelo, constru\u00eddo probablemente a finais do s\u00e9culo XIII e inicio do s\u00e9culo XIV sobre as ru\u00ednas dun antigo asentamento c\u00e1taro, \u00e9 visible desde lonxe. Especialmente impresionante \u00e9 a vista do val do r\u00edo Lasset.\u00a0A cidadela\u00a0domina todo o val e \u00e9 de dif\u00edcil acceso, o que dificultou a s\u00faa defensa; s\u00f3 se pode acceder por unha estrada \u00e1spera, estreita e sinuosa.\u00a0A torre da homenaxe\u00a0a\u00ednda presenta a s\u00faa cisterna e a s\u00faa sala baixa, as\u00ed como un arco usado como \u00faltimo instrumento de defensa da torre en caso de atacaren inimigos o castelo. Actualmente non existe ningunha comunicaci\u00f3n entre o castelo e a torre da homenaxe. No momento do solsticio de ver\u00e1n, catro arcos deixan pasar os primeiros raios do sol, atravesando dun lado a outro a torre da homenaxe.\nMontsegur e o catarismo.\nA monta\u00f1a do Pog probablemente estivo habitada desde moito antes da chegada dos c\u00e1taros, xa que est\u00e1 atravesada de grutas e sepulturas que o testemu\u00f1an. A construci\u00f3n do castelo iniciouse no 1204 por \"Raimon de Perella\", se\u00f1or do lugar.\nTras a derrota de Muret en 1213, o bispo c\u00e1taro de Tolosa, Guilhabert de Castres, refuxi\u00f3use no castelo. O 1241, a petici\u00f3n do rei de Francia, Lu\u00eds IX, o conde Ram\u00f3n VII de Tolosa emprende o asedio do castelo que, probablemente sen combate, finaliza en fracaso.\nSendo propiedade da irm\u00e1 do conde de Foix Raimundo Roxerio I, Esclaramunda, refuxi\u00e1ronse alg\u00fans c\u00e1taros que participaron no ano 1242 na matanza dos inquisidores de Avignonet, encabezados por Pierre-Roger de Mirepoix.\nEn maio de 1243, o senescal de Carcasona, Hugues des Arcis, emprendeu o definitivo asedio do castelo. Tras dez meses, e como consecuencia da traiz\u00f3n de monta\u00f1eses da rexi\u00f3n, Raimon de Perelha e Pierre Roger de Mirepoix empezaron a negociaci\u00f3n que levar\u00eda \u00e1 rendici\u00f3n do lugar. Os vencedores deron quince d\u00edas de prazo aos vencidos para abandonaren o castelo, podendo optar entre a abxuraci\u00f3n da s\u00faa fe ou a fogueira.\nFinalmente, unha pira xigantesca consumir\u00eda os corpos de 210 m\u00e1rtires. Hoxe o lugar \u00e9 lembrado cun ronsel ao estilo medieval no \"Camps des cremats\" que lembra aos inmolados co epitafio: \nA lenda asegura que os quince d\u00edas de tregua permitiron p\u00f3r a recado o famoso tesouro dos c\u00e1taros, as\u00ed como finalizar a formaci\u00f3n espiritual das persoas reunidas dentro das paredes do castelo. As persoas nobres, os soldados e os mercenarios da gornici\u00f3n foron liberados e requiridos pola Inquisici\u00f3n, conforme aos acordos feitos no momento da capitulaci\u00f3n.\nO castelo pasou a ser propiedade de Guy de L\u00e9vis, antigo compa\u00f1eiro de Sim\u00f3n IV de Montfort, quen edificou unha nova cidadela da que prove\u00f1en os restos actuais."}
{"id": "320870", "revid": "89787", "url": "https://gl.wikipedia.org/wiki?curid=320870", "title": "Martin Landolt", "text": "Martin Landolt, nado o 30 de xu\u00f1o de 1968 en N\u00e4fels, \u00e9 un pol\u00edtico su\u00edzo, presidente do Partido Burgu\u00e9s Democr\u00e1tico Su\u00edzo.\nTraxectoria.\nLandolt realizou a s\u00faa formaci\u00f3n de empregado de banca no Banco Cantonal de Glarus, mais logo continuou a s\u00faa formaci\u00f3n nunha escola superior de administraci\u00f3n de empresas. Entre novembro de 2010 e outubro de 2013 foi conselleiro pol\u00edtico de UBS.\nLandolt entrou en 1998 no Gran Consello de Glarus nas listas da Uni\u00f3n Democr\u00e1tica do Centro. De 2003 at\u00e9 2008 foi vicepresidente da secci\u00f3n cantonal do partido. O 19 de maio de 2008 anunciou a s\u00faa marcha do partido, arg\u00fc\u00edndo que as ideas liberais xa non encaixaban co partido. Asumiu ent\u00f3n a presidencia da Fracci\u00f3n Liberal, os disidentes da UDC, no seo do parlamento de Glarus e estivo entre os fundadores do Partido Burgu\u00e9s Democr\u00e1tico Su\u00edzo, convert\u00e9ndose en presidente da secci\u00f3n cantonal. O 8 de febreiro de 2009 entrou, nunha elecci\u00f3n parcial, no Consello Nacional. O 5 de maio de 2012 substitu\u00edu a Hans Grunder como presidente do PBDS."}
{"id": "320876", "revid": "5863", "url": "https://gl.wikipedia.org/wiki?curid=320876", "title": "Monxes beneditinos", "text": ""}
{"id": "320878", "revid": "22570", "url": "https://gl.wikipedia.org/wiki?curid=320878", "title": "Convenci\u00f3n Baptista do Sur", "text": "A Convenci\u00f3n Baptista do Sur (en , SCB) \u00e9 unha denominaci\u00f3n baptista dos Estados Unidos de Am\u00e9rica, onde \u00e9 a maior organizaci\u00f3n protestante, con arredor de 16 mill\u00f3ns de membros. Foi fundada en Xeorxia en maio de 1845."}
{"id": "320885", "revid": "839", "url": "https://gl.wikipedia.org/wiki?curid=320885", "title": "Pavel Ponomarev", "text": "Pavel Ponomarev (en ), nado como Georgii Vasilevich Ponomarev o 19 de febreiro de 1952 en Qara\u011fand\u0131 (RSS de Casaquist\u00e1n), \u00e9 un bispo da Igrexa ortodoxa rusa, dende 2013 metropolita de Minsk e Sluck e exarca de Belar\u00fas."}
{"id": "320886", "revid": "17467", "url": "https://gl.wikipedia.org/wiki?curid=320886", "title": "Exarcado ortodoxo ruso de Bielorrusa", "text": ""}
{"id": "320906", "revid": "5132", "url": "https://gl.wikipedia.org/wiki?curid=320906", "title": "Bnei HaSharon", "text": ""}
{"id": "320907", "revid": "1131", "url": "https://gl.wikipedia.org/wiki?curid=320907", "title": "Aeroporto de \u00c1msterdam-Schiphol", "text": "O aeroporto de \u00c1msterdam-Shiphol (IATA: AMS, ICAO: EHAM), en neerland\u00e9s \"Luchthaven Schiphol\" e en ingl\u00e9s \"Amsterdam Airport Schiphol\" (pronuncia [\u02c8sx\u026ap\u0266\u0254l]) \u00e9 o maior aeroporto de Holanda e o quinto da Uni\u00f3n Europea por n\u00famero de viaxeiros, 54 mill\u00f3ns en 2014. Shiphol est\u00e1 situado a 15\u00a0km de \u00c1msterdam e comunicado coa cidade por autoestrada (E19), trens rexionais (baixo o aeroporto est\u00e1 a estaci\u00f3n de tren con ligaz\u00f3n coa estaci\u00f3n de Amsterdam Centraal), autobuses e taxis. Ten vos directos dende o Aeroporto da Lavacolla.\nSchiphol \u00e9 centro de conexi\u00f3n para KLM e a s\u00faa afiliada rexional KLM Cityhopper, ademais de para Corendon Dutch Airlines, Martinair, Transavia e TUI fly Netherlands. O aeroporto tam\u00e9n serve como centro de conexi\u00f3ns europeo para Delta Air Lines e como base para easyJet, Small Planet Airlines e Vueling."}
{"id": "320920", "revid": "5132", "url": "https://gl.wikipedia.org/wiki?curid=320920", "title": "Nuova AMG Sebastiani Basket Napoli", "text": ""}
{"id": "320941", "revid": "55340", "url": "https://gl.wikipedia.org/wiki?curid=320941", "title": "Marianne Streiff", "text": "Marianne Streiff-Feller, nada o 17 de agosto de 1957 en Berna, \u00e9 unha pol\u00edtica su\u00edza que foi presidenta desde o 4 de abril de 2014 ata o 19 de xu\u00f1o de 2021 do Partido Evanx\u00e9lico Su\u00edzo.\nTraxectoria.\nEstudou maxisterio e durante 33 anos foi profesora nun centro de formaci\u00f3n profesional de Berna. En 2008 obtivo un diploma en xestion de relaci\u00f3ns p\u00fablicas na Universidade de Ciencias Aplicadas en Administraci\u00f3n de Empresas de Z\u00faric.\nDe 1991 at\u00e9 1998 foi concelleira en K\u00f6niz, e de 1998 ata 2010 foi deputada no Gran Consello de Berna, presidindo o grupo parlamentario do PES. En 2004, e ata 2010, dirixiu o departamento de seguridade do goberno de K\u00f6niz. Entrou no Consello Nacional en 2010; vicepresidenta do PES desde ese ano ata que o 5 de abril de 2014 o partido elixiuna a s\u00faa presidenta."}
{"id": "320942", "revid": "5132", "url": "https://gl.wikipedia.org/wiki?curid=320942", "title": "Copa de Europa de Baloncesto", "text": ""}
{"id": "320946", "revid": "88215", "url": "https://gl.wikipedia.org/wiki?curid=320946", "title": "Copa Saporta", "text": "A Copa Saporta (chamada FIBA Saporta Cup) foi unha competici\u00f3n de baloncesto europea que se xogou entre 1966 e 2002. Nela enfront\u00e1banse os campi\u00f3ns de copa de todos os estados europeos pertencentes a FIBA Europa, debido a isto tam\u00e9n foi co\u00f1ecida como Recopa de Europa de Baloncesto. "}
{"id": "320947", "revid": "5132", "url": "https://gl.wikipedia.org/wiki?curid=320947", "title": "Copa Saporta da FIBA", "text": ""}
{"id": "320948", "revid": "5132", "url": "https://gl.wikipedia.org/wiki?curid=320948", "title": "Recopa de Europa de Baloncesto", "text": ""}
{"id": "320949", "revid": "5132", "url": "https://gl.wikipedia.org/wiki?curid=320949", "title": "Recopa de Europa de baloncesto", "text": ""}
{"id": "320950", "revid": "5132", "url": "https://gl.wikipedia.org/wiki?curid=320950", "title": "Saporta Cup", "text": ""}
{"id": "320951", "revid": "5132", "url": "https://gl.wikipedia.org/wiki?curid=320951", "title": "FIBA Saporta Cup", "text": ""}
{"id": "320952", "revid": "27155", "url": "https://gl.wikipedia.org/wiki?curid=320952", "title": "Prote\u00edna precursora do amiloide", "text": ""}
{"id": "320953", "revid": "5132", "url": "https://gl.wikipedia.org/wiki?curid=320953", "title": "Liga Italiana de Baloncesto", "text": ""}
{"id": "320954", "revid": "98629", "url": "https://gl.wikipedia.org/wiki?curid=320954", "title": "We Can Do It!", "text": "We Can Do It! (\"N\u00f3s podemos facelo!\" ou sinxelamente \"Podemos facelo!\") \u00e9 un cartel estadounidense de propaganda b\u00e9lica, creado en 1943 por J. Howard Miller para a empresa Westinghouse Electric como unha imaxe inspiradora para erguer a moral dos traballadores durante a segunda guerra mundial. Crese que o autor se inspirou nunha imaxe en branco e negro de Geraldine Hoff, unha traballadora dunha f\u00e1brica de M\u00edchigan que aparecera nunha nova de axencias.\nO cartel tivo unha repercusi\u00f3n moi limitada durante a segunda guerra mundial pero foi redescuberto durante os anos 80 e amplamente reproducido en gran cantidade de formatos. Dende ese intre cham\u00f3uselle \u00abWe Can Do It!\u00bb ou \u00abRosie the Riveter\u00bb, por analox\u00eda con estoutra figura ic\u00f3nica da guerra. O cartel empregouse en campa\u00f1as a prol do feminismo e doutras cuesti\u00f3ns pol\u00edticas durante os anos 80. Tam\u00e9n apareceu na portada da revista Smithsonian do 1994, nun selo do servizo de Correos dos Estados Unidos en 1999, empregouse como material electoral nos Estados Unidos de Am\u00e9rica no 2008 e foi redese\u00f1ado para celebrar a toma de posesi\u00f3n da primeira muller primeira ministra de Australia. A imaxe \u00e9 unha das 10 m\u00e1is solicitadas no Servizo Nacional de Arquivos dos Estados Unidos."}
{"id": "320955", "revid": "5132", "url": "https://gl.wikipedia.org/wiki?curid=320955", "title": "Palacoop", "text": ""}
{"id": "320956", "revid": "98629", "url": "https://gl.wikipedia.org/wiki?curid=320956", "title": "Gran Premio de Italia de 1985", "text": "O Gran Premio de Italia de 1985 foi unha carreira de F\u00f3rmula 1 celebrada no circu\u00edto de Monza o 8 de setembro de 1985. A carreira, que se disputou sobre 51 voltas, foi a duod\u00e9cima proba da tempada de . A carreira foi o 55\u00ba Gran Premio de Italia e o 50\u00ba, que se celebrou en Monza.\nA carreira foi ga\u00f1ada polo franc\u00e9s Alain Prost pilotando un McLaren MP4/2 B. Foi a quinta e \u00faltima vitoria de Prost na tempada de que axudou a lograr o primeiro dos seus catro campionatos mundiais de F\u00f3rmula 1. Prost ga\u00f1ou por case 52 segundos sobre o d\u00fao brasileiro de Nelson Piquet (Brabham BT54) e Ayrton Senna (Lotus 97T).\nFoi o \u00faltimo Gran premio de F\u00f3rmula 1 no que o piloto ga\u00f1ador recibiu unha coroa de loureiro, eliminouse porque tapaba a visi\u00f3n dos anagramas dos patrocinadores nas fundas dos pilotos. Tam\u00e9n foi a primeira carreira do equipo estadounidense Haas Lola co seu novo coche, o Lola THL1 con motor turbo Hart 415T, pilotado polo piloto australiano Campi\u00f3n Mundial de Alan Jones. Jones, que se retirou logo da tempada , fac\u00eda un regreso total \u00e1 F\u00f3rmula Un logo de d\u00faas carreiras, o Gran Premio do oeste dos Estados Unidos, e a carreira f\u00f3ra de campionato Carreira de Campi\u00f3ns con Arrows a principios de .\nDesaparecido da grella o popular piloto alem\u00e1n Stefan Bellof que morreu unha semana antes nunha carreira do Campionato do Mundo Sportscar no Circu\u00edto de Spa en B\u00e9lxica. o seu funeral era o d\u00eda despois do Gran Premio de Italia o equipo Tyrrell s\u00f3 sa\u00edu co coche de Martin Brundle xa que sent\u00edan que ser\u00eda unha falta de respecto a Bellof traer un piloto para substitu\u00edlo na carreira. Os membros do equipo Tyrrell, entre eles o xefe do equipo Ken Tyrrell, asistiron ao funeral de Bellof ao d\u00eda seguinte.\nA Pole position de Senna c\u00edtase a mi\u00fado como un dos seus grandes momentos.\nClasificaci\u00f3n.\nCualificaci\u00f3n.\nA pole position foi para Ayrton Senna, a s\u00faa quinta pole do ano. A s\u00faa velocidade media foi de 245\u00b4405\u00a0km/h.\nReferencias.\n\"A menos que se indique o contrario, todos os resultados da carreira t\u00f3manse de "}
{"id": "320958", "revid": "1505", "url": "https://gl.wikipedia.org/wiki?curid=320958", "title": "Aeroporto de Amsterdam Schiphol", "text": ""}
{"id": "320959", "revid": "89787", "url": "https://gl.wikipedia.org/wiki?curid=320959", "title": "Gran Premio de B\u00e9lxica de 1985", "text": "O Gran Premio de B\u00e9lxica de F\u00f3rmula 1 de disputouse en Spa o 15 de setembro de 1985. Foi a d\u00e9cimo terceira carreira da tempada de F\u00f3rmula Un de , e o 43\u00ba Gran Premio de B\u00e9lxica, o 31\u00ba, que se celebrou en Spa e o segundo desde que o circu\u00edto fora reconstru\u00eddo e reaberto coa metade da s\u00faa lonxitude orixinal en . A carreira disputouse sobre 43 voltas ao circu\u00edto de sete quil\u00f3metros nunha distancia de carreira de 301 quil\u00f3metros.\nA carreira foi ga\u00f1ada polo piloto brasileiro Ayrton Senna pilotando un Lotus 97T. Foi a segunda vitoria no Campionato Mundial de Senna e a primeira das cinco que \u00eda ga\u00f1ar en Spa-Francorchamps. Senna ga\u00f1ou por 28 segundos sobre o piloto brit\u00e1nico Nigel Mansell que pilotaba un Williams FW10. Terceiro foi o l\u00edder do Campionato Mundial, o franc\u00e9s Alain Prost pilotando un McLaren MP4/2B. A vitoria levou a Senna ao terceiro posto na clasificaci\u00f3n de pilotos e o terceiro lugar permitiu a Prost ampliar a s\u00faa vantaxe sobre o piloto de Ferrari Michele Alboreto a 16 puntos.\nResumo da carreira.\nEsta carreira orixinalmente disputar\u00edase o 2 de xu\u00f1o, pero foi re-programada ao 15 de setembro despois de que a superficie recentemente asfaltada rompera (as obras de reconstruci\u00f3n complet\u00e1ronse o xoves antes da carreira) ao pasar os coches, creando unha situaci\u00f3n perigosa para os pilotos, que por unha abafadora maior\u00eda (24 votos a favor e 2 en contra) esixiron a cancelaci\u00f3n da proba por raz\u00f3ns de seguridade logo da celebraci\u00f3n dos adestramentos libres do s\u00e1bado pola ma\u00f1\u00e1. Debido \u00e1 reprogramaci\u00f3n da carreira o novo equipo de F\u00f3rmula Un Haas Lola e o seu piloto, o Campi\u00f3n Mundial de Alan Jones, que fixera a s\u00faa primeira carreira na rolda anterior en Italia non se lles permitiu participar, xa que non estaban na lista de participaci\u00f3n orixinal. Durante a preparaci\u00f3n para a carreira o presidente da FISA Jean-Marie Balestre anunciou que o controvertido Gran Premio de Sur\u00e1frica levar\u00edase a cabo malia a presi\u00f3n de cancelar o evento como parte dos embargos contra o apartheid.\nNiki Lauda non entrou na grella debido a unha lesi\u00f3n. Ao final da sesi\u00f3n de pr\u00e1ctica do venres antes da propia cualificaci\u00f3n, o acelerador do seu McLaren MP4/2B quedou trabado mentres el volv\u00eda de novo aos pits. O coche sa\u00eduse da pista na parte m\u00e1is nova da pista e o tres veces campi\u00f3n do mundo golpeou unha barreira de protecci\u00f3n e no impacto do volante virou mancando a s\u00faa boneca ao facelo. Os raios X non revelaron rotura, pero Lauda non estaba en condici\u00f3ns de competir polo que regresou a s\u00faa casa en Austria para continuar o reco\u00f1ecemento e o tratamento do seu fisioterapeuta Willi Dungl. Inicialmente McLaren esperaba po\u00f1er a John Watson no coche de Lauda pero isto requirir\u00eda a aprobaci\u00f3n de todos os demais equipos. Tendo presente o Campionato de Construtores, Ferrari negouse a aceptar, deixando a Alain Prost como \u00fanico piloto de McLaren en B\u00e9lxica. RAM tam\u00e9n presentou un coche, traendo s\u00f3 o RAM 03 de Philippe Alliot e o campi\u00f3n da tempada 1.985 de f\u00f3rmula 3000 Cristi\u00e1n Danner fixo o seu debut no campionato mundial con Zakspeed.\nProst logrou a pole position, cunha media de 218\u00b4756\u00a0km/h diante de Senna con Nelson Piquet terceiro no seu Brabham BT54, Alboreto foi cuarto no seu Ferrari 156/85. A choiva ca\u00eda antes da carreira deixando a grella de sa\u00edda con pneum\u00e1ticos de mollado por primeira vez desde que Senna ga\u00f1ou en Portugal. Senna p\u00faxose primeiro ao sa\u00edr por diante de Piquet pero o Brabham trompeou na primeira curva. Senna lideraba diante de Prost, Mansell e os dous Ferrari de Alboreto e Stefan Johansson. Os Ferrari pronto quedaron fora, co embrague e o motor rotos respectivamente. Prost quedou entre os dous Williams FW10s cando entrou en boxes a po\u00f1er pneum\u00e1ticos de seco. A \u00faltima hora da carreira a choiva comezou a caer de novo e Senna ampliou a s\u00faa vantaxe. Keke Rosberg caeu ao cuarto posto logo dunha breve parada en boxes cun problema de freos e terminou nese posto. Quinto era Thierry Boutsen ata que o seu Arrows A8 rompeu a s\u00faa caixa de cambios. Piquet quedou quinto detr\u00e1s de Derek Warwick nun Renault RE60B. S\u00f3 doce coches terminaron a carreira, inclu\u00edndo por primeira vez un Minardi, o de Pierluigi Martini que terminou duod\u00e9cimo no seu Minardi M185. Outros dous coches m\u00e1is, Boutsen e o estrelado Ligier JS25 de Jacques Laffite clasific\u00e1ronse tam\u00e9n como finalistas. Huub Rothengatter co Osella FA1G non fixo as voltas suficientes para clasificarse.\nA\u00ednda que os comisarios dirixiron os coches directamente a boxes logo do final, Ayrton Senna esquivounos e fixo a volta de honra.\nV\u00e9xase tam\u00e9n.\nLigaz\u00f3ns externas.\n\"A menos que se indique o contrario, todos os resultados da carreira t\u00f3manse de "}
{"id": "320960", "revid": "23204", "url": "https://gl.wikipedia.org/wiki?curid=320960", "title": "Gran Buda de Leshan", "text": "O Gran Buda de Leshan (en ) \u00e9 unha estatua de pedra de 71 m de alto constru\u00edda durante a dinast\u00eda Tang. Est\u00e1 esculpida no cantil que se atopa na confluencia dos r\u00edos Min, Dadu e Qingyi, ao sur da provincia chinesa de Sichuan, preto da cidade de Leshan.\nTr\u00e1tase da meirande estatua de pedra do mundo. Tam\u00e9n \u00e9 a maior estatua do mundo que se conserva e que foi constru\u00edda antes da Idade Moderna. Tanto a paisaxe panor\u00e1mica do Monte Emei como a paisaxe panor\u00e1mica do Gran Buda de Leshan foron declaradas Patrimonio da Humanidade pola UNESCO en 1996."}
{"id": "320967", "revid": "56817", "url": "https://gl.wikipedia.org/wiki?curid=320967", "title": "Pedro Su\u00e1rez de Deza", "text": "Pedro Su\u00e1rez de Deza, nado en Santiago de Compostela e finado na mesma cidade no ano 1206, foi un sacerdote e bispo galego.\nFoi bispo de Salamanca (1166-1173) e posteriormente arcebispo de Santiago de Compostela (1173-1206). Durante o seu mandato en Compostela rematou o p\u00f3rtico da Gloria da Catedral compostel\u00e1. En 1177, organizou a arquidiocese divid\u00edndoa en cinco distritos.\nProtexeu o ensino tanto en Salamanca coma en Santiago. S\u00e1bese que promoveu nesta \u00faltima s\u00e9 os estudos de Dereito."}
{"id": "320970", "revid": "56848", "url": "https://gl.wikipedia.org/wiki?curid=320970", "title": "Carr\u00e1n rosado", "text": "O carr\u00e1n rosado (\"Sterna dougallii\") \u00e9 unha especie de ave Charadriiforme da familia Sternidae.\nCaracter\u00edsticas.\nTr\u00e1tase dunha especie moi semellante \u00f3 resto dos carr\u00e1ns. Presenta unha plumaxe m\u00e1is clara, case branca en voo, co peito lixeiramente rosado e as patas avermelladas. Os inmaturos son m\u00e1is escuros. Cr\u00eda comunalmente en praias e illas.\nDistribuci\u00f3n.\n\u00c9 unha ave escasa en Europa. Unicamente observable na Pen\u00ednsula Ib\u00e9rica e resto de Europa Occidental durante as \u00e9pocas migratorias, e con presenza non confirmada todos os anos."}
{"id": "320971", "revid": "23204", "url": "https://gl.wikipedia.org/wiki?curid=320971", "title": "Brand\u00e1n", "text": "Brand\u00e1n \"o Navegante\", nado en Ciarraight Luachra (Condado de Kerry) c. 484 e finado en Enachduin, c. 578, en irland\u00e9s Breand\u00e1n, ou Brend\u00e1n, tam\u00e9n chamado Brandano, Barand\u00e1n ou Borond\u00f3n, foi un dos grandes monxes evanxelizadores irlandeses do s\u00e9culo VI. Abade do mosteiro de Clonfert (Galway) que fundou no 558 ou 564, foi protagonista dun dos relatos de viaxes medievais m\u00e1is famosos da cultura ga\u00e9lica medieval, relatado na \"Navigatio Sancti Brandani\", unha obra que foi redactada contra os s\u00e9culos X-XI. Foi un dos Doce Ap\u00f3stolos de Irlanda.\nA lenda de San Brand\u00e1n e a s\u00faa viaxe ao para\u00edso vai influ\u00edr sobre outros relatos haxiogr\u00e1ficos difundidos por toda Europa occidental, como as narraci\u00f3ns viaxeiras de San Malo na Breta\u00f1a ou Santo Amaro en Galiza.\nSaga.\nA lenda foi logo traducida ao franc\u00e9s e se estendeu durante s\u00e9culos pola Europa cristi\u00e1 en copias manuscritas, a\u00ednda que os bolandistas non dubidar\u00edan en cualificala de \u00abapocripha deliramenta\u00bb, E non fose editada at\u00e9 1836, cando sa\u00edu en Francia unha versi\u00f3n preparada por Achille Jubinal. De acordo coa citada \"Navigatio\" Brand\u00e1n partiu o 22 de marzo de 516 con outros catorce freires, aos que se suman tres advidos, nun barco na procura do Para\u00edso terreal. Despois dunha longa viaxe, recalou nun mar cheo de illas; a identidade destas illas e en particular da m\u00edtica illa de San Brand\u00e1n, ten sido motivo de controversias, e se ten afirmado que posibelmente se tratase da illa de Terra Nova \u2014o que far\u00eda de Brand\u00e1n quizais o primeiro europeo en chegar \u00e1s Am\u00e9ricas\u2014, tam\u00e9n se ten identificado con Islandia e as illas Feroe e incluso coas illas do mar Caribe ou as illas Canarias. A lenda conta que os monxes celebraron unha misa de resurrecci\u00f3n nunha illa que resultou ser unha balea, e a\u00ed naceu a lenda da illa errante nas augas do oc\u00e9ano Atl\u00e1ntico.\nA igrexa cat\u00f3lica h\u00f3nrao como santo; \u00e9 o patr\u00f3n dos mari\u00f1eiros, celebr\u00e1ndose a s\u00faa festa o 16 de maio. A igrexa ortodoxa tam\u00e9n o venera no d\u00eda predito segundo o seu calendario eclesi\u00e1stico, record\u00e1ndoo quizais como o primeiro na lista de santos en arribar ao novo continente.\nDatos hist\u00f3ricos.\nMoito se ten discutido acerca da historicidade deste relixioso, e malia ter sido eliminado do santoral en tempos de Paulo VI non cabe d\u00fabida de que se tratou dun abade irland\u00e9s que levou a cabo tarefas de evanxelizaci\u00f3n nas augas do mar do Norte. En realidade, foi un fiel seguidor da tradici\u00f3n misioneira do cristianismo irland\u00e9s da que os santos Columba e Columbano foron claros expo\u00f1entes. Desde principios do s\u00e9culo V enteiras comunidades mon\u00e1sticas bot\u00e1ronse ao mar en \"curraghs\" (barqui\u00f1as de coiro calafateado tam\u00e9n empregadas noutrora na Galiza) para predicar o Evanxeo at\u00e9 os conf\u00edns da terra. O San Brand\u00e1n hist\u00f3rico, abade de Clontarf, estar\u00eda acreditado polo testemu\u00f1o de Adamnano, que redactou unha \"Vida de San Columbano\" aproximadamente cincuenta anos despois da morte de Brand\u00e1n. Nela conta que o santo visitou a illa de Iona (occidente de Escocia) onde topou con San Columbano, e chegou coas sus exploraci\u00f3ns at\u00e9 as illas Feroes. Abades irlandeses posteriores completar\u00edan a s\u00faa obra, acadando Islandia e incluso Groenlandia, onde estableceron novas comunidades cenob\u00edticas e abriron o cami\u00f1o para a s\u00faa colonizaci\u00f3n posterior polos ga\u00e9licos e mailos noruegueses.\nA \"Navigatio Sancti Brandani\": O periplo lendario de San Brand\u00e1n.\nPor\u00e9n San Brand\u00e1n \u00e9 m\u00e1is co\u00f1ecido polo seu periplo lendario \u00e1 Terra de Promisi\u00f3n. Segundo a \"Navigatio Sancti Brandani\", Brand\u00e1n tivo noticia da s\u00faa existencia a trav\u00e9s do relato de Barinto, un freire que xa visitara aquel lugar. Barinto, entre b\u00e1goas, c\u00f3ntalle que Mernoc, quizais seu propio fillo, partira cara a Islandia ou illa de Santo Ailbeo a facer penitencia. Barinto teme que non poida regresar, pois as augas xa non tardar\u00e1n en se conxelar, e solicita a Brand\u00e1n de ir na s\u00faa procura. Brand\u00e1n decidiu constru\u00edr un \"curragh\" e partir cara a Occidente na compa\u00f1a de catorce freires. A eles sumaranse despois outros tres que acabar\u00e1n sendo fonte de conflitos.\nBrand\u00e1n e os seus compa\u00f1eiros vagaron durante sete anos polo oc\u00e9ano, atopando illas marabillosas, monstros mari\u00f1os e a terra onde moran os condenados para acadar finalmente o para\u00edso dos benaventurados. Na s\u00faa navegaci\u00f3n arribaron primeiro \u00e1 illa do castelo deshabitado na que foron recibidos por un can que os guiou at\u00e9 unha vila despoboada. Al\u00ed ficaron durante tres d\u00edas, encontrando sempre comida preparada para eles, a\u00ednda cando foron incapaces de ver a unha soa persoa, ag\u00e1s un dia\u00f1o et\u00edope. Un dos recentemente chegados morre tras admitir ter roubado. Despois arriban a unha illa cun mozo que lles trae pan e auga. As seguintes estaci\u00f3ns foron a illa das ovellas, que se quixo identificar coas illas Feroe, onde pasan a Semana Santa, e a illa-peixe, que posteriormente ser\u00eda co\u00f1ecida como Illa de San Brand\u00e1n: era unha illa completamente desprovista de vexetaci\u00f3n na que Brand\u00e1n celebra a misa de P\u00e1scoa. Trala celebraci\u00f3n decidiron prender unha fogueira para se quentaren e cando sentaron arredor do lume se estremeceron ao comprobar como a illa comezou a moverse. Dirix\u00edronse axi\u00f1a ao barco e se afastaron precipitadamente dela. Trat\u00e1base, en realidade, do peixe xigante chamado Jasconius.\nA seguinte etapa da viaxe transcorreu no \"Paradisus Avium\" (Para\u00edso das aves), habitada por paxaros de todo tipo que se achegaron aos freires nas s\u00faas oraci\u00f3ns. Un deles confesar\u00e1 ao santo que os paxaros moradores da illa son anxos que se mantiveron neutrais no enfrontamento entre o arcanxo san Miguel e Lucifer.\nRegresados ao mar, navegaron durante tres meses at\u00e9 que, exhaustos, acadaron a illa de Ailbe habitada por freires que realizaran un estrito voto de silencio e que residiran al\u00ed por oitenta anos, sen padecer enfermidade ou desgraza algunha. A viaxe contin\u00faa, retornando a algunhas das illas polas que xa pasaran, at\u00e9 acadaren unha illa con tres anacoretas, onde se perde o segundo dos monxes advidos. Despois visitan a illa das uvas, onde obte\u00f1en o vi\u00f1o necesario para a consagraci\u00f3n. Retornan a Ailbe para pasar o Nadal. Tralo abandono deste lugar chegou a proba m\u00e1is terr\u00edbel que tiveron que afrontar san Brand\u00e1n e os seus compa\u00f1eiros: o paso do inferno. Monstros sen n\u00famero acheg\u00e1ronse a nave escupindo enormes laparadas. Os freires reemprenderon o rumbo a toda presa mais non puideron evitar que o terceiro dos freires advidos fose devorado por unha desas criaturas.\nA viaxe proseguiu, e a seguinte etapa tivo lugar xunto a un enorme piar de cristal que tardaron case tres d\u00edas en bordear, a trav\u00e9s dun mar cheo de br\u00e9tema. Finalmente alcanzaron a raia da Terra Prometida, onde foron recibidos por un anacoreta, san Paulo o Ermit\u00e1n que morara na s\u00faa illa sesenta anos. Por fin, tras volverse a atopar con Jasconius encontran a illa do Para\u00edso, da que o relato non fai ningunha descrici\u00f3n e regresaron a Irlanda, lugar onde Brand\u00e1n morreu pouco despois da s\u00faa chegada.\nA lenda de San Brand\u00e1n e a s\u00faa viaxe ao para\u00edso vai influ\u00edr sobre outros relatos haxiogr\u00e1ficos difundidos por toda Europa occidental, como as narraci\u00f3ns viaxeiras de San Malo na Breta\u00f1a ou Santo Amaro en Galiza. Os intentos de localizar a situaci\u00f3n das illas visitadas por Brand\u00e1n comezaron xa no s\u00e9culo XII con Honorio de Autun, quen falaba dunha illa situada no oc\u00e9ano Atl\u00e1ntico chamada \"Perdida\", \u00e1 que ter\u00eda chegado Brand\u00e1n, mais se se procuraba non se atopaba.\nA illa de San Borond\u00f3n.\nNas illas Canarias (Espa\u00f1a) a\u00ednda persiste unha lenda popular dunha illa que aparece e desaparece dende hai varios s\u00e9culo e que foi bautizada como \u00abilla de San Borond\u00f3n\u00bb. Segundo as \u00abtestemu\u00f1as\u00bb que din ter visto a illa, normalmente sit\u00faana no extremo occidental do arquip\u00e9lago, entre as illas de La Palma, La Gomera e El Hierro. Hai relatos dende hai s\u00e9culos que narran a aparici\u00f3n de dita illa, da visi\u00f3n de moitas testemu\u00f1as e da s\u00faa posterior desaparici\u00f3n, mentres outras persoas atrib\u00faen a estra\u00f1a aparici\u00f3n a algunha acumulaci\u00f3n de nubes no horizonte ou a un fen\u00f3meno de espellismo. A lenda de San Borond\u00f3n chegou a adquirir tal forza nas Canarias que durante os s\u00e9culos XVI, XVII e XVIII organiz\u00e1ronse expedici\u00f3ns de exploraci\u00f3n para descubrila e conquistala. Incluso Leonardo Torriani, enxe\u00f1eiro encargado por Filipe II de fortificar as illas Canarias a finais do s\u00e9culo XVI, describe as s\u00faas dimensi\u00f3ns e localizaci\u00f3n e achega como proba da s\u00faa existencia as arribadas fortu\u00edtas dalg\u00fans mari\u00f1eiros ao longo do s\u00e9culo XVI.\nIconograf\u00eda.\nRepres\u00e9ntase cun cirio a alumar unha casa en lapas (o seu nome tense relacionado co verbo alem\u00e1n que significa arder, \"brennen\"), mais especialmente \u00e9 representado cun peixe na man.\nBrand\u00e1n como nome.\nBrand\u00e1n \u00e9 un nome masculino galego de orixe irlandesa (do ga\u00e9lico: \"Breand\u00e1n\", que \u00e1 s\u00faa vez deriva do irland\u00e9s antigo Br\u00e9nainn (pronounciado [br'\u0113n-in'], que deriva da verba galesa \"breenh\u00edn\", que significa \"un pr\u00edncipe\". A forma latina medieval do nome \"Brendanus\" influ\u00edu nas formas irlandesa e inglesa moderna (\"Brendan\").\nNon hai ningunha ligaz\u00f3n etimol\u00f3xica entre Brand\u00e1n (ou \"Brendan\") e o nome de muller Brenda, nome de orixe n\u00f3rdica co significado de \"espada en lapas\".. O nome masculino Brandon poder\u00eda vir de Brand\u00e1n."}
{"id": "320973", "revid": "89787", "url": "https://gl.wikipedia.org/wiki?curid=320973", "title": "Gonzalo de Aguilar", "text": "Gonzalo de Aguilar, nado en Aguilar de Campoo e finado o 25 de febreiro de 1353 en Sig\u00fcenza, foi un eclesi\u00e1stico castel\u00e1n, mestre en teolox\u00eda pola universidade de Par\u00eds, sucesivamente c\u00f3engo de Palencia e de Burgos, arcediago de Salamanca, en cuxa universidade foi profesor, bispo de Cuenca, de Sig\u00fcenza, arcebispo de Santiago de Compostela, e de Toledo. Dende 1345 foi tam\u00e9n notario maior de Afonso XI.\nAlg\u00fans autores menci\u00f3nano tam\u00e9n como bispo de Burgos, mentres outros omiten alg\u00fan dos seus episcopados."}
{"id": "320975", "revid": "10599", "url": "https://gl.wikipedia.org/wiki?curid=320975", "title": "Algeciras", "text": ""}
{"id": "320976", "revid": "5863", "url": "https://gl.wikipedia.org/wiki?curid=320976", "title": "Colleiteiro", "text": "Un colleiteiro, tam\u00e9n co\u00f1ecido como adega de colleiteiro, ref\u00edrese a un tipo concreto de adega de Galicia, a cal se caracteriza por elaborar menos de 60.000 litros de vi\u00f1o ao ano, a partir de uva de colleita propia.\nO colleiteiro, figura tradicional do rural galego, foi evolucionado \u00e1 hora de elaborar os seus vi\u00f1os, mantendo viva a tradici\u00f3n, \u00e1 vez que a combina coas \u00faltimas tecnolox\u00edas en elaboraci\u00f3n de vi\u00f1os. Na maior\u00eda das adegas de colleiteiro, \u00e9 o propio dono da adega quen se encarga de todo o ciclo de produci\u00f3n, dende o coidado da vi\u00f1a, pasando pola elaboraci\u00f3n do vi\u00f1o ata o seu posterior embotellado para a s\u00faa comercializaci\u00f3n. No mundo do vi\u00f1o encontramos figuras similares \u00e1 dos colleiteiros como poden ser o concepto de Terroir ou o de Vi\u00f1os de Autor.\nCaracter\u00edsticas.\nUn colleiteiro s\u00f3 pode elaborar vi\u00f1o a partir de uva de colleita propia, polo tanto non pode comprar uva ou vi\u00f1o a granel para aumentar a s\u00faa produci\u00f3n, non pode elaborar m\u00e1is de 60.000 litros de vi\u00f1o ao ano e pode vender as s\u00faas uvas e/ou o seu vi\u00f1o a outras adegas, e/ou vendelo embotellado baixo marca propia.\nLexislaci\u00f3n.\nA figura do Colleiteiro regulouse por primeira vez na Orde do 12 de maio de 1987, sobre condici\u00f3ns esixibles a elaboradores e embotelladores de vi\u00f1o, publicado no Diario Oficial de Galicia do d\u00eda 8 de xu\u00f1o de 1987 recolle o seguinte: \ncodice_1\ncodice_2\ncodice_3\ncodice_4\ncodice_5\ncodice_6\nPosteriormente no Decreto 4/2007, do 18 de xaneiro, polo que se regulan as denominaci\u00f3ns xeogr\u00e1ficas de calidade do sector alimentario e os seus consellos reguladores, publicado no Diario Oficial de Galicia do d\u00eda 29 de xaneiro de 2007 recolle o seguinte: \ncodice_7\nNa D.O. Ribeiro.\nActualmente s\u00f3 a Denominaci\u00f3n de Orixe Ribeiro, a m\u00e1is antiga de Galicia, recolle a figura do colleiteiro nos seus estatutos. No artigo 17, punto 1, Rexistro de Adegas di o seguinte: \ncodice_8 \nA d\u00eda de hoxe a Denominaci\u00f3n de Orixe Ribeiro conta con 56 Adegas de Colleiteiro \nExiste unha asociaci\u00f3n profesional, a Asociaci\u00f3n de Colleiteiros Embotelladores do Ribeiro, da cal poden ser socios as Adegas de Colleiteiros da Denominaci\u00f3n de Orixe Ribeiro que embotellan e comercializan o seu vi\u00f1o, producido unicamente a partir de uvas de colleita propia. Actualmente conta con 29 adegas asociadas."}
{"id": "320978", "revid": "27155", "url": "https://gl.wikipedia.org/wiki?curid=320978", "title": "Alcaligenes", "text": "Alcaligenes \u00e9 un x\u00e9nero de bacterias gramnegativas, aerobias, con forma de bacilo. Comprende especies m\u00f3biles con flaxelos xeralmente peritricos, e m\u00e1is raramente especies inm\u00f3biles. Algunhas cepas de \"Alcaligenes\" poden realizar a respiraci\u00f3n anaerobia, pero no seu medio debe haber nitrato ou nitrito; doutro modo, o seu metabolismo \u00e9 respiratorio aerobio e nunca fermentativo. O x\u00e9nero non usa carbohidratos para a s\u00faa nutrici\u00f3n. Viven nos solos e auga, e tam\u00e9n sobre materiais en descomposici\u00f3n e produtos l\u00e1cteos, e algunhas nos tractos intestinais de vertebrados. Atop\u00e1ronse tam\u00e9n en mostras de sangue, urina, feces, o\u00eddos, l\u00edquido cefalorraqu\u00eddeo e feridas. Informouse de infecci\u00f3ns zoon\u00f3ticas procedentes de fur\u00f3ns. Ocasionalmente causan infecci\u00f3ns oportunistas, inclu\u00edndo a septicemia nosocomial.\nAlgunhas especies de \"Alcaligenes\" foron utilizadas para a produci\u00f3n industrial de amino\u00e1cidos non est\u00e1ndar \"A. eutrophus\" tam\u00e9n serve para producir o biopol\u00edmero polihidroxibutirato.\nEspecies de \"Alcaligenes\" foron atopadas cada vez con m\u00e1is frecuencia en pacientes de fibrose qu\u00edstica. Nestes pacientes a especie identificada maiormente foi \"Alcaligenes xylosoxidans\".\n\"A. faecalis\" \u00e9 a especie tipo. \u00c9 m\u00f3bil, flaxelada, fina e un pouco curvada, non forma esporas, ten crecemento lento, non fermenta nin se encapsula, e \u00e9 aerobia e gramnegativa. \"A. faecalis\" pode oxidar o arsenito a arsenato. Esta especie at\u00f3pase principalmente no tracto gastrointestinal, onde vive como un sapr\u00f3fito inofensivo no 5 ao 19% da poboaci\u00f3n normal. \"Alcaligenes faecalis\" causa septicemia nosocomial, orixinada en hemodi\u00e1lises ou flu\u00eddos intravenosos contaminados, en pacientes inmunocomprometidos. A infecci\u00f3n sist\u00e9mica por este organismo \u00e9 moi rara, pero pode producir sepse, meninxite, peritonite, febre ent\u00e9rica, apendicite, cistite, otite, abscesos, artrite, pneumonite, e endocardite. Foi asociada con desenlaces finais mortais porque \u00e9 resistente a varios dos antibi\u00f3ticos usados comunmente."}
{"id": "320979", "revid": "89787", "url": "https://gl.wikipedia.org/wiki?curid=320979", "title": "Irmandade Musulm\u00e1", "text": "A Sociedade dos Irm\u00e1ns Musulm\u00e1ns (en ), abreviada como Irmandade Musulm\u00e1, \u00e9 unha organizaci\u00f3n islamista sunnita internacional, fundada en Exipto polo estudoso isl\u00e1mico Hasan al-Bana en 1928. A organizaci\u00f3n conseguiu apoios ao longo do mundo \u00e1rabe e influenciou a outros grupos islamista co seu modelo de activismo pol\u00edtico mesturado con caridade isl\u00e1mica."}
{"id": "320983", "revid": "839", "url": "https://gl.wikipedia.org/wiki?curid=320983", "title": "Akhmat Kadyrov", "text": "Akhmat Abdulkhamidovich Kadyrov (en ), nado o 23 de agosto de 1951 en Karaganda (RSS de Casaquist\u00e1n) e finado o 9 de maio de 2004 en Groznyi (Chechenia), foi o muft\u00ed da Rep\u00fablica Chechena de Ichkeria na d\u00e9cada de 1990, durante a Primeira Guerra de Chechenia e posteriormente. Co estoupido da Segunda Guerra de Chechenia mudou de bando, ofrecendo o seu apoio ao goberno ruso, e o 5 de outubro de 2003 pasou a ser presidente da Rep\u00fablica de Chechenia. Foi asasinado por islamistas chechenos o 9 de maio de 2004."}
{"id": "320986", "revid": "98629", "url": "https://gl.wikipedia.org/wiki?curid=320986", "title": "Carr\u00e1n bengal\u00e9s", "text": "O carr\u00e1n bengal\u00e9s (\"Thalasseus bengalensis\") \u00e9 unha especie de ave Charadriiforme da familia Sternidae.\nCaracter\u00edsticas.\n\u00c9 moi semellante \u00f3 carr\u00e1n cristado. A diferenza fundamental \u00e9 o peteiro, xa que \u00e9 de cor alaranxada. Tam\u00e9n p\u00f3dese confundir co carr\u00e1n real, mais a especie bengalensis \u00e9 unha ave m\u00e1is pequena, cun voo m\u00e1is estilizado e co peteiro m\u00e1is fino.\nDistribuci\u00f3n.\nDistrib\u00fase \u00f3 longo da costa africana. A poboaci\u00f3n do norte de Africa migra cara o noroeste de \u00c1frica, sendo unha especie moi rara en Europa. Historicamente tense documentado a cr\u00eda en Andaluc\u00eda e o sur de Italia. En Espa\u00f1a, s\u00f3 cr\u00eda de maneira confirmada e continuada no Parque Natural do Delta do Ebro, \u00e1s veces hibrid\u00e1ndose co carr\u00e1n cristado."}
{"id": "320990", "revid": "98629", "url": "https://gl.wikipedia.org/wiki?curid=320990", "title": "Clasificaci\u00f3n para a Eurocopa 2016", "text": "A clasificaci\u00f3n para a Eurocopa 2016 \u00e9 o torneo de f\u00fatbol no que se determinan as selecci\u00f3ns que xogan a final da Eurocopa 2016 que se vai celebrar en Francia. O torneo principiou o 7 de setembro de 2014 e o seu remate est\u00e1 previsto para o 17 de novembro de 2015.\nA selecci\u00f3n de non participa do torneo por estar de seu clasificada na s\u00faa calidade de pa\u00eds anfitri\u00f3n da fase final da Eurocopa 2016, son xa que logo as outras 53 asociaci\u00f3ns afiliadas \u00e1 UEFA as que disputan os outros 23 postos.\nA competici\u00f3n marcou a estrea da selecci\u00f3n de en competici\u00f3ns europeas logo que a UEFA a admitira como membro de pleno dereito en maio de 2013.\nSorteo.\nO 24 de xaneiro de 2014 a UEFA estableceu os bombos para o sorteo da fase de clasificaci\u00f3n, dividindo as 53 selecci\u00f3ns participantes entre 6 bombos segundo a s\u00faa orde no coeficiente UEFA a 12 de decembro de 2013. Cinco bombos conform\u00e1ronse con 9 equipos e o sexto acolleu \u00e1s 8 selecci\u00f3ns co peor coeficiente.\nO coeficiente UEFA calculouse tendo en conta os puntos logrados por cada selecci\u00f3n nas seguintes competici\u00f3ns:\nEntre par\u00e9ntese ind\u00edcase o coeficiente de cada equipo.\nO sorteo efectuouse no Palais das Congr\u00e8s Acropolis de Niza, Francia o 23 de febreiro de 2014 e o procedemento aplicado polo Comit\u00e9 Executivo da UEFA foi o seguinte:\nPara a realizaci\u00f3n do sorteo o Comit\u00e9 Executivo da UEFA tomou en consideraci\u00f3n o seguinte:\nDese xeito quedaron conformados o nove grupos do torneo.\nFormato da competici\u00f3n.\nO torneo clasificatorio consta dunha fase de grupos e a fase de play-offs:\nAs 53 selecci\u00f3ns participantes div\u00eddense en 9 grupos, 8 grupos de 6 equipos e un grupo de 5. X\u00f3gase en todos os grupos cun sistema de todos contra todos a partidos de ida e volta, os equipos clasif\u00edcanse consonte os puntos logrados, que se outorgados da seguinte maneira: \nSe ao remate dos partidos de grupo, dous ou m\u00e1is equipos terminan empatados en puntos apl\u00edcanse os seguintes criterios de desempate:\nOs 9 ga\u00f1adores de grupo, os 9 segundos de grupo e o mellor terceiro clasifican directamente para a fase final da Eurocopa. Para determinar o mellor dos terceiros lugares elim\u00ednase o resultado que estes equipos obte\u00f1an contra o \u00faltimo situado do seu respectivo grupo, salvante o terceiro lugar do grupo I que s\u00f3 conta con 5 equipos, e elab\u00f3rase unha t\u00e1boa baixo os seguintes criterios, en orde de aparici\u00f3n:\nOs 8 restantes terceiros lugares pasan a disputar a fase de play-offs para definir os \u00faltimos catro clasificados, estes 8 equipos empar\u00e9llanse en 4 series de dous equipos que se enfrontan en partidos de local e visitante cun sistema de eliminaci\u00f3n directa. En cada serie, clasif\u00edcase para a Eurocopa 2016 o equipo que marque m\u00e1is goles en ambos os dous partidos. Se ambos os equipos marcan a mesma cantidade de goles nos dous partidos apl\u00edcase a regra do gol de visitante, se os goles marcados de visitante polos equipos \u00e9 o mesmo ou se os dous partidos terminan en empate a cero proc\u00e9dese a xogar un tempo extra de dous per\u00edodos de 15 minutos cada un ao finalizar o partido de volta. De non marcaren no tempo extra establ\u00e9cese o ga\u00f1ador mediante tiros desde o punto de penal. De marcaren os dous equipos o mesmo n\u00famero de tantos decl\u00e1rase ga\u00f1ador ao equipo visitante en base \u00e1 regra do gol de visitante.\nCalendario.\nAs datas das xornadas foron decidiunas a UEFA o 1 de marzo de 2013, o calendario completo coas datas dos partidos confirmouno o 23 de febreiro de 2014, despois de se realizar o sorteo.\nA \"Semana do F\u00fatbol\".\nA partir deste proceso clasificatorio a UEFA adoptou o concepto da \"Semana do F\u00fatbol\" que se aplicar\u00e1 nos torneos de clasificaci\u00f3n para a Eurocopa e a Copa Mundial de F\u00fatbol, este novo concepto comprende as seguintes consideraci\u00f3ns:\nFase de grupos.\nGrupo H.\n1\nGrupo I.\n1\nMellor terceiro.\nPara elaborar a t\u00e1boa dos mellores terceiros han eliminarseos resultados que estes equipos lograran contra os \u00faltimos clasificados dos seus respectivos grupos co obxectivo de equiparar o n\u00famero de partidos xogados co terceiro do grupo I, o que s\u00f3 conta con 5 equipos. Ao terceiro do grupo I queda tal cal est\u00e1, sen lle quitar puntos.\nFase de play-offs.\nOito selecci\u00f3ns, divididas en 4 series de 2 equipos, participan nos play-offs. Os emparellamentos quedar\u00e1n definidos mediante un sorteo que se realizar\u00e1 o 18 de outubro de 2015 en Nyon, Su\u00edza.\nGoleadores.\n\"Atualizado a 08 de setembro de 2015, 00h30\""}
{"id": "320991", "revid": "839", "url": "https://gl.wikipedia.org/wiki?curid=320991", "title": "Coroa do Reino de Polonia", "text": "A Coroa do Reino de Polonia (en , en ) \u00e9 o nome do conxunto de territorios do rei de Polonia na Alta Idade Media; en polaco \u00e9 nomeada simplemente como a Coroa.\nOrganizaci\u00f3n territorial.\nLogo da Uni\u00f3n de Lublin (1569) os territorios da Coroa foron divididos en d\u00faas provincias: a Pequena Polonia (en ) e a Gran Polonia (en ). As provincias estiveron subdivididas en voivodatos."}
{"id": "320998", "revid": "98629", "url": "https://gl.wikipedia.org/wiki?curid=320998", "title": "Castelo de Cu\u00e9llar", "text": "O Castelo de Cu\u00e9llar ou Castelo dos Duques de Alburquerque \u00e9 o monumento m\u00e1is emblem\u00e1tico da vila de Cu\u00e9llar, provincia de Segovia, comunidade aut\u00f3noma de Castela e Le\u00f3n, Espa\u00f1a. \u00c9 Ben de Interese Cultural dende o 3 de xu\u00f1o de 1931.\nEst\u00e1 ben conservado, pois componse dunha mestura de distintos estilos arquitect\u00f3nicos, que abranguen dende o s\u00e9culo XIII ao s\u00e9culo XVIII, a\u00ednda que predominan o estilo g\u00f3tico e o renacentista. Tr\u00e1tase dunha edificaci\u00f3n militar que a partir do s\u00e9culo XVI se someteu a obras de ampliaci\u00f3n e transformaci\u00f3n, convert\u00e9ndose nun suntuoso pazo, propiedade do Ducado de Alburquerque. Nas s\u00faas diferentes etapas construtivas traballaron mestres como Juan Guas, Hanequin de Bruxelas e o seu fillo Hanequin de Cu\u00e9llar, Juan Gil de Honta\u00f1\u00f3n, Rodrigo Gil de Honta\u00f1\u00f3n, Juan Gil de Honta\u00f1\u00f3n \"o Mozo\", e Juan de \u00c1lava entre outros.\nEntre os seus antigos propietarios, destacan don \u00c1lvaro de Luna e Beltr\u00e1n de la Cueva, as\u00ed como os sucesivos duques de Alburquerque. Os seus h\u00f3spedes m\u00e1is ilustres foron reis de Castela como Xo\u00e1n I de Castela e a s\u00faa esposa a ra\u00ed\u00f1a Leonor de Arag\u00f3n, quen faleceu nel, ou Mar\u00eda de Molina, que se refuxiou neste castelo cando o seu reino a rexeitaba. Tam\u00e9n destacan as figuras do pintor Francisco Javier Parcerisa, o escritor Jos\u00e9 de Espronceda, o xeneral Joseph L\u00e9opold Sigisbert Hugo ou Arthur Wellesley, duque de Wellington, que estivo acuartelado no castelo cunha gornici\u00f3n do seu ex\u00e9rcito durante a Guerra da Independencia Espa\u00f1ola.\nFoi residencia habitual dos duques de Alburquerque durante s\u00e9culos, ata que se trasladan \u00e1 Corte de Madrid, convert\u00e9ndoo en pazo de recreo e vacaci\u00f3ns, desvincul\u00e1ndose as\u00ed lentamente do edificio, feito que se acent\u00faa m\u00e1is a\u00ednda cando a li\u00f1a primox\u00e9nita do ducado se extingue, e a titularidade pasa \u00e1 familia Osorio, descendentes de Ambrosio Spinola, marqu\u00e9s dos Balbases. A finais do s\u00e9culo XIX o edificio encontr\u00e1base practicamente abandonado, e foi v\u00edtima da pillaxe. En 1938 instalouse nel un penal para presos pol\u00edticos, ao que se incorpora despois un sanatorio para presos tuberculosos, retomando m\u00e1is tarde a s\u00faa utilizaci\u00f3n como penal que funcionou ata 1966.\nEn 1972 interv\u00e9n a Direcci\u00f3n Xeral de Belas Artes, levando a cabo unha intensiva restauraci\u00f3n, para instaurar nel un centro de Formaci\u00f3n profesional, que tras as novas lexislaci\u00f3ns de Educaci\u00f3n, se converte en instituto de Educaci\u00f3n Secundaria Obrigatoria, actividade para a que \u00e9 utilizado actualmente, entre outros usos.\nSituaci\u00f3n.\nO castelo de Cu\u00e9llar at\u00f3pase no cumio dun outeiro, no punto m\u00e1is alto da vila, sobre a denominada cidadela e pechando do recinto amurallado. Est\u00e1 situado no n.\u00ba 4 da Praza do Pazo, a cuxa extensi\u00f3n lindan as fachadas norte e leste deste; a fachada sur coa Horta do Duque, e a oeste co Cami\u00f1o de Santo Domingo. Ten unha superficie total de 1.025 m\u00b2 e o seu punto m\u00e1is alto local\u00edzase na Torre da homenaxe, cunha altura de 20 m..\nHistoria.\nPrimeiras novas.\n\u00c9 dif\u00edcil atribu\u00edr con precisi\u00f3n unha data segura \u00e1 construci\u00f3n do castelo de Cu\u00e9llar. O recinto amurallado xa figura nuns documentos de 1264, sendo Afonso X o Sabio quen concede ao concello de Cu\u00e9llar a posibilidade de investir a recadaci\u00f3n de certas multas no arranxo do mesmo. a pesar diso, no pano de muralla, sobre o cal as\u00e9ntase o castelo, ach\u00e1ronse, tras unha restauraci\u00f3n, restos dunha muralla do s\u00e9culo XI. Tam\u00e9n de \u00e9poca anterior, quizais de finais do s\u00e9culo XII ou principios do s\u00e9culo XIII sexa a porta mud\u00e9xar que se localiza na fachada sur do castelo, polo que as hip\u00f3teses m\u00e1is completas suxiren que o castelo debeu xurdir \u00e1 par que o recinto amurallado. A primeira nova na que se cita o castelo como tal data de 1306, cando o 2 de outubro do devandito ano Fernando IV de Le\u00f3n e Castela outorga dende Burgos un documento similar ao do seu av\u00f3 Afonso X o Sabio, concedendo o emprego da recadaci\u00f3n das multas no \"refacemento do castelo\".\nNada se co\u00f1ece acerca da estrutura que mostraba nesa \u00e9poca, e foi necesario que pasase un s\u00e9culo para volver ter constancia do edificio, pois non foi ata 1403 cando o infante Fernando I de Arag\u00f3n, se\u00f1or de Cu\u00e9llar, outorgou unha licenza ao concello de Cu\u00e9llar para reparar os muros e o castelo, cuxos gastos ascenderon a 30.000 marabed\u00eds que aboaron os veci\u00f1os da Comunidade de Vila e Terra de Cu\u00e9llar. En 1431, Xo\u00e1n II de Castela concedeu un privilexio similar ao anterior, segundo o cal as multas deb\u00edan ser para o refacemento dos muros do castelo. O mesmo privilexio fai alusi\u00f3n a outro igual que concedeu o seu pai, Henrique III de Castela, e que non chegou ata os nosos d\u00edas. A partir de ent\u00f3n, comezou un enredoso historial no se\u00f1or\u00edo de Cu\u00e9llar.\n\u00c1lvaro de Luna.\nO 23 de xullo de 1433, Xo\u00e1n II fixo mercede da vila de Cu\u00e9llar ao condestable \u00c1lvaro de Luna, que xurou preito homenaxe aos seus habitantes o 3 de outubro do mesmo ano. Ao ano seguinte segu\u00eda ostentando o t\u00edtulo de se\u00f1or de Cu\u00e9llar. Curiosamente, o 24 de outubro do mesmo ano de 1433, don Fadrique de Luna, fillo de Mart\u00edn de Sicilia entregou o se\u00f1or\u00edo de Cu\u00e9llar \u00e1 s\u00faa irm\u00e1 Violante de Arag\u00f3n, polo que existiron dous se\u00f1ores da vila ao mesmo tempo. Esta anomal\u00eda s\u00f3 pode ter unha explicaci\u00f3n: don Fadrique caeu en desgraza do rei xa en xullo de 1433 e desposu\u00eduno da vila outorg\u00e1ndolla a \u00c1lvaro de Luna; renegado, don Fadrique ao considerar en perigo o seu se\u00f1or\u00edo, cedeullo \u00e1 s\u00faa irm\u00e1 Violante, e por iso encontramos se\u00f1ores a ambos os dous no mesmo tempo.\n\u00c9 posible que ent\u00f3n \u00c1lvaro de Luna comezase a formular a nova fortaleza de Cu\u00e9llar, pero dispuxo de escaso tempo material para levalas a cabo: en 1439 foi desterrado da corte, e o se\u00f1or\u00edo da vila foi cedido por Xo\u00e1n II de Castela o 26 de abril do mesmo ano ao seu hom\u00f3nimo o rei de Navarra, quen posu\u00eduno ata 1444. Talvez por iso, por mor de comezar un proxecto en Cu\u00e9llar, conseguiu novamente o se\u00f1or\u00edo da vila o 23 de xullo de 1444, tomando posesi\u00f3n del o ano seguinte. Foi ent\u00f3n cando levou a cabo a meirande parte da s\u00faa obra no castelo que lle defendeu dos seus inimigos, pois xuntou ata 300 lanzas na s\u00faa vila para combater as revoltas que precederon \u00e1 s\u00faa execuci\u00f3n en Valladolid. Precisamente un daqueles doce xu\u00edces que viron o proceso e lle condenaron coa decapitaci\u00f3n foi un cuellarano: Juan Vel\u00e1zquez de Cu\u00e9llar, que non puido aturar o remordemento e se fixo monxe no Mosteiro de Santa Mar\u00eda da Armedilla, mandando colocar \u00e1 s\u00faa morte, sobre a s\u00faa sepultura, unha cabeza de cera, en recordo daquela que pola s\u00faa firma cortaron ao Condestable de Castelaa.\nIsabel a Cat\u00f3lica.\nTras a morte de \u00c1lvaro de Luna, o se\u00f1or\u00edo volveu a Xo\u00e1n II de Castela, e o mesmo ano no que morreu o condestable (1453), outorgouse o se\u00f1or\u00edo \u00e1 infanta de Castela, futura Isabel a Cat\u00f3lica, quen xa posu\u00eda outros lugares que co tempo pasaron a formar parte da Comunidade de Vila e Terra de Cu\u00e9llar: o se\u00f1or\u00edo de Montemayor. Foi se\u00f1ora da vila ata 1464, cando entraron na historia local o seu medio irm\u00e1n Henrique IV de Castela e Beltr\u00e1n de la Cueva.\nHenrique IV e Beltr\u00e1n de la Cueva.\nHenrique IV, quen sentiu unha gran predilecci\u00f3n por Cu\u00e9llar, onde celebrou as primeiras Cortes de Castela do seu reinado en 1455, negouse a admitir a vontade do seu pai, e persistiu en administrar a vila persoalmente, malia que o se\u00f1or\u00edo pertenc\u00eda \u00e1 s\u00faa medio irm\u00e1. As\u00ed, o 22 de xullo de 1462, ordenou a Alfonso P\u00e9rez de Segovia que lle desen 20.000 marabed\u00eds cada ano pola tenza do castelo, e partidas similares expediu en 1463 e 1464. Unha vez na s\u00faa posesi\u00f3n, \u00e9 ent\u00f3n cando en 1464 fixo mercede da vila ao seu valido Beltr\u00e1n de la Cueva, en compensaci\u00f3n \u00e1 renuncia que fixo este sobre o Mestrazgo de Santiago.\nS\u00e9culo XIX.\nGuerra da Independencia.\nPola s\u00faa situaci\u00f3n xeogr\u00e1fica, a medio cami\u00f1o entre Segovia e Valladolid, e a existencia do castelo, a Vila xogou un papel de certa importancia durante a Guerra de Independencia, e a fortaleza un lugar cobizado polos franceses. Do mesmo xeito que fixeron con outros monumentos de Cu\u00e9llar, como os conventos de San Francisco, a Sant\u00edsima Trindade ou a igrexa de San Pedro, o castelo tam\u00e9n foi v\u00edtima do roubo e a desfeita dos franceses. O 28 de febreiro de 18008 chegaron os primeiros soldados franceses, que instal\u00e1ronse nunha casa dunha das familias nobres de Cu\u00e9llar e foron alimentados e atendidos pola poboaci\u00f3n. Pouco despois alz\u00e1ronse en armas contra os franceses a Academia de Artiller\u00eda de Segovia e o xeneral Gregorio Garc\u00eda de la Cuesta dende Valladolid. O administrador do duque, cumprindo coas ordes que proced\u00edan de Segovia, enviou todas as armas de fogo que se gardaban no castelo, para as que foron necesarios catro carros.\nEn 1812 chegou a Cu\u00e9llar o xeneral Arthur Wellesley, \"Lord Wellington\", cun importante n\u00famero de soldados. A s\u00faa chegada a Cu\u00e9llar debeu ser estarrecedora: o 1 de agosto de 1812 os soldados de cabaler\u00eda e infanter\u00eda, vitoriosos da Batalla de Arapiles foron vistos cruzando o concello de San Crist\u00f3bal de Cu\u00e9llar, mentres desfilaban ao son das trompetas en direcci\u00f3n \u00e1 Vila, durando a exhibici\u00f3n desde as sete ata as once da ma\u00f1\u00e1. O p\u00e1rroco do concello, testemu\u00f1a deste feito, tivo que acubillar un capit\u00e1n ingl\u00e9s e \u00e1 s\u00faa esposa, e asegura que Arthur Wellesley desfilou no seu cabalo correspondendo riseiro aos sa\u00fados da multitude. Tras ofrecer un xantar aos mandos superiores, o ex\u00e9rcito encami\u00f1ouse a Cu\u00e9llar, onde permaneceron aloxados polo menos seis d\u00edas.\nO 7 de xaneiro de 1813 volveron os franceses, que escacharon a porta do Mosteiro de Santa Clara e golpearon o capel\u00e1n e ao sancrist\u00e1n da igrexa. Tam\u00e9n sufriu desfeitas o castelo: acenderon unha fogueira alimentada polos mobles do mesmo e continuaron co espolio iniciado polos seus compatriotas o ano anterior. En maio do mesmo ano, cando xa se retiraba do campo de batalla, chegou a Cu\u00e9llar o Xeneral Joseph L\u00e9opold Sigisbert Hugo (pai dos literatos Eug\u00e8ne Hugo, Abel Hugo e Victor Hugo), que se aloxou no castelo, acompa\u00f1ado do seu convoi, onde descansaron unha noite. Foron atendidos pola poboaci\u00f3n con abundante comida, boa cama e forraxes, pero ante o perigo das guerrillas abandonaron Cu\u00e9llar en direcci\u00f3n a Tudela de Duero.\nA familia Osorio en Cu\u00e9llar.\nEn 1811 faleceu en Londres sen sucesi\u00f3n Jos\u00e9 Miguel de la Cueva e de la Cerda, XIV e \u00faltimo duque baixo o apelido \"de la Cueva\". Ent\u00f3n iniciouse un longo preito polas casas nobiliarias e morgados que se reun\u00edan na s\u00faa persoa. Houberon de pasar 19 anos ata que, en 1830 o Ducado volveu posu\u00edr titularidade legal: Nicol\u00e1s Osorio y Zayas, fiel defensor da Revoluci\u00f3n Liberal e pai do co\u00f1ecido alcalde de Madrid, \"Pepe Osorio, o Gran Duque de Sesto\", promotor da Restauraci\u00f3n borb\u00f3nica en Espa\u00f1a, non s\u00f3 a nivel pol\u00edtico, sen\u00f3n tam\u00e9n econ\u00f3mico.\nA pesar de non posu\u00edr o se\u00f1or\u00edo de Cu\u00e9llar, pois este tipo de organismos foran abolidos nas Cortes de C\u00e1diz en 1811, posu\u00edron o t\u00edtulo de marqueses de Cu\u00e9llar e con el, a propiedade do castelo. Estes novos se\u00f1ores do edificio proced\u00edan da gran familia dos Osorio, marqueses de Alca\u00f1ices e dos Balbases, descendentes de Ambrosio Spinola.\nS\u00e9culo XX.\nO 3 de xu\u00f1o de 1931 foi declarado, xunto co recinto amurallado da Vila Monumento Hist\u00f3rico-Art\u00edstico, que a partir de 1985 coa nova lei denominouse Ben de Interese Cultural. A pesar diso, en 1938 o director xeral de Prisi\u00f3ns no Deputaci\u00f3n Provincial de Burgos pediu o XVIII duque de Alburquerque instalar unha instituci\u00f3n penal no castelo, destinada a presos pol\u00edticos. O duque cedeu ent\u00f3n ao Estado Espa\u00f1ol o uso vitalicio do castelo e a horta adxacente, reserv\u00e1ndose o t\u00edtulo de propiedade para a Casa Ducal, e po\u00f1endo como \u00fanico requisito que se respectase a estrutura e a s\u00faa contorna, sinalando que as obras que chegasen a realizarse axust\u00e1sense ao car\u00e1cter arquitect\u00f3nico do edificio, aspecto que non cumpriu a administraci\u00f3n, alterando en gran medida a estrutura orixinal sen ning\u00fan tipo de contemplaci\u00f3n. Posteriormente incorporouse un sanatorio destinado a presos tuberculosos para retomar m\u00e1is tarde o penal com\u00fan, que existiu ata 1966. O 19 de febreiro de 1957 o castelo foi noticia no diario ABC: cinco reclusos que compart\u00edan a cela com\u00fan do \"Torre\u00f3n de Santo Domingo\" f\u00f3xense do penal facendo un buraco no muro; \u00e1s nove e media da noite, descolg\u00e1ronse pola torre con nove sabas anudadas, que romperon polo peso e os reclusos foron interceptados. Tras tratar de fuxir, dous deles foron disparados ocasion\u00e1ndolles a morte.\nNo ano 1961 e a pesar do penal, o castelo foi escenario do D\u00eda da Provincia de Segovia, un acto que pretend\u00eda o achegamento da capital provincial cos concellos da provincia. Tratouse dun grande acontecemento, cun programa en grao sumo variado: elixiuse \"Ra\u00ed\u00f1a da Provincia\", t\u00edtulo que recaeu nunha cuellarana, e celebr\u00e1ronse oficios relixiosos e culturais (un certame de poes\u00eda, exposici\u00f3ns de pintura, de fotograf\u00eda, de maquinaria e mesmo un concurso de carros engalanados), as\u00ed como diferentes exhibici\u00f3ns deportivas e folcl\u00f3ricas a cargo da Secci\u00f3n Feminina e o Fronte de Mocidade. Tam\u00e9n se inaugurou o parque de bombeiros e o novo hospital, que se habilitou no antigo Hospital de Santa Mar\u00eda Magdalena.\nAproveitando as estancias penais, en 1968 foi escenario da rodaxe de \"Am\u00e9rica Rugiente\" (1970), unha longametraxe espa\u00f1ola de x\u00e9nero policial dirixido por Alfio Caltabiano e protagonizado por Wayde Preston, Tano Cimarosa e Eduardo Fajardo, entre outros.\nEn 1966 cesou a actividade do penal, e a partir de ent\u00f3n o edificio foi v\u00edtima da pillaxe e o vandalismo ata que o Ministerio de Educaci\u00f3n, Pol\u00edtica Social e Deporte de Espa\u00f1a interveu en 1972, procedendo \u00e1 afectaci\u00f3n do uso vitalicio do castelo ante a progresiva deterioraci\u00f3n que estaba a sufrir tras o cesamento da prisi\u00f3n. Ese mesmo ano a Direcci\u00f3n Xeral de Belas Artes levou a cabo a primeira restauraci\u00f3n, eliminando os restos da prisi\u00f3n e consolidando a estrutura orixinal, en perigo de afundimento. Un ano m\u00e1is tarde paralizouse a restauraci\u00f3n, consider\u00e1ndose que se trataba dun capricho e non da conservaci\u00f3n do edificio. Ent\u00f3n tentouse buscar unha funci\u00f3n pr\u00e1ctica para o seu uso, e tras barallar diferentes propostas entre as que se atopaba a s\u00faa transformaci\u00f3n en castelo-museo, un estudo e museo de Miguel Ortiz Berrocal e mesmo incorporalo como Parador de Turismo, decantouse finalmente por instalar un centro de Formaci\u00f3n Profesional para Cu\u00e9llar e a s\u00faa comarca, de maior necesidade que as outras propostas. Tras unha minuciosa restauraci\u00f3n, o centro abriu as s\u00faas portas no curso 1975-1976, coas especialidades de Electr\u00f3nica, Electricidade e Administrativo. Tras diversas restauraci\u00f3ns posteriores por parte do Concello de Cu\u00e9llar, centradas principalmente na d\u00e9cada de 1990, completouse a formaci\u00f3n ao implantarse en 1996 a Educaci\u00f3n Secundaria Obrigatoria, convert\u00e9ndose a partir de ent\u00f3n no Instituto de Educaci\u00f3n Secundaria \"Duque de Alburquerque\".\nPor \u00faltimo, en 1997 entrou en escena o \"Plan de Dinamizaci\u00f3n Tur\u00edstica de Cu\u00e9llar\", e en dous anos parte do edificio se transformou en museo como reclamo tur\u00edstico a trav\u00e9s dunhas visitas teatralizadas. Como consta na escritura de cesi\u00f3n, o duque reserv\u00e1base tam\u00e9n unha sala que albergase o seu arquivo familiar, e nese mesmo ano de 1997, o seu fillo e actual duque, Juan Miguel Osorio y Bertr\u00e1n de Lis cumpriu o desexo do seu pai po\u00f1endo en marcha a \"Fundaci\u00f3n da Casa Ducal de Alburquerque\", reco\u00f1ecida legalmente en 1999, situando a s\u00faa sede na Torre da Homenaxe do castelo, e tras diversos acordos institucionais agr\u00e9ganse aos seus fondos documentais, o Arquivo Hist\u00f3rico Municipal de Cu\u00e9llar e o Arquivo da Comunidade de Vila e Terra de Cu\u00e9llar, convertendo as\u00ed a fundaci\u00f3n nun dos arquivos nobiliarios m\u00e1is importantes de Espa\u00f1a.\nDescrici\u00f3n.\nO edificio actual debe a s\u00faa imaxe a un laborioso proxecto de recuperaci\u00f3n e restauraci\u00f3n en varias fases, iniciado en 1970 e rematado nos anos 1990. O castelo presenta unha planta trapezoidal e consta de dous recintos: o primeiro composto polo foso e a \"barbacana\" ou \"falsabraga\", que bordea as fachadas norte e leste, alternando muro e torre\u00f3ns de cachotar\u00eda para unirse a un lado e a outro coa muralla da cidadela. O segundo recinto, de maior envergadura e solidez, f\u00f3rmano tres cox\u00edas anguladas de grandes torre\u00f3ns, dos cales a torre da homenaxe destaca polas s\u00faas dimensi\u00f3ns.\nZona militar.\nFoso, falsabraga e liza.\nBordeando o edificio escavouse un foso que preced\u00eda a falsabraga Tr\u00e1tase do primeiro obst\u00e1culo defensivo co que se atopaba a inimiga fronte ao castelo. Ten como peculiaridade que nunca tivo auga, pois \u00e9 un foso seco que protex\u00eda a falsabraga, constru\u00edda por Beltr\u00e1n de la Cueva en 1465. \nConsta dunha pequena cortina de cachotar\u00eda completada por cinco torres de flanqueo, compostas por tres c\u00e1maras de tiro coas s\u00faas troneiras. Ao longo do muro abr\u00edronse posteriormente outras troneiras. Entre a fachada oriental e a falsabraga, atopamos a liza, un corredor duns tres metros e medio de anchura. Tr\u00e1tase dun corredor-trampa dotado de d\u00faas portas en anco para abrir a entrada ao interior, \u00e9 de inspiraci\u00f3n musulm\u00e1.\nAnteporta.\nContigua \u00e1 falsabraga local\u00edzase a anteporta, estrutura independente \u00e1 primeira e que pecha o patio de entrada. Ao dispo\u00f1er dunha ponte levadiza e anci\u00f1o, abriuse un postigo para uso peonil nunha das follas da porta, coidando mellor a seguridade do recinto. A torre que flanquea a porta, sit\u00faase \u00e1 esquerda, e pos\u00fae troneiras de pau e dun acceso elevado onde se sit\u00faan as c\u00e1maras de tiro baixo unha b\u00f3veda de can\u00f3n.\nPatio de entrada.\nTr\u00e1tase dun pequeno antepatio ao que desemboca a liza. \u00c1 fronte \u00e1chase a porta de acceso ao patio de armas. Sobre un arco canopial aparecen tres escudos rematados por un alfiz, pertencentes a Beltr\u00e1n de la Cueva, Henrique IV de Castela e Menc\u00eda de Mendoza y Luna, primeira esposa de don Beltr\u00e1n. Sobre o conxunto her\u00e1ldico lev\u00e1ntase un matac\u00e1n con canzorros e dous matac\u00e1ns; nela \u00e1brese unha xanela emparrada decorativa que substit\u00fae a unha balesteira m\u00faltiple. No arranque da fachada norte aparece o muro de cachotar\u00eda, quizais reutilizado por \u00c1lvaro de Luna, que no seu exterior at\u00f3pase forrado de perpia\u00f1os para embelecer o conxunto.\nTorre\u00f3n de Santo Domingo.\nO cubete artilleiro, denominado \"Torre\u00f3n de Santo Domingo\" por lindar co devandito cami\u00f1o, constaba de dous corpos e un terrado (terraza ao descuberto), hoxe desaparecida. No corpo inferior \u00e1brense varias baleteiras, mentres que na parte superior aparecen d\u00faas troneiras e outras d\u00faas balesteiras. O interior alberga unha b\u00f3veda de oito nervios radiais, quizais obra de \u00c1lvaro de Luna. Local\u00edzase un van aberto na clave da b\u00f3veda para subir e baixar munici\u00f3n sen ter que abandonar o terrado. Desco\u00f1\u00e9cese a s\u00faa utilizaci\u00f3n orixinal, e bar\u00e1llase a posibilidade de que servise como calabozo ou capela. No s\u00e9culo XVI utilizouse con fins paceiros, dot\u00e1ndoa dunha cheminea renacentista da que se conservan as misulas sobre as que apoiaba a camp\u00e1.\nNa sala principal \u00e1brense d\u00faas balasteiras en forma de estrea de cinco puntas, que proporcionan luz ao interior, e que ser\u00edan utilizadas, en caso de necesidade, como vans de disparo. A trav\u00e9s delas pode apreciarse a anchura do muro, de 5,80 m, pois deb\u00eda soportar o peso dos can\u00f3ns aloxados no terrado, as\u00ed como os disparos inimigos. Tam\u00e9n se localizan no cubo dous troneiras de caixa de correos de longo percorrido, e un conduto de ventilaci\u00f3n por onde sa\u00eda o fume dos canonazos.\nNo pavimento da sala exist\u00edan unhas escaleiras, hoxe desaparecidas e substitu\u00eddas por unha trapella, que baixaban a unha segunda b\u00f3veda situada baixo a anterior, da que arrincaba unha mina. \u00c9 posible que se tratase dunha augada que chegaba ata o r\u00edo para abastecerse en caso de sitio do castelo, e xa estaba cegada en 1897. A lenda popular mant\u00e9n que se trataba dunha mina de comunicaci\u00f3n, co nome de \"T\u00fanel de Iscar\", e que, segundo esta, un\u00eda ambos os castelos, e ten orixe na novela \"Sancho Salda\u00f1a\" ou \"O Castel\u00e1n de Cu\u00e9llar\", escrita por Jos\u00e9 de Espronceda durante o seu desterro en Cu\u00e9llar, na que fala de varios pasadizos secretos que posu\u00eda o castelo.\nTorre-Porta.\nSituada no \u00e1ngulo sueste do castelo, representa a arte mud\u00e9xar do mesmo. Na s\u00faa orixe debeu ser unha das portas da muralla, e ao edificarse o castelo sobre esta, conservouse adapt\u00e1ndoa ao recinto. Est\u00e1 flanqueada por d\u00faas torres unidas mediante un arco, e o seu corpo superior foi constru\u00eddo por \u00c1lvaro de Luna, que completou o conxunto cun cubo de esquina con perpia\u00f1os. Abeira seis c\u00e1maras que na s\u00faa orixe estaban destinadas a uso militar, e que a partir do s\u00e9culo XVI incorpor\u00e1ronse \u00e1 zona paceira.\nO espazo consta de seis c\u00e1maras. Na primeira, local\u00edzanse restos da muralla do s\u00e9culo XI, os restos m\u00e1is antigos da edificaci\u00f3n. Baixando por unha escaleira de pezas altas que desvelan a s\u00faa funci\u00f3n militar, acc\u00e9dese \u00e1 terceira c\u00e1mara, que puido acoller o aparello do anci\u00f1o da porta sur, onde se aprecian restos dun alxibe mud\u00e9xar do s\u00e9culo XIII que recoll\u00eda as augas pluviais. Conserva unha xanela perpia\u00f1o de mediados do s\u00e9culo XV con bancos de pedra, debido ao seu uso dom\u00e9stico. Baixo esta, sit\u00faase a cuarta c\u00e1mara, na que aparecen varias troneiras e perpia\u00f1os, e unha abertura que comunica co vest\u00edbulo. A quinta c\u00e1mara, estancia g\u00f3tica e abovedada foi utilizada na s\u00faa orixe como sala de gardas, como o mostran as s\u00faas troneiras, reutilizadas no s\u00e9culo XVI como vent\u00e1s da capela, contigua aos cuartos ducais. Baixo esta sala at\u00f3pase a sexta e \u00faltima c\u00e1mara, quizais usada como alxube, que conserva unha b\u00f3veda de forno que carece de clave, abr\u00edndose unha xanela cenital que comunica coa sala superior.\nDesco\u00f1\u00e9cese a c\u00e1mara na que se situaba o rico \"Toucador\" ou \"C\u00e1mara das Duquesas\", que aparece de forma reiterada nos inventarios do castelo. Puido situarse na c\u00e1mara que pos\u00fae un balc\u00f3n aberto cara \u00e1 \"Horta do Duque\", ao que a tradici\u00f3n fai chamar o \"Peinador da Ra\u00ed\u00f1a\". Pola contra, a s\u00faa decoraci\u00f3n descr\u00edbese ao detalle nos documentos citados: unha cama grande, outra chamada \"dos cardos\", outra \"a amarela\", ou a \"das amazonas\". Hab\u00eda d\u00f3sel, sitiais, sobremesas e reposteiros; unha mesi\u00f1a de nogueira con chapas de prata e as armas dos Cueva, cun banco de madeira cunha cadea prateada; un \"selo de prata grande para selar provisi\u00f3ns, coas armas do duque don Francisco\"; ambientadores, perfumadores, espellos de aceiro con encaixes de nogueira, unha \"caixa de peites labrada de ouro sobre coiro azul con cinco peites e un espello e unha brocha e unhas ferramentas\"; un facho, un Libro pequeno dos salmos, d\u00faas cintas brancas de seda gornecidas con encaixes de ouro para a cabeza; un \"cinto labrado de f\u00edo de prata dourado\", unha caixa redonda con caruncho, dous pares de pat\u00edns de home para cami\u00f1ar sobre os xeos e dous pares de muller para o mesmo, e o gran xoieiro da duquesa.\nData do s\u00e9culo XIII e comunica coa \u00faltima c\u00e1mara. Tr\u00e1tase dunha escaleira de acceso a unha das torres da muralla urbana, na que \u00c1lvaro de Luna edificou despois a Torre-Porta. \u00c9 posible que ao encostar o castelo \u00e1 muralla, a escaleira queda embebida no mesmo, sendo reutilizada e formando parte da s\u00faa estrutura.\nTorre da Homenaxe.\nTr\u00e1tase da torre m\u00e1is alta e s\u00f3lida do conxunto. De forma cil\u00edndrica, ten 2,80 m de anchura e unha altura aproximada de 20 m, a\u00ednda que en orixe ti\u00f1a maior altura. Constru\u00edda en perpia\u00f1os por \u00c1lvaro de Luna, conserva na b\u00f3veda da segunda sala o seu escudo de armas, formando a clave. Pos\u00fae unha escaleira de caracol pola que se accede \u00e1 segunda c\u00e1mara e ao terrado. A primeira sala conforma unha b\u00f3veda de catro nervios que terminan en m\u00edsulas de follas de palma, e ata antes da s\u00faa restauraci\u00f3n conserv\u00e1base o pozo que fornec\u00eda de auga aos soldados. Nela \u00e1brense tres troneiras cuxas c\u00e1maras de tiro foron reutilizadas como vent\u00e1s. A clave est\u00e1 picada e conti\u00f1a as armas de \u00c1lvaro de Luna. A segunda sala ou Aula Maior cont\u00e9n unha b\u00f3veda de seis nervios, e posiblemente ser\u00eda a sala de capit\u00e1ns. Nela \u00e1brese unha c\u00e1mara de tiro que comunica ao exterior cunha xanela g\u00f3tica de rica decoraci\u00f3n sobre a que se alza outro escudo, tam\u00e9n picado e presumiblemente, de \u00c1lvaro de Luna. O terrado presenta unhas m\u00edsulas de dobre e tripla bocel. Foi teitada no s\u00e9culo XVII e posteriormente perdeu parte da s\u00faa altura.\nTorres e paseo de rolda.\nA s\u00faa fachada oeste compl\u00e9tase con cinco pequenas torres macizas suxeitadas sobre unha repisa, accesibles mediante unha escaleira ao descuberto, constru\u00eddas por Hanequin de Bruxelas en 1435 durante as obras de \u00c1lvaro de Luna. O paseo de rolda pos\u00fae ameas, troneiras e matac\u00e1ns."}
{"id": "321000", "revid": "98629", "url": "https://gl.wikipedia.org/wiki?curid=321000", "title": "Catarina de Braganza", "text": "Catarina Henriqueta de Portugal, nada en Vila Vi\u00e7osa o 26 de novembro de 1638 e finada en Lisboa o 31 de decembro de 1705, foi Infanta de Portugal e ra\u00ed\u00f1a consorte de Inglaterra, Escocia e Irlanda como esposa do rei Carlos II de Inglaterra, Escocia e Irlanda.\nMocidade.\nA infanta Catarina Henriqueta de Portugal naceu en Vila Vi\u00e7osa o 25 de novembro de 1638. Cuarta dos 8 fillos do duque Xo\u00e1n II de Braganza -logo rei Xo\u00e1n IV de Portugal- e de Lu\u00edsa Francisca de Guzm\u00e1n. Por parte de nai era unha 2\u00aa bisneta de San Francisco de Borja e Arag\u00f3n; e, conseguintemente, descendente directa do papa Alexandre VI (Rodrigo Borja ou Borgia). A\u00ednda que recibiu educaci\u00f3n nun convento, esta foi estreitamente supervisada pola s\u00faa nai.\nLogo da restauraci\u00f3n da Casa de Braganza, e o acceso do seu pai ao trono o 1 de decembro de 1640, en diversas circunstancias propux\u00e9ronlle como noiva, malia ter s\u00f3 8 anos, para Juan Jos\u00e9 de Austria, Francisco de Beaufort, Lu\u00eds XIV de Francia e Carlos II de Inglaterra. Consideroulla un conduto \u00fatil para establecer unha alianza entre Portugal e Inglaterra, despois do Tratado dos Pireneos en 1659 no cal Portugal fora desde\u00f1ado por Francia.\nAo ser restaurado Carlos ao trono ingl\u00e9s en 1660, a nai de Catarina volveu abrir negociaci\u00f3ns cos seus conselleiros, e asinouse un tratado de matrimonio o 23 de xu\u00f1o de 1661.\nComo parte do dote, a coroa portuguesa cedeu a Inglaterra a cidade de T\u00e1nxer, en Marrocos, e a illa de Bombai (na ba\u00eda de Jo\u00e3ou Bom), na India.\nComo ra\u00ed\u00f1a consorte.\nCatarina casou mediante poderes en Lisboa o 23 de abril de 1662 co rei Carlos II de Inglaterra. Logo da s\u00faa chegada a Portsmouth o 14 de maio de 1662, a parella casou en d\u00faas cerimonias - unha cat\u00f3lica realizada en segredo, seguida por un servizo p\u00fablico anglicano - o 21 de maio de 1662, na cidade de Portsmouth.\nCatarina non era unha ra\u00ed\u00f1a particularmente popular, por ser cat\u00f3lica romana, e por mor diso non poder ser coroada, xa que os cat\u00f3licos romanos ti\u00f1an prohibido participar en servizos anglicanos. Inicialmente Catarina afrontou dificultades debido ao idioma, as infidelidades do rei e os conflitos pol\u00edticos entre cat\u00f3licos romanos e anglicanos. Co tempo, o seu decoro, tranquilidade, lealdade e afecto xenu\u00edno para Carlos cambiaron a percepci\u00f3n do p\u00fablico respecto dela.\nMalia a reputaci\u00f3n que ti\u00f1a Carlos de mullereiro, Catarina nunca puido darlle un herdeiro vivo, pois a\u00ednda que tivo 3 embarazos -o \u00faltimo dos cales foi en 1669-, todos terminaron en abortos. A s\u00faa posici\u00f3n torn\u00e1base dif\u00edcil a medida que Carlos continuaba tendo bastardos coas s\u00faas amantes, con todo el insistiu de que a tratasen con respecto, e rexeitou divorciarse dela. Logo da morte de Carlos en 1685, Catarina permaneceu en Inglaterra durante o reinado do seu cu\u00f1ado Xacobe VII, e volveu a Portugal ao ser entronizados en forma conxunta Guillerme III e Mar\u00eda II.\nCatarina morreu en Lisboa, o 31 de decembro de 1705, aos 67 anos de idade, sendo sepulta na cripta real da igrexa de Sao Vicente de Fora, Portugal.\nCatarina \u00e9 famosa por introducir o costume de tomar o t\u00e9 en Inglaterra.\n\u00daltimos anos.\nAo final da enfermidade Carlos en 1685, mostrou a ansiedade de reconciliaci\u00f3n coa fe cat\u00f3lica, e exhibiu unha gran dor pola s\u00faa morte. M\u00e1is adiante no mesmo ano, sen \u00e9xito, intercedeu ante Xacobo pola vida de James Scott , fillo ilex\u00edtimo de Carlos, xa que foi o l\u00edder da Rebeli\u00f3n de Monmouth malia que en rebeli\u00f3n contara co apoio representada polos protestantes contra unha firme oposici\u00f3n \u00e1 Igrexa Cat\u00f3lica.\nCatarina permaneceu en Inglaterra, vivindo en Somerset House, a trav\u00e9s do reinado de Xacobo e o seu deposici\u00f3n na Revoluci\u00f3n Gloriosa de Guillerme III e Mar\u00eda II. Inicialmente en bos t\u00e9rminos con Guillerme e Mar\u00eda, a s\u00faa situaci\u00f3n deteriorouse como a pr\u00e1ctica da s\u00faa relixi\u00f3n dando lugar a malentendidos e o illamento cada vez maior. Un proxecto de lei foi presentado ao Parlamento para limitar o n\u00famero de axentes cat\u00f3licos de Catarina, e que foi advertido de non axitar en contra do goberno. Finalmente regresou a Portugal en marzo de 1692.\nApoiou o Tratado de Methuen, en 1703 con Inglaterra e actuou como rexente do seu irm\u00e1n, Pedro II, en 1701 e 1704-05. Morreu no Palacio de Bemposta en Lisboa o 31 de decembro de 1705 e foi enterrada no Mosteiro dos Xer\u00f3nimos, en Bel\u00e9m, Lisboa ."}
{"id": "321009", "revid": "56817", "url": "https://gl.wikipedia.org/wiki?curid=321009", "title": "Alcalixen\u00e1ceas", "text": "As alcalixen\u00e1ceas (Alcaligenaceae) son unha familia de bacterias, inclu\u00eddas na orde das Burkholderiales. Os seus membros poden atoparse nas augas, no solo e en animais, inclu\u00eddos os humanos. Alg\u00fans x\u00e9neros como \"Bordetella\" conte\u00f1en especies que son pat\u00f3xenas para os humanos e alg\u00fans animais."}
{"id": "321010", "revid": "27155", "url": "https://gl.wikipedia.org/wiki?curid=321010", "title": "Alcaligenaceae", "text": ""}
{"id": "321013", "revid": "1888", "url": "https://gl.wikipedia.org/wiki?curid=321013", "title": "Manuel Pesqueira", "text": "Manuel Pesqueira Salgado, nado en Lanta\u00f1\u00f3n (Paradela, Meis) o 7 de decembro de 1911 e finado en Pontevedra o 7 de febreiro 1988, foi un pintor galego.\nTraxectoria.\nAtra\u00eddo pola pintura. Trasladouse a Pontevedra aos 16 anos para estudar maxisterio, onde co\u00f1eceu a Alfonso Daniel Rodr\u00edguez Castelao, Carlos Maside e Arturo Souto. Vinculouse \u00e1s Irmandades da Fala, despois simpatizou co Partido Galeguista e colaborou en \"A Nosa Terra\". En 1933 fixo a s\u00faa primeira exposici\u00f3n en Pontevedra. Marchou \u00e1 Escola Municipal de Artes e Oficios de Vigo e despois a Madrid. Coa vitoria do Frente Popular foi concelleiro de Meis polo Partido Galeguista. Logo do golpe de Estado do 18 de xullo de 1936 sufriu varios intentos de agresi\u00f3n de falanxistas, polo que se enrolou na Lexi\u00f3n. Foi combatente na Guerra civil e ferido na fronte de Arag\u00f3n en 1938, resultou co brazo dereito inutilizado. En 1939, no hospital de Vilagarc\u00eda de Arousa, comezou a pintar coa man esquerda. Viviu en Vilagarc\u00eda onde casou en 1942 e despois trasladouse \u00e1 Coru\u00f1a.\nEn 1951 o Centro Gallego de Buenos Aires organizou unha exposici\u00f3n colectiva na Sala Vel\u00e1zquez na que participaron, ademais de Manuel Pesqueira, Laxeiro, Isaac D\u00edaz Pardo, Carlos Maside e Xulia Minguill\u00f3n. Expuxo en Madrid, Santiago de Compostela, Vigo e Par\u00eds (1984).\nVida persoal.\nCasou con Carmen Collazo Grela en 1942, e foi pai de Jos\u00e9 e Manuel Pesqueira Collazo."}
{"id": "321014", "revid": "1888", "url": "https://gl.wikipedia.org/wiki?curid=321014", "title": "Manuel Pesqueira Salgado", "text": ""}
{"id": "321015", "revid": "22570", "url": "https://gl.wikipedia.org/wiki?curid=321015", "title": "Cerro testemu\u00f1a", "text": "Un cerro testemu\u00f1a ou inselberg \u00e9 un cumio ou pequena monta\u00f1a illada, polo xeral rochosa, n\u00faa e como desgastada, que emerxe dun xeito abrupto dunha planicie, m\u00e1is baixa e erosionada. Son formas caracter\u00edsticas de rexi\u00f3ns \u00e1ridas ou semi\u00e1ridas, como os desertos de \u00c1frica e Arabia.\nO termo alem\u00e1n \"inselberg\", \"monte illa\", foi introducido polo xe\u00f3logo Wilhelm Bornhardt en 1900 para caracterizar as monta\u00f1as prec\u00e1mbricas, xeralmente monol\u00edticas, de gneis e granito, que emerxen abruptamente do terreo plano que as rodea.\nTr\u00e1tase dun relevo residual esculpido pola erosi\u00f3n. \u00c9 unha testemu\u00f1a da evoluci\u00f3n e retroceso dun relevo dunha plataforma continental, onde hai capas de rochas duras e brandas dispostas horizontalmente, nas que a erosi\u00f3n esculpiu paisaxes tam\u00e9n horizontais.\nAo aumentar a erosi\u00f3n producida polos r\u00edos nas capas brandas van form\u00e1ndose outeiros, e se a altiplanicie \u00e9 atacada pola erosi\u00f3n por todos os lados aparecen os cerros testemu\u00f1a cos cumes planos. Son pois, as \"testemu\u00f1as\" da plataforma que existiu nese lugar hai mill\u00f3ns de anos.\nTipos.\nAlg\u00fans exemplos deste tipo de formaci\u00f3ns xeol\u00f3xicas son: a Monta\u00f1a Pilot, en Carolina do Norte (EE. UU.); a meseta de Dori, en Burkina Faso e o cerro La Teta, na pen\u00ednsula de La Guajira (no mar Caribe, entre Colombia e Venezuela), e os \"cerros\" da G\u00fciana Venezolana.\nSon bastante com\u00fans nas concas sedimentarias da Meseta Central da pen\u00ednsula Ib\u00e9rica, na depresi\u00f3n do Ebro e nos relevos tabulares. Na Comunidade de Madrid (Espa\u00f1a) hai alg\u00fans exemplos: Cerro Buenavista, Cerro de los \u00c1ngeles, Cerro del Viso e Cerros de la Mara\u00f1osa. Son abundantes tam\u00e9n na provincia de Palencia, tanto \u00e9 as\u00ed que unha das s\u00faas comarcas meridionais recibe o nome de \"El Cerrato\".\nNo Brasil, son com\u00fans inselbergs gran\u00edticos ou granitoides, tendo ent\u00f3n unha forma esferoidal e de alta inclinaci\u00f3n (cerca dos 40\u00ba). \u00c9 o caso do P\u00e3o de A\u00e7\u00facar, no R\u00edo de Xaneiro. Ademais deste, este relevo pode encontrarse na rexi\u00f3n do Sert\u00e3o nordestino, denominado \"pol\u00edgono das secas\". Este tipo de formaci\u00f3n tam\u00e9n \u00e9 moi com\u00fan na provincia de Nampula en Mozambique.\nNo sur e centro-sur de \u00c1frica, unha formaci\u00f3n similar de granito co\u00f1\u00e9cese como \"koppie\", palabra afrikaans que significa \"pequeno cabezo\", derivada do termo neerland\u00e9s kopje.\nActualmente, independentemente da orixe xeol\u00f3xica, e para fins ecol\u00f3xicos e flor\u00edsticos, o termo designa formaci\u00f3ns rochosas que sustentan unha vexetaci\u00f3n espec\u00edfica, claramente diferenciada da das zonas planas circundantes.\nA vexetaci\u00f3n destes ecosistemas destaca das demais polas s\u00faas caracter\u00edsticas flor\u00edsticas, estruturais, fision\u00f3micas e, principalmente, polo elevado endemismo. Os inselbergs son ecosistemas moi distintos e constit\u00faen refuxios importantes para a investigaci\u00f3n da biodiversidade, xa que presentan unha vexetaci\u00f3n exclusiva e caracter\u00edstica, asociada a condici\u00f3ns moi peculiares.\nEstes ambientes enc\u00f3ntranse baixo condici\u00f3ns de estr\u00e9s h\u00eddrico, altos niveis de radiaci\u00f3n solar e presentan pouca dispo\u00f1ibilidade de substrato. Estas condici\u00f3ns abi\u00f3ticas severas son factores determinantes na adaptaci\u00f3n das especies que al\u00ed viven, actuando directamente na formaci\u00f3n de ecotipos, razas locais e especies biol\u00f3xicas."}
{"id": "321016", "revid": "22795", "url": "https://gl.wikipedia.org/wiki?curid=321016", "title": "Inselberg", "text": ""}
{"id": "321017", "revid": "22795", "url": "https://gl.wikipedia.org/wiki?curid=321017", "title": "Kopje", "text": ""}
{"id": "321019", "revid": "23204", "url": "https://gl.wikipedia.org/wiki?curid=321019", "title": "Cobaia", "text": "A cobaia, ou coello de Indias, Cavia porcellus , \u00e9 unha especie h\u00edbrida dom\u00e9stica de roedor histricomorfo da familia dos cav\u00edidos, resultado do cruzamento de varias especies do x\u00e9nero \"Cavia\" realizados na rexi\u00f3n andina de Am\u00e9rica do Sur, con rexistros arqueol\u00f3xicos encontrados desde Colombia e Ecuador at\u00e9 Per\u00fa e Bolivia.\nAlcanza un peso de at\u00e9 1\u00a0kg. Vive entre cinco e oito anos.\nA especie foi descrita por primeira vez polo naturalista su\u00edzo Conrad von Gesner en 1554.\nO seu nome cient\u00edfico d\u00e9bese \u00e1 descrici\u00f3n de Erxleben en 1777, e \u00e9 unha mestura da designaci\u00f3n do x\u00e9nero de Pallas (1766) e o nome espec\u00edfico dado por Linneo (1758).\nTaxonom\u00eda.\nA especie foi descrita por primeira vez en 1777 polo naturalista alem\u00e1n Johann Christian Erxleben, baixo o nome de \"Mus porcellus\".\nPosteriormente foi adscrita ao x\u00e9nero \"Cavia\".\nSin\u00f3nimos.\nAo longo do tempo foi co\u00f1ecida polos seguintes sin\u00f3nimos:\nRelaci\u00f3n co home.\nDomesticaci\u00f3n e consumo.\nA domesticaci\u00f3n deste roedor, para consumo humano deuse hai 7000 anos nos Andes Centrais, especificamente no actual departamento de Jun\u00edn, Per\u00fa, na mesma rexi\u00f3n onde se produciu a domesticaci\u00f3n da alpaca. Ao longo do tempo, o home andino criou cobaias para consumir a s\u00faa carne e incluso, nalgunhas zonas, para facer roupa coa s\u00faa pel. Nos pa\u00edses andinos existe unha poboaci\u00f3n est\u00e1bel de m\u00e1is ou menos 35 mill\u00f3ns de cobaias, sendo o Per\u00fa onde maior poboaci\u00f3n hai, e onde m\u00e1is se consome este animal, m\u00e1is de 65 mill\u00f3ns, producidos por unha poboaci\u00f3n m\u00e1is ou menos est\u00e1bel de 22 mill\u00f3es de animais criados basicamente con sistemas de produci\u00f3n familiar. A poboaci\u00f3n estimada de autoconsumo en Ecuador \u00e9 de 15 mill\u00f3ns de cabezas de cobaias, bastante inferior \u00e1 produci\u00f3n comercial, que se estima en 50 mill\u00f3ns.\nUtilizaci\u00f3n como mascota.\nOutra das raz\u00f3ns para a crianza deste roedor \u00e9 para comercializalo como animal de compa\u00f1\u00eda. Na actualidade cr\u00edase cada vez m\u00e1is para telo como mascota, ao poder convivir con nenos pequenos. Como tales pref\u00edense os denominados \"cuy de tipo 3\", \u00e9 dicir, as cobaias de pelo longo e lacio chamadas \"cobaias de Angora\".\nUso en investigaci\u00f3n.\nA cobaia \u00e9 un animal moi com\u00fan para a experimentaci\u00f3n en investigaci\u00f3n biom\u00e9dica, de a\u00ed que a expresi\u00f3n \"cobaia\" ou \"coello de Indias\" se utilice popularmente como sin\u00f3nimo de obxecto de experimentaci\u00f3n.\nAlimentaci\u00f3n.\nAs cobaias son animais herb\u00edvoros, polo que a achega de fibra no alimento \u00e9 indispens\u00e1bel. Por outro lado, a achega de vitamina C \u00e9 altamente necesaria, pois as cobaias, os primates e os morcegos son as \u00fanicas especies que non sintetizan esta vitamina.\nPara previr deficiencias hai que procurar \u00e1 mascota unha dieta variada. O feo serve para cubrir as s\u00faas necesidades de hidratos de carbono e de fibra. A alfalfa out\u00f3rgalles calcio para os seus \u00f3sos e \u00e9 fundamental. A froita e a verdura axudan a satisfacer as s\u00faas necesidades en vitaminas e gran parte do l\u00edquido necesario. Para a comida conv\u00e9n utilizar recipientes de barro cer\u00e1mico pesados, que resistan a inclinaci\u00f3n e a conseguiente ca\u00edda do alimento. Os seus lados deben ser o bastante altos para manter o material de cama e as feces lonxe da comida. Por outro lado, \u00e9 moi importante que toda a comida fresca que lle deamos \u00e1s nosas cobaias estea a temperatura ambiente; nunca pode estar recentemente sacada do refrixerador.\nGran parte das s\u00faas necesidades de l\u00edquidos quedan cubertas pola inxesti\u00f3n de alimentos frescos. Por\u00e9n, deben de ter sempre \u00e1 s\u00faa diposici\u00f3n un bebedeiro con auga limpa e fresca.\nAs cobaias son animais que realizan cecotrofia, forma de coprofaxia espec\u00edfica a certos roedores; \u00e9 dicir, comen as feces directamente do ano, antes de que cheguen ao solo. Esta \u00e9 unha boa forma de aproveitar todos aqueles nutrientes que pasaron directamente polo tracto gastrointestinal sen seren absorbidos, como algunhas vitaminas, por exemplo.\nSa\u00fade e hixiene.\nPara ter as cobaias sans e evitar enfermidades d\u00e9bese:\nGastronom\u00eda.\nEn Bolivia, no suroeste de Colombia, en Ecuador e no Per\u00fa, cr\u00edanse razas de carne deste roedor para o consumo popular, utilizadas en diversas preparaci\u00f3ns culinarias nestes pa\u00edses. Gastr\u00f3nomos famosos consid\u00e9rano un manxar.\nCrese que pos\u00fae niveis elevados de omega\u00a03. Ademais a s\u00faa carne pos\u00fae un alto valor nutritivo: pouca graxa (s\u00f3 7,6 %) e moita prote\u00edna (20,3 %)."}
{"id": "321020", "revid": "1131", "url": "https://gl.wikipedia.org/wiki?curid=321020", "title": "Queixo de Ma\u00f3", "text": "Queixo de Ma\u00f3 (en ) \u00e9 un queixo de pasta prensada non cocida de leite de vaca que conta cun Consello Regulador de Denominaci\u00f3n de orixe protexida (DOP). Ten forma paralelepip\u00e9dica e arestas redondeadas, elaborado e madurado exclusivamente en Menorca, segundo a tradici\u00f3n e a normativa recollida no regulamento da DOP.\nFoi no ano 1985 cando obtivo de xeito definitivo a denominaci\u00f3n de orixe queixo Mah\u00f3n, e posteriormente no ano 1998 incorporouse a palabra Menorca, pasando a chamarse Mah\u00f3n-Menorca."}
{"id": "321021", "revid": "23204", "url": "https://gl.wikipedia.org/wiki?curid=321021", "title": "Queixo de Mah\u00f3n", "text": ""}
{"id": "321022", "revid": "23204", "url": "https://gl.wikipedia.org/wiki?curid=321022", "title": "Formatge de Ma\u00f3", "text": ""}
{"id": "321023", "revid": "22795", "url": "https://gl.wikipedia.org/wiki?curid=321023", "title": "Coello de Indias", "text": ""}
{"id": "321024", "revid": "22795", "url": "https://gl.wikipedia.org/wiki?curid=321024", "title": "Cavia porcellus", "text": ""}
{"id": "321025", "revid": "54336", "url": "https://gl.wikipedia.org/wiki?curid=321025", "title": "Nacemento da Virxe", "text": ""}
{"id": "321026", "revid": "54336", "url": "https://gl.wikipedia.org/wiki?curid=321026", "title": "Natividade da Virxe Mar\u00eda", "text": "O nacemento da Virxe ou Natividade de Mar\u00eda cel\u00e9brase como unha festa lit\u00farxica no santoral cat\u00f3lico e na maior\u00eda dos santorais anglicanos e que se celebra o 8 de setembro, nove meses despois da solemnidade da s\u00faa Inmaculada Concepci\u00f3n celebrada o 8 de decembro.\nOrixe.\nEsta festa, como a da Asunci\u00f3n de Mar\u00eda, ten a s\u00faa orixe en Xerusal\u00e9n. Comezou no s\u00e9culo V como a festa da \"basilica Sanctae Mariae ubi nata est\", actualmente a Bas\u00edlica de Santa Ana. No s\u00e9culo VII, a festa celebr\u00e1base polos bizantinos e en Roma como a festa do nacemento da Boaventurada Virxe Mar\u00eda. A festa tam\u00e9n se celebra polos cristi\u00e1ns sirios o 8 de setembro e polos cristi\u00e1ns coptos no 1 Bashans (isto \u00e9, o 9 de maio).\nA festa foi inclu\u00edda no Calendario Tridentino para o 8 de setembro e permaneceu nesa data.\nAdvocaci\u00f3ns marianas.\nExisten numerosas advocaci\u00f3ns marianas locais que se celebran nesta festividade, entre as que destaca en Galicia a da Nosa Se\u00f1ora da Franqueira, na Ca\u00f1iza.\nRepresentaci\u00f3n art\u00edstica.\nA escena foi frecuentemente representada na arte, como parte de ciclos da Vida de Mar\u00eda. Representaci\u00f3ns medievais tard\u00edas son a mi\u00fado valiosos documentos de interiores dom\u00e9sticos e os seus arranxos - nesta \u00e9poca o interior \u00e9 a mi\u00fado de casas adi\u00f1eiradas. Entre eles est\u00e1n:"}
{"id": "321027", "revid": "54336", "url": "https://gl.wikipedia.org/wiki?curid=321027", "title": "Ventura Misa Bertemati", "text": "Ventura Misa e Bertemati, nado en Baiona o 15 de maio de 1802 e finado en Xerez da Fronteira o 23 de xaneiro de 1885, foi un empresario adegueiro e fil\u00e1ntropo galego.\nTraxectoria.\nInstalouse en Xerez da Fronteira, e en 1844 creou xunto co seu irm\u00e1n, Manuel Mar\u00eda Misa unha importante firma para o comercio dos vi\u00f1os.\nO concello de Baiona dedicoulle o nome dunha r\u00faa, na zona hist\u00f3rica da vila."}
{"id": "321028", "revid": "1131", "url": "https://gl.wikipedia.org/wiki?curid=321028", "title": "Playmobil", "text": "Playmobil \u00e9 unha li\u00f1a de xoguetes de pl\u00e1stico fabricados polo grupo Brandst\u00e4tter (geobra \"Brandst\u00e4tter\" GmbH &amp; Co KG) con sede en Zirndorf (Alema\u00f1a).\nA base destes xoguetes \u00e9 un boneco de 7,5 cm de alto. As s\u00faas partes m\u00f3biles son a cabeza, os brazos e as pernas (e nalg\u00fans poucos casos, s\u00f3 unha) e dependendo da s\u00faa antig\u00fcidade tam\u00e9n os pulsos. Estas figuras dispo\u00f1en de multitude de accesorios, veh\u00edculos, edificios, plantas e animais na s\u00faa mesma escala que permiten crear unha gran cantidade de escenarios e situaci\u00f3ns nas que o neno toma o control dando movemento.\nHistoria.\nEn 1876, Andreas Brandst\u00e4tter fundou a empresa en F\u00fcrth (Baviera) para producir artigos ornamentais e seguros. O seu fillo Georg foi que modificou o nome da compa\u00f1\u00eda en 1905 polo de Geobra, creado como acr\u00f3nimo do seu nome. En 1921 a compa\u00f1\u00eda fabricaba principalmente produtos met\u00e1licos como tel\u00e9fonos e caixas rexistradoras e en 1954 cambiou a s\u00faa produci\u00f3n cara ao pl\u00e1stico, desenvolvendo, entre outras cousas alg\u00fans xoguetes de pl\u00e1stico como coches ou o famoso hula hoop.\nEn 1971, en plena crise do petr\u00f3leo, a empresa decidiu que deb\u00eda reducir o tama\u00f1o dos seus produtos. Hans Beck, xefe de desenvolvemento de Geobra tivo a idea de realizar veh\u00edculos de pl\u00e1stico m\u00e1is pequenos que os que fabricaba a empresa cunhas pequenas figuras. O enxe\u00f1eiro acabou centr\u00e1ndose m\u00e1is nas propias figuras e os seus accesorios. Hans Beck \u00e9 reco\u00f1ecido unanimemente como o pai de Playmobil.\nO 2 de febreiro de 1974 presentouse por primeira vez Playmobil no sal\u00f3n de N\u00faremberg con grande \u00e9xito.\nAs primeiras figuras que se crearon eran obreiros, indios e cabaleiros medievais e ao principio as figuras non levaban armas. Cederon tras recibir cartas de pais e nenos queix\u00e1ndose. O dese\u00f1o dos bonecos de Playmobil f\u00edxose observando os debuxos que fan os nenos: cabeza e ollos grandes, sorriso, sen detalles como nariz ou orellas... en definitiva unha figura humana pero moi simple. As figuras te\u00f1en ademais o tama\u00f1o ideal para que o neno as poida gardar no peto. Obtense as\u00ed unha figura sempre riseira que o neno pode manipular facilmente e converter mediante accesorios nun individuo de calquera \u00e9poca ou profesi\u00f3n.\nA diferenza doutros xoguetes con forma humana, os playmobil mant\u00e9\u00f1ense en p\u00e9 con facilidade o que permite unha maior flexibilidade para xogar. Ademais as s\u00faas mans con forma de U toman con moita facilidade os accesorios (armas, ferramentas, instrumentos m\u00e9dicos e mesmo xoguetes), a cabeza ten ademais unha marca especial para intercambiar chapeus, cinchas (cintas para suxeitar o pelo), e cascos.\nProdutos e licenzas.\nOs playmobil incl\u00faen figuras de adultos, vellos, nenos e beb\u00e9s. Tam\u00e9n hai todo tipo de animais, inclu\u00edndo un modelo da Arca de No\u00e9. Durante moito tempo a marca distintiva das figuras femininas adultas foi a minisaia; m\u00e1is tarde incorporouse a saia longa e dende 1986 estilizouse a s\u00faa figura.\nDurante as d\u00e9cadas dos anos 1970 e 1980 houbo empresas \u00e1s que Playmobil cedeu a s\u00faa licenza para fabricar e comercializar os seus produtos en certos pa\u00edses, entre outros:\nEn 1991 dese\u00f1ouse unha li\u00f1a especial para menores de tres anos, denominada Playmobil 1.2.3., cuxas figuras e obxectos pos\u00faen caracter\u00edsticas similares \u00e1 serie orixinal, pero a\u00ednda m\u00e1is simplificadas. Desa forma ev\u00edtanse as pezas pequenas, perigosas para os menores.\nCada segundo fabr\u00edcanse 3,2 figuras (mentres que nese mesmo tempo s\u00f3 nacen 2,6 seres humanos) e calc\u00falase que hai unhas 2700 mill\u00f3ns de figuras en todo o mundo, cifra equivalente \u00e1 poboaci\u00f3n da China e a India xuntas. Se todas as figuras existentes se collesen da man, dar\u00edan a volta ao mundo entre 3 ou 4 veces.\nPlaymobil non cotiza en bolsa xa que non depende de accionistas nin ningu\u00e9n planifica a s\u00faa xesti\u00f3n. O seu creador, Horst Brandst\u00e4tter, asegurouse de que unha fundaci\u00f3n ben\u00e9fica creada por el mesmo lle sucedese cando el morrese.\nAsociacionismo.\nA popularidade das figuras de Playmobil levou \u00e1 creaci\u00f3n de diversas asociaci\u00f3ns de afeccionados e coleccionistas nos pa\u00edses onde foron comercializadas, que organizan exposici\u00f3ns, feiras e outros eventos relacionados coa marca; en Espa\u00f1a existen d\u00faas, Aesclick e Somosclicks. A primeira delas coorganizou en 2010 a exposici\u00f3n celebrada en Barbastro (Huesca) que logrou a marca mundial de figuras exhibidas, con 68\u00a0808."}
{"id": "321029", "revid": "109216", "url": "https://gl.wikipedia.org/wiki?curid=321029", "title": "Diamante mandar\u00edn", "text": "O diamante mandar\u00edn (Taeniopygia guttata), tam\u00e9n co\u00f1ecido como diamante cebra de Timor ou pimp\u00edn cebra, \u00e9 unha especie de ave paseriforme orixinaria de Australia, caracter\u00edstica pola s\u00faa plumaxe de suave cor crema e peteiro e patas de forte cor avermellada.\nHai d\u00faas subespecies de diamante mandar\u00edn: \"Taeniopygia guttata guttata\", de tama\u00f1o m\u00e1is pequeno, que habita desde Indonesia at\u00e9 as costas australianas; e \"Taeniopygia gutatta castanotis\", que se atopa en Australia continental e \u00e9 de tama\u00f1o m\u00e1is grande.\nO diamante mandar\u00edn introduciuse tam\u00e9n nos Estados Unidos e Portugal.\nDistribuci\u00f3n e h\u00e1bitat.\nDistrib\u00faese polas illas Menores da Sonda, tales como as de Sumba, Flores, Timor e outras de m\u00e1is reducida dimensi\u00f3n. A subespecie australiana, T. g. castanotis, \u00e1chase presente en boa parte do continente, especialmente na rexi\u00f3n seca do interior. Non se atopa nas h\u00famidas selvas chuviosas das zonas costeiras.\nComportamento.\nO diamante mandar\u00edn \u00e9 un paxaro moi sociable e \u00e9 posible velo formando bandadas compostas por parellas cuxo n\u00famero oscila entre as 25 e 100.\nA dispo\u00f1ibilidade de auga en superficie constit\u00fae un factor crucial na estrutura da s\u00faa forma de vida xa que se mante\u00f1en o m\u00e1is preto posible dos puntos nos que se atopa. O diamante mandar\u00edn adaptouse moi ben \u00e1s terras \u00e1ridas e que como consecuencia diso \u00e9 capaz de beber auga cun contido moito m\u00e1is elevado de sal que a maior\u00eda das demais especies. As\u00ed mesmo tam\u00e9n conta coa capacidade de reter a auga cando a maior\u00eda dos paxaros elim\u00ednana a trav\u00e9s dos ouri\u00f1os, o cal fai posible que esta especie poida resistir durante longos per\u00edodos de tempo sen beber.\nO diamante mandar\u00edn, xunto con outras especies ex\u00f3ticas que conseguen sobrevivir en condici\u00f3ns propias do deserto, bebe mergullando o pico na auga e succion\u00e1ndoa, dun modo parecido \u00e1s pombas. Isto perm\u00edtelles beber con maior rapidez (e abandonar con presteza a charca onde corren o perigo de sufrir un ataque por parte dalg\u00fan depredador) e igualmente aproveitar as pequenas pingas depositadas na vexetaci\u00f3n, nos recunchos das rocas e noutros puntos que non ser\u00edan tan f\u00e1ciles de alcanzar de facer uso de m\u00e9todos convencionais propios doutros paxaros. O diamante mandar\u00edn bebe cara \u00e1 metade do d\u00eda mentres que outras especies fano ao amencer ou durante as primeiras horas da ma\u00f1\u00e1.\nCanto.\n\u00c9 unha ave moi bulliciosa, o seu canto \u00e9 un forte \"beep\", moi parecido a cando se fai soar un patito de goma, que soando repetidamente conforma unha canci\u00f3n con certo grao de complexidade. Cada ave ten un canto distinto, a\u00ednda que diamantes da mesma li\u00f1a sangu\u00ednea exhibir\u00e1n cantos parecidos.\nO diamante mandar\u00edn macho comezar\u00e1 a cantar na puberdade. O seu canto partir\u00e1 como alg\u00fans sons soltos, pero a medida que crecen vaise perfeccionando. Durante ese proceso ir\u00e1 aprendendo sons da s\u00faa contorna, moitas veces usando o canto do seu pai ou doutros machos como inspiraci\u00f3n.\nReproduci\u00f3n.\nNas rexi\u00f3ns \u00e1ridas do interior de Australia a choiva non ten car\u00e1cter estacional, como sucede no caso nas zonas costeiras, e resulta totalmente impredicible cando aparecer\u00e1. Como resultado desta situaci\u00f3n, o diamante mandar\u00edn vese condicionado pola meteorolog\u00eda en canto ao seu ciclo de cr\u00eda e debido a tal circunstancia comeza a constru\u00edr o seu ni\u00f1o axi\u00f1a que empeza a chover. Este ciclo \u00e1chase tan ligado \u00e1s precipitaci\u00f3ns que a especie pode chegar a ter d\u00faas ou tres postas nun ano ou pola contra non realizar ning\u00fan se non chega a choiva. O v\u00ednculo que une \u00e1 parella \u00e9 forte, e crese que se establece para toda a vida ata que un dos dous morre, nese caso o que sobrevive buscar\u00e1 un novo compa\u00f1eiro.\nNas \u00e1reas de Australia en que as condici\u00f3ns climatol\u00f3xicas son menos rigorosas, a cr\u00eda m\u00e1is regular e ten lugar xeralmente ao longo de todo o ano coa soa excepci\u00f3n dos meses m\u00e1is fr\u00edos do inverno.\nConstruci\u00f3n do ni\u00f1o.\nAs choivas dar\u00e1n lugar a que fagan a s\u00faa aparici\u00f3n as plantas gram\u00edneas coas que se alimenta o diamante mandar\u00edn, e tam\u00e9n moitos insectos, por cuxo motivo non perde tempo e procede a constru\u00edr o seu ni\u00f1o. P\u00faidose observar que naqueles lugares en que a dispo\u00f1ibilidade de auga \u00e9 m\u00e1is segura ao longo de todo o ano, \u00e9 a femia en solitario a que constr\u00fae o ni\u00f1o mentres que o macho leva a cabo o labor de transportar os materiais.\nCon todo, trat\u00e1ndose da parte interna, ambos contrib\u00faen ao seu acabado, o cal indubidablemente se debe \u00e1 necesidade de imprimir certa celeridade ao ciclo de cr\u00eda. Os puntos elixidos para instalar o ni\u00f1o var\u00edan considerablemente e o mesmo ocorre coa s\u00faa calidade. Ante todo, o maior grao de preferencia incl\u00ednase polos arbustos espesos pero conv\u00e9n sinalar que o diamante mandar\u00edn instalarao en calquera lugar que estime apropiado, inclu\u00eddo o chan entre a herba. Tam\u00e9n pode ocorrer que se decida por antigos ni\u00f1os doutros paxaros, ocos existentes nas \u00e1rbores, termiteoros, postes e inclusos grandes ni\u00f1os constitu\u00eddos por ramallada e previamente ocupados por aves de presa.\nA parte externa do ni\u00f1o \u00e1chase formada por poli\u00f1as ou ra\u00edces que derivan cara a outras de tipo m\u00e1is suave e de menor dimensi\u00f3n a medida que se van achegando ao momento en que ter\u00e1 lugar a cr\u00eda dos pitos, o cal se acha recuberto de plumas, anacos de herba, pelos de coello e calquera outro material que a parella poida conseguir. O ni\u00f1o pode estar rematado por unha c\u00fapula pero tam\u00e9n poida que careza de cuberta e certamente podemos dicir que non responde \u00e1 bela estrutura que caracteriza o das especies de aut\u00e9nticos tecel\u00e1ns.\nOvos.\nO n\u00famero de ovos dunha posta pode estar entre os 3 e os 7. Son de cor branca puro e o seu tama\u00f1o \u00e9 as\u00ed mesmo variable, mesmo dentro dunha mesma posta, pero o seu tama\u00f1o medio rolda os 15\u00a0mm.\nIncubaci\u00f3n.\nOs ovos son incubados por ambos os proxenitores que os incuban por quendas de aproximadamente unha hora e media. Cada un deles abandona o ni\u00f1o ao ouvir o canto de chamada da s\u00faa parella cando esta se aproxima e deste xeito a substituci\u00f3n non ten lugar no interior. Durante a noite, en cambio, ambos os paxaros permanecen dentro. A incubaci\u00f3n xeralmente in\u00edciase unha vez que foi posto o cuarto ovo e dura entre 12 e 15 d\u00edas, o cal depende da temperatura reinante.\nEmancipaci\u00f3n.\nOs novos pitos crecen con moita rapidez, xeralmente \u00e1chanse en condici\u00f3ns de abandonar o ni\u00f1o ao alcanzar as tres semanas de idade. Regresan con todo de forma continuada para pasar a noite xunto aos seus pais que osseguen alimentando ata que te\u00f1en dez d\u00edas m\u00e1is, en cuxo momento xa son plenamente independentes.\nNo devandito instante poden abandonar o ni\u00f1o para buscar o seu propio lugar no que poder pasar a noite ou tam\u00e9n cabe que utilicen o ni\u00f1o dos seus pais se a femia decide que querer\u00eda un novo para a s\u00faa pr\u00f3xima posta.\nA muda.\nOs exemplares novos de diamante mandar\u00edn comezan a s\u00faa muda ao chegar \u00e1 idade de 8-9 semanas e finaliza despois de que transcorra un per\u00edodo de 4-7 semanas, o cal sup\u00f3n que se achan en condici\u00f3ns de cr\u00eda no \u00e1mbito silvestre tras cumprir os tres meses aproximadamente.\nSociabilidade.\nO diamante mandar\u00edn \u00e9 extremadamente sociable e diso te\u00f1en clara percepci\u00f3n os que integran unha comunidade. Vis\u00edtanse mutuamente nos seus ni\u00f1os sen que xurda ning\u00fan problema pero non toleran a presenza doutros exemplares da s\u00faa mesma especie se prove\u00f1en doutra comunidade. Mostran gran valent\u00eda na defensa dos seus ni\u00f1os contra os membros doutras especies, mesmo aqueles que cabe que sexan de tama\u00f1o algo maior que eles.\nSon moi cautos e non permiten que as persoas se lles acheguen a distancias moi curtas como no caso doutros paxaros. Adapt\u00e1ronse, con todo, \u00e1 vida urbana e \u00e9 posible atopalos ao redor de moitos asentamentos humanos, onde se aproveitan en forma plena dos cultivos agr\u00edcolas e da dispo\u00f1ibilidade de auga.\nAlimentaci\u00f3n.\nAs gram\u00edneas constit\u00faen a base da dieta do diamante mandar\u00edn. As s\u00faas sementes son recollidas no chan ou ben picoteadas en voo directamente da planta e non se sabe de ning\u00fan caso no que se aferrasen a elas como \u00e9 habitual en moitas outras especies. Consomen as sementes tanto de plantas nativas como introducidas e tam\u00e9n inxiren un reducido n\u00famero de diversos insectos, inclu\u00eddos os t\u00e9rmites. Poden comer anacos de cenoria, maz\u00e1 e tam\u00e9n leituga. Deben tomar auga todos os d\u00edas, porque se lles falta s\u00f3 un d\u00eda, morren por deshidrataci\u00f3n."}
{"id": "321032", "revid": "98629", "url": "https://gl.wikipedia.org/wiki?curid=321032", "title": "Beggiatoa", "text": "Beggiatoa \u00e9 un x\u00e9nero de bacterias da orde Thiotrichales. Recibe o seu nome polo m\u00e9dico e bot\u00e1nico italiano F. S. Beggiato. Estes microorganismos viven en ambientes ricos en xofre. O bot\u00e1nico ruso Sergei Winogradsky, durante as s\u00faas investigaci\u00f3ns no laboratorio de bot\u00e1nica de Anton de Bary en 1887, descubriu que \"Beggiatoa\" oxidaba sulfuro de hidr\u00f3xeno (H2S) como fonte de enerx\u00eda, formando pingui\u00f1as de xofre intracelular. Winogradsky denominou esta forma de metabolismo inorgoxidaci\u00f3n (oxidaci\u00f3n de compostos inorg\u00e1nicos). Este descubrimento representou o primeiro caso descrito de litotrofia.\nH\u00e1bitat.\n\"Beggiatoa\" pode atoparse en ambientes mari\u00f1os e de auga doce. Poden xeralmente atoparse en h\u00e1bitats que te\u00f1en altos niveis de sulfuro de hidr\u00f3xeno. Estes ambientes incl\u00faen emanaci\u00f3ns fr\u00edas hidrotermais mari\u00f1as, fontes sulfurosas, auga contaminada por vertidos residuais, capas de lodo, e nas proximidades de chemineas hidrotermais profundas. \"Beggiatoa\" pode tam\u00e9n encontrarse na rizosfera de plantas de pantanos.\nMorfolox\u00eda.\nAs c\u00e9lulas de \"Beggiatoa\" son incoloras e discoidais ou cil\u00edndricas, e disp\u00f3\u00f1ense en longos filamenos cun di\u00e1metro celular entre 12 e 160 micr\u00f3metros (segundo as distintas subespecies). Utilizan un vac\u00faolo central masivo para acumular nitrato, que seguramente usan como aceptor de electr\u00f3ns na oxidaci\u00f3n anaerobia do sulfuro. Os filamentros est\u00e1n rodeados por un limo e poden moverse escorregando.\nMetabolismo.\n\"Beggiatoa\" pode crecer de modo quimioorgan\u00f3tro ou heter\u00f3trofo oxidando compostos org\u00e1nicos a di\u00f3xido de carbono en presenza de ox\u00edxeno, a\u00ednda que as altas concentraci\u00f3ns de ox\u00edxeno poden ser un factor limitante. Os compostos org\u00e1nicos son tam\u00e9n a fonte de carbono para a bios\u00edntese. Algunhas especies poden oxidar o sulfuro de hidr\u00f3xeno a xofre elemental como unha fonte suplementaria de enerx\u00eda (facultativamente lito-heter\u00f3trofa). O xofre producido \u00e9 almacenado intracelularmente.\nAlgunhas especies te\u00f1en a capacidade de crecemento quimiolitoaut\u00f3trofo por medio da oxidaci\u00f3n do sulfuro para obter enerx\u00eda e usando o di\u00f3xido de carbono como fonte de carbono para as bios\u00ednteses. Neste metabolismo o nitrato almacenado internamente \u00e9 o aceptor de electr\u00f3ns e \u00e9 reducido a amon\u00edaco.\nAs especies de \"Beggiatoa\" aut\u00f3trofas mari\u00f1as poden oxidar o xofre intracelular a sulfato.\nUn mecanismo que se d\u00e1 frecuentemente cando falta o ox\u00edxeno \u00e9 a reduci\u00f3n do xofre elemental. O xofre red\u00facese a sulfuro a costa do carbono almacenado ou ao engadir gas hidr\u00f3xeno. Isto pode ser unha estratexia de supervivencia para pasar os per\u00edodos sen ox\u00edxeno.\nEcolox\u00eda.\nOs filamentos poden formar densos tapetes sobre os sedimentos dos ambientes de estuarios, plataformas continentais, emanaci\u00f3ns de augas mari\u00f1as, e chemineas hidrotermais. Te\u00f1en o aspecto de capas abrancazadas e, ao estaren presentes en abundancia en ambientes mari\u00f1os que foron polucionados, poden considerarse unha especie indicadora.\n\"Beggiatoa\" e outras bacterias filamentosas poden causar problemas de dep\u00f3sitos indesexados en plantas de tratamento de augas residuais, lagoas de almacenamento de residuos industriais en plantas conserveiras, de pasta de papel, destiler\u00edas ou fundici\u00f3ns, causando un fen\u00f3meno chamado \"bulking\". As \"Beggiatoa\" poden tam\u00e9n detoxificar solos contaminados por sulfuro de hidr\u00f3xeno.\nTaxonom\u00eda.\nO x\u00e9nero \"Beggiatoa\" est\u00e1 estreitamente emparentado con \"Thioploca\"."}
{"id": "321033", "revid": "56817", "url": "https://gl.wikipedia.org/wiki?curid=321033", "title": "Schuko", "text": "Schuko \u00e9 o nome comercial rexistrado dun tipo de toma de corrente, base e clavixa, definida pola normativa CEE 7/4 como Tipo F.\nHistoria.\nO sistema Schuko foi inventado en Alema\u00f1a. Crese que en 1925, polo fabricante de material el\u00e9ctrico b\u00e1varo Albert B\u00fcttner. Bayerische Elektrozubeh\u00f6r AG, presentou a patente DE 489 003 en 1930 para un \"Stecker mit Erdungseinrichtung\" (dispositivo de conexi\u00f3n con toma de terra).\nDescrici\u00f3n.\nAs tomas de corrente Schuko son empregadas para conexi\u00f3ns dun m\u00e1ximo de 16 amperios con toma de terra, 230 voltios e 50\u00a0Hz. Existen para intensidades inferiores tomas de corrente Schuko sen toma de terra. En Espa\u00f1a segundo o REBT 2002 as tomas de corrente deben ser de tipo Schuko.\n(1) Base da toma.\n(2) Conectores para toma de terra.\n(3) Conectores de corrente, fase e neutro.\n(4) Gu\u00edas."}
{"id": "321034", "revid": "98629", "url": "https://gl.wikipedia.org/wiki?curid=321034", "title": "Gran Premio de Europa de 1985", "text": "O Gran Premio de Europa de 1985 foi unha carreira de F\u00f3rmula 1 celebrada no circu\u00edto de Circu\u00edto de Brands Hatch o 6 de outubro de 1985. Foi a d\u00e9cimo cuarta carreira da tempada .\nAyrton Senna conseguiu a pole position por sexta vez na tempada, cunha media de 225\u00b4479\u00a0km/h, a primeira vez que algu\u00e9n rodou no circu\u00edto a m\u00e1is de 225\u00a0km/h. Segundo foi Nelson Piquet, seguido dos Williams - Honda de Nigel Mansell e Keke Rosberg.\nO campi\u00f3n mundial Niki Lauda de McLaren segu\u00eda sendo incapaz de competir debido \u00e1 lesi\u00f3n na boneca que sufriu en B\u00e9lxica e foi substitu\u00eddo polo expiloto John Watson no que ser\u00eda a s\u00faa \u00faltima sa\u00edda na F\u00f3rmula Un. Watson 21\u00ba cualificado e na s\u00faa primeira carreira de F1 desde o Gran Premio de Sur\u00e1frica de terminou s\u00e9timo, s\u00f3 2 voltas atr\u00e1s e a menos dun segundo por detr\u00e1s sexto clasificado Thierry Boutsen. Tyrrell presentou de novo un equipo de dous coches na carreira co novato Italiano Ivan Capelli substitu\u00edndo a Stefan Bellof na s\u00faa primeira carreira na F\u00f3rmula Un.\nLogo dunha moi mala sa\u00edda na que caeu ao 14\u00ba posto, Alain Prost subiu 8 postos en 10 voltas, baixou de novo a noveno posto, e subiu outras 5 posici\u00f3ns, rompendo a marca de volta 3 veces no proceso. Finalmente quedou no cuarto lugar e no proceso, asegurou Campionato Mundial de Pilotos. Nigel Mansell logrou a s\u00faa primeira vitoria. Keke Rosberg quedou terceiro malia perder unha volta completa logo dunha colisi\u00f3n con Nelson Piquet causada por Ayrton Senna, quen terminou segundo. Marc Surer estivo en segunda posici\u00f3n co Brabham ata que falloulle o turbo.\nMichele Alboreto viu escapar o seu so\u00f1o do Campionato do Mundo na volta 13. Logo de parar para substitu\u00edr un pneum\u00e1tico plano na volta 11, o turbo do seu Ferrari explotou na volta 13. Alboreto, frustrado pola pouca fiabilidade de fins de tempada do Ferrari que custoulle o campionato do mundo (liderou a t\u00e1boa de puntos ata a rolda 11 en Zandvoort) conduciu o seu Ferrari 156/85 a boxes coa parte traseira do coche en chamas. De forma perigosa pilotou o coche co lume ata os boxes e directamente ao seu pit de Ferrari. Moitos observadores viron isto como xeito de demostrar que a falta de fiabilidade do Ferrari custoulle o campionato do mundo, que Prost ga\u00f1ou ao terminar en cuarto lugar.\nA pole position de Senna c\u00edtase a mi\u00fado como un dos seus mellores momentos.\nNotas.\n\"A menos que se indique o contrario, todos os resultados da carreira t\u00f3manse de "}
{"id": "321035", "revid": "1505", "url": "https://gl.wikipedia.org/wiki?curid=321035", "title": "Poliedro", "text": "Un poliedro \u00e9 un corpo xeom\u00e9trico cuxa superficie se comp\u00f3n dunha cantidade finita de pol\u00edgonos planos. Os seus elementos notables son a cara ou faceta que \u00e9 a porci\u00f3n de plano que limita o corpo, a aresta onde se atopan d\u00faas caras, e o v\u00e9rtice onde se atopan tres ou m\u00e1is arestas. A\u00ednda que sempre se concibiu o poliedro coma un corpo de tres dimensi\u00f3ns, tam\u00e9n hai semellantes topol\u00f3xicos en calquera dimensi\u00f3n; por exemplo, o pol\u00edgono \u00e9 o semellante topol\u00f3xico de d\u00faas dimensi\u00f3ns do poliedro. Todas estas formas son co\u00f1ecidas como politopos.\nA verba \"poliedro\" deriva do grego \u03c0\u03bf\u03bb\u03cd\u03b5\u03b4\u03c1\u03bf\u03bd (\u03c0\u03bf\u03bb\u03cd\u03c2, \"pol\u00eds\" = \"moitas\" i \u1f15\u03b4\u03c1\u03b1, \"h\u00e9dra\" = \"face, cara\"). Moitos obxectos microsc\u00f3picos naturais (mol\u00e9culas, protozoos, virus, etc.) te\u00f1en unha forma ou simetr\u00eda poli\u00e9drica. Os cristais p\u00f3dense presentar deste xeito, mesmo a escala microsc\u00f3pica."}
{"id": "321036", "revid": "92340", "url": "https://gl.wikipedia.org/wiki?curid=321036", "title": "Galindo Garc\u00e9s", "text": "Galindo Garc\u00e9s, finado en 844, foi Conde de Arag\u00f3n desde 833 ata a s\u00faa morte en 844.\nTraxectoria.\nFillo e sucesor de Garc\u00eda I Gal\u00edndez de Pamplona (Conde de Arag\u00f3n 820-833), era neto de Galindo Belascotenes e tataraneto de Belasco, conde de Pamplona (799-812).\nCasou con Guldregut, ambos fundadores e benfeitores do Mosteiro de San Pedro de Siresa. Ao non ter descendencia, o condado pasou ao seu t\u00edo Galindo I Azn\u00e1rez, irm\u00e1n da s\u00faa nai Matrona Azn\u00e1rez, tam\u00e9n conde de Urgell (830-833), Cerdanya (830-833), Pallars (833-834) e Ribagorza (833-834)."}
{"id": "321037", "revid": "89787", "url": "https://gl.wikipedia.org/wiki?curid=321037", "title": "Histricomorfos", "text": "A dos histricomorfos (Hystricomorpha) \u00e9 unha suborde de mam\u00edferos roedores que incl\u00fae, entre outras especies, os porcos espi\u00f1o, as chinchillas, as cobaias, a capibara, os agut\u00eds, o coip\u00fa e as hut\u00edas.\nTaxonom\u00eda.\nOs histricomorfos clasif\u00edcanse en:\nSuborde \"Hystricomorpha\""}
{"id": "321038", "revid": "22795", "url": "https://gl.wikipedia.org/wiki?curid=321038", "title": "Hystricomorpha", "text": ""}
{"id": "321039", "revid": "22795", "url": "https://gl.wikipedia.org/wiki?curid=321039", "title": "Hystricognathi", "text": ""}
{"id": "321040", "revid": "23204", "url": "https://gl.wikipedia.org/wiki?curid=321040", "title": "Histricognatos", "text": "A dos histricognatos (\"Hystricognathi\") \u00e9 unha infraorde de roedores da suborde dos histricomorfos,\nEsta ampla infraorde comprende, entre outras especies, as hut\u00edas, as cobaias, a capibara, as maras, as vizcachas, as chinchillas, os agut\u00eds, os porcos espi\u00f1os, os deg\u00fas, un certo n\u00famero de ratos e ratas, e outras.\nDescrici\u00f3n.\nOs histricognatos dist\u00ednguense dos outros roedores pola estrutura \u00f3sea do seu cranio. O masetero medio (un m\u00fasculo mandibular) pasa parcialmente a trav\u00e9s do forame infraorbital e conecta co \u00f3so contralateral. Isto, xunto \u00e1 s\u00faa falta da l\u00e1mina infraorbital e do tama\u00f1o relativo do forame infraorbital, distingue aos histricognatos doutros grupos de roedores.\nA infraorde dos histricognatos comprende 17 ou 18 familias, segundo os autores, que alg\u00fans dividen en d\u00faas parvordes, \"Phiomorpha\" e \"Caviomorpha\".\nOs \"Caviomorpha\" son maioritariamente nativos de Am\u00e9rica do Sur, cunhas poucas especies en Norteam\u00e9rica, mentres que os \"Phiomorpha\" son propios do Vello Mundo.\nTaxonom\u00eda.\nInfraorde.\nA infraorde foi descrito por primeira vez en 1855 por Johann Friedrich von Brandt (1802-1879), un naturalista alem\u00e1n que fixo a s\u00faa carreira en Rusia.\nO dos \"Hystricognathi\" \u00e9 un taxon que foi orixinariamente denominado por Tycho Fredrik Hugo Tullberg en 1899 como unha tribo clasificada entre os \"Glires\" (clado pertencente \u00e1 superorde \"Euarchontoglires\" que coprende \u00e1s ordes dos roedores e os lagomorfos), e despois reclasificado como infraorde en 2010 por Coster \"et al.\".\nAlg\u00fans autores clasifican esta infraorde na soborde dos Hystricognatha, pero m\u00e1is xeralmente est\u00e1 admitida desde 2012 a s\u00faa clasifiocaci\u00f3n dentro dos \"Hystricomorpha\".\nFamilias.\nSegundo o \"MSW\" e m\u00e1is o SIIT, a infraorde comprende as seguintes 17 familias:\nPor\u00e9n, o NCBI separa \u00e1 capibara (\"Hydrochoerus hydrochaeris\"), da familis dos \"Caviidae\" para formar a s\u00faa propia familia, a dos \"Hydrochaeridae\"."}
{"id": "321045", "revid": "5863", "url": "https://gl.wikipedia.org/wiki?curid=321045", "title": "Ventura Misa y Bertemati", "text": ""}
{"id": "321046", "revid": "5863", "url": "https://gl.wikipedia.org/wiki?curid=321046", "title": "Ventura Misa e Bertemati", "text": ""}
{"id": "321048", "revid": "5863", "url": "https://gl.wikipedia.org/wiki?curid=321048", "title": "La Chanson de Roland", "text": ""}
{"id": "321051", "revid": "15490", "url": "https://gl.wikipedia.org/wiki?curid=321051", "title": "Henrique II de Navarra", "text": "Henrique II de Navarra, nado en Sang\u00fcesa o 25 de abril de 1503 e finado en Pau, 25 de maio de 1555, foi rei de Navarra na Baixa Navarra desde 1530 ata a s\u00faa morte, copr\u00edncipe de Andorra, conde de Foix, de P\u00e9rigord, de Bigorra e de Albret e vizconde de B\u00e9arn, Tursan, Gabardan, Tartas e Limoges.\nTraxectoria.\nEn 1515, Henrique e o seu pai, Xo\u00e1n III de Albret, resid\u00edan na corte francesa, onde co\u00f1eceu a Margarida de Angulema, irm\u00e1 do rei Francisco I de Francia, con quen casar\u00e1 en 1527.\nEn 1517, \u00e1 morte da s\u00faa nai Catarina de Foix, f\u00edxose cargo da s\u00faa herdanza e non tardou en iniciar negociaci\u00f3ns con Carlos I para conseguir a restituci\u00f3n completa do Reino de Navarra, primeiro en Noyon en 1516, e logo en Montpellier, en 1518, sen \u00e9xito ning\u00fan. En 1521 decidiu tratar de recobrar o seu reino pola forza, para o que obtivo o apoio de Francisco I, desexoso de debilitar a posici\u00f3n de Carlos I. Tropas navarro-gasconas enviadas polo rei entraron en Navarra e axudadas pola sublevaci\u00f3n dalg\u00fans dos seus habitantes puxeron efimeramente nas s\u00faas mans todo o reino. Con todo, as tropas francesas, en lugar de asegurar o territorio, dirix\u00edronse a asediar Logro\u00f1o, pois a causa dos Albret non era a principal para eles, e si entrar en Coroa de Castela. As tropas castel\u00e1s con forte presenza guipuscoana reaccionaron e enviaron un ex\u00e9rcito de 30.000 homes, que obrigou aos franceses a retirarse de Logro\u00f1o. Ambos ex\u00e9rcitos enfront\u00e1ronse finalmente na batalla de No\u00e1in en xu\u00f1o de 1521, vencendo os leais ao Emperador e tomando definitivamente Pamplona. Posteriormente a\u00ednda houbo puntos de resistencia dos navarros af\u00edns a Albret, no castelo de Maya ata 1522 e Hondarribia ata 1524.\nAcompa\u00f1ando a Francisco I de Francia nas guerras de Italia caeu prisioneiro dos imperiais na batalla de Pavia en 1525 pero logrou escapar en 1527.\nDada a dificultade de manter a posici\u00f3n en Ultrapuertos (ou polo menos isto era o que opinaba o Duque de Alba), o rei Carlos I de Espa\u00f1a abandonouna voluntariamente en 1530, de modo que Henrique II puido reinar en Baixa Navarra baixo a influencia do poderoso Reino de Francia. Morreu na s\u00faa capital de Pau (B\u00e9arn) en 1555 deixando como herdeira dos seus Estados \u00e1 s\u00faa filla Xoana III de Albret.\nDevanceiros.\n Devanceiros de Henrique II, Rei de Navarra"}
{"id": "321053", "revid": "98629", "url": "https://gl.wikipedia.org/wiki?curid=321053", "title": "Condado de Chatham, Xeorxia", "text": "O condado de Chatham (en ) \u00e9 un condado no estado estadounidense de Xeorxia. Segundo o censo dos Estados Unidos do ano 2010, a poboaci\u00f3n era de 265.128 sendo o quinto condado m\u00e1is poboado do Estado (e o m\u00e1is poboado fora da \u00c1rea Metropolitana de Atlanta. No ano 2014, a oficina do censo estimou que a poboaci\u00f3n ascendeu ata os 283.379 residentes. A sede do condado e a cidade m\u00e1is poboada \u00e9 Savannah. O condado de Chatham \u00e9 un dos oito condados orixinais de Xeorxia, sendo fundado o 5 de febreiro de 1777. Foi nomeado en honor a William Pitt, Earl de Chatham. O condado forma parte da \u00e1rea metropolitana de Savannah.\nXeograf\u00eda.\nSegundo a Oficina do Censo dos Estados Unidos a superficie total do condado \u00e9 de 1,640 km\u00b2, dos cales 1,100 km\u00b2 son de terra e 530 km\u00b2 de auga.\nO condado de Chatham e o m\u00e1is setentrional dos condados da costa atl\u00e1ntica de Xeorxia. Est\u00e1 rodeado ao nordeste polo r\u00edo Savannah e ao suroeste polo r\u00edo Ogeechee.\nDemograf\u00eda.\nSegundo o censo de 2010 a poboaci\u00f3n total no condado era de 265.128 persoas. A densidade de poboaci\u00f3n era de 240 persoas por km\u00b2. O 54,4% eran brancos, 41,3% negros, 5,4% hispanos, 0,8% nativos americanos, 3% asi\u00e1ticos, 0,2% das illas do pac\u00edfico e 2,6% doutra raza. A media de idade era de 34 anos."}
{"id": "321056", "revid": "54336", "url": "https://gl.wikipedia.org/wiki?curid=321056", "title": "Lourenzo, m\u00e1rtir", "text": "San Lourenzo foi un dos sete di\u00e1conos rexionarios de Roma, cidade onde foi martirizado nunha grella o 10 de agosto de 258, catro d\u00edas despois do martirio do papa Sisto II. En lat\u00edn cham\u00e1base Laurentius (\u2018laureado\u2019). O seu nome testem\u00fa\u00f1ase nos calendarios lit\u00farxicos m\u00e1is antigos: a \"Depositio martyrum\" do ano 354 e o Martiroloxio xeronimiano do s\u00e9culo V. Ambos especifican a localizaci\u00f3n da s\u00faa sepultura na v\u00eda Tiburtina, e o \"Martirologio jeronimiano\" cualif\u00edcao de \u00abarchidiaconus\u00bb, t\u00edtulo que m\u00e1is tarde reiterou o \"Peristephanon\" do poeta latino Prudencio. Os estudos de Pietro Guidi ratificaron a concordancia dos antigos martiroloxios ao reco\u00f1ecer definitivamente en Lourenzo ao titular da necr\u00f3pole da v\u00eda Tiburtina, sobre cuxas reliquias se edificou primeiro unha bas\u00edlica, e a fins do s\u00e9culo VI outra subterr\u00e1nea \"ad corpus\". \nOs \"Actos de san Lourenzo\" perd\u00e9ronse na \u00e9poca de Agosti\u00f1o de Hipona, quen nun dos seus serm\u00f3ns sobre o santo admitiu que a s\u00faa narraci\u00f3n non provi\u00f1a de recitar as Actas do santo (como adoitaba facer Agosti\u00f1o nos seus serm\u00f3ns) sen\u00f3n da tradici\u00f3n oral. Esa tradici\u00f3n sit\u00faa o nacemento de Lourenzo de Roma en Huesca, na Hispania Tarraconensis, a\u00ednda que tam\u00e9n poder\u00eda ser orixinario de Valencia, onde os seus pais residir\u00edan un curto espazo de tempo, vindo nacer o santo nesta cidade. Cando en 257 Sixto foi nomeado papa, Lourenzo foi ordenado di\u00e1cono, e encargado de administrar os bens da Igrexa e o coidado dos pobres. Por este labor, \u00e9 considerado un dos primeiros arquivistas e tesoureiros da Igrexa, e \u00e9 o patr\u00f3n dos bibliotecarios.\nO emperador Valeriano proclamou un edicto de persecuci\u00f3n no que prohib\u00eda o culto cristi\u00e1n e as reuni\u00f3ns nos cemiterios. Moitos sacerdotes e bispos foron condenados \u00e1 morte, mentres que os cristi\u00e1ns que pertenc\u00edan \u00e1 nobreza ou ao senado eran privados dos seus bens e enviados ao exilio.\nV\u00edtimas das persecuci\u00f3ns de Valeriano destacan os papas Estevo I, degolado sobre a mesma cadeira pontificia; e Sisto II decapitado o 6 de agosto do 258. Bispos como Cibr\u00e1n de Cartago (decapitado no norte de \u00c1frica), di\u00e1conos como Agapito, ou o popular san Lourenzo.\nUnha lenda posiblemente creada por Ambrosio de Mil\u00e1n di que Lourenzo se atopou co papa Sixto no seu cami\u00f1o ao martirio, e que lle preguntou: \u00abOnde vas, querido pai, sen o teu fillo? Onde te apresuras, santo pai, sen o teu di\u00e1cono? Nunca antes montaches o altar de sacrificios sen o teu servente, e agora desexas facelo sen min?\u00bb. Ent\u00f3n o papa profetizou: \u00abEn tres d\u00edas ti seguirasme\u00bb.\nLourenzo e a lenda do santo Graal.\nA lenda di que entre os tesouros da Igrexa confiados a Lourenzo atop\u00e1base o Santo Graal (a copa usada por Xes\u00fas e os Ap\u00f3stolos na \u00daltima Cea) e que conseguiu envialo a Huesca, xunto a unha carta e un inventario, onde foi escondido e esquecido durante s\u00e9culos. Os pais de Lourenzo, santos Orencio e Paciencia, si ser\u00edan de Huesca, e chegar\u00edan \u00e1 cidade de Valencia por motivo das persecuci\u00f3ns.\nSegundo a \"Vida e martirio de san Lourenzo\", texto ap\u00f3crifo do s\u00e9culo XVII supostamente baseado na obra do monxe Donato (s\u00e9culo VI), o papa Sixto II entregoulle o Santo Graal xunto a outras reliquias, para que as puxese a salvo. Na cova romana de Hepociana, Lourenzo acudiu a unha reuni\u00f3n de cristi\u00e1ns presidida polo presb\u00edtero Xustino. Al\u00ed achou a un condisc\u00edpulo e compatriota hispano, chamado Precelio, orixinario de Hippo (a moderna Toledo), en Carpetania, a quen entregou varias reliquias, entre elas o santo c\u00e1liz, co encargo de que as levase \u00e1 familia que quedaba en Huesca (os seus pais viv\u00edan en Roma). Precelio levou as reliquias aos t\u00edos e curm\u00e1ns de Lourenzo en Huesca que as esconderon, perd\u00e9ndose a pista, a\u00ednda que algunhas tradici\u00f3ns afirman que o santo c\u00e1liz foi depositado na igrexa de san Pedro da localidade, de onde ser\u00eda posto a salvo polo bispo Acilso cando fuxiu en 711 ante o avance dos musulm\u00e1ns, para esconderse nos Pireneos.\nAs riquezas da Igrexa.\nAproveitando o recente asasinato do papa, o alcalde de Roma, que era un pag\u00e1n moi amigo de conseguir di\u00f1eiro, ordenou a Lourenzo que entregase as riquezas da Igrexa. Lourenzo ent\u00f3n pediu tres d\u00edas para poder colleitalas e neses d\u00edas foi convidando a todos os pobres, lisiados, esmoleiros, orfos, vi\u00favas, anci\u00e1ns, mutilados, cegos e leprosos que el axudaba. Ao terceiro d\u00eda, compareceu ante o prefecto, e presentoulle a este os pobres e enfermos que el mesmo congregara e d\u00edxolle que eses eran os verdadeiros tesouros da Igrexa. O prefecto ent\u00f3n d\u00edxolle: \u00abOusas burlarte de Roma e do Emperador, e perecer\u00e1s. Pero non creas que morrer\u00e1s nun instante, faralo lentamente e soportando a maior dor da t\u00faa vida\u00bb.\nMartirio.\nLourenzo foi queimado vivo nunha fogueira, concretamente nunha grella, preto do Campo de Ver\u00e1n, en Roma. A lenda afirma que no medio do martirio, dixo: \u00abAssum est, inquit, versa et manduca\u00bb (traduci\u00f3n: \u2018Asado est\u00e1, dixo, v\u00edrao e c\u00f3meo\u2019). O seu santo cel\u00e9brase o 10 de agosto, d\u00eda no cal recibiu martirio.\nLourenzo foi enterrado na V\u00eda Tiburtina, nas catacumbas de Ciriaca, por Hip\u00f3lito de Roma e o presb\u00edtero Xustino. Dise que Constantino I o Grande mandou constru\u00edr un pequeno oratorio en honra do m\u00e1rtir, que se converteu en punto de parada nos itinerarios de peregrinaci\u00f3n \u00e1s tumbas dos m\u00e1rtires romanos no s\u00e9culo VII.\nUn s\u00e9culo m\u00e1is tarde, o papa D\u00e1maso I (366-384) reconstru\u00edu a igrexa, hoxe en d\u00eda co\u00f1ecida como Basilica di San Lorenzo fuori le Mura, mentres que a igrexa de San Lorenzo in Panisperna se alza sobre o lugar do seu martirio. No s\u00e9culo XII, o papa Pascual II (1099-1118) dixo que a grella usada no martirio foi gardada na igrexa de San Lourenzo de Lucina.\nVeneraci\u00f3n.\nLourenzo \u00e9 un dos santos m\u00e1is amplamente venerados pola Igrexa cat\u00f3lica romana. A representaci\u00f3n m\u00e1is com\u00fan do santo \u00e9 como un mozo, imberbe (sinal desa mocidade) e con tonsura clerical, de p\u00e9, cos seus s\u00edmbolos propios nas mans. Viste alba, e sobre ela a dalm\u00e1tica, peza propia do di\u00e1cono. Como atributo xeral leva a palma de m\u00e1rtir, e o seu atributo particular propio \u00e9 a grella, instrumento do seu martirio.\nO seu martirio ocorreu moi cedo na historia da Igrexa, polo cal moitas outras tradici\u00f3ns cristi\u00e1s h\u00f3nrano tam\u00e9n.\nCada 10 de agosto, no Vaticano exponse un relicario que cont\u00e9n unha cabeza queimada \u2015que se sup\u00f3n de san Lourenzo\u2015, para recibir veneraci\u00f3n. Na Comunidade de Madrid at\u00f3pase o Mosteiro de San Lorenzo del Escorial, constru\u00eddo por Filipe II para conmemorar a vitoria de San Quint\u00edn o 10 de agosto de 1557, agradec\u00e9ndolla \u00e1 intercesi\u00f3n ante Deus do m\u00e1rtir san Lourenzo.\nPara iso, fixo constru\u00edr o mosteiro con forma de grella, por ser o instrumento do seu martirio. San Lourenzo aparece no \"Decamer\u00f3n\" (de Giovanni Boccaccio) no conto 6. 10, onde un frade utiliza a veneraci\u00f3n do santo para escapar dunha situaci\u00f3n embarazosa."}
{"id": "321057", "revid": "89787", "url": "https://gl.wikipedia.org/wiki?curid=321057", "title": "Exposici\u00f3n Internacional de Mil\u00e1n de 2015", "text": "A Exposici\u00f3n Internacional de Mil\u00e1n de 2015 foi a segunda Exposici\u00f3n internacional rexistrada (denominada tam\u00e9n Exposici\u00f3n Universal para fins de promoci\u00f3n e comunicaci\u00f3n) regulada pola Oficina Internacional de Exposici\u00f3ns, e tivo lugar entre o 1 de maio e o 31 de outubro de 2015 en Mil\u00e1n (Italia).\nElecci\u00f3n de Mil\u00e1n como sede.\nO 31 de marzo de 2008, durante a 143\u00aa Asemblea Xeral da Oficina Internacional de Exposici\u00f3ns, celebrada no Palacio de Congresos de Par\u00eds, a cidade italiana de Mil\u00e1n foi escollida como sede do evento. Mil\u00e1n imp\u00faxose nas votaci\u00f3ns a Esmirna (Turqu\u00eda), que competiu co tema \"Novas v\u00edas cara a un mundo mellor/Sa\u00fade para todos\".\nA Expo de Mil\u00e1n 2015 toma o relevo da Expo 2010 de Shangai como a segunda Exposici\u00f3n Internacional Rexistrada en termos da emenda do 31 de maio de 1988 (en vigor a partir do 19 de xullo de 1996) da \"Convenci\u00f3n relativa \u00e1s Exposici\u00f3ns Internacionais\".\nPa\u00edses participantes.\nOs pa\u00edses, rexi\u00f3ns de Italia, organizaci\u00f3ns e empresas participantes son os seguintes:\n\u00c1frica\nAsia\nEuropa\nAm\u00e9rica\nOcean\u00eda\nRexi\u00f3ns\nOrganizaci\u00f3ns Internacionais\nOrganizaciones non gobernamentais \nEmpresas"}
{"id": "321058", "revid": "54336", "url": "https://gl.wikipedia.org/wiki?curid=321058", "title": "Cristina de Bolsena", "text": "Santa Cristina, co\u00f1ecida tam\u00e9n como Cristina de Bolsena, Cristina de Tiro ou Cristina a Gran M\u00e1rtir, \u00e9 unha santa do s\u00e9culo III venerada pola Igrexa cat\u00f3lica, a Igrexa ortodoxa e a Igrexa anglicana. Escavaci\u00f3ns na contorna do lago de Bolsena descubriron o seu culto xa no s\u00e9culo V, polo que \u00e9 posible que a tradici\u00f3n oriental que conecta a santa Cristina coa cidade fenicia de Tiro se deba a unha confusi\u00f3n co nome dunha localidade preto de Bolsena. A s\u00faa festividade cel\u00e9brase o 24 de xullo. \nNo s\u00e9culo IX redactouse o seu martirio, sobre o cal se fixeron varias versi\u00f3ns, moitas delas crese que influenciadas pola vida doutros santos como santa B\u00e1rbara. Era filla dun rico maxistrado chamado Urbano e converteuse ao cristianismo. Regalaba \u00eddolos e bens do seu pai aos pobres e este chegou a torturarla crav\u00e1ndolle ganchos de ferro, met\u00e9ndoa nun forno, nun pozo con serpes, e lanz\u00e1ndoa a un r\u00edo atada a unha roca. Con todo, Deus fixo que resistise e non morreu at\u00e9 a oitava tortura. Logo de morrer seu pai, o seu sucesor Di\u00f3n seguiu a torturala e finalmente decapitouna.\nCons\u00e9rvanse as s\u00faas reliquas na catedral de Palermo e en Bofia. Na parroquia da Cidade de Osma atrib\u00faenselle uns restos chegados en 1789. Al\u00ed \u00e9 patroa Santa Cristina de Bolsena, a quen se consagrou a igrexa polo menos desde o s\u00e9culo XIV. Por\u00e9n, eses restos pertencen a outra moza m\u00e1rtir das Catacumbas de San Calixto de Roma chamada Cristina (Cristina de Osma)."}
{"id": "321059", "revid": "7802", "url": "https://gl.wikipedia.org/wiki?curid=321059", "title": "Expo 2015", "text": ""}
{"id": "321064", "revid": "5312", "url": "https://gl.wikipedia.org/wiki?curid=321064", "title": "Holgu\u00edn", "text": "Holgu\u00edn \u00e9 unha cidade de Cuba, capital da provincia hom\u00f3nima desde 1976. At\u00e9 ent\u00f3n formou parte da antiga provincia de Oriente. Era co\u00f1ecida historicamente como a Cidade dos Parques, pero a fin de evitar a confusi\u00f3n con Bucaramanga (Colombia), que recibe tam\u00e9n ese ep\u00edteto, ad\u00f3itase denominar Cidade cubana dos Parques.\nHistoria.\nPolo porto de Bariay, que hoxe se atopa dentro dos l\u00edmites territoriais da provincia de Holgu\u00edn, no mes de \noutubro de 1492, desembarcou o Grande Almirante Cristovo Col\u00f3n, dando inicio, co descubrimento de Am\u00e9rica, a unha nova era. Segundo testemu\u00f1os da \u00e9poca, Col\u00f3n, ao pisar por vez primeira o chan cubano, impresionado pola beleza das s\u00faas praias e a exuberancia da s\u00faa vexetaci\u00f3n, pronunciou unha frase que foi lembrada at\u00e9 os nosos d\u00edas: \"\u00c9 a Terra m\u00e1is fermosa que ollos humanos viron\".\nEn 1545, o capit\u00e1n Francisco Garc\u00eda de Holgu\u00edn fundou un hato nas terras que lle fosen concedidas por merc\u00e9 real por mor da s\u00faa participaci\u00f3n na conquista de M\u00e9xico; da encomenda e estancias preexistentes (entre 1520 e 1540) nada se sabe. A partir deste primeiro hato, f\u00f3ronse formando ao seu ao redor os de Managuaco, os Guazumas (Guasimas), as Cuevas, Cayo Llano e outros. O 3 de abril de 1720 \u2014v\u00e9speras de Santo Isidoro\u2014 foi inaugurada a igrexa deste nome, e a localidade pasou a chamarse \u00abHato de San Isidoro de Holgu\u00edn\u00bb.\nXa no s\u00e9culo XVIII o porto de Gibara era un dos principais portos do Oriente, no comercio de escravos e azucre. Atra\u00eddos polas riquezas da colonia, Holgu\u00edn foi escenario tam\u00e9n do ataque de corsarios e piratas. A\u00ednda se conservan as ru\u00ednas das fortificaci\u00f3ns que foron constru\u00eddas co obxectivo de protexela de devandito asedio. O 19 de maio de 1745, Holgu\u00edn obrigou as tropas inglesas a retirarse, cont\u00e1ndose m\u00e1is de 70 baixas nos atacantes.\nO 18 de xaneiro de 1752, Holgu\u00edn foi declarada municipio (a cuarta cidade de Cuba). Contaba nesa \u00e9poca cunha poboaci\u00f3n de 1291 persoas libres e 135 persoas escravas, repartida en 211 casas r\u00fasticas, e unha \u00fanica escola. Para 1863 xa exist\u00edan 76 enxe\u00f1os azucreiros, 753 veigas de tabaco e centos de leiras r\u00fasticas atendidas por persoas en r\u00e9xime de escravitude.\nA poboaci\u00f3n descende dos indios nativos, m\u00e1is que chegou proveniente de Bayamo, Santiago de Cuba, Baracoa e Porto Pr\u00edncipe, xunto a espa\u00f1ois, en particular canarios, latinoamericanos, como os provenientes de Santo Domingo, e africanos (congos e yorubas) tra\u00eddos como escravos, nun proceso de intensa mestizaxe.\nCo paso do tempo converteuse na importante cidade que \u00e9 na actualidade. O seu aspecto urbano est\u00e1 dominado por varios parques, \u00e9 por iso que \u00e9 co\u00f1ecida polos cubanos como \"a Cidade dos Parques\"; como por exemplo o Parque Infantil, o Parque San Jos\u00e9, o Parque San Isidoro, o Parque Mart\u00ed, o Parque de las Flores, entre outros; particularmente o Parque Calixto Garc\u00eda situado no centro da cidade. Preto at\u00f3panse as galer\u00edas Moncada e Bayado, a Biblioteca Provincial Alex Urqiola, o club Casa de la Trova, o cine Mart\u00ed, o teatro Gui\u00f1ol, o Museo de Historia Provincial La Periquera e o Museo de Ciencias Naturais.\nDesde a monta\u00f1a Loma de la Cruz cos seus 468 banzos p\u00f3dese ver toda a cidade. Holgu\u00edn ten un grande estadio de b\u00e9isbol e o seu Aeroporto Frank Pa\u00eds est\u00e1 conectado coa capital A Habana, as\u00ed como case todas as provincias e varios aeroportos internacionais.\n\u00c9 unha cidade de amplos corredores e teitos acanalados con alxibes para amorear a auga de choiva e de s\u00f3lidas e rectas r\u00faas. A s\u00faa estrutura arquitect\u00f3nica colonial est\u00e1 exquisita e rigorosamente conservada e os parques de Holgu\u00edn, son ademais, un pulm\u00f3n da identidade local urbana.\nSon varios, os parques cos que contan nativos e visitantes en Holgu\u00edn, para as horas de remanso e lecer. Entre os maiores at\u00f3pase o Calixto Garc\u00eda.\nO seu nome \u00e9 homenaxe a un nobre cubano, nacido nesta rexi\u00f3n, quen chegou a ser Lugartenente Xeral das tropas do Ex\u00e9rcito Mamb\u00ed e participante en tres guerras pola independencia nacional. Por certo, a escasos metros do sitio, \u00e1chase o m\u00e1is emblem\u00e1tico recinto de toda a cidade: La Periquera.\nTr\u00e1tase dun antigo casar\u00f3n pertencente, ao terminarse de constru\u00edr, ao espa\u00f1ol Don Francisco Rond\u00e1n. Foi tam\u00e9n, durante m\u00e1is dun s\u00e9culo, a residencia oficial do goberno local. La Periquera, \u00e9 venerada como o escenario m\u00e1is importante da cidade.\nOs parques de Holgu\u00edn deben as s\u00faas orixes a un sistema de prazas no trazado urbano, como sucede co chamado das flores, o Mart\u00ed, ou o San Jos\u00e9. En cada un, un encanto, ou unha singularidade.\nM\u00e1is afastados do centro hist\u00f3rico holguinero tam\u00e9n existe unha notable cantidade de parques, e local\u00edzanse principalmente nas co\u00f1ecidas \u00e1reas de Pueblo Nuevo, Vista Alegre e Peralta.\nDos parques de Holgu\u00edn un detalle salta \u00e1 vista, en todos sobresae un proxecto elevado en relaci\u00f3n co nivel das r\u00faas contiguas, por tanto, a todos se accede por medio de varios niveis de chanzos. D\u00e9bese, segundo contan, \u00e1s innumerables inundaci\u00f3ns que sufr\u00eda a cidade en \u00e9pocas afastadas, cada vez que aparec\u00edan as chuvieiras de primavera.\nA Diocese de Holgu\u00edn (en lat\u00edn: Dioecesis Holguinensis), fundada en maio de 1979, \u00e9 unha sede da Igrexa cat\u00f3lica sufrag\u00e1nea da arquidiocese de Santiago de Cuba. En 2006 ti\u00f1a 435.000 bautizados dun total de 1.605.000 habitantes. O seu actual bispo \u00e9 Emilio Aranguren Echeverr\u00eda.\nLoitas contra o dominio espa\u00f1ol.\nDesde datas moi temper\u00e1s evidenci\u00e1base o descontento dos poboadores da zona coa pol\u00edtica que lles impu\u00f1a a metr\u00f3pole espa\u00f1ola, \u00e9 as\u00ed como levan a cabo varias actividades subversivas e conspiraci\u00f3ns na cidade, chegando ao seu punto culminante na formaci\u00f3n do movemento que lle deu inicio \u00e1 Guerra dos Dez Anos en 1868.\nGuerra dos Dez Anos.\nHolgu\u00edn constitu\u00edu un grande obxectivo desde o inicio da guerra para o Ex\u00e9rcito Libertador, os cales fixeron varios intentos para apoderarse da cidade sen ter os resultados esperados. Os revolucionarios desta cidade participaron activamente nas loitas contra o dominio colonial, entre os cales resalta o xeneral Calixto Garc\u00eda.\nGuerra do 95.\nOs revolucionarios holguineros novamente est\u00e1n presentes na guerra do 95, moitos dos holguineros participaron na invasi\u00f3n a occidente. Ademais participaron noutras acci\u00f3ns baixo o mando do xeneral Calixto Garc\u00eda.\nPer\u00edodo neocolonial.\nDurante este per\u00edodo os holguineros seguiron loitando pola xustiza social que tanto anhelaban. Opux\u00e9ronse \u00e1 tiran\u00eda de Machado, apoiaron a Guiteras a trav\u00e9s dun inmenso movemento clandestino. Fundouse tam\u00e9n unha c\u00e9lula do primeiro partido comunista.\nO 31 de decembro de 1922, Holgu\u00edn recibiu a placa que a distingue como o pobo m\u00e1is simp\u00e1tico de Cuba. Encostada \u00e1 fachada da Periquera, construci\u00f3n colonial de destacados valores art\u00edsticos e arquitect\u00f3nicos, hoxe declarado Monumento Nacional, exactamente no actual cine Mart\u00ed desta cidade aparece sinalado un feito tan singular.\nLoita contra Batista.\nA ditadura de Fulgencio Batista tivo un gran rexeitamento popular no pobo holguinero, cr\u00e9ase a finais de 1955 o Movemento do 26 de xullo. Holgu\u00edn foi protagonista das Pascuas Sanguentas en 1956. En 1958 un grupo de veci\u00f1os de Holgu\u00edn \u00fanese ao ex\u00e9rcito Rebelde.\nA partir de outubro de 1958 comeza a operar nos arredores da cidade a Cuarta Fronte Sim\u00f3n Bol\u00edvar.\nPer\u00edodo Revolucionario.\nA partir do triunfo da revoluci\u00f3n prod\u00facense diversos cambios na cidade de Holgu\u00edn, cr\u00e9anse avenidas, aeroportos e circunvalaci\u00f3ns que modernizaron esta cidade. A sa\u00fade, a educaci\u00f3n e a cultura tiveron un grande avance a partir de 1959. O movemento cultural da cidade de Holgu\u00edn converteuse sen d\u00fabidas nun dos m\u00e1is fortes do pa\u00eds. Caracterizandose predominantemente por elementos demostrativos dos devanceiros espa\u00f1ois da maior\u00eda da poboaci\u00f3n na Cidade de Holgu\u00edn tales como Canto L\u00edrico, o Ballet Espa\u00f1ol.\nR\u00edo de maior lonxitude: Mayar\u00ed\nMaior elevaci\u00f3n: Pico Cristal con 1.231 metros de altura.\nXeograf\u00eda f\u00edsica.\nPredominan as alturas de Maniab\u00f3n, chaira do Cauto, chaira de Nipe e as monta\u00f1as de Nipe-Sagua-Baracoa. A s\u00faa hidrograf\u00eda est\u00e1 representada polos r\u00edos Mayar\u00ed, Gibara, Sagua de T\u00e1namo, Tacaj\u00f3 e os encoros Gibara, Cacoyug\u00fcin e Sabanilla e as ba\u00edas de Gibara, Banes e Nipe. Prevalecen os chans fersial\u00edticos vermello pardusco ferromagnesial, fersial\u00edticos pardo avermellado e escuro pl\u00e1stico gleyzado.\nMunicipio de Holgu\u00edn.\nO municipio de Holgu\u00edn \u00e9 na s\u00faa maior\u00eda ondulado, con alg\u00fans cerros e pobre rede hidrogr\u00e1fica.\nExtensi\u00f3n territorial: 655.9 km\u00b2\nPoboaci\u00f3n: m\u00e1is de 334 046 habitantes cara ao 2007. 85 % con devanceiros espa\u00f1ois, 13 con devanceiros de diversas procedencias (europeos, asi\u00e1ticos e africanos) e 2 con devanceiros africanos. \nL\u00edmites:\nEconom\u00eda.\nA cidade de Holgu\u00edn conta cunha desenvolvida industria mec\u00e1nica, ten unha industria de materiais construtivos, talleres automotores, industria alimentaria, reparaci\u00f3ns de equipos el\u00e9ctricos entre outras. O turismo \u00e9 outra das ramas da econom\u00eda do municipio, ao estar moi preto de Guardalavaca, o terceiro polo tur\u00edstico do pa\u00eds, tam\u00e9n conta cunha estrutura de servizos comerciais en diferentes ramas que incl\u00faen servizos orientados ao turista estranxeiro, coa apertura econ\u00f3mica na illa cara ao traballo por conta propia, cre\u00e1ronse variadas ofertas gastron\u00f3micas, restaurantes, ou como se denominan localmente, \"paladares\", en varios lugares da Cidade de Holgu\u00edn.\nMedicamento.\nEstratexia da Sa\u00fade.\nDesde o triunfo da Revoluci\u00f3n Cubana, moitos foron os programas que se estiveron levando a cabo para un mellor desenvolvemento do medicamento familiar, a cal \u00e9 unha das estratexias fundamentais do Sistema de Sa\u00fade cubano, para lograr avances neste sector. De modo que \u00e9 a Sa\u00fade o dereito xenu\u00edno de cada cidad\u00e1n.\nEspecificamente en Holgu\u00edn trab\u00e1llase na consolidaci\u00f3n das nomeadas \u201cPolicl\u00ednicas da Familia\u201d, que propician un achegamento dos servizos aos n\u00facleos poboacionais. En busca deste fin conclu\u00eduse na provincia o investimento en 12 policl\u00ednicas e pot\u00e9nciase o labor dos mil 279 consultorios vinculados a esta actividade, deles 69 est\u00e1n situados no Plan Turquino, que beneficia as zonas m\u00e1is intricadas da provincia de Holgu\u00edn.\nSa\u00fade Familiar. A Atenci\u00f3n Especializada.\nA sa\u00fade familiar non \u00e9 m\u00e1is que a capacidade conxunta dos membros da mesma de lograr un bo funcionamento e adaptaci\u00f3n aos cambios do medio social e da propia familia, no cumprimento das s\u00faas funci\u00f3ns b\u00e1sicas, \u00e1 vez que se propicia o crecemento e desenvolvemento individual segundo as esixencias de cada etapa da vida.\nNeste sentido \u00e9 importante resaltar como no Municipio c\u00f3ntase con 4 mil 161 discapacitados, os cales representan o 1,5 por cento da poboaci\u00f3n da cidade e 839 pertencen \u00e1 Asociaci\u00f3n Nacional de Cegos e d\u00e9biles visuais (ANCI), 87 \u00e1 de xordos (ANSOC), dous mil 60 \u00e1 de limitados f\u00edsico motores (ACLIFIM) e 387 presentan atraso mental leve. \nEstas persoas con necesidades especiais son atendidas por unha Comisi\u00f3n Gobernamental, integrada por varios organismos como: Transporte, Sa\u00fade, Educaci\u00f3n, Instituto de Deporte e Recreaci\u00f3n ( INDER), Vivenda, Ministerios da Industria Lixeira, Construci\u00f3n e Comercio, entre outros, de maneira que poidan recibir grandes beneficios e que dalg\u00fan modo se poidan integrar \u00e1 sociedade.\nDeles s\u00f3 328 reciben asistencia social, pois o resto traballa en talleres especializados, propios das asociaci\u00f3ns \u00e1s que pertencen. A Direcci\u00f3n Provincial do Traballo e a Seguridade Social, br\u00edndalles un tratamento especial, garant\u00edndolles emprego a aqueles que poidan realizalo, de acordo \u00e1s s\u00faas capacidades. At\u00e9 o momento te\u00f1en empregos correntes 14 membros da ANCI, 21 da ANSOC, 12 da ACLIFIM e 210, con Atraso Mental.\nDe forma xeral a sociedade traballa para lograr a elevaci\u00f3n da calidade de vida destas persoas con necesidades especiais, elimin\u00e1ronse algunhas barreiras arquitect\u00f3nicas na cidade, br\u00edndaselle prioridade a trav\u00e9s do seu carn\u00e9 en instalaci\u00f3ns de Sa\u00fade, Comercio, Vivenda e no Transporte.\nDeportes.\nO estadio de b\u00e9isbol Calixto Garc\u00eda \u00cd\u00f1iguez foi inaugurado en 1979 e conta cunha capacidade de 30\u00a0000 persoas. Serviu como unha das sedes da Copa Mundial de B\u00e9isbol realizada en 2003."}
{"id": "321065", "revid": "57560", "url": "https://gl.wikipedia.org/wiki?curid=321065", "title": "MLS Cup", "text": ""}
{"id": "321066", "revid": "75439", "url": "https://gl.wikipedia.org/wiki?curid=321066", "title": "HTMS Chakri Naruebet", "text": "O HTMS Chakri Naruebet, identificativo CVH-911 (en ), \u00e9 un portaavi\u00f3ns convencional constru\u00eddo en Ferrol a finais dos anos 1990 para a Real Mari\u00f1a Tailandesa.\nO tif\u00f3n Gay chegou a Tailandia en 1989. A Mari\u00f1a Real Tailandesa non ti\u00f1a medios navais para axudar as v\u00edtimas. O goberno tailand\u00e9s convocou un concurso internacional para o dese\u00f1o e construci\u00f3n dun buque militar con capacidade para axuda civil. Ent\u00f3n non eran empregados buques anfibios. O dese\u00f1o de Baz\u00e1n baseado no Pr\u00edncipe de Asturias foi seleccionado sobre dese\u00f1os internacionais. O HTMS Chakri Naruebet foi o primeiro portaavi\u00f3ns dese\u00f1ado e constru\u00eddo para ser vendido a outro pa\u00eds. A Mari\u00f1a Real Tailandesa \u00e9 das poucas no sur de Asia que ten un portaavi\u00f3ns.\nO nome \"Chakri Naruebet\" foille posto polo rei Bhumibol Adulyadej. Significa \"O Soberano da Dinast\u00eda Chakri\". O custo do buque foi duns 352 mill\u00f3ns de d\u00f3lares. \u00c1 s\u00faa botadura acudiron a ra\u00ed\u00f1a Sirikit de Tailandia e a ra\u00ed\u00f1a Sof\u00eda de Espa\u00f1a. En 2006 o buque deixou de operar con avi\u00f3ns e dende ent\u00f3n opera con dez helic\u00f3pteros Seahawk."}
{"id": "321067", "revid": "1131", "url": "https://gl.wikipedia.org/wiki?curid=321067", "title": "Juwan Howard Jr.", "text": "Juwan Howard Jr., nado o 5 de febreiro de 1992 en Detroit, M\u00edchigan, \u00e9 un xogador profesional de baloncesto estadounidense. \u00c9 fillo do All-Star da NBA Juwan Howard. Xoga na posici\u00f3n de Ala e mide 1,96 metros.\nTraxectoria.\nFormado na Universidade de Detroit, O seu \u00faltimo foi Club Baloncesto Breog\u00e1n de Lugo da Liga LEB."}
{"id": "321069", "revid": "26501", "url": "https://gl.wikipedia.org/wiki?curid=321069", "title": "Condado de Ia\u015fi", "text": ""}
{"id": "321071", "revid": "26501", "url": "https://gl.wikipedia.org/wiki?curid=321071", "title": "Ia\u015fi", "text": ""}
{"id": "321072", "revid": "26501", "url": "https://gl.wikipedia.org/wiki?curid=321072", "title": "Cara\u0219-Severin", "text": ""}
{"id": "321073", "revid": "25871", "url": "https://gl.wikipedia.org/wiki?curid=321073", "title": "Madriles", "text": "Rogelio Rodr\u00edguez Milo, co\u00f1ecido como Madriles, nado en Monforte de Lemos o 22 de novembro de 1934 e finado en Xix\u00f3n o 8 de setembro de 2015, foi un futbolista galego. Xogaba de porteiro.\nTraxectoria.\nNa tempada 1956\u201357 debutou co Deportivo da Coru\u00f1a en Primeira Divisi\u00f3n. Nesa campa\u00f1a xogou 2 encontros de liga e 3 de copa, facendo o seu debut o 13 de xaneiro de 1947, nunha derrota en Riazor contra o UD Las Palmas (1\u20132). O seu papel no equipo coru\u00f1\u00e9s foi moi secundario, pois por diante ti\u00f1a o porteiro titular, Juan Otero e o suplente, Bernab\u00e9 Marzoa. Ese ano o Deportivo descendeu a Segunda Divisi\u00f3n.\nFaleceu o 8 de setembro de 2015 en Xix\u00f3n, aos 80 anos."}
{"id": "321075", "revid": "12452", "url": "https://gl.wikipedia.org/wiki?curid=321075", "title": "Constan\u0163a", "text": ""}
{"id": "321079", "revid": "98629", "url": "https://gl.wikipedia.org/wiki?curid=321079", "title": "Club Deportivo Olimpia", "text": "O Club Deportivo Olimpia \u00e9 un club de f\u00fatbol da cidade de Tegucigalpa, Honduras e xoga na liga nacional de Honduras. Os seus cores son o vermello, o azul e o branco. Xoga os seus partidos coma local no Estadio Nacional Tiburcio Car\u00edas Andino. O seu maior rival \u00e9 o Club Deportivo Motagua. Est\u00e1 considerado como o mellor equipo de Honduras e un dos mellores da CONCACAF.\nO club foi fundado o 12 de xu\u00f1o de 1912 co nome de Nacional Olimpia, inicialmente os fundadores formaron a instituci\u00f3n para xogar o b\u00e9isbol. Os maiores goleadores da historia do Olimpia foron Wilmer Vel\u00e1squez, Denilson Costa e Danilo Javier Tosello.\nHistoria.\nO club foi fundado o 12 de xu\u00f1o de 1912 por H\u00e9ctor Pineda Ugarte, Carlos Bram, Arturo Bram, Enrique Buk, Santiago Buk, Miguel S\u00e1nchez, Samuel Inestrosa G\u00f3mez e Ram\u00f3n Escobar.\nO club foi bautizado como \u201cNacional Olimpia\u201d, en honra os xogos ol\u00edmpicos da antiguedade no val de Olimpia, Grecia en 1896. Inicialmente, os socios fundadores do Olimpia formaron a instituci\u00f3n para a pr\u00e1ctica do b\u00e9isbol. Este deporte, era naqueles tempos o m\u00e1is popular de Honduras, pero c\u00f3 paso do tempo, o f\u00fatbol foi tomando un grande auxe no pa\u00eds, o que motivou os seus dirixentes a converter \u00f3 Olimpia, nunha instituci\u00f3n futbol\u00edstica.\nO Club Deportivo Olimpia conquistou o seu primeiro t\u00edtulo a nivel nacional en setembro de 1928. Naquela oportunidade, o cadro \"Albo\" representando \u00e1 zona central, logrou impo\u00f1erse nunha serie final de tres encontros \u00f3 C. D. Marath\u00f3n, campi\u00f3n da zona norte. Tras a final, creouse unha enorme rivalidade entre estes dous equipos e que se denomina como o \u201cCl\u00e1sico Nacional\u201d."}
{"id": "321085", "revid": "839", "url": "https://gl.wikipedia.org/wiki?curid=321085", "title": "Constan\u021ba", "text": ""}
{"id": "321092", "revid": "26501", "url": "https://gl.wikipedia.org/wiki?curid=321092", "title": "Distrito de \u015eold\u0103ne\u015fti", "text": ""}
{"id": "321093", "revid": "26501", "url": "https://gl.wikipedia.org/wiki?curid=321093", "title": "Distrito de R\u00ee\u015fcani", "text": ""}
{"id": "321094", "revid": "23204", "url": "https://gl.wikipedia.org/wiki?curid=321094", "title": "Heliodoro Gallego Armesto", "text": "Heliodoro Gallego Armesto, nado na Pobra de Trives o 18 de decembro de 1872 e finado en Santiago de Compostela o 19 de marzo de 1934, foi un matem\u00e1tico, f\u00edsico e xe\u00f3grafo galego.\nTraxectoria.\nEstudou na Universidade de Santiago de Compostela. Foi profesor e director da Escola de Artes e Oficios de Santiago. Realizou publicaci\u00f3ns sobre xeograf\u00eda, f\u00edsica e matem\u00e1ticas. Colaborou nas revistas \"Vida Gallega\" e \"Bolet\u00edn de la Real Academia Gallega\"."}
{"id": "321095", "revid": "26501", "url": "https://gl.wikipedia.org/wiki?curid=321095", "title": "Distrito de C\u0103l\u0103ra\u015fi", "text": ""}
{"id": "321096", "revid": "17467", "url": "https://gl.wikipedia.org/wiki?curid=321096", "title": "Aeroporto Internacional de Kabul", "text": ""}
{"id": "321097", "revid": "26501", "url": "https://gl.wikipedia.org/wiki?curid=321097", "title": "Robert Galbraith", "text": ""}
{"id": "321098", "revid": "56817", "url": "https://gl.wikipedia.org/wiki?curid=321098", "title": "Prochloron", "text": "Prochloron (do grego \"pro\", antes, e \"chloros\", verde) \u00e9 unha cianobacteria oxix\u00e9nica fotosint\u00e9tica que se encontra comunmente vivindo como simbionte extracelular en arrecifes de coral, especialmente sobre ascidi\u00e1ceos did\u00e9mnidos. A teor\u00eda endosimbi\u00f3tica considera que \"Prochloron\" \u00e9 un predecesor dos cloroplastos, org\u00e1nulos fotosint\u00e9ticos das c\u00e9lulas eucariotas fotosint\u00e9ticas. Por\u00e9n, esta hip\u00f3tese est\u00e1 en forte contradici\u00f3n cos estudos filoxen\u00e9tico que indican que \"Prochloron\" non est\u00e1 na mesma li\u00f1a de descendencia que orixinou as algas que conte\u00f1en cloroplastos e as plantas terrestres.\n\"Prochloron\" descubriuna en 1975 Ralph A. Lewin da Scripps Institution of Oceanography. \"Prochloron\" \u00e9 unha das tres proclorofitas co\u00f1ecidas, que son cianobacterias que conte\u00f1en tanto clorofila \"a\" coma \"b\" unida a unha prote\u00edna especial captadora de luz.\nEspecies.\nA \u00fanica especie taxonomicamente v\u00e1lida \u00e9 \"P.\u00a0didemni\"."}
{"id": "321099", "revid": "5863", "url": "https://gl.wikipedia.org/wiki?curid=321099", "title": "Xo\u00e1n Lu\u00eds Ramos Colem\u00e1n", "text": ""}
{"id": "321100", "revid": "5863", "url": "https://gl.wikipedia.org/wiki?curid=321100", "title": "Manuel Pe\u00f1a Rei", "text": ""}
{"id": "321101", "revid": "98629", "url": "https://gl.wikipedia.org/wiki?curid=321101", "title": "Divinity", "text": "Divinity \u00e9 unha canle de televisi\u00f3n privada espa\u00f1ola propiedade de Mediaset Espa\u00f1a que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV, R e Euskatel.\nA programaci\u00f3n est\u00e1 orientada \u00f3 p\u00fablico feminino e o seu principal competidor \u00e9 a canle Nova. Comezou as s\u00faas emisi\u00f3ns o 1 de abril do 2011 e f\u00edxoo dando o salto de internet a televisi\u00f3n, xa que primeiro creouse a p\u00e1xina web.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaborados en Espa\u00f1a por TNS. Est\u00e1n en letra grosa os meses nos que foi l\u00edder de audiencia."}
{"id": "321102", "revid": "56817", "url": "https://gl.wikipedia.org/wiki?curid=321102", "title": "Dinast\u00eda", "text": "Unha dinast\u00eda \u00e9 unha serie de gobernantes dun o de varios estados relacionados entre si, ou provenientes todos dunha mesma li\u00f1axe. Por extensi\u00f3n o termo apl\u00edcase a toda unha familia que acumula grandes cantidades de poder econ\u00f3mico, pol\u00edtico ou social durante diversas xeraci\u00f3ns. A dinast\u00eda \u00e9 a forma de sucesi\u00f3n da monarqu\u00eda, na que o herdeiro da li\u00f1axe sucede o monarca que morreu (ou se se produciu unha abdicaci\u00f3n). Normalmente o herdeiro \u00e9 o fillo pero pode designarse especificamente outro grao de parentesco.\nEtimolox\u00eda.\nA palabra deriva do lat\u00edn \"dynastia\", que deriva \u00e1 s\u00faa vez do grego \"\u03b4\u03c5\u03bd\u03b1\u03c3\u03c4\u03b5\u03af\u03b1\", lingua na que se refer\u00eda ao poder, ao dominio ou ao goberno en si."}
{"id": "321104", "revid": "89787", "url": "https://gl.wikipedia.org/wiki?curid=321104", "title": "Attilio Bignasca", "text": "Attilio Bignasca, nado en Lugano o 1 de novembro de 1943 e finado na mesma cidade o 29 de marzo de 2020, foi un empresario e pol\u00edtico su\u00edzo, un dos dirixentes da Liga dos Tesineses.\nTraxectoria.\nIrm\u00e1n do tam\u00e9n pol\u00edtico e empresario Giuliano,canda el dirixiu unha empresa de construci\u00f3n, a A+G Bignasca e en 1991 entrou no partido que fundara seu irm\u00e1n, a Liga dos Tesineses. No ano 1991 entrou por vez primeira no Gran Consello do Tesino e en 1993 no consello municipal de Agno.\nEntre2003 e 2009 foi deputado no ;Consello Nacional. No ano 2012 estableceuse en Lugano present\u00e1ndose como candidato nas municipais, resultando elixido concelleiro"}
{"id": "321105", "revid": "22795", "url": "https://gl.wikipedia.org/wiki?curid=321105", "title": "Johann Christian Polycarp Erxleben", "text": ""}
{"id": "321106", "revid": "1131", "url": "https://gl.wikipedia.org/wiki?curid=321106", "title": "Vila do Bispo", "text": "Vila do Bispo \u00e9 unha localidade portuguesa do Distrito de Faro, rexi\u00f3n e subrexi\u00f3n do Algarve, con preto de 1.000 habitantes. A festa local \u00e9 o 22 de xaneiro.\n\u00c9 sede dun municipio con 178,99\u00a0km\u00b2 de \u00e1rea e 5.258 habitantes (2011), subdividido en 5 fregues\u00edas. O municipio limita ao norte co municipio de Aljezur, ao nordeste con Lagos e ao suroeste ten o litoral do oc\u00e9ano Atl\u00e1ntico.\nFregues\u00edas.\nAs cinco fregues\u00edas de Vila do Bispo son as seguintes:"}
{"id": "321108", "revid": "89787", "url": "https://gl.wikipedia.org/wiki?curid=321108", "title": "Johann Christian Erxleben", "text": "Johann Christian Polycarp Erxleben, nado o 22 de xu\u00f1o de 1744 en Quedlinburg, Reino de Prusia (hoxe no \"Land\" de Saxonia-Anhalt), e finado o 19 de agosto de 1777 en Gotinga, foi un naturalista alem\u00e1n. As s\u00faas \u00e1reas de especializaci\u00f3n incl\u00faen a f\u00edsica, a mineralox\u00eda, a qu\u00edmica e a historia natural.\nTraxectoria.\nDesde 1763 a 1767 Erxleben, estudou medicina na \"Georg-August-Universit\u00e4t G\u00f6ttingen\" (co\u00f1ecida como Universidade de Gotinga). Despois de conseguir o seu doutoramento, foi profesor de f\u00edsica e qu\u00edmica, as\u00ed como de medicina veterinaria nesta universidade, onde desenvolver\u00eda toda a s\u00faa carreira profesional.\nEst\u00e1 considerado como un dos fundadores da medicina veterinaria moderna, xa que fundou, en 1771, a m\u00e1is antiga instituci\u00f3n acad\u00e9mica neste campo en Alema\u00f1a, o \"Tier\u00e4rztliches Institut\" (Instituto Veterinario).\nDesde 1774 Erxleben foi membro da \"Soziet\u00e4t der Wissenschaften zu G\u00f6ttingen\" (Sociedade de Ciencias de Gotinga), hoxe \"Akademie der Wissenschaften zu G\u00f6ttingen\" (Academia de Ciencias de Gotinga).\nA s\u00faa nai, Dorothea Christiane Erxleben, foi a primeira muller en obter un doutoramento en medicina en Alema\u00f1a.\nPublicaci\u00f3ns principais.\nOs seus traballos cient\u00edficos incl\u00faen, entre outros:\nAbreviatura.\nA abreviatura Erxleben empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "321109", "revid": "23204", "url": "https://gl.wikipedia.org/wiki?curid=321109", "title": "\u00c1lvaro de Baz\u00e1n (F-101)", "text": "\u00c1lvaro de Baz\u00e1n (F-101) \u00e9 unha fragata da Armada Espa\u00f1ola, primeira da serie F-100 \u00e1 que d\u00e1 nome. A Armada Espa\u00f1ola ten cinco fragatas da serie F-100 operativas, cada unha cun custo dus 600 mill\u00f3ns de euros. O dese\u00f1o est\u00e1 baseado no destrutor norteamericano da Clase Arleigh Burke dese\u00f1o de Bath Iron Works e o Sistema de combate Aegis. Navantia fabricou en Ferrol cinco fragatas baseadas no dese\u00f1o das F-100 para a Mari\u00f1a norueguesa, Clase Fridtjof Nansen. Outros tres destrutores dese\u00f1ados co asesoramento de Navantia estanse a constru\u00edr en Australia, Clase Hobart.\nA seguinte xeraci\u00f3n de buques denominada Clase F-110 est\u00e1 a ser definida pola Armada Espa\u00f1ola para o ano 2022.\nHistoria.\nEn 1983 a Armada Espa\u00f1ola e Baz\u00e1n iniciaron un programa para a modernizaci\u00f3n naval chamado NFR-90 (Nato Frigate Replacement). Ser\u00eda un proxecto da OTAN conxunto entre Espa\u00f1a, Alema\u00f1a, Canad\u00e1, Estados Unidos, Francia, Italia, Pa\u00edses Baixos e Gran Breta\u00f1a. O obxectivo era crear unha fragata com\u00fan. Un dese\u00f1o que compartir\u00eda elementos para reducir os custos de dese\u00f1o e produci\u00f3n. As diferentes prioridades e necesidades de cada pa\u00eds fixeron que en 1989 o proxecto se abandonase. En 1990 decidiuse continuar co proxecto pero redefinindo as prioridades. O que \u00eda ser un buque antisubmarino de caracter\u00edsticas similares \u00e1s fragatas existentes pasou a un buque m\u00e1is centrado na guerra a\u00e9rea. En 1992 inici\u00e1ronse contactos coas mari\u00f1as de Alema\u00f1a e Holanda para desenvolver unha fragata, compartindo o dese\u00f1o en intereses com\u00fans. En 1993 concretouse esta colaboraci\u00f3n. En 1995 a Armada Espa\u00f1ola elixe o Sistema de combate Aegis de Lockheed Martin como base operativa do buque co radar AN/SPY-1D empregado na serie DDG-51 \"Arleigh Burke\" da Armada dos Estados Unidos de Am\u00e9rica empregado por Bath Iron Works. Esta elecci\u00f3n condicionou todo o dese\u00f1o do buque. As\u00ed os destrutores americanos desplazaban 8 500 toneladas mentres que o dese\u00f1o das F-100 ter\u00eda 5 800 toneladas de desplazamento.\nSistemas.\nEstrutura.\nO casco do buque foi desenvolvido pola oficina t\u00e9cnica de Baz\u00e1n en colaboraci\u00f3n coa Armada Espa\u00f1ola empregando tecnolox\u00eda e programas de seu.\nElectr\u00f3nica.\nNos buques producen electricidade de 400 voltios trif\u00e1sicos, 230 voltios monof\u00e1sicos e 120 voltios para alg\u00fans equipamentos norteamericanos. T\u00f3dolos sistemas est\u00e1n sobredimensionados e permiten manter o funcionamento en caso de avar\u00eda ou fallo.\nFrota F-100.\nInternacional.\nAo dese\u00f1o da serie F-100 fix\u00e9ronse variantes para ser vendidas a Noruega e Australia.\nPara a Mari\u00f1a norueguesa Navantia fabricou cinco fragatas en Ferrol, designaci\u00f3n F-300:\nA Mari\u00f1a australiana fabricou en Australia tres destrutores con asesoramento de Navantia segundo o dese\u00f1o das F-100:\nHonras.\nA fragata leva o nome en honra e reco\u00f1ecemento do que fora almirante da Armada Espa\u00f1ola \u00c1lvaro de Baz\u00e1n. Foi botada en Ferrol o 27 de outubro de 2000, sendo Madri\u00f1a Casilda Silva Fern\u00e1ndez de la Henestrona, Marquesa de Santa Cruz, descendente do Almirante \u00c1lvaro de Baz\u00e1n.\nRecibiu a s\u00faa Bandeira de Combate da Princesa de Asturias o 19 de setembro de 2003 en Motril (Granada), cidade natal de \u00c1lvaro de Baz\u00e1n."}
{"id": "321110", "revid": "89787", "url": "https://gl.wikipedia.org/wiki?curid=321110", "title": "Mar\u00eda Ana de Jes\u00fas Navarro", "text": "Mar\u00eda Ana Navarro de Guevara e Romeu, co\u00f1ecida como Mariana de Jes\u00fas, T.O.M.D., nada en Madrid o 17 de xaneiro de 1565 e finada na mesma cidade o 17 de abril de 1624, foi unha terciaria espa\u00f1ola da Orde da Merc\u00e9, venerada pola Igrexa cat\u00f3lica como beata. Non debe confundirse con santa Mariana de Jes\u00fas, terciaria franciscana ecuatoriana do s\u00e9culo XVII, chamada \"A Azucena de Quito\". \u00c9 unha das santas patroas de Madrid.\nTraxectoria.\nNaceu en Madrid o 17 de xaneiro de 1565, no seo dunha familia acomodada que se relacionaba cos c\u00edrculos cortes\u00e1ns. O seu pai era peleteiro ao servizo do rei Filipe II.\nMariana sentiu atra\u00edda moi pronto pola vida relixiosa. \u00c1 idade de 22 anos xa ti\u00f1a a firme determinaci\u00f3n de ingresar nun convento, a pesar da rotunda oposici\u00f3n do seu pai (quen, vi\u00favo de xeito temper\u00e1n, contraera segundas nupcias) e a s\u00faa madrastra, que ti\u00f1an concertado o seu matrimonio cun mozo. Con todo, de pouco serviron os intentos dos proxenitores por apartala da s\u00faa vocaci\u00f3n. A lenda di que chegou a desfigurarse o rostro e cortar os seus cabelos co fin de verse rexeitada polo seu prometido.\nEn 1598 retirouse como penitente \u00e1 ermida de santa B\u00e1rbara da capital do reino. Al\u00ed foi axudada por frei Juan Bautista do Sant\u00edsimo Sacramento, relixioso mercedario e reformador da Orde, quen foi o seu director espiritual at\u00e9 a s\u00faa morte, e por outras persoas piadosas. Puxo a s\u00faa morada nunha pequena casa, veci\u00f1a ao convento dos mercedarios descalzos, onde pasou varios anos dedicada \u00e1 oraci\u00f3n e a penitencia, as\u00ed como ao servizo aos pobres e necesitados da cidade. En 1613 foi recibida na Orde da Merc\u00e9, dado o h\u00e1bito de terciaria, por imposto de frei Felipe Guimer\u00e1n, Mestre Xeral da Orde, quen ao ano seguinte, o 20 de maio de 1614, recibiulle a profesi\u00f3n.&lt;ref name=OM /\nA fama das s\u00faas virtudes e das aparici\u00f3ns sobrenaturais e milagres que a acompa\u00f1aban estendeuse rapidamente por Madrid. Os seus superiores orden\u00e1ronlle que escribise acerca destas experiencias. Nestes escritos, Mariana narra, entre outras cousas, as visi\u00f3ns que tivo de Xesucristo e a Virxe Mar\u00eda e as s\u00faas \u00e9xtases m\u00edsticas.\nA s\u00faa morte produciuse o 17 de abril de 1624 no convento mercedario de santa B\u00e1rbara da capital madrile\u00f1a, a consecuencia dunha afecci\u00f3n pulmonar. Ti\u00f1a 59 anos.\nFama p\u00f3stuma.\nSe xa en vida Mar\u00eda Ana alcanzara gran renome pola s\u00faa piedade e os prodixios de todo x\u00e9nero que se atribu\u00edan \u00e1 s\u00faa persoa, despois da s\u00faa morte o mesmo non fixo sen\u00f3n aumentar. Incl\u00fae entre eles a ca\u00edda de choiva en Madrid, en \u00e9pocas de forte seca, como a que arrasou \u00e1s d\u00faas Castelas en 1613.&lt;ref name=ABC /\nO seu cad\u00e1ver foi exposto ao p\u00fablico durante dous d\u00edas no medio dunha gran concorrencia. O artista Vicente Carducho fixo varias m\u00e1scaras mortuorias da defunta. O mesmo ano do falecemento iniciouse o proceso can\u00f3nico da beatificaci\u00f3n, alentado polo pobo, a nobreza e o mesmo rei Filipe IV, gran devoto seu.\nO 31 de agosto de 1627 abriuse a s\u00faa sepultura, e ante o asombro xeral, atopouse que o corpo se atopaba intacto, coa carne fresca e os membros flexibles, e exhalando unha agradable fragrancia. Soamente o rostro atop\u00e1base un tanto desfigurado debido \u00e1s manipulaci\u00f3ns que se fixeron para obter a m\u00e1scara mortuoria. Este feito inexplicable verificouse as sucesivas veces que se inspeccionaron os restos mortais, en 1731, 1924 e 1965.\nO 18 de xaneiro de 1783 foi declarada beata polo papa P\u00edo VI. Era tal o fervor que a figura de Mariana espertaba entre o pobo, que o Concello de Madrid declarouna copatrona da cidade, xunto a san Isidro Labrador.\nO corpo incorrupto da beata ven\u00e9rase na igrexa do Convento de don Juan de Alarc\u00f3n de Madrid, tendo en conta que o antigo convento de santa B\u00e1rbara onde se achaba foi destru\u00eddo. O sepulcro onde repousa foi regalado pola ra\u00ed\u00f1a Isabel II.\nA s\u00faa festividade cel\u00e9brase o d\u00eda 17 de abril.\nO 8 de marzo de 2011 abriuse o proceso diocesano de canonizaci\u00f3n na igrexa das Mercedarias do convento de Alarc\u00f3n de Madrid."}
{"id": "321111", "revid": "5863", "url": "https://gl.wikipedia.org/wiki?curid=321111", "title": "\u00c1lvaro Cunqueiro Mora", "text": ""}
{"id": "321112", "revid": "27155", "url": "https://gl.wikipedia.org/wiki?curid=321112", "title": "Chlorobium", "text": "Chlorobium (tam\u00e9n chamado \"Chlorochromatium\") \u00e9 un x\u00e9nero de bacterias verdes do xofre (Chlorobi). Son bacterias fotolit\u00f3trofas que oxidan o xofre e utilizan unha cadea de transporte de electr\u00f3ns non c\u00edclica para reducir o NAD+. A s\u00faa fotos\u00edntese real\u00edzase utilizando un centro de reacci\u00f3n de tipo 2 que usa a bacterioclorofila (BChl) \"a\" e tam\u00e9n clorosomas que empregan as bacterioclorofilas \"c\", \"d\", ou \"e\"; ademais tam\u00e9n pos\u00faen clorofila \"a\". Utilizan o sulfuro de hidfr\u00f3xeno como fonte de electr\u00f3ns e a s\u00faa fonte de carbono \u00e9 o di\u00f3xido de carbono.\nAs especies de \"Chlorobium\" te\u00f1en cor verde escura. Nunha columna de Winogradsky, a capa verde que a mi\u00fado se forma est\u00e1 composta de \"Chlorobium\". Este x\u00e9nero vive en condici\u00f3ns anaerobias estritas baixo a superficie dun corpo de auga, normalmente a zona anaer\u00f3bica dun lago eutr\u00f3fico.\n\"Chlorobium aggregatum\" \u00e9 unha especie que establece unha relaci\u00f3n simbi\u00f3tica cunha bacteria incolora non fotosint\u00e9tica. Estas especies te\u00f1en en conxunto o aspecto dun feixe de bacterias verdes, unidas a unha c\u00e9lula central con forma bacilar, que pode moverse usando o seu flaxelo. As bacterias verdes do exterior utilizan a luz para oxidar sulfuros a sulfato. A c\u00e9lula do interior, que non pode realizar a fotos\u00edntese, reduce o sulfato a sulfuro. Estas bacterias div\u00eddense ao un\u00edsono, d\u00e1ndolle \u00e1 estrutura unha aparencia multicelular, que \u00e9 moi infrecuente entre as bacterias.\nAs especies de \"Chlorobium\" crese que xogaron unha parte importante en episodios de extinci\u00f3n masiva na Terra. Se os oc\u00e9anos se volven an\u00f3xicos (debido a un corte da circulaci\u00f3n oce\u00e1nica) ent\u00f3n os \"Chlorobium\" poden competir con outros seres vivos fotosint\u00e9ticos. Deste modo, producen enormes cantidads de metano e sulfuro de hidr\u00f3xeno, que causan un quecemento global e chuvia \u00e1cida. Isto ten graves consecuencias para outros organismos oce\u00e1nicos e tam\u00e9n para os organismos terrestres. Hai probas abondosas de que as poboaci\u00f3ns de \"Chlorobium\" proporcionadas por f\u00f3siles qu\u00edmicos, que se encontran en sedimentos depositados no extinci\u00f3n en masa do Cret\u00e1ceo.\nO xenoma completo de \"C.\u00a0tepidum\" consta de 2,15 megabases (Mb), e foi secuenciado e publicado en 2002. Sintetiza clorofila \"a\" e bacterioclorofilas \"a\" e \"c\", e utilizose como organismo modelo para dilucidar a bios\u00edntese de bacterioclorofilas \"c\". Varias das s\u00faas v\u00edas metab\u00f3licas dos carotenoides (que incl\u00faen unha nova licopeno ciclase) son similares a outras que se encontran en cianobacterias."}
{"id": "321113", "revid": "5863", "url": "https://gl.wikipedia.org/wiki?curid=321113", "title": "Catedral de la Almudena", "text": ""}
{"id": "321115", "revid": "89787", "url": "https://gl.wikipedia.org/wiki?curid=321115", "title": "Gran Premio de Sur\u00e1frica de 1985", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 19 de outubro de 1985. Foi a d\u00e9cimo quinta rolda da tempada de F\u00f3rmula Un de . Foi o 31\u00ba Gran Premio de Sur\u00e1frica desde o primeiro Gran Premio disputado en 1934 e o d\u00e9cimo s\u00e9timo que se celebrou en Kyalami, nos arredores de Xohanesburgo. Disputouse sobre 75 voltas ao circu\u00edto de catro quil\u00f3metros para unha distancia de carreira de 309 quil\u00f3metros.\nBoicot.\nA carreira estivo marcada porque alg\u00fans equipos intentaron boicotear o evento debido ao apartheid, a segregaci\u00f3n de negros negros e brancos, e foi a \u00faltima carreira de F\u00f3rmula Un en Sur\u00e1frica ata que terminou o apartheid en 1992. A carreira foi ga\u00f1ada por Nigel Mansell nun Williams, quen tam\u00e9n logrou a pole position.\nO evento foi boicoteado por varios equipos de F\u00f3rmula Un, a saber Ligier e Renault debido as crecentes presi\u00f3ns internacionais contra tolerar o sistema de apartheid do pa\u00eds. Os equipos franceses Ligier e Renault estaban ombreiro con ombreiro co boicot do goberno franc\u00e9s \u00e1s sanci\u00f3ns a Sur\u00e1frica, aparentemente fixerono baixo presi\u00f3n. A maior parte dos pilotos de F\u00f3rmula Un, inclu\u00edndo a Alain Prost, Niki Lauda e Nigel Mansell estaban persoalmente moi en contra das carreiras en Sur\u00e1frica, pero os pilotos sab\u00edan que foran contratados para pilotar en todos os Grandes Premios, e que ti\u00f1an que competir en Kyalami.\nAlg\u00fans gobernos trataron de obrigar aos seus pilotos a non participar na carreira. As sanci\u00f3ns do Brasil a Sur\u00e1frica case impediron a participaci\u00f3n de Nelson Piquet e Ayrton Senna na carreira.\nFinlandia e Suecia tiveron reservas similares con respecto ao fin\u00e9s Keke Rosberg e o sueco Stefan Johansson. A Federaci\u00f3n Nacional do Autom\u00f3bil de Suecia anunciou que Johansson non pod\u00eda competir en Sur\u00e1frica antes do evento, pero disputou a carreira.\nAyrton Senna cambiou de opini\u00f3n sobre o seu boicot persoal \u00e1 carreira, dicindo que participar\u00eda na carreira se o seu equipo Lotus participaba. O equipo participou e el tam\u00e9n, retir\u00e1ndose f\u00f3ra dos puntos.\nEste foi o final do Gran Premio de Sur\u00e1frica ata que terminou o apartheid, co presidente da FIA Jean-Marie Balestre anunciando d\u00edas despois da carreira que o gran premio non regresar\u00eda ao pa\u00eds debido ao apartheid.\nO Gran Premio de Sur\u00e1frica s\u00f3 volver\u00eda en 1992, despois de que terminara o apartheid, nunha nova configuraci\u00f3n do circu\u00edto de Kyalami. Nigel Mansell, pilotando un Williams - Renault V10, tam\u00e9n ga\u00f1ou a carreira cando regresou o Gran Premio ao calendario en .\nClasificaci\u00f3n.\nCualificaci\u00f3n.\nPole position went to Nigel Mansell, averaging 236\u00b4898\u00a0km/h.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "321116", "revid": "98629", "url": "https://gl.wikipedia.org/wiki?curid=321116", "title": "Mega (cadea de televisi\u00f3n de Espa\u00f1a)", "text": "Mega \u00e9 unha canle de televisi\u00f3n privada espa\u00f1ola propiedade de Atresmedia que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV, R e Euskatel. Comezou as s\u00faas emisi\u00f3ns o 1 de xullo do 2015.\nAudiencias.\nA evoluci\u00f3n da cota de pantalla mensual e anual, segundo as medici\u00f3ns de audiencia elaborados en Espa\u00f1a por TNS, \u00e9 a seguinte (est\u00e1n en letra grosa e vermello os meses nos que foi l\u00edder de audiencia)."}
{"id": "321124", "revid": "23204", "url": "https://gl.wikipedia.org/wiki?curid=321124", "title": "Malo (santo)", "text": "San Malo (tam\u00e9n co\u00f1ecido como Maclou; en lat\u00edn, como Maclovius ou Machutus; 27 de marzo de 520 - 15 de novembro de 621) foi, no s\u00e9culo VI, o fundador da cidade de Saint-Malo, na Breta\u00f1a, Francia. \u00c9 un dos sete santos fundadores da Breta\u00f1a.\nDetalles da carreira de Malo pres\u00e9rvanse en tres historias medievais, que parecen inclu\u00edr incidentes asociados con varias persoas diferentes de nomes semellantes. A pesar desa confusi\u00f3n, parece que Malo naceu por volta do ano 520, provabelmente no Pa\u00eds de Gales.\nO seu nome pode derivar de \"machlou\", da lingua bretoa antiga, un composto de \"mach\" - \"garant\u00eda, ref\u00e9n\" - e \"lou\" (ou \"loh\") - \"brillante, bonito\".\nViaxes con San Brand\u00e1n.\nDisque Malo foi bautizado por San Brand\u00e1n, torn\u00e1ndose o seu disc\u00edpulo favorito. No entanto, existen serias d\u00fabidas en canto \u00e1 autenticidade deste per\u00edodo da s\u00faa vida. Puido ser un dos homes especialmente seleccionados polo santo para a s\u00faa viaxe.\nTradicionalmente, foi na Abad\u00eda Llancarfan onde San Brand\u00e1n e o seu disc\u00edpulo, Malo, con varios outros compa\u00f1eiros, estabeleceron a descuberta da \"Illa Benaventurada\". Botouse logo ao mar nunha segunda viaxe e visitou a illa de C\u00e9zembre, fronte ao largo de Saint-Malo, onde permaneceu alg\u00fan tempo. Supostamente, Maclovius era un xigante morto, que Brand\u00e1n resucitou a trav\u00e9s da s\u00faa santidade. Brand\u00e1n bautizouno antes de permitirlle volver a ser morto."}
{"id": "321125", "revid": "18868", "url": "https://gl.wikipedia.org/wiki?curid=321125", "title": "San Brand\u00e1n", "text": ""}
{"id": "321127", "revid": "18868", "url": "https://gl.wikipedia.org/wiki?curid=321127", "title": "San Malo", "text": ""}
{"id": "321128", "revid": "18868", "url": "https://gl.wikipedia.org/wiki?curid=321128", "title": "Maclou", "text": ""}
{"id": "321131", "revid": "131074", "url": "https://gl.wikipedia.org/wiki?curid=321131", "title": "Sporting Carballi\u00f1o", "text": "O Sporting Carballi\u00f1o \u00e9 un club de f\u00fatbol da vila do Carballi\u00f1o que compite actualmente no grupo IV da Primeira Auton\u00f3mica (tempada 2023-24).\nO seu adestrador \u00e9 \"Mindo\" Surribas acompa\u00f1ado por Manuel Rodr\u00edguez \"Canex\u00f3n\" como segundo adestrador e o seu presidente Aitor Dacasa \"Daki\".\nO club foi o primeiro equipo federado da vila e conta no seu palmar\u00e9s dende a s\u00faa refundaci\u00f3n no 2012, cunha Copa Deputaci\u00f3n, un campionato de Terceira Auton\u00f3mica e ascenso \u00e1 Segunda Auton\u00f3mica e un subcampionato da Copa Delegaci\u00f3n. Posteriormente acadou o ascenso \u00e1 Primeira Auton\u00f3mica e na pasada tempada 2022/2023 foi subcampe\u00f3n da Copa Deputaci\u00f3n xogando a final fronte o Atl\u00e9tico Arnoia no Campo Municipal de Espi\u00f1edo de O Carballi\u00f1o por reformas no estadio de O Couto de Ourense. \nDisputa os seus partidos nas instalaci\u00f3ns municipais da Uceira, con capacidade para 500 espectadores, 120 deles a cuberto \u00e1 espera de que o Concello acometa as melloras necesarias para a disputa de partidos en dita categor\u00eda."}
{"id": "321133", "revid": "18868", "url": "https://gl.wikipedia.org/wiki?curid=321133", "title": "Maclovi d'Aleth", "text": ""}
{"id": "321135", "revid": "56817", "url": "https://gl.wikipedia.org/wiki?curid=321135", "title": "Malo", "text": "O termo malo, ademais de se referir \u00e1s s\u00faas definici\u00f3ns como adxectivo (mao, contrario do bo), p\u00f3dese referir a:"}
{"id": "321141", "revid": "89787", "url": "https://gl.wikipedia.org/wiki?curid=321141", "title": "G\u00f3mez Manrique", "text": "G\u00f3mez Manrique foi un eclesi\u00e1stico castel\u00e1n pertencente \u00e1 poderosa familia palentina dos Manriques de Lara, bispo de Palencia, bispo de Tui (1348-1351), arcebispo de Santiago de Compostela (1351-1362) e arcebispo de Toledo (1362-1375).\nTraxectoria.\nFillo de Pedro Ruiz Manrique de Lara (1270-1323), IV Se\u00f1or de Amusco, e de Teresa Rodr\u00edguez de Sotomayor (nada c. 1310). Os seus irm\u00e1ns foron Garci Fern\u00e1ndez Manrique de Lara (c. 1305-1362), V Se\u00f1or de Amusco e Pedro Manrique.\nA s\u00faa nai casou en segundas nupcias con Garcilaso I de la Vega (1280-1328), chanceler do rei Afonso XI de Castela. Deste segundo matrimonio nacer\u00eda a s\u00faa medioirm\u00e1 Elvira Lasso de la Vega (nada c. 1325).\nEn 1367, no decurso da guerra polo trono de Castela entre Pedro I e Henrique II, despois da batalla de N\u00e1jera, foxe de Burgos para dirixirse ao Reino de Arag\u00f3n na compa\u00f1\u00eda do arcebispo de Zaragoza e da muller e fillos de Henrique II.\nArcebispo de Toledo.\nEn 1369, ao pouco da morte de Pedro I e tras un duro cerco, o arcebispo G\u00f3mez Manrique e os nobres de Toledo entregaron a cidade a Henrique II (a cambio de que se restit\u00faan todas as posesi\u00f3ns que antano foron dela, como Puebla de Alcocer). Un decreto real confiscou os bens dos xudeus de Toledo e aum\u00e9ntalles os tributos.\nO 23 de xu\u00f1o de 1369 G\u00f3mez Manrique conseguiu que o rei Henrique II doe a cidade de Talavera de la Reina con todas as s\u00faas aldeas ao arcebispado de Toledo, a cambio da vila de Alc\u00e1zar."}
{"id": "321148", "revid": "1576", "url": "https://gl.wikipedia.org/wiki?curid=321148", "title": "Serra de Laboreiro", "text": ""}
{"id": "321150", "revid": "89787", "url": "https://gl.wikipedia.org/wiki?curid=321150", "title": "Peptococcus", "text": "Peptococcus \u00e9 un x\u00e9nero de bacterias grampositivas anaerobios non esporulados con forma de coco, non m\u00f3biles e quimioorgan\u00f3trofas da familia Peptococcaceae. Os seus cocos poden aparecer illados, en pares, t\u00e9trades, ou masas irregulares, e raramente forman cadeas curtas. \"Peptococcus niger\" \u00e9 a especie tipo do x\u00e9nero, e \"Peptococcus\" \u00e9 o x\u00e9nero tipo da s\u00faa familia.\nEspecies deste x\u00e9nero forman parte do microbioma humano, especialmente das bacterias que forman parte da flora intestinal. Tam\u00e9n forman parte da flora da boca e tracto respiratorio superior.\n\"Peptococcus magnus\" \u00e9 un pat\u00f3xeno humano.\nO antibi\u00f3tico mezlocilina \u00e9 efectivo contra especies de \"Peptococcus\".\nAs distintas especies de \"Peptococcus\" p\u00f3dense diferenciar diferenciar entre si e de \"Peptostreptococcus\" por medio dos seus perf\u00eds de \u00e1cidos graxos e produtos metab\u00f3licos por cromatograf\u00eda gas-l\u00edquido (GLC)."}
