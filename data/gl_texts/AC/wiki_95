{"id": "383237", "revid": "98629", "url": "https://gl.wikipedia.org/wiki?curid=383237", "title": "Norza moura", "text": "A norza moura ou uvas de can\u00a0(Dioscorea communis ou \"Tamus communis\") \u00e9 unha planta rubideira da familia das dioscore\u00e1ceas.\nDescrici\u00f3n.\nPlanta rubideira\u00a0que renova os seus talos cada ano e se enrosca na direcci\u00f3n das agullas do reloxo. Follas alternas de 3 a 20\u00a0cm de lonxitude, pecioladas, oval e en forma de coraz\u00f3n, longamente acuminadas, limbo verde escuro, con 3 a 9 nervios manifestos e curvados que parten da escotadura basal. Talos gabeadores retortos de at\u00e9 4 m, febles, tenros e lampinos, con estr\u00edas lonxitudinais. Tub\u00e9rculo moi grande de at\u00e9 20\u00a0cm ou m\u00e1is de lonxitude de cor negra. Planta dioica de flores amareladas, as masculinas en ramalletes espiciformes e magros, patentes, con 6 estames, as femininas en espigas m\u00e1is curtas, p\u00e9nsiles, de poucas flores, con 3 s\u00e9palos e 3 p\u00e9talos semellantes unidos no baseamento formando un tubo co rudimento do froito no efondo; corola de 3\u00a0mm de lonxitude, con 6 l\u00f3bulos estreitos un tanto recurvados. Froito en baga carnuda, duns 12\u00a0mm de di\u00e1metro, vermello brillante p\u00e1lido, de cando en cando amarelado, en acios e con poucas sementes. Frutifica polo outono.\nDistribuci\u00f3n e h\u00e1bitat.\nGran parte de Europa, ag\u00e1s na\u00a0Europa setentrional. Com\u00fan na Pen\u00ednsula ib\u00e9rica e as illas\u00a0Baleares. Habita en lugares h\u00famidos e sombrizos, fileiras de sebes, matogueiras, marxes de carballeiras, pi\u00f1eirais, aci\u00f1eirais, e bosques de ribeira. Interv\u00e9n nas asociaci\u00f3ns \"Bupleurum-Quercus rotundifolia\" e \"Rubo ulmifolii-Rosetum corymbiferae\". \u00c9 com\u00fan en Galiza.\nImportancia econ\u00f3mica e cultural.\nAs ra\u00edces, ou tub\u00e9rculo napiforme en cataplasma, sandan contusi\u00f3ns e feridas e en fretas disque alivian a reuma, a artrite e a ci\u00e1tica;son rubefacientes e arroiban a pel. Froitos velenosos, mesmo mortais. Eventualmente prod\u00facense intoxicaci\u00f3ns graves nos nenos, que inxeren accidentalmente as s\u00faas bagas, dunha atractiva cor vermella. A intoxicaci\u00f3n cursa con intensa irritaci\u00f3n de mucosas, dor abdominal, diarreas e vomitos, acompa\u00f1ados de esmorecemento, somnolencia, calafr\u00edos, mesmo alteraci\u00f3ns respiratorias e coma.\nNos caso de Galiza, as bagas empreg\u00e1banse coma menci\u00f1a contra a reuma, apa\u00f1\u00e1banse agosto e gard\u00e1banse na casa. Despois quec\u00edanse na lareira unha vez tirado o lume e fretaban con elas a parte dorida.\nPrincipio semellante \u00e1 histamina, sapon\u00f3sidos estero\u00eddicos derivados da diosxenina e abundantes rafidios de oxalato de calcio (CaC2Ou4).\nTaxonom\u00eda.\n\"Dioscorea communis\" foi descrita por (L.) Caddick &amp; Wilkin e publicado en \"Taxon\" 51(1): 112, 109. 2002.\nN\u00famero de cromosomas de \"Tamus communis\" (Fam. Dioscoreaceae) e t\u00e1xones infraespec\u00edficos\n2n=48."}
{"id": "383238", "revid": "18868", "url": "https://gl.wikipedia.org/wiki?curid=383238", "title": "Dioscorea communis", "text": ""}
{"id": "383239", "revid": "18868", "url": "https://gl.wikipedia.org/wiki?curid=383239", "title": "Tamus communis", "text": ""}
{"id": "383240", "revid": "18868", "url": "https://gl.wikipedia.org/wiki?curid=383240", "title": "Uvas de cobra", "text": ""}
{"id": "383241", "revid": "18868", "url": "https://gl.wikipedia.org/wiki?curid=383241", "title": "Valdeba", "text": ""}
{"id": "383245", "revid": "89787", "url": "https://gl.wikipedia.org/wiki?curid=383245", "title": "Dioscoreales", "text": "Dioscoreales \u00e9 o nome dun taxon de plantas situado na categor\u00eda taxon\u00f3mica de orde, utilizado en sistemas de clasificaci\u00f3n modernos como o sistema de clasificaci\u00f3n APG III do 2009 e o APWeb (Stevens 2001 en diante), e est\u00e1 circunscrito obrigadamente polo menos pola familia Dioscoreaceae. Dioscoreales \u00e9 unha orde amplamente reco\u00f1ecida, mais non na circunscrici\u00f3n dada polos sistemas de clasificaci\u00f3n mencionados. Noutras clasificaci\u00f3ns tend\u00edase a situar dentro dos Dioscoreales practicamente a todas as monocotiled\u00f3neas lilioides con follas reticuladas (como Smilacaceae, Stemonaceae, ademais do mesmo Dioscoreaceae), pero as an\u00e1lises moleculares de ADN non avalan esa circunscrici\u00f3n. Como aqu\u00ed circunscrito, pos\u00fae moitas rubideiras\u00a0de follas reticuladas, a\u00ednda que non todas, e tam\u00e9n ao micoparas\u00edtico Burmanniaceae, e ao autotr\u00f3fico Nartheciaceae. En total suman 21 x\u00e9neros, con 1.037 especies (APWeb).\nDescrici\u00f3n.\n&lt;br&gt;\nOs representantes da orde conte\u00f1en saponinas esteroideas, os feixes vasculares en aneis, os vasos tam\u00e9n no talo e a folla, as flores ou a inflorescencia con pelos glandulares, o estilo como moito curto, as p\u00f3las do estilo ben desenvolvidas, os t\u00e9palos persistentes no froito, o endotegmen tanin\u00edfero, o embri\u00f3n como moito curto.\nOs t\u00e9palos de \"Narthecium ossifragum\" te\u00f1en 3 trazas foliares, os de Dioscoreaceae te\u00f1en unha soa.\nDiversidade.\nA diversidade taxon\u00f3mica das monocotiled\u00f3neas est\u00e1 presentada en detalle por Kubitzki (1998, 2006).\nA seguir a listaxe de diversidade de Dioscoreales. As descrici\u00f3ns son deliberadamente incompletas. Para m\u00e1is informaci\u00f3n siga as ligaz\u00f3ns.\nTaxonom\u00eda.\nA orde foi reco\u00f1ecida pola APG III (2009), o Linear APG III (2009) asignoulle os n\u00fameros de familia 44 a 46. A orde xa fora reco\u00f1ecida polo APG II (2003).\nA orde pos\u00fae as familias a seguir no APG III (2009), os n\u00fameros de familia asignados segundo o LAPG III (2009):\nOutras familias \u00e1s veces reco\u00f1ecidas aqu\u00ed:\nO sistema do Angiosperm Phylogeny Website pos\u00fae esta circunscrici\u00f3n no 2009:\nO sistema APG II, de 2003], coloca a esta orde no clado das monocotiled\u00f3neas e usa esta circuncrici\u00f3n:\nO sistema APG, de 1998, tam\u00e9n a situaba no clado das monocotiled\u00f3neas con esta circunscrici\u00f3n:\nEn APG II a familia Thismiaceae foi inclu\u00edda na familia Burmanniaceae, e as familias Taccaceae e Trichopodaceae inclu\u00eddas na familia Dioscoreaceae. As\u00ed o cambio non \u00e9 tan grande como semella, as \u00fanicas plantas tra\u00eddas desde f\u00f3ra da orde son aquelas da familia Nartheciaceae.\nO sistema Cronquist, de 1981, non reco\u00f1ece a orde, pero coloca a moitas plantas na orde Liliales na subclase Liliidae na clase Liliopsida (=monocotiled\u00f3neas) da divisi\u00f3n Magnoliophyta (=anxiospermas).\nO sistema Dahlgren (1985) colocaba \u00e1 orde no superorde Lilianae na subclase Liliidae (=monocotiled\u00f3neas) da clase Magnoliopsida (=anxiospermas) e usaba esta circunscrici\u00f3n:\nSin\u00f3nimos: Burmanniales Heinze, Nartheciales Reveal e Zomlefer, Taccales Dumortier, Tamales Dumortier, Dioscoreanae Reveal e Doweld, Burmanniidae Heintze\nEvoluci\u00f3n.\nDioscoreales foi frecuentemente considerado de monocotiled\u00f3neas primitivas (Dahlgren et al. 1985, Stevenson e Loconte 1995), unha posici\u00f3n non sostida polas an\u00e1lises clad\u00edsticas realizados sobre secuencias de ADN (Chase \"et\" \"al\". 1995a, 1995b, 2000, Soltis \"et\" \"al\". 2000).\nO grupo troncal Dioscoreales est\u00e1 datado en preto de 124 mill\u00f3ns de anos at\u00e9 o presente, o grupo coroa Dioscoreales est\u00e1 datado en preto de 123 mill\u00f3ns de anos at\u00e9 o presente (Janssen e Bremer 2004)."}
{"id": "383246", "revid": "5863", "url": "https://gl.wikipedia.org/wiki?curid=383246", "title": "Oscar Fischinger", "text": ""}
{"id": "383247", "revid": "5863", "url": "https://gl.wikipedia.org/wiki?curid=383247", "title": "Fischinger", "text": ""}
{"id": "383248", "revid": "27155", "url": "https://gl.wikipedia.org/wiki?curid=383248", "title": "Rubia", "text": "A rubia ou herba dos torneiros (Rubia tinctorum) \u00e9 unha especie de plantas faner\u00f3gamas do x\u00e9nero \"Rubia\", da orde das Gentianales, pertencente \u00e1 familia das rubi\u00e1ceas.\nEsta especie tivo unha gran difusi\u00f3n, sobre todo no pasado, debido \u00e1 utilidade da s\u00faa ra\u00edz para fabricar tinguiduras de cor vermella destinados \u00e1 industria t\u00e9xtil e \u00e1 s\u00faa utilidade farmacol\u00f3xica.\nEcolox\u00eda.\n\u00c9 unha planta orixinaria das rexi\u00f3ns mediterr\u00e1neas, concretamente da zona suroeste de Europa, desde Irlanda ao norte de \u00c1frica. Desenv\u00f3lvese mellor en zonas monta\u00f1osas e h\u00famidas.\nDescrici\u00f3n.\n\u00c9 unha planta perenne que pode medrar at\u00e9 o metro de altura. \u00c9 unha planta faner\u00f3fita.\nCaracter\u00edzase pola s\u00faa ra\u00edz avermellada. O seu talo ramif\u00edcase e \u00e9 de secci\u00f3n tetragonal. En ocasi\u00f3ns pres\u00e9ntase con aguill\u00f3ns. As s\u00faas follas te\u00f1en de catro a seis v\u00e9rtices cun pec\u00edolo mi\u00fado\u00a0de 1\u20132\u00a0mm.\n\u00c9 hermafrodita, cunha inflorescencia parcialmente racimosa, paniculoide e pouco piramidal.\nOs seus froitos son carnosos e te\u00f1en forma de baga.\nUsos.\nA parte utilizada da planta para o seu uso como planta medicinal, \u00e9 a ra\u00edz e ocasionalmente as follas. Como fin medicinal coll\u00e9itase a ra\u00edz, pero sempre daquelas plantas que te\u00f1an polo menos 2 anos de antig\u00fcidade. D\u00e9bense limpar moi ben todas as partes verdes, lavalas coidadosamente e deixalas asollar; tam\u00e9n se pode realizar cun secador sempre que non se superen os 50\u00a0\u00b0C., nestas condici\u00f3ns conservar\u00e1n a s\u00faa cor avermellada.\nA s\u00faa composici\u00f3n qu\u00edmica \u00e9: iriroides: asperul\u00f3sido. Substancias colorantes, heter\u00f3sidos de hidroxiantraquin\u00f3ns (1,5%), \u00e1cido ruber\u00edtrico, rubiad\u00edn-primaverosido, rubiad\u00edn-glic\u00f3sidos, purpurina. Fitosterois: beta-sitosterol.\n\u00c9 un bo colagogo, \u00fatil nas afecci\u00f3ns hep\u00e1ticas. Laxante, adstrinxente e un t\u00f3nico lene: favorece a evacuaci\u00f3n intestinal.\nEfectos emenagoga (facilita a menstruaci\u00f3n e calma as dores) e abortivos.\nDiur\u00e9tica: recom\u00e9ndase en todo tipo de afecci\u00f3ns renais (c\u00e1lculos, c\u00f3licos, infecci\u00f3ns) e tam\u00e9n para a cistite. Coler\u00e9tico: \u00fatil nos trastornos da ves\u00edcula biliar.\nDesinfectante, antis\u00e9ptico. Antiespasm\u00f3dico e sedante. Antiinflamatorio.\nUtil\u00edzanse as flores en infusi\u00f3n como antidiarreico ; e popular afrodis\u00edaco. Antigamente era un remedio contra a ictericia e a gota.\nA administraci\u00f3n da rubia pode causar unha alarma inxustificada, xa que os ouri\u00f1os, mucosidades, suor ou leite t\u00ednguense de vermello. Isto d\u00e9bese a que pos\u00fae alizarina, un dos pigmentos m\u00e1is potentes da cor vermella.\nA planta est\u00e1 utilizada contra as afecci\u00f3ns renais e das v\u00edas urinarias e ten unha grande eficacia na disoluci\u00f3n de c\u00e1lculos renais e urinarios.\nUtil\u00edzase para: oliguria, litiase renal, cistite, uretrite, hiperuricemia, edema, urolitiase, hiperazotemia, gota, hipertensi\u00f3n arterial, discinesias biliares etc.\nAs follas \u00fasanse para a hipertensi\u00f3n arterial.\nA lucidina e a rubiadina, resultado da hidr\u00f3lise do lucida-primaver\u00f3sido, son altamente citot\u00f3xicas e xenot\u00f3xicas. C\u00f3mpre ter precauci\u00f3n no seu uso como antidiur\u00e9tica en presenza de hipertensi\u00f3n, cardiopat\u00edas ou insuficiencia renal, xa que pode supor unha achega incontrolada de l\u00edquidos e a posibilidade de que se produza unha descompensaci\u00f3n tensional.\nTam\u00e9n hai que ter en conta o contido alc\u00f3lico do extracto flu\u00eddo e da tintura. A planta \u00e9 cancer\u00edxena e pode provocar malformaci\u00f3ns conx\u00e9nitas.\nHistoria, uso como colorante e outros usos.\nA primeira aparici\u00f3n dos colorantes produciuse no antigo Exipto. Daquela a maior\u00eda dos pigmentos aut\u00e9nticos eran inorg\u00e1nicos, con todo, as pezas daquela \u00e9poca revelan que xa contra ano 2500\u00a0a.\u00a0C. utiliz\u00e1base o vermello de alizarina, extra\u00eddo da rubia. Durante s\u00e9culos, este vermello luminoso, tam\u00e9n co\u00f1ecido como vermello turco ou \"rubia tinctorum\", foi o \u00fanico colorante rubio resistente \u00e1 luz. Un custoso e complicado proceso de enxugado utilizouse en todas as rexi\u00f3ns de oriente pr\u00f3ximo para a coloraci\u00f3n do cot\u00f3n.\nNo \"Zeitschr. F. Urologie\" (1924), Bauer fixo un eloxio \u00e1 rubia para combater as enfermidades do aparello urinario en todos aqueles casos en que se presenta alcalinidade dos ouri\u00f1os, como en fosfaturia.\nO Municipio de Villasrubias na provincia de Salamanca debe o seu nome a esta planta que abunda nos restrollos.\nNo s\u00e9culo XIX,\u00a0Marcial Valladares N\u00fa\u00f1ez\u00a0no seu dicionario galego cham\u00e1baa h\u00e8rba d'os torneiros e contaba que os torneiros coc\u00edan a ra\u00edz desta planta en auga e as\u00ed fac\u00edan unha clase de tinguidura para as s\u00faas obras.\nCultivo e apa\u00f1a.\nEsta planta cult\u00edvase en terreos h\u00famidos, profundamente labrados e adobados no outono. Ap\u00e1\u00f1anse as sementes no mes de agosto e setembro e sem\u00e9ntase en marzo. D\u00e9ixanse medrar as ra\u00edces durante 18 meses, e pasado este tempo arr\u00edncanse en setembro. Daquela as ra\u00edces, inmediatamente, p\u00f3\u00f1ense a secar \u00e1 sombra, unha vez enxugadas m\u00f3ense e red\u00facense a po mu\u00ed\u00f1o. Un campo de \"Rubia\" dura 10 anos e en todo este tempo s\u00f3 se labra unha vez ao ano.\nTaxonom\u00eda.\n\"Loura tinctorum\" foi descrita por Carl von Linn\u00e9\u00a0e publicado en \"Species Plantarum\" 1: 109, no ano 1753.\nRubia: nome xen\u00e9rico que deriva do lat\u00edn: \"rubrum\" \"rubio, vermello\", que fai referencia ao rizoma avermellado da planta.\n'tinctorum: \"ep\u00edteto\" \"lat\u00edno\", referido a tintureiro (xenitivo plural de tintor).\nN\u00famero de cromosomas de \"Loura tinctorum\" (Fam. Rubiaceae) e t\u00e1xones infraespec\u00edficos: 2n=44."}
{"id": "383249", "revid": "1131", "url": "https://gl.wikipedia.org/wiki?curid=383249", "title": "Herba dos torneiros", "text": "O nome de herba dos torneiros pode designar d\u00faas especies bot\u00e1nicas:"}
{"id": "383250", "revid": "18868", "url": "https://gl.wikipedia.org/wiki?curid=383250", "title": "Rubia tinctorum", "text": ""}
{"id": "383251", "revid": "1576", "url": "https://gl.wikipedia.org/wiki?curid=383251", "title": "Rubia (hom\u00f3nimos)", "text": "Rubia pode referirse a:"}
{"id": "383254", "revid": "25871", "url": "https://gl.wikipedia.org/wiki?curid=383254", "title": "Rubia (x\u00e9nero)", "text": "Rubia \u00e9 un x\u00e9nero de plantas con flores da orde das Gentianales da familia das Rubiaceae. Natural das rexi\u00f3ns t\u00e9pedas de Europa, \u00c1frica, Asia e Am\u00e9rica.\nDescrici\u00f3n.\nSon unhas 6 especies de plantas herb\u00e1ceas ou subarbustos rubideiros que acadan 1,5 m de altura con follas perennes de 5\u201310\u00a0cm de lonxitude e 2\u20133\u00a0cm de ancho. As flores prod\u00facense en conxuntos de 4-7, ao redor dun talo central, son pequenas de 3\u20135\u00a0mm e de cor amarela p\u00e1lida agrupadas en mestos acios e xorden en xu\u00f1o-agosto. O froito \u00e9 unha pequena drupa.\nTaxonom\u00eda.\nO x\u00e9nero foi descrito por Carl von Linn\u00e9\u00a0e publicado en \"Species Plantarum\" 1: 109. 1753. A especie tipo \u00e9: \"Rubia tinctorum\" L."}
{"id": "383256", "revid": "98629", "url": "https://gl.wikipedia.org/wiki?curid=383256", "title": "Historia de Marrocos", "text": "A historia de Marrocos rem\u00f3ntase \u00e1 \u00e9poca da cultura capsiense, entre o 10000 a. C. e o 6000 a. C., nun momento no que o Magreb era menos \u00e1rido que hoxe. A lingua b\u00e9rber chegou probablemente ao mesmo tempo que a agricultura, e foi adoptada pola poboaci\u00f3n xa asentada al\u00ed. A an\u00e1lise do ADN d\u00e1 como resultado que varias poboaci\u00f3ns contribu\u00edron \u00e1 mestura de xenes dos marroqu\u00eds, inclu\u00edndo, ademais dos grupos \u00e9tnicos principais, b\u00e9rberes e \u00e1rabes, a fenicios, xudeus sefard\u00eds, e africanos subsaharianos.\nNeol\u00edtico.\nAs rexi\u00f3ns costeiras do actual Marrocos compartiron unha cultura neol\u00edtica com\u00fan ao resto do litoral mediterr\u00e1neo: a capsiense. Os restos arqueol\u00f3xicos recollen a domesticaci\u00f3n do gando e o cultivo de diversas plantas durante ese per\u00edodo. Hai oito mil anos, ao sur do Atlas estend\u00edase unha sabana na que prosperou unha cultura de cazadores e pastores ata que a rexi\u00f3n comezou a desecarse como resultado dos cambios clim\u00e1ticos a partir do 4000 a. C.\nFenicios.\nOs fenicios, nos seus percorridos poelo Mediterr\u00e1neo, fundaron os primeiros asentamentos na costa de Marrocos cara ao s\u00e9culo XII a. C. instalando dep\u00f3sitos para sal e minerais ao longo da costa e nas ribeiras dos r\u00edos do territorio. Fenicios e cartaxineses estabeleceron relaci\u00f3ns comerciais coas tribos do interior, pag\u00e1ndolles un canon para asegur\u00e1rense a s\u00faa cooperaci\u00f3n na extracci\u00f3n do mineral.\nNo s\u00e9culo V a. C., Cartago estendera a s\u00faa hexemon\u00eda polo norte de \u00c1frica. Cara ao s\u00e9culo II a. C., emerxeron alg\u00fans reinos b\u00e9rberes, que creceron e se desenvolveron cunha certa autonom\u00eda. Despois da ca\u00edda de Cartago, a \u00e1rea fora anexionada ao Imperio Romano no ano 40 a. C.\nDominaci\u00f3n romana.\nRoma procedeu a dividir o reino mauritano en d\u00faas provincias: Mauritania Tinxitana e Mauritania Cesariense, correspond\u00e9ndose a primeira co norte do territorio do actual Marrocos. Con todo, a influencia romana circunscribiuse fundamentalmente \u00e1 costa e \u00e1s colonias romanas (como Tinxis, a capital (actual T\u00e1nxer), Zilis (Assilah), Lixus (Larache), Valentia Banasa a l\u00edmites de costa do r\u00edo Seb\u00fa (preto da actual Kenitra), Sala Colonia e Volubilis, posto que a soberan\u00eda sobre a maior parte do interior das provincias se exerc\u00eda mediante xefes mauritanos locais. Os ind\u00edxenas mauritanos foron frecuentemente recrutados na cabalar\u00eda, como auxiliares das lexi\u00f3ns romanas.\nO cristianismo foi introducido no s\u00e9culo II, ga\u00f1ando adeptos nas cidades e entre os escravos e labregos b\u00e9rberes. No s\u00e9culo IV, as zonas romanizadas eran cristi\u00e1s, as\u00ed como algunhas tribos do interior. Tam\u00e9n chegaron movementos cism\u00e1ticos e her\u00e9ticos, xeralmente como forma de protesta pol\u00edtica. Tam\u00e9n se estabeleceu unha numerosa colonia xud\u00eda.\nNo ano 429 a zona foi invadida polos v\u00e1ndalos, quen saltaron da Pen\u00ednsula Ib\u00e9rica. Non obstante, ningunha dominaci\u00f3n estranxeira conseguiu penetrar moito m\u00e1is al\u00e1 da costa e limit\u00e1ronse principalmente a teren asentamentos comerciais para as s\u00faas rutas polo Mediterr\u00e1neo, xa que as tribos b\u00e9rberes da zona nunca se deixaron dominar: os romanos consideraban os b\u00e9rberes como unha raza ingobernable, que causaba \"problemas\" constantemente \u00e1s lexi\u00f3ns cando fundaban asentamentos romanos permanentes.\nIdade Media: conquista \u00e1rabe, islamizaci\u00f3n e arabizaci\u00f3n.\n534-682.\nO Imperio bizantino prop\u00faxose a reconquista, pero s\u00f3 conseguiron dominar unhas poucas cidades, entre elas T\u00e1nxer.\nO rei Wamba hispano-godo conquistou cidades da Tinxitania.\nCalifato Omeia.\nNo ano 682 o califato Omeia invade todas as rexi\u00f3ns do norte de Marrocos, a\u00ednda que tardaron case un s\u00e9culo en completar a s\u00faa conquista (s\u00e9culos VII e VIII). Uqba ibn Nafi, conquistador do Magreb no s\u00e9culo VII, alcanzou as costas atl\u00e1nticas no que na actualidade \u00e9 o Parque nacional de Souss-Massa, introduciuse no oc\u00e9ano co seu cabalo e puxo a Allah como testemu\u00f1a de que non quedaban m\u00e1is terras por conquistar. Durante os s\u00e9culos VIII ao X, a pesar de manterse fieis \u00e1 s\u00faa tradici\u00f3n tribal, os b\u00e9rberes un\u00edronse baixo o dominio dunha dinast\u00eda local chamada Dinast\u00eda idr\u00edsida, fundada por Idris I de Fez, quen se rebelou contra o califa abb\u00e1sida en 788, e en 789 fundou Fez.\nDurante os s\u00e9culos IX e X hab\u00eda diversos reinos independentes; entre eles dous b\u00e9rberes Barghawata e Sijilmassa no centro e oeste respectivamente e no norte os Idris\u00eds. O sur era terra de ningu\u00e9n.\nTras a morte de Idris II no 828, o Magreb quedou de novo dividido en pequenos reinos, ata que en 920 os b\u00e9rberes reco\u00f1eceron a soberan\u00eda dos fatim\u00eds de Kairouan. A rexi\u00f3n estaba dividida entre as aspiraci\u00f3ns do Califato de C\u00f3rdoba e as do califato fatim\u00ed. Durante o reinado de Abderram\u00e1n III (912-961), as prazas de T\u00e1nxer, Ceuta e Melilla foron dominadas polo califato de C\u00f3rdoba, e no reinado de Hisam II (976-1009), Almanzor logrou impo\u00f1er a s\u00faa autoridade no norte de Marrocos e no Magreb central.\nNo 1031, tras a desintegraci\u00f3n do califato cordob\u00e9s, a zona de T\u00e1nxer quedou baixo dominio da Taifa de M\u00e1laga, e o resto do norte de Marrocos pasou por un longo per\u00edodo de anarqu\u00eda onde a tribo de Ghomara (orixinaria do Rif) e outras tribos do norte se disputaron o control ata a invasi\u00f3n almor\u00e1bide en 1077.\nImperio almor\u00e1bide.\nDurante o s\u00e9culo XI Marrocos foi a base do imperio almor\u00e1bide, sendo unificado por Yusuf ben Tasfin, fundador da cidade de Marrakech.\nImperio almohade.\nOs almohades formaron unha nova dinast\u00eda que en poucos anos acabaron co Imperio almor\u00e1bide (1146-1147). As vitorias sobre os \u00e1rabes de oriente e sobre os cristi\u00e1ns hisp\u00e1nicos (batalla de Alarcos, 1195) consolidaron o ef\u00e9mero poder do imperio almohade sobre todo o islam occidental. Con todo, despois de ser derrotado na batalla das Navas de Tolosa en 1212, entrou en plena decadencia, e con ela comezou de novo o caos pol\u00edtico na rexi\u00f3n.\nEn 1260 Afonso X o Sabio ocupou Rabat e incendiouna. Nesta \u00e9poca os reinos m\u00e1is poderosos eran o dos benimer\u00edns en Fez, e o de ziyanidas en Tlemec\u00e9n.\nImperio dos benimer\u00edns.\nEn 1260, na Batalla de Sal\u00e9, os benimer\u00edns vencen os castel\u00e1ns.\nA dinast\u00eda b\u00e9rber dos benimer\u00edns f\u00edxose co poder en 1268 e gobernou desde Fez boa parte do Magreb. Trataron de estender o seu control ao tr\u00e1fico comercial do estreito de Xibraltar declarando a guerra santa aos cristi\u00e1ns e ocupando as cidades peninsulares de Rota, Alxeciras e Xibraltar. Influ\u00edron na pol\u00edtica do Reino de Granada, onde a partir de 1275 destacaron importantes continxentes de tropas.\nTras unha serie de choques coa Coroa de Castela, foron derrotados na batalla do Salado (1340), retir\u00e1ndose ao Magreb. En 1358 morreu o \u00faltimo sult\u00e1n importante da dinast\u00eda, fragmentouse de novo o territorio en multitude de reinos e os reis castel\u00e1ns e portugueses enviaron ex\u00e9rcitos \u00e1 conquista da rexi\u00f3n. As\u00ed, Portugal ocupou Ceuta en 1415.\nIdade Moderna.\nAs dinast\u00edas b\u00e9rberes (almor\u00e1bides, almohades e benimerines) deron \u00e1 poboaci\u00f3n unha certa medida de identidade colectiva e de unidade pol\u00edtica baixo un r\u00e9xime nativo por primeira vez na s\u00faa historia, e crearon a idea dun \"Magreb imperial\" baixo a tutela dos b\u00e9rberes, idea que sobreviviu en certa forma a trav\u00e9s das distintas dinast\u00edas. Pero en \u00faltima instancia, todas as familias reinantes demostraron falta de visi\u00f3n pol\u00edtica, ningunha soubo crear unha sociedade integrada que superase a idea de tribo. \nWat\u00e1sidas.\nOs wat\u00e1sidas ou watas\u00edes pertenc\u00edan a unha tribo de b\u00e9rberes \"Zenatas\", como os sult\u00e1ns benimerines. As d\u00faas familias estaban emparentadas, e os reis benimerines recrutaron a moitos dos seus visires entre os wat\u00e1sidas. Os visires tomaron pouco a pouco o poder, ata que o \u00faltimo sult\u00e1n perdeuno completamente en 1465. Seguiu un per\u00edodo ca\u00f3tico que durou ata 1472: Marrocos encontrouse dividido en dous, cunha dinast\u00eda que xurd\u00eda ao sur, os saad\u00edes, e ao norte o sultanato watas\u00ed. Nese tempo Mohammed \"o Portugu\u00e9s\", sobri\u00f1o de Le\u00f3n o Africano, nado en 1464, foi secuestrado e ref\u00e9n do reino de Portugal entre os cinco e os sete anos en Portugal, aprendendo al\u00ed costumes e lingua portuguesa ao tomar a frota de Afonso V de Portugal a cidade de Asilah, coa intenci\u00f3n de ser formado para unificar as tribos e actuar politicamente.\nEn 1469 os musulm\u00e1ns acababan de perder a case totalidade dos seus territorios andalus\u00edes e xa non conservaban m\u00e1is que Granada e os seus arredores (ata 1492) e os reinos hisp\u00e1nicos comezaban a ocupar as costas: os portugueses tomaron T\u00e1nxer (1471) e Mazag\u00e1n (1514). Este per\u00edodo co\u00f1eceu unha grande afluencia de musulm\u00e1ns e xudeus andalus\u00edes cara Marrocos, obrigados pola orde de conversi\u00f3n forzosa ao cristianismo.\nCronolox\u00eda:\nNo s\u00e9culo XVI, a rexi\u00f3n estivo dividida: ao norte o Sultanato watt\u00e1sida, no centro o Sultanato saad\u00ed, ao leste a cidade libre de Figuig e no sur o Imanato de Sus:\nDinast\u00edas de xerifes.\nA rexi\u00f3n sufriu sucesivas invasi\u00f3ns de tribos \u00e1rabes que aseguraban ser descendentes do profeta Mahoma. Estas tribos fundaron novas dinast\u00edas: primeiro xurdiu a saad\u00ed, e despois a dos alauitas, que mantivo o poder desde o s\u00e9culo XVII.\nDinast\u00eda saadita.\nOs saad\u00eds foron unha dinast\u00eda \u00e1rabe xerifiana orixinaria do val do Dra\u00e2, que estiveron no poder desde 1511 co sult\u00e1n Abou Abdallah Mohammed.\nCronolox\u00eda:\nAo mesmo tempo, mant\u00ed\u00f1anse:\nDinast\u00eda alauita.\nOs alauitas ou alau\u00edes chegaran a Marrocos a finais do s\u00e9culo XIII, consolidando o seu dominio arredor do oasis de Tafilalet durante a anarqu\u00eda que seguiu \u00e1 morte do sult\u00e1n saad\u00ed Ahmed al-Mansur en 1603. Pouco a pouco, esta dinast\u00eda foi impondo o seu control sobre a rexi\u00f3n invadindo reinos menores. Por \u00faltimo, en 1659 ocupou Marrakech e depuxo ao \u00faltimo sult\u00e1n saad\u00ed.\nCronolox\u00eda:\nO s\u00e9culo XVIII destacouse por querelas sucesorias. Na segunda metade deste s\u00e9culo e principios do XIX, o goberno marroqu\u00ed subscribiu tratados de comercio coas potencias europeas e concedeulles privilexios.\nPartici\u00f3n de Marrocos.\nEntre 1912-1956 imp\u00faxose o protectorado franc\u00e9s, e acordouse outorgar a Espa\u00f1a, para nivelar o balance de forzas entre Francia e Inglaterra na zona, o chamado Protectorado de Tetu\u00e1n ou Marrocos Espa\u00f1ol. A cidade de T\u00e1nxer converteuse en cidade internacional.\nGuerra do Rif.\nDespois do estabelecemento do protectorado conxunto, o Rif mantivo a s\u00faa resistencia ao dominio estranxeiro. O Rif \u00e9 a cadea monta\u00f1osa que confina o litoral mediterr\u00e1neo da Rep\u00fablica do Rif. Habitado por tribos berberiscas, sempre resistiu as tentativas de invasi\u00f3n dos reinos cristi\u00e1ns do norte, Espa\u00f1a e Portugal.\nOs espa\u00f1ois, aos cales tocaba a administraci\u00f3n desa rexi\u00f3n, sufriron unha serie de incursi\u00f3ns contra os seus intereses industriais en Marrocos, o que provocou a declaraci\u00f3n de guerra.\nEn 1921, a tribo de Beni Ouriaghel, instalada na rexi\u00f3n de Al-Hucemina, entrou en rebeli\u00f3n aberta dirixida por un antigo funcionario da administraci\u00f3n espa\u00f1ola, Mohamed Ben Abdelkrim El-Khattabi. Xove, carism\u00e1tico e intelixente, dirix\u00eda un pequeno ex\u00e9rcito e inflixiu algunhas derrotas aos espa\u00f1ois.\nO xeneral Silvestre encabezou un ex\u00e9rcito para rematar cos Beni Ouriaghel, pero sufriu unha derrota en Annual en xu\u00f1o de 1921: a case totalidade das s\u00faas tropas, quince mil soldados, atopou a morte en batalla, e o xeneral suicidouse.\nEn Madrid, as derrotas do Barranco do Lobo e o Desastre de Annual provocaron graves crises de goberno, e mesmo disturbios en Barcelona, pois obrig\u00e1base a combater por protexer estes recursos industriais a toda a poboaci\u00f3n que non puidese pagar a exenci\u00f3n. Os sucesivos fracasos do goberno fronte a Abdelkrim foron a causa dun golpe de estado o 13 de setembro de 1923 dado polo xeneral Miguel Primo de Rivera, que suspendeu a Constituci\u00f3n e instaurou a ditadura.\nSonado pola s\u00faa vitoria e rico pola gran cantidade de armas lixeiras e pesadas conseguidas no campo de batalla, Abdelkrim estendeu a s\u00faa autoridade ao conxunto do Rif. En febreiro de 1922, declarou a \"Rep\u00fablica rife\u00f1a\", e nomeouse presidente. Non contento coas s\u00faas vitorias sobre os espa\u00f1ois, Abdelkrim enviou emisarios \u00e1s tribos da zona do protectorado franc\u00e9s para invitalos a incorporarse \u00e1 rebeli\u00f3n.\nHubert Lyautey, residente xeneral de Francia, reforzou os postos de vangarda para protexer as cidades de Meknes, Taza e Fez, pero o chamado \"mariscal mon\u00e1rquico\" era pouco apreciado polo goberno republicano franc\u00e9s, e non obtivo os reforzos solicitados.\nCando Abdelkrim lanzou en abril de 1925 a s\u00faa ofensiva cara ao sur, empurrou sen problemas as tropas francesas cara a Fez e Taza. Lyautey dimitiu e o goberno franc\u00e9s confiou as operaci\u00f3ns ao mariscal Philippe P\u00e9tain, aureolado pola s\u00faa vitoria en Verd\u00fan e ben visto polos medios republicanos, que conseguiu de Par\u00eds os medios que se negaran a Lyautey. Organizou unha contraofensiva masiva base\u00e1ndose na aviaci\u00f3n, e beneficiouse da axuda dos espa\u00f1ois. Espa\u00f1a lanza ent\u00f3n o Desembarco de Alhucemas (8 de setembro de 1925) baixo a direcci\u00f3n do xeneral Primo de Rivera, po\u00f1endo fin \u00e1 guerra co maior desembarco aeronaval que se realizara ata ent\u00f3n.\nAbdelkrim rendiuse e foi exiliado \u00e1 illa de Reuni\u00f3n. Conseguiu escapar e refuxiarse no Cairo, onde morreu en 1963.\nA guerra do Rif consid\u00e9rase unha das grandes epopeas nacionais da Rep\u00fablica do Rif. Aos ollos dos nacionalistas \u00e1rabes, segue sendo un gran s\u00edmbolo da loita anticolonial.\nSegunda guerra mundial.\nTras a marcha do xeneral Lyautey en 1925, diminu\u00edron as prerrogativas que Francia lle manti\u00f1a aos alauitas, acudindo cada vez m\u00e1is \u00e1 xesti\u00f3n directa. A resistencia organizouse a partir de xoves das elites urbanas; a segunda guerra mundial sinalou unha tregua entre a oposici\u00f3n nacionalista e Francia. Durante a guerra, Mohammed Ben Youssef (Mohammed V), que se convertera en Sult\u00e1n do Reino Xerifiano en 1927, decidiu protexer todos os xudeus marroqu\u00eds ante o r\u00e9xime de Vichy.\nEn 1942 tivo lugar o desembarco dos aliados en Casablanca para rexeitar as ofensivas do xeneral Rommel en Tunisia e Libia. O sult\u00e1n, tras a vitoria sobre as tropas nazis, deu o apoio das s\u00faas tropas \u00e1 Francia ocupada, e decidiu reunir un ex\u00e9rcito das forzas armadas reais marroqu\u00eds de cen mil homes, os chamados \"ind\u00edxenas\", por ser homes das colonias francesas (\u00c1frica negra, Indochina e Magreb), que desembarcaron en Italia, axudaron a liberar este pa\u00eds e seguiron o seu avance cara a Alema\u00f1a, liberando todas as cidades do sur e o leste de Francia, en particular, Li\u00f3n, Marsella e Estrasburgo, pagando un alto prezo: vinte e cinco mil homes morreron para liberar Francia. \u00c1 s\u00faa volta, foron aclamados por un gran xent\u00edo que comprendeu que non ti\u00f1a necesidade dos franceses para defenderse.\nA presi\u00f3n sobre os colonos franceses, saqueo de comercios, sabotaxe das v\u00edas f\u00e9rreas, folgas, aumenta: en 1944 public\u00e1base un manifesto da independencia; tres anos despois, o sult\u00e1n Mohammed V pronunciarase en T\u00e1nxer (cidade internacional) ao seu favor. Entre 1940 e 1945, no contexto da segunda guerra mundial, Espa\u00f1a ocupou temporalmente T\u00e1nxer, anexi\u00f3n que non foi reco\u00f1ecida internacionalmente.\nO 20 de agosto de 1953, os franceses obrigan a exiliarse ao sult\u00e1n alauita Mohammed V polo seu apoio ao movemento nacionalista que, tras a segunda guerra mundial, se estaba a xestar en Marrocos, colocando no trono o seu parente Mohammed Ben Arafa. Volveu do exilio o 16 de novembro de 1955; en febreiro de 1956 negociou con \u00e9xito con Francia a independencia de Marrocos, e en 1957 tomou o t\u00edtulo de Rei.\nMarrocos moderno.\nReinado de Mohamed V.\nEn 1956 Marrocos consegue a independencia, e comezou a reclamar alg\u00fans territorios, pasando \u00e1 vez de sultanato a reino.\nHassan II.\nHassan II puxo en marcha un sistema parlamentario no que, con todo, ti\u00f1a moitas prerrogativas, e onde o Majzen funcionaba como un estado paralelo. Na pr\u00e1ctica, o sistema pol\u00edtico semell\u00e1base m\u00e1is a unha monarqu\u00eda absoluta que a unha monarqu\u00eda constitucional de tipo europeo, cunha f\u00e9rrea represi\u00f3n pol\u00edtica baixo a que desapareceron varios centenares de persoas e coa familia real como propietaria directa de boa parte das terras, industrias e recursos do pa\u00eds.\nSufriu varios intentos de asasinato dos que sa\u00edu ileso de forma case milagrosa, o que utilizou para crearse un aura de personaxe santo elixido por Deus (ademais de rei era pr\u00edncipe dos crentes, t\u00edtulo que historicamente corresponde aos califas e que hoxe en d\u00eda s\u00f3 existe en Marrocos).\nO rei Hassan II incorporou os islamistas ao Goberno, legalizando un partido islamista, \"Xustiza e Desenvolvemento\", que conseguiu alg\u00fans escanos nas elecci\u00f3ns pero que ten pouca autonom\u00eda.\nMohamed VI.\nMohamed VI, fillo de Hasan II, subiu ao trono o 23 de xullo de 1999, tras a morte do seu pai. Declarou que a xustiza, a educaci\u00f3n e os dereitos humanos formar\u00edan o esqueleto da s\u00faa pol\u00edtica."}
{"id": "383257", "revid": "89787", "url": "https://gl.wikipedia.org/wiki?curid=383257", "title": "Cabalo andaluz", "text": "O cabalo andaluz (oficialmente Pura Raza Espa\u00f1ola) \u00e9 unha raza de cabalo espa\u00f1ola orixinaria de Andaluc\u00eda. Tr\u00e1tase dun cabalo ib\u00e9rico de tipo barroco que est\u00e1 entre as razas equinas m\u00e1is antigas do mundo. En Espa\u00f1a, tam\u00e9n se lle co\u00f1ece comunmente como \"cabalo espa\u00f1ol\" e denom\u00ednaselle oficialmente \"Pura Raza Espa\u00f1ola\" (PRE), porque se considera que o andaluz \u00e9 o cabalo espa\u00f1ol por antonomasia, malia que existen moitas outras razas equinas espa\u00f1olas.\u00a0Por\u00e9n,\u00a0na maior\u00eda de pa\u00edses recibe o nome de \"cabalo andaluz\". O cabalo cartuxano \u00e9 unha das li\u00f1as de cr\u00eda m\u00e1is importantes desta raza.\n\u00d3 longo da historia o cabalo andaluz tivo un papel fundamental na formaci\u00f3n de razas equinas europeas e americanas, como o cabalo hispano-\u00e1rabe, o hispano-bret\u00f3n, o fris\u00f3n, o lipizzan, o kladruber, o crioulo, o paso fino, o peruano de paso, o mustang, o Alter Real e o lusitano."}
{"id": "383258", "revid": "23204", "url": "https://gl.wikipedia.org/wiki?curid=383258", "title": "Pura Raza Espa\u00f1ola", "text": ""}
{"id": "383259", "revid": "98629", "url": "https://gl.wikipedia.org/wiki?curid=383259", "title": "Cabalo fris\u00f3n", "text": "O cabalo\u00a0fris\u00f3n\u00a0\u00e9 unha raza de cabalos de cor negra orixinaria de\u00a0Frisia. \u00c9 un animal de temperamento d\u00f3cil e fisicamente bastante robusto. Foi creado principalmente en Frisia, no litoral norte dos Pa\u00edses Baixos, de onde se orixina o seu nome.\n\u00c9 dif\u00edcil datar a orixe do cabalo fris\u00f3n con precisi\u00f3n. \u00c9 certo que o cabalo era famoso na Idade Media pois aparece en traballos de arte daquel per\u00edodo. No\u00a0s\u00e9culo XVII foi empregado para traballos de carga. Debido \u00f3 seu espl\u00e9ndido trote, o fris\u00f3n foi tam\u00e9n usado posteriormente para traballos leves. Isto, infelizmente, limitou o seu uso en agricultura e conduciu \u00f3 declive do n\u00famero de animais a comezos do s\u00e9culo XX.\u00a0Case foi levado \u00e1 extinci\u00f3n durante a segunda guerra mundial pois era moi empregado para tirar dos can\u00f3ns, quedando tan s\u00f3 cinco gara\u00f1\u00f3ns e algunhas \u00e9guas trala guerra. Unha procreaci\u00f3n sistem\u00e1tica restabeleceu a calidade da raza e os seus n\u00fameros son crecentes.\nMide entre 1,65 m e 1,75 m de altura. Salienta por ser un excelente animal de tiro, a\u00ednda que tam\u00e9n \u00e9 utilizado como animal de sela. \u00c9 un animal doado de manter dende o punto de vista econ\u00f3mico, e \u00e9 moi d\u00f3cil."}
{"id": "383261", "revid": "72012", "url": "https://gl.wikipedia.org/wiki?curid=383261", "title": "Historia espa\u00f1ola", "text": ""}
{"id": "383262", "revid": "72012", "url": "https://gl.wikipedia.org/wiki?curid=383262", "title": "Historia marroqu\u00ed", "text": ""}
{"id": "383263", "revid": "72012", "url": "https://gl.wikipedia.org/wiki?curid=383263", "title": "Xeneral Primo de Rivera", "text": ""}
{"id": "383264", "revid": "3054", "url": "https://gl.wikipedia.org/wiki?curid=383264", "title": "Sonda de Anisotrop\u00eda de Microondas Wilkinson", "text": ""}
{"id": "383266", "revid": "27155", "url": "https://gl.wikipedia.org/wiki?curid=383266", "title": "Planck (sat\u00e9lite)", "text": ""}
{"id": "383267", "revid": "44472", "url": "https://gl.wikipedia.org/wiki?curid=383267", "title": "V\u00e1lvulas card\u00edacas", "text": ""}
{"id": "383269", "revid": "85894", "url": "https://gl.wikipedia.org/wiki?curid=383269", "title": "C\u00e1maras Time of Flight", "text": "Unha c\u00e1mara Time of Flight ou ToF permite, sen elementos mec\u00e1nicos e precisando dun s\u00f3 dispositivo ou unidade, obter informaci\u00f3n completa en 3D da escena partindo dunha imaxe monocromo ou cor convencional.\nA parte activa da c\u00e1mara \u00e9 un sistema opto-electr\u00f3nico que emite un sinal harm\u00f3nico modulado formula_1, nunha frecuencia pr\u00f3xima \u00e1 da radiaci\u00f3n infravermella curta.\nOnde C denota un contraste na modulaci\u00f3n, A a amplitude e formula_3, a frecuencia de modulaci\u00f3n relacionada co per\u00edodo en formula_4. O sensor captura o sinal reflectido na escena que volve cun retardo desco\u00f1ecido formula_5. En condici\u00f3ns ideais, o sinal reflectido \u00e9 unha r\u00e9plica retardada do sinal emitido.\nA estimaci\u00f3n do tempo de chegada ao detector do sinal emitido s\u00e9rvelle a esta tecnolox\u00eda para reconstru\u00edr unha nube de puntos 3D en representaci\u00f3n do escenario f\u00edsico en fronte do sensor.\nUn m\u00f3dulo de correlaci\u00f3n cruzada compara as similitudes entre o sinal emitido formula_1e o reflectido formula_8para poder medir o desfase de tempo (tempo de voo, time of flight) formula_5. Na pr\u00e1ctica, o tempo de integraci\u00f3n na correlaci\u00f3n cruzada selecci\u00f3nase como un m\u00faltipo do per\u00edodo de modulaci\u00f3n. A sa\u00edda \u00e9 outro harm\u00f3nico funci\u00f3n do retardo \u03c4.\nC\u00e1lculo da distancia e modelo de ru\u00eddo imperante no principio de captura das c\u00e1maras Time-of-Flight.\nO retardo de fase buscado dende a cal o rango, e en consecuencia a distancia ao obxecto, pode ser calculado p\u00f3dese expresar: \nSe mostreamos de forma equidistante formula_12 en \u2115, \u2115 \u2208 \u2124+ \u2265 3 puntos en formula_13, ent\u00f3n pode resolverse de forma non ambigua seguindo,\nA distancia ao obxecto formula_15 \u00e9 proporcional ao retardo de fase dado pola propia fase do sinal mixto formula_16 e calc\u00falase do xeito,\nOnde formula_18 \u00e9 a velocidade da luz sobre aire seco formula_19\nAs compo\u00f1entes do sinal harm\u00f3nico son calculadas a nivel de p\u00edxel a partir das mostras formula_20, creando na sa\u00edda da funci\u00f3n un mapa bidimensional formula_21, formula_22 e formula_23, onde X\u2282\u2124formula_24 \u00e9 o campo de valores da imaxe. As compo\u00f1entes harm\u00f3nicas de formula_22 e formula_23 poden ser representadas dentro do vector complexo :\nO principio de captura destas c\u00e1maras asume que os harm\u00f3nicos da amplitude, o contraste e o retardo de fase {A,C,\u03c6} est\u00e1n funcionalmente relacionados co ru\u00eddo sampleado observado Q. E o consenso na investigaci\u00f3n ditamina que o modelo probabil\u00edstico de distribuci\u00f3n desa relaci\u00f3n pode definirse de xeito asint\u00f3tico determinado pola cota inferior de Cramer-Rao \nOs valores discretos medidos formula_28 sempre estar\u00e1n contaminados por erros de medici\u00f3n. Do mesmo xeito, os compo\u00f1entes harm\u00f3nicos formula_22 e formula_23 asociados ao vector de notaci\u00f3n complexa referido como formula_31 tam\u00e9n se ve, seguindo o mesmo efecto, contaminado e os seus valores finais difiren do valor de campo en formula_32, formula_22 e formula_23, o que resultar\u00eda nun contexto ideal (limpo de ru\u00eddo) na escena capturada polo sensor.\nNa procura dunha mellora na precisi\u00f3n e resoluci\u00f3n da c\u00e1mara un bloque de posprocesamento para o filtrado do ru\u00eddo v\u00f3lvese necesario. Filtros espaciais, de medias non locais ou de variaci\u00f3n e regulaci\u00f3n total. Outro bloque de algoritmos de filtrado do ru\u00eddo empregan a amplitude do sinal recibido como un parametro de confianza para estimar o ru\u00eddo presente na imaxe e servir de gu\u00eda na eliminaci\u00f3n do mesmo.\nNa an\u00e1lise do sinal en c\u00e1maras ToF at\u00f3pase unha distribuci\u00f3n normal multivariante do ru\u00eddo onde unha pequena influencia do mesmo sobre o valor da amplitude pode atoparse ata en contornas de baixa sensibilidade. Polo tanto calquera filtro medio empregado para illar a compo\u00f1ente da amplitude protexer\u00e1 o sinal.\nO momento de orde k que definir\u00eda esta presentaci\u00f3n do ru\u00eddo nunha distribuci\u00f3n normal multivariante ser\u00eda :\nformula_35\nContornas de baixa sensitividade.\nT\u00f3mase o contorno de baixa sensitividade como un modo operativo particular da c\u00e1mara ToF exercido baixo condici\u00f3ns de pouca iluminaci\u00f3n, o que resulta en maiores erros de aproximaci\u00f3n da distancia aos obxectos en comparaci\u00f3n co seu modo normal de operaci\u00f3ns. Nun modo operacional normal a c\u00e1mara pode eliminar o ru\u00eddo na compo\u00f1ente de fase formula_36. O fen\u00f3meno de desenrolamento da fase \u00e9 improb\u00e1bel baixo unha boa iluminaci\u00f3n e un m\u00ednimo de distancia entre a c\u00e1mara e o obxecto. Pola mesma raz\u00f3n o valor esperado da distancia ao obxectivo non se considera manipulado, isto \u00e9 formula_37 \u03bcformula_38 \u2243 formula_36. Estas propiedades p\u00e9rdense no contorno de baixa sensitivade. \nEn termos de influencia nas contornas de baixa sensitividade atopamos os materias de baixa reflectividade, obxectos con texturas escuras, reflexi\u00f3n desde superficies cun baixo \u00e1ngulo incidente, o efecto mosquito na luz disipada desde obxectos con forma de pin\u00e1culo, acabados en pir\u00e1mide aguzada, rutas que pode tomar o raio de luz sen sa\u00edda ou obxectos situadas a moi alta distancia. O \u00faltimo relacionase co feito de que a reflectividade recibida cae exponencialmente en relaci\u00f3n \u00e1 distancia formula_40 \u2245 formula_41. Na s\u00faa adici\u00f3n, o ru\u00eddo de impulso por parte da c\u00e1mara t\u00f3rnase com\u00fan nas contornas de baixa sensitividade, dado que a varianza do ru\u00eddo introduce casos de empaquetamento de fase.\nDo mesmo modo existen factores introducidos de xeito deliberado como a miniaturizaci\u00f3n do hardware, en especial o proxector, co que se decrementa a potencia da iluminaci\u00f3n activa, ou aplicando tempos de integraci\u00f3n moi curtos (por exemplo formula_42 \u226a 2 formula_43). Estes factores dec\u00eddense acot\u00edo por necesidades de aforro de bater\u00eda, por exemplo na integraci\u00f3n de sensores ToF en tel\u00e9fonos m\u00f3biles.\nVantaxes da tecnolox\u00eda ToF.\nAs c\u00e1maras TOF poden almacenar e ordenar informaci\u00f3n tridimensional do seu contorno capturado polo seu campo de visi\u00f3n. Esta informaci\u00f3n difire no uso da memoria interna da c\u00e1mara, a eficiencia computacional ou na cantidade de informaci\u00f3n sobre o obxecto analizado. En contraposici\u00f3n a sistemas parangon\u00e1beis \u00e1s c\u00e1maras TOF, por exemplo a tecnolox\u00eda de Kinect, estas non sofren de pos\u00edbeis oclusi\u00f3ns parciais do proxector lum\u00ednico que deriva en perdidas de informaci\u00f3n de profundidade. En segundo lugar a tecnolox\u00eda oposta \u00e9 m\u00e1is sens\u00edbel a cambios naturais nas condici\u00f3ns lum\u00ednicas da escena, obt\u00e9ndose un funcionamento ineficaz en condici\u00f3ns de clar\u00f3n. Finalmente as c\u00e1maras TOF tam\u00e9n son sens\u00edbeis \u00e1 luz de fondo, como fonte de interferencias, agora ben no caso da tecnolox\u00eda presentada o sinal recibido pode diferenciarse m\u00e1is facilmente da s\u00faa compo\u00f1ente de fondo. \nAs\u00ed mesmo en competici\u00f3n cos sistemas de escaneo l\u00e1ser. Estes \u00faltimos son moi dependentes da calibraci\u00f3n dos seus elementos mec\u00e1nicos. O seu modelo de escaneo li\u00f1a a li\u00f1a incrementa o tempo necesario para capturar unha escena 3D en constante cambio. Polo que invalida \u00e1 tecnolox\u00eda l\u00e1ser para o seu uso en aplicaci\u00f3ns a tempo real. No caso de avances nesta problem\u00e1tica como a tecnolox\u00eda Velodyne, capaz de escanear 64 li\u00f1as simultaneamente fano a costa do seu campo de visi\u00f3n vertical. O prezo de mercado mantense sensibelmente superior ao das c\u00e1maras TOF.\nA isto a propia tecnolox\u00eda suma elementos competitivos propios:\nAplicaci\u00f3n na industria.\nAs c\u00e1maras ToF empr\u00e9ganse na automoci\u00f3n para obter medidas de profundidade e comprender a escena ante a necesidade dunha freada de emerxencia ao detectar un pe\u00f3n ou obxecto perigoso por baixo dun tempo de colisi\u00f3n que implique un perigo ou dano cara o condutor ou outros ocupantes do veh\u00edculo.\nA industria do videoxogo ou da rob\u00f3tica tam\u00e9n se benefician desta tecnolox\u00eda. A habilidade das c\u00e1maras para reproducir certas complexidades do ollo humano a tempo real supera os beneficios no uso de c\u00e1maras estereosc\u00f3picas, ou esc\u00e1neres l\u00e1ser, por integrarse en hardware m\u00e1is reducido sendo m\u00e1is robustas perante o ru\u00eddo nas seguintes \u00e1reas da rob\u00f3tica.\n\u2022 Identificaci\u00f3n de obst\u00e1culos durante a construci\u00f3n de mapas, localizaci\u00f3n e c\u00f3mputo de traxectorias.\n\u2022 Robots de servizo en \u00e1mbalas industrias, xeral e de consumo.\n\u2022 Montaxe, control de calidade, entrega de materias ou segmentaci\u00f3n e escolla de pezas.\nNa lox\u00edstica e nas cadeas de produci\u00f3n as c\u00e1maras ToF permiten facer medidas en tempo real do volume e tama\u00f1o de paqueter\u00eda \nUn extenso novo ecosistema industrial depende de an\u00e1lises dunha escena 3D con precisi\u00f3n e rapidez. Mediante a captura do campo de luz, podemos reproducir calquera escena desde calquera posici\u00f3n beneficioso para o campos dos gr\u00e1ficos por computador, visi\u00f3n por computador ou interfaces home-m\u00e1quina (HMI) Aplicaci\u00f3ns en desenvolvemento poden ser a detecci\u00f3n xeom\u00e9trica ubicua en videoxogos ou conferencias web."}
{"id": "383270", "revid": "15490", "url": "https://gl.wikipedia.org/wiki?curid=383270", "title": "Marqu\u00e9s de Mataflorida", "text": ""}
{"id": "383275", "revid": "56817", "url": "https://gl.wikipedia.org/wiki?curid=383275", "title": "Falso positivo", "text": "O termo falso positivo ref\u00edrese a conceptos de diferentes disciplinas e contextos:"}
{"id": "383276", "revid": "23204", "url": "https://gl.wikipedia.org/wiki?curid=383276", "title": "Appaloosa", "text": "O appaloosa \u00e9 unha raza de cabalo que se caracteriza pola s\u00faa pelaxe con manchas de cores, chamada \"leopardo\". Existe unha gran variedade de tipos de corpos dentro da raza, que derivan da influencia de varias razas de cabalo \u00f3 longo da s\u00faa historia. Cada patr\u00f3n na pelaxe do cabalo \u00e9 o resultado xen\u00e9tico de varios patr\u00f3ns superpostos sobre unha das varias capas base reco\u00f1ecidas. A cor en patr\u00f3ns dos appaloosa \u00e9 de especial interese para o estudo da xen\u00e9tica na cor da pelaxe dos cabalos.\nCriada segundo as normas dunha asociaci\u00f3n fundada en Idaho, nos Estados Unidos, no ano 1938: \"Appaloosa Horse Club\". Esta asociaci\u00f3n quer\u00eda preservar os cabalos do pobo nez perce case extintos. Hai outras razas de cabalos con esta pelaxe \"appaloosa\". Nalg\u00fans casos coa cor exclusiva e noutros coa pelaxe ocasional ou frecuente a car\u00f3n doutras cores. O AraAppaloosa \u00e9 a raza que xurdiu do cruzamento do cabalo \u00e1rabe co cabalo appaloosa."}
{"id": "383277", "revid": "89787", "url": "https://gl.wikipedia.org/wiki?curid=383277", "title": "Veas cavas", "text": "As veas cavas superior e inferior (, singular \"vena cava\") son as veas que devolven o sangue do corpo (pobre en os\u00edxeno) en direcci\u00f3n \u00e1 aur\u00edcula dereita do coraz\u00f3n:\nVea cava inferior: segue \u00e1 beira da aorta abdominal cargando sangue da parte inferior do corpo. \u00c9 a vea m\u00e1is grande do corpo humano.\nVea cava superior: est\u00e1 por riba do coraz\u00f3n, e f\u00f3rmase dunha converxencia das veas braquiocef\u00e1licas esquerda e dereita, que conte\u00f1en sangue procedente da cabeza e brazos."}
{"id": "383278", "revid": "23204", "url": "https://gl.wikipedia.org/wiki?curid=383278", "title": "Arthur Koestler", "text": "Art\u00far K\u00f6sztler, posteriormente Arthur Koestler, nado en Budapest o 5 de setembro de 1905 e finado en Londres o 1 de marzo de 1983, foi un novelista, ensa\u00edsta, historiador, xornalista, activista pol\u00edtico e fil\u00f3sofo social h\u00fangaro de orixe xud\u00eda."}
{"id": "383279", "revid": "6939", "url": "https://gl.wikipedia.org/wiki?curid=383279", "title": "Art\u00far K\u00f6sztler", "text": ""}
{"id": "383282", "revid": "89787", "url": "https://gl.wikipedia.org/wiki?curid=383282", "title": "Clydesdale (cabalo)", "text": "O cabalo Clydesdale \u00e9 unha raza de cabalo de tiro orixinaria de Escocia. Semellante \u00f3 cabalo Shire, pero coas patas m\u00e1is longas, xurdiu no sueste de Escocia, en Clydesdale, na metade do s\u00e9culo XVIII, especialmente para o transporte de cargas pesadas. \u00c9 un animal activo e forte, de temperamento disposto e equilibrado. Pode presentar pelaxes de diferentes cores e mide aproximadamente 1,60 metros de altura.\nHistoria.\nOs cabalos de Grande Porte foron orixinalmente desenvolvidos para o uso en guerras, tanto para levar as catapultas (cabalos de tiro) ou os cabaleiros de armadura pesada para a batalla. Os agricultores escoceses m\u00e1is tarde comezaron a cruzar alg\u00fans dos maiores gara\u00f1\u00f3ns ingleses e flamengos con eguas escocesas. Eles finalmente produciron un poderoso cabalo cun paso longo e un casco moi resistente, perfecto para traballar nos chans de terras \u00e1speras de Escocia.\nA finais do s\u00e9culo XIX, a popularidade da raza Clydesdale floreceu, e lev\u00e1ronse a cabo un gran n\u00famero de exportaci\u00f3ns para os pa\u00edses da comunidade brit\u00e1nica de Australia, Nova Zelandia, o Canad\u00e1 e os Estados Unidos. Foi un cabalo moi importante no desenvolvemento agrario de Australia. Hoxe, o Clydesdale a\u00ednda \u00e9 un dos cabalos m\u00e1is populares nos devanditos pa\u00edses. Malia ser substitu\u00eddo polo tractor na maior\u00eda das facendas, este cabalo \u00e9 empregado na agricultura e silvicultura, al\u00ed onde os tractores non son capaces.\nA versatilidade da raza \u00e9 evidente polo n\u00famero crecente de modalidades h\u00edpicas nas que \u00e9 utilizada."}
{"id": "383284", "revid": "23204", "url": "https://gl.wikipedia.org/wiki?curid=383284", "title": "Pediculose do corpo", "text": "A pediculose do corpo (\"Pediculosis corporis\") \u00e9 unha condici\u00f3n cut\u00e1nea provocada polo piollo do corpo que pon os seus ovos nas costuras da roupa. A transmisi\u00f3n prod\u00facese por contacto directo ou en contacto co ambiente. O seu tratamento pode supo\u00f1er a desinfecci\u00f3n do corpo e a descontaminaci\u00f3n do ambiente."}
{"id": "383285", "revid": "23204", "url": "https://gl.wikipedia.org/wiki?curid=383285", "title": "Pediculosis corporis", "text": ""}
{"id": "383286", "revid": "98629", "url": "https://gl.wikipedia.org/wiki?curid=383286", "title": "Solsticio de ver\u00e1n", "text": "O solsticio de ver\u00e1n (o termo solsticio prov\u00e9n do lat\u00edn sol [\"Sol\"] e \"sistere\" [\"ficar quedo\"]) ocorre durante o ver\u00e1n de cada hemisferio, cando o semieixo dun planeta, xa for no hemisferio norte ou no sur, est\u00e1 m\u00e1is inclinado cara \u00e1 estrela da s\u00faa \u00f3rbita. A inclinaci\u00f3n m\u00e1xima do eixo da Terra cara ao sol \u00e9 de 23\u00b027'. Isto ocorre d\u00faas veces ao ano: dous intres nos que o Sol acada a s\u00faa posici\u00f3n m\u00e1is alta no ceo, como se ve desde o polo norte ou sur.\nDatas.\nO solsticio de ver\u00e1n ocorre durante o ver\u00e1n do hemisferio: o solsticio de ver\u00e1n boreal, no hemisferio norte, e o solsticio de ver\u00e1n austral, no hemisferio sur. Segundo o calendario gregoriano, o solsticio de ver\u00e1n pres\u00e9ntase entre o 20 e o 23 de decembro de cada ano, no hemisferio sur, e entre o 20 e o 22 de xu\u00f1o, no hemisferio norte.\nCando nun polo xeogr\u00e1fico o Sol acada s\u00faa maior altitude (intre do solsticio) pode ser mediod\u00eda s\u00f3 na lonxitude que mira ao sur desde o polo; para outras lonxitudes, non \u00e9 mediod\u00eda (a\u00ednda non chegou ou xa pasou). Por iso que a noci\u00f3n de solsticio sexa \u00fatil maliar ser o termo \"pleno ver\u00e1n\"\u00a0o\u00a0coloquialmente m\u00e1is empregado para se referir ao momento en que ocorre devandito solsticio.\nO d\u00eda do solsticio de ver\u00e1n ten o maior per\u00edodo de luz do d\u00eda (o d\u00eda m\u00e1is longo do ano); ag\u00e1s nas rexi\u00f3ns polares. Os c\u00edrculos polares marcan as zonas da terra onde o Sol non se pon (ver\u00e1n) ou non sae (inverno) durante 24 horas, polo menos unha vez ao ano. O n\u00famero de d\u00edas en que isto ocorre aumenta a medida que se avanza desde o c\u00edrculo polar cara ao polo respectivo. Nos polos mesmos, o d\u00eda ou a noite permanente dura tres meses e no c\u00edrculo polar, s\u00f3 un d\u00eda: o do solsticio correspondente.\nAs li\u00f1as dos tr\u00f3picos.\nTanto o tr\u00f3pico de Cancro coma o tr\u00f3pico de Capricornio te\u00f1en unha relaci\u00f3n directa co solsticio de ver\u00e1n, pois ambos son a li\u00f1a imaxinaria na Terra na que os raios do Sol son completamente verticais no instante do solsticio, \u00e9 dicir, cando o Sol atoparase exactamente no centro da esfera de ceo vis\u00edbel cando se produza o solsticio e, polo tanto, a sombra de calquera obxecto ter\u00e1 a compo\u00f1ente lonxitudinal nula en devandita li\u00f1a. Isto ocorre unha soa vez ao ano por cada hemisferio, e tam\u00e9n a igualdade en tempo entre o d\u00eda e a noite. Ao hemisferio norte corresp\u00f3ndelle o tr\u00f3pico de Cancro e ao hemisferio sur, o tr\u00f3pico de Capricornio.\nOs nomes dos tr\u00f3picos son tradicionais e astrol\u00f3xicos. Cancro e Capricornio ref\u00edrense ao mes/signo astrol\u00f3xico ao que corresponde o d\u00eda do solsticio: o 21 de xu\u00f1o corresponde ao d\u00eda 1 do mes/signo de Cancro, e o 22 de decembro ao d\u00eda 1 do mes/signo de Capricornio. Con todo, no firmamento, os puntos solsticiais est\u00e1n cara a d\u00faas constelaci\u00f3ns nas cales vemos o Sol nos solsticios: no solsticio de ver\u00e1n do hemisferio norte o Sol est\u00e1 no primeiro grao do tramo de Ecl\u00edptica abarcado pola constelaci\u00f3n de Tauro, e no outro solsticio est\u00e1 no 4\u00ba d\u00eda na constelaci\u00f3n de Saxitario, de modo que os seus nomes astron\u00f3micos son \"tr\u00f3pico de Tauro\" e \"tr\u00f3pico de Saxitario\". A precesi\u00f3n dos solsticios (e equinoccios) fixo que nos \u00faltimos 20 s\u00e9culos o punto solsticial do solsticio de ver\u00e1n (no hemisferio norte) cruce toda a constelaci\u00f3n de X\u00e9mini e chegue \u00e1 de Tauro, e antes da X\u00e9mini percorrera a de Cancro.\nAspectos hist\u00f3ricos.\nA nivel mundial, a interpretaci\u00f3n deste evento variou entre as distintas culturas, pero a maior parte celebrouno ou celebra dalg\u00fan xeito con vacaci\u00f3ns, festas e rituais con temas de relixi\u00f3n ou fertilidade.\nPrehistoria.\nEn tempos prehist\u00f3ricos, o ver\u00e1n era a \u00e9poca leda do ano para quen viv\u00eda en latitudes setentrionais. A neve desaparecera, e o chan desconxelara; as temperaturas c\u00e1lidas regresaran; as leiras floreaban; as follas tornaran \u00e1s \u00e1rbores de folla caduca. Algunhas herbas pod\u00edan ser cultivadas para usos medicinais e outros. A comida era m\u00e1is doada de atopar. Colleit\u00e1base o que se sementara.\u00a0A\u00ednda que moitos meses de clima c\u00e1lido mant\u00ed\u00f1anse antes de volver caer o per\u00edodo de luz, os d\u00edas empezaban a se acurtar, polo que o retorno da tempada de fr\u00edo era inevit\u00e1bel. A primeira (ou \u00fanica) L\u00faa chea en xu\u00f1o (boreal) ch\u00e1mase \"l\u00faa de\" \"mel\". A tradici\u00f3n sost\u00e9n que este \u00e9 o mellor momento para cultivar o mel das colmeas de abellas. Nesta \u00e9poca do ano, entre a sementeira e a colleita dos cultivos, era o mes tradicional para as vodas. Isto d\u00e9bese a que moitos pobos antigos cr\u00edan que a grande uni\u00f3n sexual da Deusa e Deus produc\u00edase a principios de maio en Beltane. Xa que era m\u00e1 sorte de competir coas deidades, moitas parellas atrasaban as s\u00faas vodas at\u00e9 xu\u00f1o (hemisferio norte). O mes de xu\u00f1o segue a ser o favorito para casar no norte. Nalgunhas tradici\u00f3ns, as parellas de recentemente casados eran alimentados con pratos e bebidas con mel para o primeiro mes da s\u00faa vida matrimonial, a fin de fomentar o amor e a fertilidade. O vestixio sobrevivente desta tradici\u00f3n segue vivo no nome que se lles d\u00e1 aos recentemente casados inmediatamente despois da voda: a l\u00faa de mel.\nAntiga China.\nNa\u00a0China, a cerimonia do solsticio de ver\u00e1n celebraba a terra, o feminino e as forzas do yin. Complement\u00e1base co solsticio de inverno, que celebraba o ceo, a masculinidade as forzas yang.\nPalestina.\nOs arque\u00f3logos descubriron que a habitaci\u00f3n m\u00e1is grande das ru\u00ednas de Qumr\u00e1n parece ser un templo do sol. A habitaci\u00f3n fora considerada como un comedor por investigadores anteriores, a pesar da presenza de dous altares no seu extremo oriental. No intre do solsticio de ver\u00e1n, os raios do sol po\u00f1ente brillan cunha inclinaci\u00f3n de 286 graos ao longo do eixo lonxitudinal do edificio, e alumean a parede oriental. A habitaci\u00f3n est\u00e1 orientada exactamente no mesmo \u00e1ngulo ca os santuarios exipcios dedicados ao Sol. O historiador Flavio Xosefo e o fil\u00f3sofo Fil\u00f3n de Alexandr\u00eda escribiron que os esenios eran adoradores do Sol.\nEuropa Atl\u00e1ntica.\nAs antigas tribos xerm\u00e1nicas, eslavas e celtas en Europa celebraban o solsticio de ver\u00e1n con fogueiras.\u00a0Era a noite de festivais do lume, das herbas, da auga e da maxia de amor, de or\u00e1culos para o amor e a adivi\u00f1aci\u00f3n. Ti\u00f1a que ver cos amantes e predici\u00f3ns.\nAs parellas de amantes saltaban a trav\u00e9s das lapas xa que se cr\u00eda que os cultivos medrar\u00edan tan alto como o que as parellas fosen capaces de saltar. A trav\u00e9s do poder do lume, \u00e1 calor da cacharela as doncelas (supostamente) decat\u00e1banse acerca do seu futuro marido, co que esp\u00edritos e demos ser\u00edan expulsados da relaci\u00f3n.\nOutra das funci\u00f3ns das fogueiras era xerar maxia simp\u00e1tica: dando un pulo \u00e1 enerx\u00eda do sol para que se mantivese potente no resto da tempada de crecemento e as\u00ed garantir unha colleita abundante. Na antiga Suecia, no solsticio de ver\u00e1n, plant\u00e1base e decor\u00e1base unha \u00e1rbore en cada cidade (v\u00e9xase as celebraci\u00f3ns dos maios\u00a0en Galicia). Era a \u00e1rbore solsticial, xeralmente un pi\u00f1eiro. Os alde\u00e1ns bailaban do seu ao redor. As mulleres e as nenas afac\u00edan ba\u00f1arse no r\u00edo local. Este era un ritual m\u00e1xico, destinado a traer a choiva para os cultivos. Este \u00e9 a base do rito actual da \u00e1rbore de Nadal.\nNoite de San Xo\u00e1n.\nA Noite de San Xo\u00e1n \u00e9 unha festividade\u00a0cristianizada de orixe pag\u00e1 na que se festexaba a chegada do solsticio de ver\u00e1n, a pesar de que este \u00e9 o 21 de xu\u00f1o, no hemisferio norte, e cuxo rito principal consiste en acender unha cacharela ou lumieira. A finalidade deste rito era \"dar m\u00e1is forza ao Sol\" que, a partir deses d\u00edas, \u00eda fac\u00e9ndose m\u00e1is \"feble\" \u2014os d\u00edas vanse facendo m\u00e1is curtos at\u00e9 o solsticio de inverno\u2014 Simbolicamente, o lume tam\u00e9n ten unha funci\u00f3n \"purificadora\" nas persoas que o contemplaban. Cel\u00e9brase en moitos puntos de Europa, a\u00ednda que est\u00e1 especialmente arraigada en Espa\u00f1a\u00a0(especialmente no Norte (Galicia) e Levante), Portugal (Fogueiras de S\u00e3o Jo\u00e3o), Noruega (Jonsok), Dinamarca (Sankthans), Suecia (Midsommar), Finlandia (Juhannus), Estonia (Jaanip\u00e4ev) e Reino Unido (midsummer). En Am\u00e9rica Latina\u00a0a tradici\u00f3n lev\u00e1rona os europeos;\u00a0o\u00a0Brasil ten as Festas Juninas; en Bolivia, Chile, Paraguai, e Porto Rico, a noite de San Xo\u00e1n que est\u00e1, tam\u00e9n, relacionada con antiqu\u00edsimas tradici\u00f3ns e lendas espa\u00f1olas como a Lenda da Encantada. San Xo\u00e1n Bautista \u00e9 o santo patr\u00f3n de San Juan de la Maguana, na Rep\u00fablica Dominicana, cuxa festa se celebra do 15 ao 24 de xu\u00f1o. Afaise ir ba\u00f1ara un r\u00edo nas primeiras horas da ma\u00f1\u00e1, sen cruzar palabra previamente con ningu\u00e9n."}
{"id": "383289", "revid": "1576", "url": "https://gl.wikipedia.org/wiki?curid=383289", "title": "Saturn 5", "text": ""}
{"id": "383291", "revid": "88215", "url": "https://gl.wikipedia.org/wiki?curid=383291", "title": "Federico Valverde", "text": "Federico Santiago Valverde Dipetta, nado en Montevideo o 22 de xullo de 1998, \u00e9 un futbolista uruguaio. Xoga de centrocampista e o seu equipo actual \u00e9 o Real Madrid CF.\nTraxectoria.\nO 22 de xu\u00f1o de 2017 fichou polo Deportivo da Coru\u00f1a, cedido polo Real Madrid Castilla por unha temporada."}
{"id": "383296", "revid": "5790544", "url": "https://gl.wikipedia.org/wiki?curid=383296", "title": "Daniel Ameixeiro", "text": "Jos\u00e9 Daniel \u00c1lvarez Iglesias, m\u00e1is co\u00f1ecido co sobrenome literario de Daniel Ameixeiro, nado no Grove en 1962 \u00e9 un escritor galego.\nTraxectoria.\nEstudou enxe\u00f1er\u00eda de comunicaci\u00f3ns e dende 1982 vive e traballa en Madrid."}
{"id": "383297", "revid": "55340", "url": "https://gl.wikipedia.org/wiki?curid=383297", "title": "Juan Daniel \u00c1lvarez Iglesias", "text": ""}
{"id": "383314", "revid": "72012", "url": "https://gl.wikipedia.org/wiki?curid=383314", "title": "Concello de Santiago", "text": ""}
{"id": "383316", "revid": "89787", "url": "https://gl.wikipedia.org/wiki?curid=383316", "title": "Homosexualidade en Marrocos", "text": "A homosexualidade en Marrocos est\u00e1 reducida pola visi\u00f3n que o islam imp\u00f3n. As persoas pertencentes \u00f3 colectivo enfr\u00f3ntanse a certos desaf\u00edos legais e sociais non experimentados por outros residentes. A actividade sexual entre persoas do mesmo sexo \u00e9 ilegal. Os homosexuais masculinos vense marcados pola \"hshuma\" (\u2018vergo\u00f1a\u2019) e o \"haram\" (\u2018pecado\u2019), nunha sociedade na que a distinci\u00f3n entre gais activos e pasivos segue sendo moi grande.\nA homosexualidade feminina, o \"sihaq\", non se menciona no \"Cor\u00e1n\", pero se mant\u00e9n oculta de igual maneira, e apenas foi tratada ou estudada.\nHistoria.\nMarrocos foi conquistada por Roma no ano 40, convert\u00e9ndose en parte integrante do Imperio Romano, a\u00ednda que a s\u00faa autoridade non se estendeu m\u00e1is al\u00e1 das cidades portuarias e as chairas costeiras, deixando o interior \u00e1s tribos b\u00e9rberes. As cidades romanas adoptaron o estilo de vida romano, no que a homosexualidade m\u00e1is ou menos aceptada como unha relaci\u00f3n de poder, na que a penetraci\u00f3n de escravos ou xoves non estaba mal vista, pero na que un cidad\u00e1n que se deixaba penetrar deb\u00eda soportar o desprezo dos seus concidad\u00e1ns. A cristianizaci\u00f3n do Imperio cambiou esta situaci\u00f3n cara o s\u00e9culo III e IV. A\u00ednda que o Marrocos romano era pequeno na \u00e9poca, as leis romanas contra a homosexualidade tam\u00e9n tiveron al\u00ed a s\u00faa aplicaci\u00f3n.\nNo 681 os \u00e1rabes alcanzaron Marrocos, conquist\u00e1ndoa e convert\u00e9ndose as tribos b\u00e9rberes ao islam. A pesar da condena expresa da homosexualidade que existen no \"Cor\u00e1n\", o \"Hadiz\" e a \"Sunna\", o \"Fiqh\" e a \"Shar\u00eda\", na sociedade medieval isl\u00e1mica floreceu a poes\u00eda homoer\u00f3tica, como mostran os versos de Abu Nuwas. En poemas e prosa lo\u00e1base a beleza de raparigos e expres\u00e1base o desexo por eles, e mesmo se dan consellos sexuais. Esta literatura tivo o seu momento cume no s\u00e9culo XII, a\u00ednda que se pode seguir o rastro ata o s\u00e9culo XVI.\nA partir de mediados do s\u00e9culo XIII a sociedade isl\u00e1mica sufriu unha transformaci\u00f3n que levou \u00e1 decadencia cultural e a un seguimento m\u00e1is estrito do \"Cor\u00e1n\"; as mulleres comezaron a ter que levar veo e a homosexualidade era condenada. A isto se uniron as influencias occidentais vitorianas no s\u00e9culo XIX, que estenderon unha moralidade moi estrita e hip\u00f3crita.\nNo s\u00e9culo XIX estendeuse o turismo homosexual cara o Magreb, Exipto e Turqu\u00eda. T\u00e1nxer converteuse nunha cidade cosmopolita e libre nos anos cincuenta, na que se mov\u00edan todo tipo de persoas, desde millonarios, contrabandistas e esp\u00edas, ata intelectuais e diplom\u00e1ticos. Paul Bowles escribiu sobre as s\u00faas experiencias na cidade no seu libro \"The sheltering sky\" (1949), o que atraeu a outros intelectuais como o fot\u00f3grafo Cecil Beaton e os escritores Rupert Croft-Cooke, Truman Capote e Gore Vidal, para acabar seducindo a todos os demais autores importantes pertencentes \u00e1 Xeraci\u00f3n Beat:\nAllen Ginsberg, William Burroughs e Tennessee Williams.\nEsta situaci\u00f3n terminou abruptamente en 1956 coa volta da cidade a Marrocos, a\u00ednda que o pa\u00eds enteiro se converteu ent\u00f3n en destino preferido de homosexuais ricos ou sonados: Roland Barthes, Julian Beck, Joe Orton, Michel Focault, Yves Saint Laurent, Francis Bacon ou Jean Genet.\nLexislaci\u00f3n.\nO artigo 489 do c\u00f3digo penal de Marrocos, introducido o 26 de novembro de 1962, criminaliza \"actos licenciosos ou contra natura cun individuo do mesmo sexo\". As penas poden ir de 3 meses a 6 anos de prisi\u00f3n e multas de 120 a 1200 dirhams. En xeral, a polic\u00eda adoita facer a vista gorda, mentres os homosexuais sexan discretos, a\u00ednda que a situaci\u00f3n cambiou nos \u00faltimos anos e as autoridades marroqu\u00eds aumentaron a presi\u00f3n sobre a comunidade LGTB. Non adoita haber xu\u00edzos polo artigo 489, posiblemente debido \u00e1s presi\u00f3ns internacionais que provoca. En cambio, pref\u00edrense as acusaci\u00f3ns de \"esc\u00e1ndalo p\u00fablico\". Segundo Kifkif, desde a independencia de Marrocos en 1956, m\u00e1is de 5000 homosexuais pasaron polos tribunais por delitos relacionados co artigo 489, sendo na s\u00faa maior\u00eda homes.\nComo consecuencia, non existe ning\u00fan tipo de protecci\u00f3n contra discriminaci\u00f3n ou abusos para os homosexuais, nin reco\u00f1ecemento de ning\u00fan tipo nin individual, nin para parellas, nin para asociaci\u00f3ns. A lei tam\u00e9n foi empregada contra turistas e residentes estranxeiros.\nEn 2004 foron detenidas 43 persoas, 30 homes e 10 mulleres, en Tetu\u00e1n acusados de \u00abincitar \u00e1 depravaci\u00f3n e transgredir a moral p\u00fablica\u00bb. Trat\u00e1base dunha festa de aniversario, na que os organizadores chamaron \u00e1 polic\u00eda porque xoves intentaban colarse sen estar invitados. Os islamistas acusaron \u00e1s persoas detenidas de querer formar unha asociaci\u00f3n gay: \u00abHai grupos que intentan colocar ao noso pa\u00eds ante a pol\u00edtica dos feitos consumados, incrustar e defender \u00e1s c\u00e9lulas de homosexuais a trav\u00e9s do balbordo\u00bb. Finalmente as 43 persoas foron liberadas tras 48 horas no calabozo, por orde do Ministerio de Xustiza, sen que estea moi clara a raz\u00f3n.\nEn 2007 detiv\u00e9ronse 6 persoas en Alcazarquivir, que cumpriron entre catro e dez meses de c\u00e1rcere.\nEn 2008 foron 21 persoas as detenidas por homosexualidade en Meknes.\nTras unha noticia sobre un \"matrimonio gay\" da revista \"Al Michaal\" de Casablanca en marzo de 2009, as autoridades marroqu\u00eds afirmaron \"que xorden voces, a trav\u00e9s dos medios de comunicaci\u00f3n que intentan facer a apolox\u00eda de comportamentos innobles que constit\u00faen unha provocaci\u00f3n para a opini\u00f3n p\u00fablica nacional e non te\u00f1en en conta os valores morais e doutrinais da nosa sociedade\", ademais da s\u00faa \"firme determinaci\u00f3n a facer fronte, no marco das leis en vigor, a todas as actuaci\u00f3ns contrarias aos nosos valores [...] relixiosos ou morais\". As declaraci\u00f3ns xorden no ambiente creado tras os disturbios de Alc\u00e1zarquivir, a aparici\u00f3n dunha entrevista con Samir Bargachi, presidente de Kifkif desde 2007, na revista \"TelQuel\" e dunhas fotograf\u00edas do embaixador de Espa\u00f1a en Rabat, Luis Planas, con Bargachi e Paco Ram\u00edrez, secretario da asociaci\u00f3n LGTB COLEGAS, que levou a diversos xornais marroqu\u00eds a acusar a Espa\u00f1a de inxerencia.\nEn 2014 saltou aos xornais o caso dun cidad\u00e1n brit\u00e1nico de 69 anos condenado a 4 meses por homosexualidade. Ray Cole, que co\u00f1ecera a un xove marroqu\u00ed por Internet e visit\u00e1bao por segunda vez, foi finalmente liberado tras unha campa\u00f1a internacional ao su favor, liderada polo seu fillo, Adrian Cole. Do seu amigo marroqu\u00ed non se tiveron m\u00e1is noticias. En 2016 houbo un caso similar cun turista espa\u00f1ol de 70 anos detenido en Marrakech. O espa\u00f1ol non foi encarcerado e, tras presentarse ante o xu\u00edz, foi posto en liberaded \u00abcon posibilidade de regresar a Espa\u00f1a cando o desexe\u00bb, a\u00ednda que non est\u00e1 claro se se presentaron cargos. Entre 2013 e 2014 varios homes foron condenados pola xustiza marroqu\u00ed; por exemplo, en maio de 2013 condenouse a 3 anos de c\u00e1rcere a dous homes que levaban 10 anos nunha relaci\u00f3n extramatrimonial; ese mesmo mes, dos xoves foron condenados a catro meses de c\u00e1rcere tras ser pillados \"in fraganti\" nun coche; en maio de 2014 seis homes foron condenados a entre 1 e 3 anos de c\u00e1rcere por \u00abhomosexualidade, incitaci\u00f3n \u00e1 prostituci\u00f3n, embriaguez en p\u00fablico e conducir en estado de embriaguez\u00bb. En xu\u00f1o de 2015, m\u00e1is de 20 homes foron detenidos por homosexualidade en Agadir.\nAceptaci\u00f3n social.\nA visi\u00f3n da homosexualidade en Marrocos est\u00e1 intimamente relacionada co islam. O nome da homosexualidade, \"liwat\", prov\u00e9n do nome do Lot b\u00edblico, que puido fuxir coas s\u00faas fillas da destruci\u00f3n de Sodoma.\nTanto o \"Cor\u00e1n\" como os hadices condenan a homosexualidade. Tam\u00e9n a sahria, a lei musulm\u00e1, considera a homosexualidade un acto punible, a\u00ednda que non se mencione unha pena concreta. A\u00ednda en 2003 o gran ulema de Rabat-Sal\u00e9 declaraba \u00e1 prensa que aos gais hab\u00eda que entregalos ao carniceiro. Nos \u00faltimos anos os sectores m\u00e1is conservadores insistiron que a homosexualidade \u00e9 \"allea aos costumes e tradici\u00f3ns locais\" e pux\u00e9rona ao mesmo nivel que a delincuencia e o terrorismo (ambos \"reaccionan co seu corpo a problemas morais\").\nEn xeral o homosexual \"activo\" \u00e9 aceptado e considerado viril, en cambio o \"pasivo\" \u00e9 considerado feminino e d\u00e9bil. Todos insultos e expresi\u00f3ns que falan da homosexualidade ref\u00edrense ao pasivo, considerado un enfermo ou un erro da natureza. Por outra parte, o efeminado \u00e9 tolerado porque non representa unha ameaza \u00e1 virilidade dos homes.\nEn 2006 un estudante de Ciencias Econ\u00f3micas da Universidade de Fez foi sacado da s\u00faa habitaci\u00f3n no colexio maior Dar el Mahraz e obrigado a ir ata o campus, onde uns 400 islamistas, entre os que se atopaban membros dos partidos Partido da Xustiza e do Desenvolvemento e Xustiza e Caridade, lle someteron a un xu\u00edzo paralelo. \"Expuls\u00e1ronlle\" do colexio maior e \"conden\u00e1ronlle\" a que s\u00f3 estivese no campus o menor tempo posible, entrando por unha porta traseira. O maior dano produc\u00edronllo ao facer p\u00fablica a homosexualidade do alumno, que en consecuencia foi desafiuzado pola s\u00faa familia e teme polo seu posto de traballo.\nEspecialmente grave foi o caso dunha muller transx\u00e9nero que foi perseguida e violentamente agredida na r\u00faa por unha multitude en Fez en xullo de 2015. A muller foi finalmente salvada pola polic\u00eda, que puido evacuala nun coche policial. Outro caso moi grave aconteceu en Beni Mellal, cando un grupo de homes irrompeu nunha vivenda onde sorprenderon a unha parella gay espidos na cama. Os dous homes foron brutalmente agredidos e logo, ensanguentados e espidos, son sacados \u00e1 r\u00faa para unha humillaci\u00f3n p\u00fablica. Ambos casos d\u00e9ronse a co\u00f1ecer grazas a gravaci\u00f3ns que se publicaron en Internet.\nHomoerotismo.\nAlg\u00fans comportamentos considerados en Occidente como homoer\u00f3ticos, non son vistos como tales polos marroqu\u00eds. O pasear collidos da man, os ba\u00f1os turcos, mesmo as masturbaci\u00f3ns en grupo etc., sobre todo en \u00e1reas rurais, non son considerados actos sexuais, sen\u00f3n culturais.\nDisturbios de Alcazarquivir.\nUn dos maiores esc\u00e1ndalos en relaci\u00f3n coa comunidade LGTB deuse en Alcazarquivir, unha pequena cidade 120\u00a0km ao sur de T\u00e1nxer, a ra\u00edz dun v\u00eddeo que circulaba en YouTube e que aparentemente mostraba imaxes dunha festa privada realizada o 17 de novembro de 2007.\nParece que se trataba dun ritual tradicional dos gnauas, descendentes de escravos negros que forman unha irmandade suf\u00ed; a\u00ednda que outros afirmaban que se trataba dunha voda entre homosexuais.\nO 21 de novembro produciuse unha petici\u00f3n de investigaci\u00f3n por parte do Partido da Xustiza e o Desenvolvemento, numerosas asociaci\u00f3ns locais e polo cap\u00edtulo local da Asociaci\u00f3n Marroqu\u00ed de Dereitos Humanos.\nA petici\u00f3n foi publicada nos xornais e, sobre todo naqueles de lingua \u00e1rabe, con t\u00edtulos e comentarios amarelistas, destacando o columnista Rachid Nini no xornal \"Al Massae\".\nO venres seguinte, os serm\u00f3ns das mesquitas ruborizaron aos crentes, provocando disturbios nos que participaron entre 6000 e 13000 persoas, alg\u00fans con rifles, e que se dirixiron \u00e1 casa na que tivera lugar a festa.\nDe cami\u00f1o, intentaron saquear unha xoiar\u00eda que pertenc\u00eda a un home que aparantemente apoiaba aos homosexuais.\nEntre o 23 e o 25 de novembro, a polic\u00eda detivo a 6 homes acusados de infrinxir o artigo 489. O 28 de novembro, o xornal \"Atajdid\" informaba dunha \u00abIntifada anti-homosexual en Alcazarquivir\u00bb. O xoves seguinte organizouse outra manifestaci\u00f3n en contra dos homosexuais liderada polo Partido da Xustiza e o Desenvolvemento \u00e1 que asistiron unhas 1000 persoas. Os seis detenidos foron declarados culpables e condenados a penas de c\u00e1rcere de entre catro e dez meses, a pesar de que a \u00fanica proba era o v\u00eddeo, no que non se aprecia ning\u00fan tipo de actividade sexual. O xulgado de apelaci\u00f3n de T\u00e1nxer mantivo as condenas, a\u00ednda que reducindo lixeiramente as penas.\nOs disturbios tiveron como consecuencia que a homosexualidade sexa discutida abertamente por primeira vez no pa\u00eds, cheg\u00e1ndose a tratar por vez primeira nun programa da televisi\u00f3n. En xaneiro de 2008, 150 intelectuais, pol\u00edticos e xornalistas marroqu\u00eds asinaron un manifesto en contra dos feitos acontecidos en Alcazarquivir. Entre eles atop\u00e1banse figuras do talle de Tahar Benjelloun, Abdellatif Laabi, Mohamed Chafik, Fouzia Assouli, o exministro Mohamed el Gahs ou Laarbi Messari do partido nacionalista Istiqlal. Os asinantes protestaban polo ataque \u00e1s liberdades individuais, pero tam\u00e9n pola forza mostrada polos \"integristas\".\nLoita polos dereitos civ\u00eds.\n\"Kifkif\" (\u00abde igual a igual\u00bb en \u00e1rabe) \u00e9 a \u00fanica base asociativa da comunidade LGTB en Marrocos. Estabelecida en 2004 por activistas homosexuais marroqu\u00eds tras as detenci\u00f3ns de Tetu\u00e1n. En setembro de 2006, Kifkif solicitou ao Ministerio do Interior marroqu\u00ed o seu reco\u00f1ecemento legal como asociaci\u00f3n, sendo rexeitados todos os intentos. A\u00ednda que non est\u00e1 legalizada, mant\u00e9n unha certa actividade. O colectivo lanzou a revista \"Mithly\" e o grupo Menna w Fena, dedicado especificamente aos colectivos de mulleres lesbianas, as persoas bisexuais, transexuais ou \"queer\".\nO Colectivo Aswat, relacionado coa revista LGTB \"Aswat\", \u00e9 outro grupo que defende os dereitos LGBT en Marrocos.\nDesde 2007, o 20 de outubro, os homosexuais marroqu\u00eds celebran o seu d\u00eda nacional, unha especie de orgullo gai, pero con moita discreci\u00f3n e segredismo ou no estranxeiro. A data conmemora o suicidio de Leila Amrouche, unha lesbiana que preferiu a morte a un matrimonio forzado co que a s\u00faa familia pretend\u00eda curar a s\u00faa homosexualidade.\nO 2 de xu\u00f1o, o baxista de Placebo, Stefan Olsdal, durante o festival de m\u00fasica Mawazine, mostrou no seu torso espido o n\u00famero 489 riscado, en referencia ao artigo 489 do c\u00f3digo penal, en protesta pola ilegalidade da homosexualidade. En xu\u00f1o de 2015, Lara Alc\u00e1zar, voceira espa\u00f1ola de Femen, foi detida e expulsada de Marrocos. Semella ser que Alc\u00e1zar \u00eda formar parte da protesta realizada por d\u00faas militantes de Femen francesas, que o 3 de xu\u00f1o se mostraron en \"topless\" e bic\u00e1ndose, con mensaxes a favor dos dereitos LGBT escritos sobre o seu torso, na Torre Has\u00e1n. Ambas tam\u00e9n foron expulsadas. Ao d\u00eda seguinte, dos homes acheg\u00e1ronse ao mesmo lugar, a Torre Has\u00e1n, para bicarse. Ambos foron detenidos e enfr\u00f3ntanse a penas de ata tres anos de c\u00e1rcere. Lahcen e Mohsine, a pesar do apoio de m\u00e1is de 74.000 persoas que recibiron nunha petici\u00f3n internacional organizada polo Colectivo Aswat, recibiron unha condena de catro meses.\nSubcultura LGTB.\nO rexeitamento social e legal provocou que a homosexualidade masculina se viva de xeito oculto. Moitos homes homosexuais casan e te\u00f1en fillos, mentres que, detr\u00e1s da fachada de respectabilidade social, contin\u00faan mantendo encontros sexuais clandestinos con outros homes en caf\u00e9s, cines, clubs nocturnos, hammams etc. Tam\u00e9n existen lugares de encontro en parques p\u00fablicos.\nNas grandes cidades, T\u00e1nxer, Casablanca e sobre todo Marrakech, existen alg\u00fans lugares de encontro para homosexuais, co\u00f1ecidos no ambiente, pero nos que o p\u00fablico est\u00e1 mesturado, homo, bi e heterosexuais, e que son practicamente indistinguibles dos demais bares, caf\u00e9s e discotecas. Nalg\u00fans, os homosexuais reciben mesmo algunha protecci\u00f3n de agresi\u00f3ns externas.\nInternet cambiou bastante o panorama LGTB en Marrocos. Empr\u00e9ganse p\u00e1xinas \u00e1rabes e francesas, como Gaymaroc.net, para facer amizades e sa\u00edr do illamento.\nCultura LGTB.\nRachid O. foi o primeiro autor en reco\u00f1ecer publicamente a s\u00faa homosexualidade. Con todo, a identidade de Rachid O. non se fixo p\u00fablica e os seus libros s\u00f3 se publicaron baixo pseud\u00f3nimo en Francia.\nO escritor homosexual m\u00e1is co\u00f1ecido \u00e9 Abdellah Taia, que sa\u00edu do armario en xaneiro de 2006 nunha entrevista na revista \"TelQuel\", o primeiro en facelo desta maneira. Taia vive autoexiliado en Par\u00eds onde traballa como xornalista. A obra de Taia reflicte, a\u00ednda que non exclusivamente, o feito de crecer como homosexual en Marrocos durante os anos oitenta e os anos noventa, cun fondo autobiogr\u00e1fico."}
{"id": "383319", "revid": "1131", "url": "https://gl.wikipedia.org/wiki?curid=383319", "title": "Os Irmandi\u00f1os Sociedade Cooperativa Galega", "text": "Os Irmandi\u00f1os, Sociedade Cooperativa Galega \u00e9 unha cooperativa de car\u00e1cter agropecuario con base na parroquia da Devesa (Ribadeo). Foi creada en 1976 e comezou a s\u00faa actividade en 1978.\nHistoria.\nEn 1991 puxo en marcha os seus servizos t\u00e9cnicos, e o Parque de maquinaria no 1992. En 1993 superou os mil mill\u00f3ns de pesetas de facturaci\u00f3n. En 2014 contaba con 87 empregados e 36\u00a0673\u00a0004 \u20ac de facturaci\u00f3n.\nEn 2016 integrouse en CLUN -Cooperativas L\u00e1cteas Unidas, grupo econ\u00f3mico integrado por Feiraco, Irmandi\u00f1os e Melisanto- despois de ter participado noutros grupos cooperativos.\nEn 2017 ten m\u00e1is de mil socios de 40 concellos de Galicia e Asturias.\nNas instalaci\u00f3ns da Devesa disp\u00f3n ademais de almac\u00e9ns, unha tenda estilo gran superficie e unha estaci\u00f3n de servizo inaugurada no 2017. A poucos quil\u00f3metros, en Vilamart\u00edn Grande (Cabarcos, Barreiros) sit\u00faase o CAVI, Centro de Alimentaci\u00f3n de Vac\u00fan Irmandi\u00f1os. Na d\u00e9cada de 2010 esta instalaci\u00f3n \u00e9 acusada reiteradamente de verquidos con influencia na calidade da auga recollida no encoro de Lexoso para Ribadeo."}
{"id": "383320", "revid": "27155", "url": "https://gl.wikipedia.org/wiki?curid=383320", "title": "Composto org\u00e1nico", "text": ""}
{"id": "383321", "revid": "98629", "url": "https://gl.wikipedia.org/wiki?curid=383321", "title": "Historia de Casaquist\u00e1n", "text": "Os primeiros habitantes do que hoxe \u00e9 Casaquist\u00e1n foron o pobo Saka, unha tribo n\u00f3made chegada das monta\u00f1as de Ucra\u00edna no s\u00e9culo IV a. C.. Os turcos, procedentes de Mongolia dominaron a zona desde o s\u00e9culo V d. C., especialmente na zona sur, ata que as hostes de Xenxis Kan tomaron o seu lugar no s\u00e9culo XIII. \u00c1 s\u00faa morte en 1227, Xenxis Kan dividiu o imperio entre os seus dous fillos, quedando Casaquist\u00e1n dividida.\nOs uzbekos, un grupo de mongois islamizados, derrotaron aos herdeiros de Xenxis Kan no s\u00e9culo XIV e ocuparon todo o territorio de Casaquist\u00e1n ata que se dividiron. Os que foron ao sur fundaron o que hoxe \u00e9 Uzbekist\u00e1n, mentres que os do norte seguiron sendo n\u00f3mades e deron orixe aos casacos. En 1742, na s\u00faa loita contra o pobo de Oyrat, os casacos buscaron a protecci\u00f3n do Imperio ruso, que a partir dese momento xogar\u00eda un papel primordial na historia de Casaquist\u00e1n.\nPresenza rusa.\nOs rusos foron paulatinamente expandindo o seu imperio e estreitando o seu control de Casaquist\u00e1n, ata que en 1854 fundaron un forte no que hoxe \u00e9 Almat\u00fd. Os tsares oprimiron con dureza aos casacos nos seus desexos de independencia. Os l\u00edderes independentistas apoiaron aos bolxeviques na Revoluci\u00f3n de Outubro de 1917, o que non redundou no cumprimento das s\u00faas aspiraci\u00f3ns: o pa\u00eds pasou a formar parte da Uni\u00f3n de Rep\u00fablicas Socialistas Sovi\u00e9ticas (URSS), e ao final da d\u00e9cada de 1920 procedeuse a \"desnomadizar\" aos casacos e a convertelos en campesi\u00f1os nas novas granxas colectivizadas.\nCasaquist\u00e1n comezou a ser poboada con rusos doutras provincias e a servir de campo de concentraci\u00f3n e de exilio para os inconformes, \u00e1 parte de converterse no territorio para as probas e almacenamento de armamento nuclear.\nA independencia.\nEn 1989 Casaquist\u00e1n organizou por primeira vez unha gran protesta contra a URSS debido \u00e1s probas nucleares, que tiveron que ser suspendidas. Nursult\u00e1n Nazarb\u00e1yev, un casaco pr\u00f3ximo aos rusos tomou o poder en 1990 e gobernouna desde ent\u00f3n como Presidente da Rep\u00fablica. Non estivo de acordo coa disoluci\u00f3n da URSS en 1991, e Casaquist\u00e1n foi a \u00faltima rep\u00fablica en declarar a s\u00faa independencia. A democracia foi moi limitada, cos grupos nacionalistas sometidos e o parlamento disolto polo mesmo Nazarb\u00e1yev en 1995, xa que obstru\u00eda as s\u00faas pol\u00edticas econ\u00f3micas e \u00e9tnicas.\nO pa\u00eds est\u00e1 dirixido basicamente por antigos comunistas, pero tras a independencia, as pol\u00edticas liberais de Nazarb\u00e1yev ga\u00f1aron popularidade e axudas dos gobernos occidentais."}
{"id": "383322", "revid": "98629", "url": "https://gl.wikipedia.org/wiki?curid=383322", "title": "Acabalgamento", "text": "Un acabalgamento ou falla de acabalgamento (tam\u00e9n chamado cabalgamento, encabalgamento e acabalamento) \u00e9 un tipo de falla inversa, ou sexa unha rotura na codia da Terra na que se produciu un desprazamento relativo, no que as rochas que estaban nunha posici\u00f3n estratigr\u00e1fica inferior son empurradas cara a arriba, quedando situadas por riba dos estratos m\u00e1is recentes. As fallas de acabalgamento son o resultado de forzas de compresi\u00f3n.\nXeometr\u00eda e nomenclatura dos acabalgamentos.\nFallas inversas.\nOs acabalgamentos adoitan ter baixos \u00e1ngulos de inclinaci\u00f3n do plano de falla. Unha falla de desprazamento de \u00e1ngulo grande (superior a 30\u00ba) ch\u00e1mase falla inversa. A diferenza entre un cabalgamento e unha falla inversa est\u00e1 na s\u00faa influencia. Unha falla inversa prod\u00facese principalmente a trav\u00e9s de unidades litol\u00f3xicas, mentres que un acabalgamento polo xeral ocorre dentro ou cun \u00e1ngulo baixo respecto das unidades litol\u00f3xicas. A mi\u00fado os cabalgamentos son dif\u00edciles de reco\u00f1ecer porque os seus eixes de deformaci\u00f3n e dislocaci\u00f3n poden ser dif\u00edciles de detectar cando se producen dentro das mesmas rochas, sen desprazamento apreciable dos contactos litol\u00f3xicos.\nSe o \u00e1ngulo do plano de falla \u00e9 baixo (xeralmente menor de 20 graos respecto da horizontal) e o desprazamento do bloque acabalgante (superior) \u00e9 grande (a mi\u00fado de quil\u00f3metros) a falla ch\u00e1mase acabalgamento. A erosi\u00f3n pode eliminar parte do bloque acabalgante, creando un \"fenster\" (ou fiestra tect\u00f3nica) cando o bloque de base s\u00f3 queda exposto nunha \u00e1rea relativamente pequena. Cando a erosi\u00f3n elimina a maior parte do bloque acabalgante, deixando s\u00f3 restos de materiais de forma similar a unha illa que descansa sobre o bloque inferior, os restos forman unha illa tect\u00f3nica ou \"klippe\".\nFallas de acabalgamento cegas.\nSe o plano da falla termina antes de chegar \u00e1 superficie terrestre, a falla \u00e9 unha falla de cabalgamento cega ou falla inversa cega. Debido \u00e1 falta de probas na superficie, as fallas cegas son dif\u00edciles de detectar ata que rompen. O destrutivo terremoto de 1994 de Northridge, California, foi causado por un acabalgamento cego non descuberto previamente.\nDebido \u00e1 s\u00faa baixa inclinaci\u00f3n, os acabalgamentos son tam\u00e9n dif\u00edciles de apreciar por medio da cartograf\u00eda, onde xeralmente as compensaci\u00f3ns litol\u00f3xicas son sut\u00eds, e a repetici\u00f3n estratigr\u00e1fica \u00e9 dif\u00edcil de detectar sobre todo en unidades con litolox\u00edas mon\u00f3tonas ou c\u00edclicas ou sen f\u00f3siles caracter\u00edsticos.\nDobras de flexi\u00f3n de falla.\nOs acabalgamentos, en especial os que participan dun estilo de deformaci\u00f3n en pel fina, pos\u00faen unha xeometr\u00eda denominada de rampla-plano. Os acabalgamentos prop\u00e1ganse na s\u00faa maior\u00eda ao longo de zonas de debilidade horizontais dentro dunha secuencia sedimentaria, tales como lutitas ou capas salinas, denominadas planos. Se a eficacia da separaci\u00f3n se reduce, o corremento tender\u00e1 a cortar a secci\u00f3n a un nivel estratigr\u00e1fico m\u00e1is alto (rampla), ata que alcance outra separaci\u00f3n ou despegamento efectivo co que poida continuar como no caso dos leitos planos paralelos (novo plano). A parte do acabalgamento que une os dous planos co\u00f1\u00e9cese como rampla e f\u00f3rmase normalmente nun \u00e1ngulo duns 15\u00b0 a 30\u00b0 respecto \u00e1 base. O desprazamento continuado dun acabalgamento sobre unha rampla produce unha dobra de xeometr\u00eda caracter\u00edstica co\u00f1ecida como rampla anticlinal ou, m\u00e1is xeralmente, como dobra de flexi\u00f3n de falla.\nDobras de propagaci\u00f3n de falla.\nAs dobras de propagaci\u00f3n de falla f\u00f3rmanse na parte superior dunha falla de pulo na que cesou a propagaci\u00f3n ao longo do nivel de despegamento entre capas, mais o desprazamento do acabalgamento contin\u00faa na parte superior da falla. O desprazamento continuo ad\u00e1ptase pola formaci\u00f3n dun par asim\u00e9trico de dobras anticlinal-sinclinal. Como o desprazamento contin\u00faa, a fronte do acabalgamento comeza a propagarse ao longo do eixe do sinclinal. Estas estruturas tam\u00e9n se chaman dobras de li\u00f1a de contorna. Co tempo a fronte cabalgante que se propaga pode chegar a outra capa de despegamento eficaz e desenvolverase unha estrutura de dobra composta, con caracter\u00edsticas tanto de dobra de flexi\u00f3n de falla coma de dobra de propagaci\u00f3n de falla.\nAcabalgamentos dobres: d\u00faplex.\nOs d\u00faplex orix\u00ednanse cando hai dous niveis de despegamento pr\u00f3ximos entre si dentro dunha secuencia sedimentaria, como a parte superior e a base dunha capa relativamente resistente de arenito limitada entre d\u00faas capas de lutitas relativamente pl\u00e1sticas. Cando un acabalgamento que se propagou ao longo do despegamento inferior, co\u00f1ecido como acabalgamento basal ou muro, corta o despegamento da parte superior, co\u00f1ecido como acabalgamento teito, forma unha rampla dentro da capa m\u00e1is resistente. Co desprazamento continuo do acabalgamento, as maiores tensi\u00f3ns desenv\u00f3lvense no labio afundido da rampla debido \u00e1 curva da falla. Isto pode causar a propagaci\u00f3n renovada ao longo do acabalgamento inferior ata que de novo se cortan para unirse ao acabalgamento superior. Aparecer\u00e1n novos desprazamentos adicionais a favor da nova rampla as\u00ed creada. Este proceso pode repetirse varias veces, formando unha serie de l\u00e1minas acabalgantes delimitadas por fallas, denominadas acabalgamentos imbricados ou \"horses\", cada un dos cales pos\u00fae a xeometr\u00eda dunha dobra de flexi\u00f3n de falla de pequeno desprazamento. O resultado final \u00e9 xeralmente un d\u00faplex en forma de rombo.\nA maior\u00eda dos acabalgamentos tipo d\u00faplex s\u00f3 te\u00f1en pequenos desprazamentos nas fallas de delimitaci\u00f3n entre as capas imbricadas (\"horses\", en ingl\u00e9s \u00abcabalos\u00bb) e a estrutura ten un buzamento desde o antepa\u00eds. En ocasi\u00f3ns o desprazamento dos \"horses\" individuais \u00e9 maior, de maneira que cada un se amontoa m\u00e1is ou menos verticalmente enriba do outro, isto co\u00f1\u00e9cese como \"amontoamento antiformal\" ou \"amontoamento imbricado\". Se os desprazamentos individuais son a\u00ednda maiores, ent\u00f3n, o conxunto de \"horses\" ten un buzamento cara ao antepa\u00eds.\nO mecanismo de acabalgamento d\u00faplex \u00e9 moi eficaz para adaptar o acurtamento da codia engrosando a secci\u00f3n en lugar de dobrala e deformala.\nEste sistema de acabalgaduras esta delimitado por abaixo e por arriba por unha acabalgadura de piso e outra de teito respectivamente, quedando contido dentro da secci\u00f3n estratigr\u00e1fica.\nMantos de corremento ou mantos de acabalgamento.\nOs mantos de corremento son dobras-falla (dobras tumbadas), nas cales se producen acabalgamentos cuxo desprazamento alcanza varios quil\u00f3metros de lonxitude. Neste tipo de dobras, os materiais superiores despr\u00e1zanse da s\u00faa orixe (materiais al\u00f3ctonos) mentres os materiais inferiores permanecen na s\u00faa posici\u00f3n inicial (aut\u00f3ctonos).\nCando os materiais superiores son erosionados afloran as capas inferiores, dando lugar \u00e1s denominadas fiestras tect\u00f3nicas. \u00c1s veces, os materiais superiores quedan illados sobre os inferiores por efecto da erosi\u00f3n da capa superior (manto acabalgante), formando unha illa tect\u00f3nica, escama ou \"klippe\".\nAmbiente tect\u00f3nico.\nOs grandes acabalgamentos prod\u00facense en zonas que sufriron grandes forzas de compresi\u00f3n.\nEstas condici\u00f3ns existen no cinto orox\u00e9nico que deriva ou ben de dous colisi\u00f3ns tect\u00f3nicas continentais ou da acreci\u00f3n en zonas de subduci\u00f3n.\nAs forzas compresivas resultantes producen cadeas monta\u00f1osas. Os Himalaias, os Alpes e os Apalaches son importantes exemplos de oroxenias compresionais nas que se formaron numerosas fallas acabalgantes.\nAs fallas inversas aparecen na cunca antepa\u00eds situada nas marxes dos cintos orox\u00e9nicos. Aqu\u00ed, a compresi\u00f3n non orixina unha formaci\u00f3n apreciable de monta\u00f1as, que se acomodan principalmente por pregamento e amontoamento de acabalgamentos. En lugar disto, as fallas inversas causan xeralmente un engrosamento da secci\u00f3n estratigr\u00e1fica.\nOs acabalgamentos das cuncas de antepa\u00eds tam\u00e9n adoitan ter a xeometr\u00eda de rampla-plano, con acalbamentos que se propagan en unidades \"planas\" cun \u00e1ngulo moi baixo (de 1 a 5 graos) e despois m\u00f3vense cara a arriba da secci\u00f3n en ramplas de pendente m\u00e1is pronunciada (de 5 a 20 graos). A identificaci\u00f3n de ramplas cando aparecen dentro das unidades \u00e9 xeralmente problem\u00e1tica.\nOs acabalgamentos e d\u00faplex tam\u00e9n se encontran en prismas acrecionais na marxe da fosa oce\u00e1nica das zonas de subduci\u00f3n, onde os sedimentos oce\u00e1nicos son raspados da placa subducente e acum\u00falanse. Aqu\u00ed, o prisma de acreci\u00f3n pode engrosarse un 200% e isto cons\u00e9guese amontoando fallas acabalgantes unhas sobre outras nunha \"m\u00e9lange\" de rochas distorsionadas, a mi\u00fado cun pregamento ca\u00f3tico. Aqu\u00ed, as xeometr\u00edas de rampla-plano non se observan normalmente porque a forza compresional ten un \u00e1ngulo pronunciado con respecto \u00e1s capas sedimentarias.\nHistoria.\nAs fallas de acabalgamento non foron reco\u00f1ecidas ata os traballos de Arnold Escher, Albert Heim e Marcel Bertrand nos Alpes, onde estudaron o acabalgamento do Glarus, e as achegas de Charles Lapworth, Ben Peach e John Horne, que traballaron en zonas do fronte de acabalgamento do Moine en Escocia, e T\u00f6rnebohm nas monta\u00f1as caledonianas escandinavas e McConnell nas Monta\u00f1as Rochosas canadenses.. A conclusi\u00f3n \u00e1 que chegaron estes xe\u00f3logos de forma m\u00e1is ou menos independente, estudando estes dous \u00e1mbitos cara ao ano 1884, foi que os estratos m\u00e1is antigos, por causa das fallas, se encontraban por encima dos estratos m\u00e1is modernos. Archibald Geikie acu\u00f1ou nese mesmo ano o termo acabalgamento (\"thrust\", como lle chamou el) para describir este conxunto espec\u00edfico de fallas."}
{"id": "383323", "revid": "27155", "url": "https://gl.wikipedia.org/wiki?curid=383323", "title": "Falla de cabalgamento", "text": ""}
{"id": "383324", "revid": "27155", "url": "https://gl.wikipedia.org/wiki?curid=383324", "title": "Cabalgamento", "text": ""}
{"id": "383326", "revid": "27155", "url": "https://gl.wikipedia.org/wiki?curid=383326", "title": "Encabalgamento (xeolox\u00eda)", "text": ""}
{"id": "383327", "revid": "27155", "url": "https://gl.wikipedia.org/wiki?curid=383327", "title": "Acabalamento", "text": ""}
{"id": "383328", "revid": "27155", "url": "https://gl.wikipedia.org/wiki?curid=383328", "title": "Falla de acabalgamento", "text": ""}
{"id": "383329", "revid": "27155", "url": "https://gl.wikipedia.org/wiki?curid=383329", "title": "Falla de encabalgamento", "text": ""}
{"id": "383331", "revid": "6939", "url": "https://gl.wikipedia.org/wiki?curid=383331", "title": "The Curious Case of Benjamin Button (libro)", "text": ""}
{"id": "383332", "revid": "27155", "url": "https://gl.wikipedia.org/wiki?curid=383332", "title": "Dobra (xeolox\u00eda)", "text": ""}
{"id": "383333", "revid": "89787", "url": "https://gl.wikipedia.org/wiki?curid=383333", "title": "Alquino", "text": "En qu\u00edmica org\u00e1nica, un alquino \u00e9 un hidrocarburo insaturado que cont\u00e9n polo menos un enlace triplo carbono-carbono. Os alquinos ac\u00edclicos m\u00e1is simples cun s\u00f3 enlace triplo e ning\u00fan outro grupo funcional forman unha serie hom\u00f3loga coa f\u00f3rmula qu\u00edmica xeral C\"n\"H2\"n\"\u22122. Os alquinos son co\u00f1ecidos tradicionalmente como acetilenos, a\u00ednda que o nome \"acetileno\" tam\u00e9n se refire especificamente ao C2H2, co\u00f1ecido formalmente como etino segundo a nomenclatura da IUPAC. Como outros hidrocarburos, os alquinos son xeralmente hidrof\u00f3bicos pero tenden a ser m\u00e1is reactivos.\nPropiedades qu\u00edmicas.\nOs alquinos son caracteristicamente m\u00e1is insaturados que os alquenos. P\u00f3deselles engadir dous equivalentes de bromo, mentres que aos alquenos s\u00f3 un equivalente. Outras reacci\u00f3ns ind\u00edcanse m\u00e1is abaixo. Nalgunhas reacci\u00f3ns, os alquinos son menos reactivos que os alquenos. Por exemplo, nunha mol\u00e9cula que te\u00f1a un grupo -eno e outro -ino, a adici\u00f3n ocorre preferentemente no -eno. As posibles explicaci\u00f3ns disto implican a enerx\u00eda dos dous enlaces \u03c0 do alquino ou a estabilidade dos intermediarios durante a reacci\u00f3n.\nMostran unha maior tendencia a polimerizarse ou oligomerizarse que os alquenos. Os pol\u00edmeros resultantes, chamados poliacetilenos (que non conte\u00f1en unidades alquino) son conxugados e poden mostrar propiedades de semicondutor.\nEstrutura e enlaces.\nNo acetileno os \u00e1ngulos de enlace de H\u2013C\u2261C son de 180\u00b0. Debido a este \u00e1ngulo, os alquinos te\u00f1en forma de barra. En consecuencia, os alquinos c\u00edclicos son raros. O bencino \u00e9 moi inestable. A distancia de enlace en C\u2261C \u00e9 de 121 pic\u00f3metros, polo que \u00e9 moito m\u00e1is curta que a distancia C=C nos alquenos (134\u00a0pm) ou a do enlace C\u2013C dos alcanos (153\u00a0pm).\nO enlace triplo \u00e9 moi forte e ten unha forza de enlace de 839 kJ/mol. O enlace sigma contrib\u00fae con 369\u00a0kJ/mol, o primeiro enlace pi contrib\u00fae con 268\u00a0kJ/mol e o segundo con 202\u00a0kJ/mol de forza de enlace. Os enlaces normalmente disc\u00fatense no contexto da teor\u00eda dos orbitais moleculares, que considera que o triplo enlace se orixina polo solapamento de orbitais s e p. Na linguaxe da teor\u00eda de enlaces de valencia, os \u00e1tomos de carbono no enlace alquino te\u00f1en hibridaci\u00f3n sp: cada un deles ten dous orbitais p non hibridados e dous orbitais h\u00edbridos sp. O solapamento dun orbital sp de cada \u00e1tomo forma un enlace sigma sp\u2013sp. Cada orbital p dun \u00e1tomo sol\u00e1pase con outro do outro \u00e1tomo, formando dous enlaces pi, orixin\u00e1ndose un total de tres enlaces. Os restantes orbitais sp de cada \u00e1tomo poden formar un enlace sigma con outro \u00e1tomo, por exemplo con \u00e1tomos de hidr\u00f3xeno no acetileno parental. Os dous orbitais sp prox\u00e9ctanse a lados opostos do \u00e1tomo de carbono.\nAlquinos terminais e internos.\nOs alquinos internos presentan os substitu\u00edntes de carbonos en cada carbono acetil\u00e9nico, \u00e9 dicir, a cadea carbonada contin\u00faa a cada lado dos carbonos con triplo enlace. Exemplos sim\u00e9tricos son o difenilacetileno e o 3-hexino.\nOs alquinos terminais te\u00f1en a f\u00f3rmula RC2H. Un exemplo \u00e9 o metilacetileno (ou propino segundo a nomenclatura da IUPAC). Os alquinos terminais, como o propio acetileno, son lieiramente \u00e1cidos, con valores de p\"K\"a de arredor de 25. Son moito m\u00e1is \u00e1cidos que os alquenos e alcanos, que te\u00f1en valores de p\"K\"a de arredor de 40 e 50, respectivamente. O hidr\u00f3xeno \u00e1cido nos alquinos terminais pode ser cambiado por diversos grupos orixinando halo-, silil-, e alcoxoalquinos. Os carbani\u00f3ns xerados por desprotonaci\u00f3n de alquinos terminais denom\u00ednanse acetiluros.\nNomenclatura dos alquinos.\nEn nomenclatura qu\u00edmica sistem\u00e1tica, os alquinos nom\u00e9nse co sistema de prefixos gregos sen letras adicionais. Exemplos son etino ou octino. En cadeas parentais con catro carbonos ou m\u00e1is c\u00f3mpre dicir onde est\u00e1 localizado o triplo enlace. Para o octino p\u00f3dese escribir 3-octino ou oct-3-ino cando o enlace triplo empeza no terceiro carbono (est\u00e1 entre o terceiro e o cuarto). Ao enlace triplo sempre se lle d\u00e1 o n\u00famero m\u00e1is baixo posible. Cando non est\u00e1n presentes grupos funcionais superiores, a cadea parental debe inclu\u00edr o triplo enlace mesmo se non \u00e9 a cadea carbonada m\u00e1is longa posible da mol\u00e9cula. O etino denom\u00ednase xeralmente polo seu nome trivial de acetileno.\nEn qu\u00edmica, o sufixo -ino util\u00edzase para indicar a presenza dun enlace triplo. En qu\u00edmica org\u00e1nica, o sufixo adoita seguir a nomenclatura da IUPAC. Por\u00e9n, os compostos inorg\u00e1nicos con insaturaci\u00f3n con enlaces triplos poden indicarse coa nomenclatura substitutiva cos mesmos m\u00e9todos usados cos alquinos (\u00e9 dicir, o nome do correspondente composto saturado modificado cambiando a terminaci\u00f3n \"-ano\" por \"-ino\"). Util\u00edzase \"-di\u00edno\" cando hai dous enlaces triplos, e as\u00ed sucesivamente (tri\u00edno, tetra\u00edno..). A posici\u00f3n de insaturaci\u00f3n ind\u00edcase por un localizador (\"locant\") num\u00e9rico inmediatamente antes do sufixo \"-ino\", ou 'localizadores' no caso de que haxa varios enlaces triplos. Os localizadores el\u00edxense de modo que a cifra que haxa que po\u00f1er sexa a m\u00e1is baixa posible. \"-ino\" util\u00edzase tam\u00e9n como un infixo para nomear grupos substitu\u00edntes que est\u00e1n unidos por enlace triplo co composto parental.\nPor veces ins\u00edrese un n\u00famero entre gui\u00f3ns diante para indicar entre que \u00e1tomos est\u00e1 o triplo enlace. Este sufixo orixinouse como unha forma abreviada da terminaci\u00f3n da palabra \"acetileno\". O \"-o\" final desaparece se vai seguido por outro sufixo que empeza por vocal.\nS\u00edntese.\nComercialmente, o principal alquino \u00e9 o acetileno, que se usa como combustible e precursor doutros compostos, como, por exemplo, os acrilatos. Prod\u00facense anualmente centos de mill\u00f3ns de quilos por oxidaici\u00f3n parcial do gas natural:\nO propino tam\u00e9n \u00e9 moi \u00fatil industrialmente, e prep\u00e1rase por cracking t\u00e9rmico de hidrocarburos. A maior\u00eda dos demais derivados de alquinos \u00fatiles industrialmente prep\u00e1ranse a partir do acetileno, por exemplo, por condensaci\u00f3n con formaldehido.\nCertos alquinos especiais prep\u00e1ranse por deshidrohaloxenaci\u00f3n de dihaluros de alquilo veci\u00f1ais ou vinil haluros. Os metal acetiluros poden ser acoplados con haluros de alquilo primarios. Por medio do rearranxo de Fritsch\u2013Buttenberg\u2013Wiechell, prep\u00e1ranse alquinos a partir de vinil bromuros. Os alquinos poden ser preparados a partir de aldehidos usando a reacci\u00f3n de Corey\u2013Fuchs e a partir de aldehidos ou cetonas pola homologaci\u00f3n de Seyferth\u2013Gilbert. Na reacci\u00f3n da cremalleira de alquinos, os alquinos x\u00e9ranse a partir doutros alquinos por tratamento cunha base forte.\nReacci\u00f3ns.\nCando presentan un grupo funcional reactivo, os alquinos participan en moitas reacci\u00f3ns org\u00e1nicas.\nAdici\u00f3n de hidr\u00f3xeno, hal\u00f3xenos e reactivos relacionados.\nOs alquinos sofren reacci\u00f3ns caracter\u00edsticas que mostran que est\u00e1n \"dobremente insaturados\", o que significa que a cada unidade alquino se lle poden adicionar dous equivalentes de H2, hal\u00f3xenos ou reactivos HX relacionados (X\u00a0= haluro, pseudohaluro etc.). Dependendo da cat\u00e1lise e condici\u00f3ns da reacci\u00f3n, aos alquinos p\u00f3deselles adicionar un ou dous equivalentes de hidr\u00f3xeno. A hidroxenaci\u00f3n parcial, parando despois da adici\u00f3n dun s\u00f3 equivalente para dar o alqueno, xeralmente \u00e9 o m\u00e1is desexable, xa que os alcanos son menos \u00fatiles:\nA aplicaci\u00f3n a grande escala desta tecnolox\u00eda \u00e9 a conversi\u00f3n do acetileno a etileno nas refiner\u00edas. O cracking ao vapor de alcanos rende unha pequena porcentaxe de acetileno, o cal se hidroxena selectivamente en presenza dun catalizador paladio/prata. Para alquinos m\u00e1is complexos, recom\u00e9ndase xeralmente o catalizador Lindlar para evitar a formaci\u00f3n de alcanos, por exemplo na conversi\u00f3n de fenilacetileno a stireno.\nDe xeito similar, a haloxenaci\u00f3n de alquinos d\u00e1 lugar a vinil dihaluros ou tetrahaluros de alquilo:\nA adici\u00f3n de enlaces E-H non polares a trav\u00e9s do C\u2261C \u00e9 un procedemento xeral para obter silanos, boranos e h\u00edbridos relacionados. A hidroboraci\u00f3n de alquinos d\u00e1 lugar a boranos vin\u00edlicos, que se oxidan ao correspondente aldehido ou cetona. Na reacci\u00f3n tiol-ino o substrato \u00e9 un tiol.\nAs reacci\u00f3ns de adici\u00f3n promovidas por \u00e1cido son an\u00e1logas \u00e1s dos alquenos, inclu\u00edndo a selectividade de Markovnikov. A hidrohaloxenaxi\u00f3n d\u00e1 os correspondentes vinil haluros ou dihaluros de alquilo, unha vez m\u00e1is dependendo do n\u00famero de equivalentes de HX adicionados. A reacci\u00f3n de hidrataci\u00f3n d\u00e1 un enol por medio da adici\u00f3n dun equivalente de auga, unha estrutura que se tautomeriza para formar unha cetona ou aldehido. Por exemplo, a hidratacion de fenilacetileno orixina acetofenona, e a hidrataci\u00f3n catalizada por (Ph3P)AuCH3 do 1,8-nonadi\u00edno a 2,8-nonanediona:\nCicloadici\u00f3ns e oxidaci\u00f3ns.\nOs alquinos sofren diversas reacci\u00f3ns de cicloadici\u00f3n. A m\u00e1is notable \u00e9 a reacci\u00f3n de Diels\u2013Alder con 1,3-dienos para dar 1,4-ciclohexadienos. Esta reacci\u00f3n xeral foi amplamente desenvolvida e os alquinos electr\u00f3filos son dien\u00f3filos especialmente efectivos. O \"cicloaduto\" derivado da adici\u00f3n de alquinos a 2-pirona elimina di\u00f3xido de carbono para render o composto arom\u00e1tico. Outras cicloadici\u00f3ns especializadas son reacci\u00f3ns multicompo\u00f1entes como a trimerizaci\u00f3n de alquinos para dar compostos arom\u00e1ticos e a cicloadici\u00f3n [2+2+1] dun alquino, alqueno e mon\u00f3xido de carbono na reacci\u00f3n Pauson\u2013Khand. Os reactivos non carbonados tam\u00e9n sofren ciclaci\u00f3n, por exemplo a cicloadici\u00f3n de Huisgen azida alquino para dar triazoles. Os procesos de cicloadici\u00f3n que implican alquinos adoitan ser catalizados por metais, por exemplo a met\u00e1tese de enino e a met\u00e1tese de alquino, que permiten o cambio de centros carbino (RC):\nA clivaxe oxidativa de alquinos prod\u00facese por cicloadici\u00f3n a \u00f3xidos de metal. O m\u00e1is famoso \u00e9 o permanganato de potasio, que converte alquinos a un par de \u00e1cidos carbox\u00edlicos.\nReacci\u00f3ns espec\u00edficas para os alquinos terminais.\nAdemais de sufriren as reacci\u00f3ns caracter\u00edsticas dos alquinos internos, os alquinos terminais son reactivos como \u00e1cidos febles, con valores de p\"K\"a de 25 entre os do amon\u00edaco (35) e o etanol (16). A base conxugada acetiluro \u00e9 estabilizada como resultado do alto car\u00e1cter s do orbital sp, no cal reside o par electr\u00f3nico implicado. Os electr\u00f3ns nun orbital s benef\u00edciase da estreita proximidade do n\u00facleo at\u00f3mico cargado positivamente, e son, por tanto, de menor enerx\u00eda. O tratamento de alquinos terminais cunha base forte rende os correspondentes acetiluros de metal:\nAs reacci\u00f3ns dos alquinos con certos cati\u00f3ns met\u00e1licos, por exemplo Ag+ tam\u00e9n dan acetiluros. As\u00ed, unhas poucas pingas de hidr\u00f3xido de diaminaprata(I) (Ag(NH3)2OH) reacciona con alquinos terminais, o que queda sinalado pola formaci\u00f3n dun precipitado branco de acetiluro de prata.\nOs derivados acetiluros son nucle\u00f3filos \u00fatiles para as s\u00ednteses que participan nas reacci\u00f3ns de formaci\u00f3n do enlace C\u2013C, como se ilustra na \u00e1rea da qu\u00edmica chamada \"Qu\u00edmica de Reppe\".\nNa reacci\u00f3n de Favorskii e nas alquinilaci\u00f3ns en xeral, os alquinos terminais adici\u00f3nanse a compostos carbonilo para dar o hidroxialquino. O acoplamento de alquinos terminais para dar dialquinos efect\u00faase nas reacci\u00f3n de acoplamento de Cadiot\u2013Chodkiewicz, acoplamento de Glaser e o acoplamento de Eglinton. Os alquinos terminais poden tam\u00e9n acoplarse a aril ou vinil haluros como no acoplamento de Sonogashira.\nOs alquinos terminais, inclu\u00edndo o propio acetileno, poden reaccionar coa auga par dar aldehidos. A transformaci\u00f3n require tipicamente catalizadores de metais especiais para dar este resultado de adici\u00f3n anti-Markovnikov.\nComplexos de metais.\nOs alquinos forman complexos cos metais de transici\u00f3n. Tales compostos son \u00e1s veces reactivos \u00fatiles ou ilustran o papel que xogan os metais nas transformaci\u00f3ns catal\u00edticas dos alquinos.\nOs alquinos na natureza e medicina.\nSegundo Ferdinand Bohlmann, o primeiro composto acetil\u00e9nico natural descuberto, o \u00e9ster de deshidromatricaria, foi illado dunha especie de \"Artemisia\" en 1826. Nos case dous \ns\u00e9culos que pasaron desde ent\u00f3n, descubr\u00edronse uns mil acetilenos que aparecen na natureza. Os poli\u00ednos, unha subclase deste tipo de produtos naturais, foron illados dunha ampla variedade de especies de plantas, de cultivos de fungos superiores, bacterias, esponxas mari\u00f1as e corais. Alg\u00fans \u00e1cidos como o \u00e1cido tar\u00edrico conte\u00f1en un grupo alquino. Os di\u00ednos e tri\u00ednos, especies cos enlaces RC\u2261C\u2013C\u2261CR\u2032 e RC\u2261C\u2013C\u2261C\u2013C\u2261CR\u2032 respectivamente, aparecen en certas plantas (\"Ichthyothere\", \"Chrysanthemum\", \"Cicuta\", \"Oenanthe\" e outros membros das familias Asteraceae e Apiaceae). Alg\u00fans exemplos son a cicutoxina, oenanthotoxina, falcarinol e carotatoxina. Estes compostos son moi bioactivos, por exemplo, como nematocidas. O 1-fenilhepta-1,3,5-tri\u00edno \u00e9 ilustrativo dun tri\u00edno de orixe natural.\nOs alquinos forman parte dalg\u00fans produtos farmac\u00e9uticos, como o contraceptivo noretynodrel. Tam\u00e9n presentan un enlace triplo carbono\u2013carbono f\u00e1rmacos comercializados como o antirretroviral Efavirenz e o antif\u00fanxico Terbinafine. As mol\u00e9culas chamadas eno-di\u00ednos presentan un anel que cont\u00e9n un alqueno (\"eno\") situado entre dous grupos alquino (\"di\u00edno\"). Estes compostos, por exemplo a calicheamicina, son alg\u00fans dos f\u00e1rmacos antitumorias m\u00e1is agresivos co\u00f1ecidos, ata o punto que \u00e1 subunidade eno-di\u00edno se lle chama \u00e1s veces \"cabeza explosiva\". Os eno-di\u00ednos sofren un rearranxo por medio da ciclaci\u00f3n de Bergman, xerando intermediarios radicais moi reactivos que atacan o ADN das c\u00e9lulas do tumor."}
{"id": "383335", "revid": "23204", "url": "https://gl.wikipedia.org/wiki?curid=383335", "title": "Lingua atikamekw", "text": "A lingua atikamekw (\"atikamekw nehiromowin\", literalmente a \"lingua nativa atikamekw\", \u00e9 unha lingua algonquina falada polo pobo atikamekw do suroeste do Quebec. \u00c9 falada por case todos os atikamekw, e at\u00f3pase entre as linguas ind\u00edxenas menos ameazadas segundo alg\u00fans estudos. O atikamekw difer\u00e9nciase doutas linguas do continuo dialectal cree en que ten moitos pr\u00e9stamos do ojibwa."}
{"id": "383336", "revid": "5863", "url": "https://gl.wikipedia.org/wiki?curid=383336", "title": "Jos\u00e9 Manuel Sande", "text": "Jos\u00e9 Manuel Sande Garc\u00eda, nado na Coru\u00f1a en 1972, \u00e9 un programador cultural, escritor cinematogr\u00e1fico e pol\u00edtico galego.\nTraxectoria profesional.\nLicenciado en Filolox\u00eda Hisp\u00e1nica, acadou a Suficiencia Investigadora en Teor\u00eda da Literatura e Literatura Comparada e cursou un Mestrado en Teatro e Cine. A comezos de 2006 comezou traballar como persoal laboral no Centro Galego de Artes da Imaxe / Filmoteca de Galicia, na \u00e1rea de programaci\u00f3n.\nPos\u00fae unha extensa traxectoria como escritor e xestor cultural, activista, docente e programador. Presente en publicaci\u00f3ns especializadas e libros colectivos coas relaci\u00f3ns entre arte-pol\u00edtica ou cine-literatura como eixes, investigou sobre documental e a historia do cine espa\u00f1ol.\nFoi guionista e produtor asociado do filme \"Arraianos\" e interveu en proxectos de investigaci\u00f3n acad\u00e9micos co cine como motor. Xurado en m\u00e1is de vinte festivais cinematogr\u00e1ficos, ten participado asiduamente en comisi\u00f3ns de subvenci\u00f3ns e bolsas a profesionais.\nPo\u00f1ente galego no Foro de Culturas Ib\u00e9ricas organizado pola Universidade de Oxford (2012), \u00e9 membro da Asociaci\u00f3n Espa\u00f1ola de Historiadores del Cine, asemade ten sido un dos fundadores de iniciativas de dinamizaci\u00f3n sociocultural como Galiza Ano Cero, o blog Acto de Primavera e a revista Luzes, de cuxo consello de redacci\u00f3n formou parte.\nTraxectoria pol\u00edtica.\nEn 2015 pasou formar parte da corporaci\u00f3n municipal da Coru\u00f1a como membro das listas da Marea Atl\u00e1ntica. Foi designado Concelleiro de Cultura, Deporte e Co\u00f1ecemento logo do nomeamento de Xulio Ferreiro como alcalde.\nEn marzo de 2017 foi investigado como respons\u00e1bel de que o Concello utilizara un cartel dese\u00f1ado por Alberto Guiti\u00e1n para as festas do entroido, que a Asociaci\u00f3n de Vi\u00favas de Lugo consideraba unha ofensa ao sentimento relixioso. A finais de maio dese mesmo ano o xulgado de instruci\u00f3n n\u00famero 3 da Coru\u00f1a decidiu arquivar a causa.\nEn xullo de 2020 foi un dos asinantes dunha \"Carta aberta \u00e1 REDE da Marea Atl\u00e1ntica\" que sinalaba que na organizaci\u00f3n \"non houbo autocr\u00edtica despois das elecci\u00f3ns municipais de 2019\"\nO dez de febreiro de 2023 Jos\u00e9 Manuel Sande anuncia que ser\u00e1 o cabeza de lista de Unidas Podemos para a alcald\u00eda da Coru\u00f1a nas elecci\u00f3ns municipais do 28 de maio de 2023."}
{"id": "383337", "revid": "23204", "url": "https://gl.wikipedia.org/wiki?curid=383337", "title": "Atikamekw nehiromowin", "text": ""}
{"id": "383339", "revid": "25871", "url": "https://gl.wikipedia.org/wiki?curid=383339", "title": "Lingua tzotzil", "text": "O tzotzil (nome nativo: \"Bats'i k'op\" [\u0253ats\u02bci k\u02bcop\u02b0]) \u00e9 unha lingua maia falada polo pobo tzotzil no estado mexicano de Chiapas. A maior\u00eda dos falantes son biling\u00fces co castel\u00e1n como segunda lingua. No centro de Chiapas, alg\u00fans colexios de primaria e alg\u00fans institutos ensinan en lingua en tzotzil. O tzeltal \u00e9 a lingua m\u00e1is estreitamente relacionada co tzotzil, e xuntas forman a p\u00f3la tzeltal da familia maia. O tzeltal, o tzotzil e o ch'ol son as linguas m\u00e1is faladas en Chiapas."}
{"id": "383340", "revid": "23204", "url": "https://gl.wikipedia.org/wiki?curid=383340", "title": "Lingua bats'i k'op", "text": ""}
{"id": "383341", "revid": "102241", "url": "https://gl.wikipedia.org/wiki?curid=383341", "title": "Lingua maia chontal", "text": "O maia chontal (tam\u00e9n co\u00f1ecida como \"yoko ochoco\" e \"acalan\") \u00e9 unha lingua maia falada polo pobo maia chontal no estado mexicano de Tabasco. Ten polo menos tres dialectos, identificados como como chontal de Tamult\u00e9 de las S\u00e1banas, chontal de Buena Vista e chontal de Miramar."}
{"id": "383342", "revid": "23204", "url": "https://gl.wikipedia.org/wiki?curid=383342", "title": "Yoko ochoco", "text": ""}
{"id": "383343", "revid": "23204", "url": "https://gl.wikipedia.org/wiki?curid=383343", "title": "Lingua acalan", "text": ""}
{"id": "383348", "revid": "22570", "url": "https://gl.wikipedia.org/wiki?curid=383348", "title": "P\u00e8 a Corsica", "text": "P\u00e8 a Corsica \u00e9 unha coalici\u00f3n pol\u00edtica nacionalista corsa creada en 2015 pola uni\u00f3n da independentista Corsica Libera (CL) e da autonomista Femu a Corsica.\nHistoria.\nP\u00e8 a Corsica ga\u00f1ou as elecci\u00f3ns \u00e1 Asemblea de C\u00f3rsega do ano 2015. Nas lexislativas francesas de 2017 conseguiu tres dos catro deputados de C\u00f3rsega, obtendo por primeira vez o nacionalismo corso representaci\u00f3n na Asemblea Nacional."}
{"id": "383349", "revid": "23204", "url": "https://gl.wikipedia.org/wiki?curid=383349", "title": "Nacionalismo corso", "text": "O nacionalismo corso \u00e9 unha corrente social, cultural e pol\u00edtica que esixe m\u00e1is autonom\u00eda ou a independencia para C\u00f3rsega respecto a Francia.\nApoio social.\nSegundo unha enquisa de 2008, o 10% da poboaci\u00f3n corsa quere a independencia e un 51% m\u00e1is autonom\u00eda . A nivel electoral, P\u00e8 a Corsica, a coalici\u00f3n de autonomistas e independentistas liderada por Gilles Simeoni, ga\u00f1ou por primeira vez as elecci\u00f3ns \u00e1 Asemblea de C\u00f3rsega en 2015, fac\u00e9ndose co goberno insular. Nas lexislativas francesas de 2017 o nacionalismo conseguiu unha nova vitoria ga\u00f1ando 3 dos 4 deputados corsos na Asemblea Nacional de Francia.\nHistoria.\nAntecedentes hist\u00f3ricos.\nC\u00f3rsega obtivo a independencia da Rep\u00fablica de X\u00e9nova en 1729 da man dos primados Carlo Francesco Raffaelli (nomeado xeneral\u00edsimo), Andrea Colonna, Luigi Giafferi (1663-1748), Ghjacintu Paoli (1690-1768) e Andria Ceccaldi. En 1736, o aventureiro alem\u00e1n Theodor von Neuhoff autoproclamouse Rei de C\u00f3rsega, promulgou unha Constituci\u00f3n e adoptou como himno nacional a canci\u00f3n Diu vi Salvi Regina. Por\u00e9n, o novo Estado corso non se consolidou at\u00e9 a toma do poder por parte de Pasquale Paoli en 1755, que proclama a Rep\u00fablica Corsa. Paoli, entre outras medidas, fixo redactar unha nova Constituci\u00f3n, unha \"Cunsulta\" (poder lexislativo) escollida por sufraxio universal. Era un \u00f3rgano soberano que controla ao xefe de estado, elaboraba as leis, o orzamento e escoll\u00eda o goberno por maior\u00eda de dous terzos). En 1762 tam\u00e9n se edita o primeiro xornal en lingua corsa, \"Ragguagli dell'Isola di Corsica\". En 1765m crease unha universidad en Corte, adoptase o himno de Neuhoff e a bandeira da \"cabeza do mouro\".\nEn 1768 a illa \u00e9 invadida e anexionada por Francia, a\u00ednda que entre 1794 e 1796 recupera a independencia como Reino da C\u00f3rsega.\nDespois da segunda anexi\u00f3n en 1796, hai varios intentos de recuperar a independencia por parte dos exiliados. En 1799, os irm\u00e1s Buttafoco e Mario Beraldi, adversarios de Napole\u00f3n Bonaparte, co apoio do tsar Alexandre I de Rusia, intentaron facer un desembarco na illa. En outubro de 1800 hai un novo desembarco independentista, que chega a ocupar a cidade de Portivechju e a sitiar Sart\u00e8ne. Este novo intento infrutuoso provoca unha brutal represi\u00f3n que durar\u00eda at\u00e9 1811.\nDurante o s\u00e9culo XIX, a pol\u00edtica local estivo dominada e controlada polos chamados \"clans\" das grandes familias. Esta \u00e9poca tam\u00e9n estivo marcada por varios problemas end\u00e9micos da illa, coma a banditaxe ou as vinganzas (\"vindettas\" en corso).\nO \"primeiro nacionalismo\".\nEn 1896 Santu Casanova funda a revista \"A Tramuntana\", de car\u00e1cter teoricamente cultural, a\u00ednda que tam\u00e9n cun forte compo\u00f1ente pol\u00edtico corsista e anti-cl\u00e1nico. Moitos corsos emigrados en Marsella editan publicaci\u00f3ns en lingua corsa e fanse eco das primeiras reivindicaci\u00f3ns nacionalistas contempor\u00e1neas. En 1909 intentaron, sen \u00e9xito, convocar un Congreso corso na cidade de Corte. En setembro de 1920 os irm\u00e1ns Mattei e Petru Rocca fundaron a revista \"A Muvra\", xa cun car\u00e1cter puramente pol\u00edtico e nacionalista, que pretend\u00eda tam\u00e9n servir de apoio para outros movementos nacionalistas (coma os de Alsacia e a Breta\u00f1a). En 1922 nace o Partido Corso de Acci\u00f3n, claramente inspirado polo Partido Sardo de Acci\u00f3n, co que manti\u00f1a unha relaci\u00f3n moi estreita. Este primeiro partido nacionalista estaba formado maioritariamente por xornalistas, literatos de clase media, curas, funcionarios e profesionais liberais. A s\u00faa ideolox\u00eda era un tanto imprecisa, sendo partidarios dunha autonom\u00eda administrativa dentro de Francia seguindo a estratexia dos nacionalistas alsacianos. En 1927 ti\u00f1a 17 secci\u00f3ns locais, 13 delas en C\u00f3rsega. Ese mesmo ano refundouse como Partido Corso Autonomista (PCA), cunha ideolox\u00eda mellor definida: C\u00f3rsega \u00e9 unha naci\u00f3n cun pasado glorioso (nacionalidade definida pola lingua, historia e raza) que entra en decadencia pola invasi\u00f3n francesa, pero que pod\u00eda renacer coa aplicaci\u00f3n dos 14 puntos de Woodrow Wilson, e mediante a autonom\u00eda pol\u00edtica. Dende 1932, o PCA foi infiltrado por sectores irredentistas pro-italianos, financiados pola ditadura fascista de Benito Mussolini.\nO PCA intentou mostrarse neutral fronte ao irredentismo e celebrou en 1934 uns Estados Xerais de C\u00f3rsega en Aiacciu, que repetir\u00edan no ano seguinte na cidade de Bastia. Estes actos ti\u00f1an coma principal intenci\u00f3n recuperar as antigas asembleas da \u00e9poca xenovesa ou das \"cunsulte\" do s\u00e9culo XVIII. No marco dos Estados Xerais, Petru Rocca propuxo a elaboraci\u00f3n dunha Constituci\u00f3n corsa e a declaraci\u00f3n da \"resistencia fiscal\" contra Francia. Por\u00e9n, cando Italia fixo oficial a s\u00faa reclamaci\u00f3n territorial sobre C\u00f3rsega a partir de 1936, o PCA comezou a apoiar o irredentismo. Isto provocar\u00eda a s\u00faa ilegalizaci\u00f3n e o peche de \"A Muvra\" en 1939.\nNa segunda guerra mundial a illa pasou a estar administrada por Italia en 1942. Debido \u00e1 pasividade dos nacionalistas o movemento foi perdendo prestixio e importancia. Ao rematar a guerra, todos os nacionalistas foron xulgados e depurados, a pesar de que a maior\u00eda se mantiveran \u00e1 marxe da pol\u00edtica durante a ocupaci\u00f3n. Finalmente, s\u00f3 foron xulgados por colaboraci\u00f3n 40 corsos, e deles s\u00f3 14 irredentistas, entre eles Petru Rocca, condenado a 15 anos de prisi\u00f3n pola acusaci\u00f3n de ser \"admirador e colaborador de Mussolini\".\nContinuaci\u00f3n (1945-1974).\nO nacionalismo corso da posguerra tivo que enfrontarse ao estigma do profascismo colaboracionista. Por\u00e9n, at\u00e9 a d\u00e9cada de 1960 continuar\u00eda coas reivindicaci\u00f3ns culturais e ling\u00fc\u00edsticas. A identidade colectiva corsa mantense con moita forza durante estes anos, facilitada pola insularidade, a\u00ednda que compatible coa cidadan\u00eda francesa e o sistema de clans, que permit\u00eda manter a representaci\u00f3n dos intereses corsos en Francia por v\u00edas clientelistas, penetrando na estrutura dos partidos franceses na illa e favorecendo a captaci\u00f3n dos membros da elite corsa na administraci\u00f3n francesa. Intentouse revivir a econom\u00eda mediante o desenvolvemento do turismo e a mellora da agricultura a trav\u00e9s da modernizaci\u00f3n. Con esta finalidade foi creada a Societ\u00e8 d'Economie Mixte peur la Mise en Valeur Agricole de la Corse (SOMIVAC), grazas a cal se puideron cultivar novas terras e se concederon terreos a terratenentes franceses expulsados de Alxeria (os Pieds-noirs).\nEn 1959 formase o primeiro movemento anticolonialista, o Movemento 29 de Novembro, con base en Aiacciu, que pretende a modernizaci\u00f3n da illa sen cuestionar a unidade do Estado franc\u00e9s. En 1960 un grupo de estudantes corsos en Par\u00eds fundan a Uni\u00f3n Corsa, que en 1963 tomar\u00eda o novo nome de Union Corse-L'Avenir. Ao mesmo tempo celebrase en Corte o I Congreso da Uni\u00f3n Nacional de Estudantes Corsos, e en 1962 conv\u00f3case unha manifestaci\u00f3n en Par\u00eds para pedir unha universidade corsa. En 1964 f\u00fandase o Comit\u00e9 de Estudos pola Defensa e os Intereses da C\u00f3rsega (CEDIC), da man dos irm\u00e1ns Max e Edmond Simeoni, mozos burgueses orixinarios da cidade de Bastia e moi influ\u00eddos pola teor\u00eda sobre o colonialismo interno de Rob\u00e8rt Lafont. Este grupo critica as consecuencias negativas da \"balearizaci\u00f3n\" de C\u00f3rsega. Reclamaban, como programa de m\u00ednimos, a descentralizaci\u00f3n administrativa, pero dende unha perspectiva conservadora. Tam\u00e9n nesta \u00e9poca aparece o grupo Ghjuvine Corsica-Jeune Corse.\nEn 1966, Uni\u00f3n Corsa \u00fanese ao CEDIC e a Ghjuvine Corsica para formar a Fronte Rexionalista Corso (FRC), dirixida polo independentista Sanguinetti. En 1967, esc\u00edndese a Acci\u00f3n Rexionalista Corsa (ARC), dirixida polos irm\u00e1ns Simeoni, que reclamaron m\u00e1is autonom\u00eda na xesti\u00f3n de recursos. En 1969 col\u00f3canse varias bombas nas dependencias do SOMIVAC e o nacionalismo corso obt\u00e9n un certo apoio nas elecci\u00f3ns cantonais de 1970. En 1971 aparece o manifesto \"Main basse sur une \u00eele...\" e en 1973 a ARC cambia o seu nome por Acci\u00f3n polo Renacemento Corso. Unha parte da organizaci\u00f3n, dirixida por Dominique Alfonsi, esc\u00edndese e funda o Partido do Pobo Corso, con postulados m\u00e1is nacionalistas. O sector independentista crea a \"Unione di a Patria\", que o 7 de xaneiro de 1973 lanzou a co\u00f1ecida como \"Chjama di Castellare\", onde se afirma que deb\u00edan desaparecer as diferenzas entre os diversos clans corsos para conseguir a unidade de acci\u00f3n, xa que o inimigo a bater era Francia.\nNacemento do FLNC.\nO 3 de xaneiro de 1974 dase a co\u00f1ecer por medio de 9 explosi\u00f3ns o Fronte Paisanu Corsu de Liberazione (FPLC), grupo armado fundado en outubro de 1973, con poucos militantes e que busca a creaci\u00f3n dun Estado corso e a retirada dos granxeiros franceses chegados nos 60 \u00e1 illa. O 22 de marzo do mesmo ano aparecer\u00eda outro grupo, chamado Ghjustizia Paolina (GP), que fixo estoupar un avi\u00f3n de Air France en Bastia. Estas acciones provocar\u00edan, por un lado, a radicalizaci\u00f3n da ARC, e por outro, a aparici\u00f3n de grupos parapoliciais coma o Front d'Action Nouvelle Contre l'Independance et l'Autonomie (FRANCIA) como maneira de levar a cabo unha guerra sucia contra os nacionalistas corsos.\nEn 1975 te\u00f1en lugar os determinantes \"Feitos de Al\u00e9ria\", cando 20 membros de ARC ocupan armados con fus\u00eds unha leira vit\u00edcola duns pied-noirs. O ministerio do interior env\u00eda 2.000 xendarmes para desaloxalos, causando os enfrontamentos a morte de dous deles. Despois deste suceso a ARC \u00e9 ilegalizada.\nO 4 de maio de 1976 aparece a Fronte de Liberaci\u00f3n Nacional de C\u00f3rsega (FLNC), que reagrupa a FPLC e a GP, e que aspiraban a unha coalici\u00f3n interclasista para a consecuci\u00f3n do dereito de autodeterminaci\u00f3n. O FLNC utilizara como t\u00e1ctica principal a chamada \"propaganda armada\", financi\u00e1ndose polo chamado \"imposto revolucionario\". O primeiro l\u00edder do FLNC foi o ex-lexionario Ghjuvan-Paolo Roeschm, detido en 1979. O FLNC edita o xornal U Rebellu (\"O Rebelde\" en lingua corsa) e populariza o slogan \"A Poppulu fattu bisogna \u00e0 marchja\". As\u00ed mesmo, a fronte crea organizaci\u00f3n sat\u00e9lites coma Donne Corse (mulleres) ou A Riscossa (apoio aos presos). A partir de 1977, o FLNC intenta internacionalizar o conflito, pero os contactos con outros grupos similares en Europa (Euskadi Ta Askatasuna, IRA Provisional e a Fronte de Liberaci\u00f3n da Breta\u00f1a) foron infrut\u00edferas.\nA finais de 1980, 119 militantes do FLNC foron xulgados. Destes 52 ser\u00edan liberados provisionalmente, 27 foron condenados a longas penas de prisi\u00f3n e outros 34 foron encarcerados mentres agardaban un novo xu\u00edzo. Estas condenas a prisi\u00f3n non diminuiron a intensidade dos ataques armados nos principais centros de actividade do FLNC: C\u00f3rsega en si e a cidade de Niza. En 1980, o FLNC colocou arredor de 463 bombas, inclu\u00edndo unha no H\u00f4tel de Ville de Par\u00eds; e preto de 30.000 nacionalistas manifest\u00e1ronse en Aiacciu exixindo a liberaci\u00f3n dos militantes presos. O 2 de abril de 1981 o FLNC realiza un ataque no Aeroporto de Aiacciu s\u00f3 10 minutos despois de que aterrara o avi\u00f3n do ent\u00f3n presidente franc\u00e9s Val\u00e9ry Giscard d'Estaing, causando un morto e oito feridos. Pouco despois deste incidente o FLNC declarou unha tregua \u00e1 espera de negociar co novo goberno de Fran\u00e7ois Mitterrand (que prometera a amnist\u00eda para os presos corsos).\nO cami\u00f1o cara o autogoberno.\nEn 1977, a trav\u00e9s dos restos da ARC, f\u00fandase a Uni\u00f3n do Pobo Corso (UPC). A pesar da f\u00fandaci\u00f3n da UPC, o FLNC decide crear un brazo pol\u00edtico propio en 1981, a Cuncolta di i Cumitati Nazionalisti (CCN), de car\u00e1cter asembleario e independentista. Ese mesmo ano cr\u00e9ase o Sindicato dos Traballadores Corsos (STC), que ga\u00f1a o 17% dos votos nas elecci\u00f3ns sindicais de C\u00f3rsega, sendo o segundo sindicato m\u00e1is votado. O STC ti\u00f1a moita forza nos sectores tur\u00edstico e comercial. Tam\u00e9n se funda unha asociaci\u00f3n de pais e nais de alumnos, a Assoziu di i Parenti Corsi. Esta ga\u00f1a 10 representantes escolares en 1984 e 140 en 1988. O gran logro do nacionalismo nesta \u00e9poca \u00e9 a refundaci\u00f3n da Universidade de Corte, que levar\u00e1 o nome de Universidade Pasquale Paoli.\nDurante as elecci\u00f3ns presidenciais de 1981 o FLNC mantivo unha tregua unilateral e a UPC recomendou o voto para Fran\u00e7ois Mitterrand. Tras as elecci\u00f3ns, que ga\u00f1ou Mitterrand, o 4 de agosto decr\u00e9tase unha amnist\u00eda parcial para os presos corsos. O novo goberno comeza a redactar un estatuto de autonom\u00eda particular para a illa. Finalmente, o 23 de novembro, unha versi\u00f3n moi recortada do proxecto orixinal \u00e9 aprobada pola Asemblea Nacional de Francia. As principais caracter\u00edsticas do estatuto son:\nAs primeiras elecci\u00f3ns \u00e1 Asemblea de C\u00f3rsega te\u00f1en lugar en 1982, obtendo a UPC o 10'61% dos votos e 7 escanos, mentres que o Partido do Pobo Corso obt\u00e9n o 2'12% dos votos escrutados e un escano. O 21 de agosto de 1982 o FLNC deu por finalizada a tregua, ao mesmo tempo que reaparecen grupos parapoliciais coma FRANCIA ou o Mouvement Corse Fran\u00e7ais Libre (MCFL). Durante 1983 hai fortes tensi\u00f3ns internas na Asemblea de C\u00f3rsega polas que se consideraban \"excesivas intervenci\u00f3ns\" do Goberno central franc\u00e9s, polo recorte nos orzamentos e pola pouca iniciativa que se lle deixaba ao poder auton\u00f3mico. A desaparici\u00f3n do militante Guy Orsoni o 17 de x\u00f1o de 1983 provocou tam\u00e9n fortes represalias por parte do FLNC, o que intensificou a tensi\u00f3n. No ano seguinte, en xu\u00f1o de 1984, conv\u00f3canse novas elecci\u00f3ns \u00e1 Asemblea de C\u00f3rsega. Nestes novos comicios, o Movemento Corso pola Autodeterminaci\u00f3n (MPA), de car\u00e1cter independentista, obtivo o 5'3% dos votos e tres escanos. A UPC obtivo o 6'2% dos votos e tam\u00e9n 3 escanos.\nInstitucionalizaci\u00f3n do nacionalismo corso.\nNas elecci\u00f3ns cantonais de 1985 os partidos nacionalistas perden representaci\u00f3n e votos (7'44% en total), obtendo 50 concelleiros en toda a illa, destacando os 5 en Aiacciu (23'9% dos votos nesta cidade). Por este motivo, nas elecci\u00f3n rexionais de 1986 a UPC e o MCA presentaron a candidatura unitaria Unit\u00e0 Naziunalista (UN), que obtivo 13.997 vots (8'97%) e 6 escanos. O Goberno franc\u00e9s respondeu ilegalizando ao MCA en 1987; ao mesmo tempo Pierre Poggioli creou a formaci\u00f3n A Cuncolta Naziunalista (ACN), considerada o novo brazo pol\u00edtico do FLNC. Nas lexislativas do 12 de marzo de 1988 o nacionalismo obt\u00e9n o 7'09% dos votos.\nEn xaneiro de 1989 o FLNC anuncia unha nova tregua, que non \u00e9 aceptada por alg\u00fans sectores da organizaci\u00f3n, o cal provoca a escisi\u00f3n d Fronte en 1990 entre o FLNC-Canal Habitual e o FLNC-Canal Hist\u00f3rico. O 7 de febreiro de 1989 a UPC e a ACN forman a coalici\u00f3n \"Per una Avvene Corsu\" (Por un futuro corso), e para xu\u00f1o conformaron unha coalici\u00f3n electoral cos Verdes, que escollen a Max Simeoni como cabeza da lista Europe de l'Ec\u00f3logie, des Peuples et des Nations \u00e1s elecci\u00f3ns europeas de 1990, que obtivo en toda Francia o 15'5% dos votos e un escano no Parlamento Europeo para Max Simeoni.\nO 16 de xaneiro de 1990 Michel Rocard e Pierre Joxe anunciaron a elaboraci\u00f3n dun novo estatuto para C\u00f3rsega, explicado ao p\u00fablico o 23 de maio: inclu\u00eda maior autonom\u00eda, m\u00e1is facultades lexislativas e o reco\u00f1ecemento da existencia do pobo corso. Pese a que a Asemblea de C\u00f3rsega fixo unha declaraci\u00f3n a prol da \"unidade nacional\" de Francia o 11 de maio, entre o 15 o 23 de novembro o novo estatuto foi discutido na Asemblea Nacional de Francia, obtendo 309 votos a favor e 263 en contra. Finalmente chegouse a unha soluci\u00f3n de compromiso: o pobo corso existe, pero coma parte do pobo franc\u00e9s.\nA partir de 1991 as d\u00faas facci\u00f3ns do FLNC iniciaron unha guerra fratricida, que acabou coa morte violenta dos seus principais dirixentes (como Fran\u00e7ois Santoni). Para as elecci\u00f3ns \u00e1 Asemblea de C\u00f3rsega de 1992 a UPC promoveu a coalici\u00f3n Corsica Nazione, dirixida por Jean-Guy Talamoni, que obtivo 21.882 vots (16'85% dos votos) e 9 escanos, mentres que o novo MPA, liderado por Alain Orsoni, obtivo 10.360 vots (7'98%) e 4 escanos, un \u00e9xito sen precedentes do nacionalismo corso O FLNC intenta aproximarse politicamente a Corsica Nazione nesta \u00e9poca. Nas elecci\u00f3ns lexislativas de 1993 Corsica Nazione obtivo o 13'4% dos votos, mentres que o MPA obt\u00e9n o 5'9% e ACN de Pierre Poggioli un 1'7%. As Xornadas Internacionais de Corte conv\u00e9rtense nun referente e punto de reuni\u00f3n dos diferentes grupos independentistas de toda Francia.\nNeste ambiente, en 1996 Fran\u00e7ois Santoni entregase \u00e1 Polic\u00eda e inicia un proceso negociador co Goberno franc\u00e9s, sen que isto dete\u00f1a os enfrontamentos entre as facci\u00f3ns do FLNC. O 15 de outubro de 1997 publicase un informe do prefecto da polic\u00eda de C\u00f3rsega, cunha lista de obxectivos a investigar polo Ministerio de Finanzas, acusados de enriquecerse con m\u00e9todos mafiosos (inclu\u00edda a extorsi\u00f3n a moitos pol\u00edticos locais). Isto \u00e9 o detonantdo asasinato do prefecto Claude \u00c9rignac en febreiro de 1998, reivindicado polo \"grupo Sanpieru\". Prod\u00facene 5.000 interrogatorios e 2.300 detenci\u00f3ns (entre elas a do escritor Gabriel-Xavier Culioli), pero todos son postos en liberdade. Foron detenidos 13 dirixentes nacionalistas, entre eles Marcel Lorenzoni, finalmente foi detido e xulgado Yvan Colonna.\nNas elecci\u00f3ns corsas de 1998 os nacionalistas presentaronse divididos, xa que a UPC, Uniti, U Rinnovu e A Manca Naziunale se presentaron por separado, cosa que reduciu a s\u00faa representaci\u00f3n (soamente 5 escanos para Corsica Nazione). As elecci\u00f3ns foron anuladas por irregularidades e volveron a celebrarse o 14 de marzo de 1999: nesta ocasi\u00f3n Corsica Nazione obtivo o 16'7% do voto e 8 escanos.\nO proceso de Matignon.\nO 4 de decembro de 1999 Lionel Jospin reuniuse en Aiacciu con 27 dirixentes corsos, entre eles os l\u00edderes de Corsica Nazione Jean-Guy Talamoni e Paul Quastana. Este encontro repetiuse o 13 de decembro no H\u00f4tel Matignon, abrindo as\u00ed unha nova \u00e9poca de di\u00e1logo coas forzas pol\u00edticas corsas, que presentaron propostas para resolver o conflito. Como resultado, o 24 de decembro os cinco grupos armados corsos (FLNC-Canal Hist\u00f3rico, FLNC-Canal Habitual, Resistenza, Fronte Ribellu e Clandestinu) decidiron reunificarense coas siglas hist\u00f3ricas de FLNC e declarar unha tregua coa posibilidade de ser definitiva se o Goberno franc\u00e9s satisfac\u00eda algunhas das s\u00faas reivindicaci\u00f3ns. O 14 de xaneiro de 2000 celebrouse unha terceira reuni\u00f3n en Aiacciu, onde foi aparcada a proposta de reforma constitucional e dedic\u00e1ronse durante seis horas a tratar sobre o peche de equipamientos, a simplificaci\u00f3n administrativa, as transferencias de competencias e a supresi\u00f3n dos dous departamentos nos que est\u00e1 dividida a illa. O 6 de abril Jospin recibe de novo en Matignon aos l\u00edderes corsos. Finalmente, nos primeiros d\u00edas de agosto de 2000, publ\u00edcase un texto elaborado polo executivo de Lionel Jospin que foi aprobado pola Asemblea de C\u00f3rsega.\nA pesar deste proceso, agrav\u00e1ronse os enfrontamentos entre as diferentes facci\u00f3ns armadas do nacionalismo. Jean-Michel Rossi foi asasinado o 8 de agosto de 2000. O 17 de agosto de 2001 ser\u00eda asasinado Fran\u00e7ois Santoni, que dirix\u00eda un pequeno partido chamado Presenza Naziunale.\nO 22 de maio de 2001 a Asemblea Nacional de Francia aprobou en primeira lectura o proxecto de lei sobre C\u00f3rsega, con 287 votos a favor e 217 en contra (ademais das 53 abstenci\u00f3ns do Partido Comunista Franc\u00e9s). O proxecto concedeu poder de adaptaci\u00f3n das leis e regulamentos franceses \u00e1 Asemblea de C\u00f3rsega, previa a xeneralizaci\u00f3n do ensino da lingua corsa nas escolas infant\u00eds e primarias, permit\u00eda \u00e1 Asemblea elaborar un plan de desenvolvemento propio, varias concesi\u00f3ns fiscais e outras competencias. O 14 de novembro de 2003 o FLNC-Uni\u00f3n de Combatentes (FLNC-UC) anuncia unilateralmente unha tregua sen condici\u00f3ns.\nNas elecci\u00f3ns \u00e1 Asemblea de C\u00f3rsega de 2004 a coalici\u00f3n Unione Naziunale (impulsada por Corsica Nazione), obtivo 24.652 votos (17'34%) e 8 escanos.\nCrecemento, pacificaci\u00f3n e chegada ao poder.\nNas elecci\u00f3ns territoriais de 2010 as forzas corsistas obte\u00f1en un novo m\u00e1ximo hist\u00f3rico, o 35'74% dos votos na segunda volta. O moderado Partitu di a Nazione Corsa (PNC) conv\u00e9rtese na primeira forza da oposici\u00f3n. Os independentistas de Corsica Libera (partido creado tras a fusi\u00f3n de Corsica Nazione, Rinnovu, ANC-PSI e Strada Diritta) obte\u00f1en un 9'85% do voto e 4 escanos.\nNas municipais de 2014 Gilles Simeone (do PNC) obt\u00e9n a alcald\u00eda de Bastia, sendo o primeiro nacionalista en conseguir ese cargo nunha cidade. No ver\u00e1n dese mesmo ano o FLNC inicia o seu proceso de disoluci\u00f3n e abandona a loita armada.\nNas territoriais de 2016 a coalici\u00f3n \"P\u00e8 a Corsica\" (fusi\u00f3n dos autonomistas de Femu a Corsica e dos independentistas de Corsica Libera) ga\u00f1a a segunda volta co 35'34% dos votos. Esta vitoria hist\u00f3rica leva aos nacionalistas a gobernar a illa por primeira vez na historia.\nNas lexislativas de 2017 os nacionalistas de \"P\u00e8 a Corsica\" ga\u00f1an 3 dos 4 deputados insulares."}
{"id": "383351", "revid": "25871", "url": "https://gl.wikipedia.org/wiki?curid=383351", "title": "Jean-Denys Boussart", "text": "Jean-Denys Boussart, nado en Liexa o 14 de febreiro de 1940 e finado na mesma cidade o 10 de maio de 2017, foi un escritor belga de expresi\u00f3n valoa.\nObra.\nPublicou a colecci\u00f3n de relatos \"Li rodje dame\" (1976); os poemarios: \"Li prumire voye\" (1966), \"Mi p\u00e5rotche po ene noere \u00e7anse\" (1968), \"Li botike \u00e5s araedjas\" (1968); e a obra de teatro: \"Li grande cizete\" (1971). Textos seus apareceron na \"Anthologie de la litterature wallone\" de Maurice Piron (1979) e mais en \"Fleurs dialectales\" de Paul Charlier (1974). En franc\u00e9s publicou artigos sobre folclore e actualidade na revista \"Vlan\" e os volumes \"Li\u00e8ge de Simenon. Itin\u00e9raire Simenon. Promenade dans le Li\u00e8ge de Simenon, suivi de L'Itin\u00e9raire de Simenon en photos\" (1994) e \"Le jouet \u00e0 Li\u00e8ge: de la Belle Epoque aux ann\u00e9es 50\" (2001).\nBoussart foi contrario \u00e1 creaci\u00f3n dun est\u00e1ndar para o val\u00f3n, amos\u00e1ndose asemade en contra da adquisici\u00f3n de novos espazos de uso para a lingua, que para el cumpr\u00eda unha funci\u00f3n folcl\u00f3rica."}
{"id": "383352", "revid": "23204", "url": "https://gl.wikipedia.org/wiki?curid=383352", "title": "Louis Lavelle", "text": "Louis Lavelle, nado en Saint-Martin-de-Viller\u00e9al o 15 de xullo de 1883 e finado en Parranquet o 1 de setembro de 1951, foi un escritor e fil\u00f3sofo franc\u00e9s."}
{"id": "383353", "revid": "89787", "url": "https://gl.wikipedia.org/wiki?curid=383353", "title": "Gran Premio do Reino Unido de 2017", "text": "O Gran Premio do Reino Unido de 2017 (co\u00f1ecido oficialmente como o 2017 Formula 1 Rolex British Grand Prix) foi unha carreira de F\u00f3rmula 1 que se celebrou o 16 de xullo de 2017, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira foi a d\u00e9cima rolda da tempada de F\u00f3rmula 1, a septuax\u00e9sima segunda (72\u00aa) edici\u00f3n do Gran Premio do Reino Unido, e a quincuax\u00e9simo terceira (53\u00aa) vez que a carreira disputouse no Circu\u00edto de Silverstone.\nInforme.\nAntecedentes.\nA primeira sesi\u00f3n de adestramentos libres viu o debut p\u00fablico do dispositivo \"escudo\" de protecci\u00f3n do cockpit, unha estrutura reforzada de choque de perspex montada no monocasco. O escudo est\u00e1 dese\u00f1ado para proporcionar unha protecci\u00f3n adicional do piloto ao desviar os restos da cabeza do piloto sen comprometer a capacidade dos comisarios para acceder \u00e1 cabina en caso dun accidente. As probas iniciais ser\u00e1n levadas a cabo por Ferrari para avaliar o dese\u00f1o do escudo antes da introduci\u00f3n planeada na tempada .\nCualificaci\u00f3n.\nO adestramento comezou con choiva e a pista bastante mollada. Os coches sa\u00edron \u00e1 pista calzados con pneum\u00e1ticos intermedios, e os RBR pronto se destacaron. Ricciardo fixo o mellor tempo, asumindo a punta con 1:42.966, pero, inmediatamente o australiano parou na pista con problemas no coche. Trala aparici\u00f3n da bandeira vermella o adestramento ficou paralizado, e volveu con pouco m\u00e1is de 10 minutos para o final. Coa choiva diminu\u00edndo, Verstappen confirmou o bo desempe\u00f1o do equipo austr\u00edaco e lideraba a sesi\u00f3n at\u00e9 que Alonso resolveu dar un show particular para o p\u00fablico ingl\u00e9s. Con pouco tempo para o termo do adestramento, o espa\u00f1ol foi aos boxes, trocou os pneum\u00e1ticos intermedios polos superbrandos, e anotou o mellor tempo da sesi\u00f3n con 1:37.598 para delirio total das bancadas.\nEliminados: Lance Stroll (Williams), Kevin Magnussen (Haas), Pascal Wehrlein (Sauber), Marcus Ericsson (Sauber) e Daniel Ricciardo (Red Bull).\nCoa pista secando, os pilotos optaron por iniciar o Q2 con pneum\u00e1ticos superbrandos. No principio da sesi\u00f3n, H\u00fclkenberg deu o ton, liderando cun tempo de 1:31.085. Os pneum\u00e1ticos foron quecendo e a batalla entre Mercedes e Ferrari se intensificou, con Hamilton sac\u00e1ndolle o liderado \u00e1 escuadra italiana. Se na Q1 Alonso conseguiu sacar un coello da chisteira, no Q2 o espa\u00f1ol sucumbiu ao pouco potente coche de McLaren e terminou no 13\u00ba posto, co seu compa\u00f1eiro de equipo Vandoorne pasando para o Q3 en s\u00e9timo lugar. Masa tampouco foi ben, e fechou a sesi\u00f3n na 15\u00aa posici\u00f3n.\nEliminados: Jolyon Palmer (Renault), Daniil Kvyat (Toro Rosso), Fernando Alonso (McLaren), Carlos Sainz (Toro Rosso) e Felipe Massa (Williams).\nNa disputa pola pole position, Hamilton tratou de tomar as rendas do adestramento, pronto logrou o liderado con 1:27.231. Lewis estaba imbatible, facendo o mellor tempo en todos os sectores da pista, anotando a 67\u00aa pole position da s\u00faa carreira con 1:26.600. Os dous Ferrari acabaron consecutivos con R\u00e4ikk\u00f6nen segundo e Vettel terceiro. O Pole no adestramento do GP da Austria, Bottas foi s\u00f3 o cuarto, con Verstappen quinto.\nClasificaci\u00f3n.\nCualificaci\u00f3n.\nA letra en grosa indica o mellor tempo na Q1, Q2 e Q3."}
{"id": "383354", "revid": "89787", "url": "https://gl.wikipedia.org/wiki?curid=383354", "title": "CLUN", "text": "CLUN, Cooperativas L\u00e1cteas Unidas S.C.G., con sede social en Ames, \u00e9 un grupo econ\u00f3mico integrado por Feiraco, Irmandi\u00f1os e Melisanto. Inicialmente, a proposta era Feiraco (45,3%), Irmandi\u00f1os (30,7%), Xallas (11,4%) e Melisanto (12,6%), pero Xallas rexeitou en asemblea a integraci\u00f3n.\nLigaz\u00f3ns externas.\nWeb de Feiraco .\nWeb de Os Irmandi\u00f1os.\nWeb de Xallas.\nWeb de Melisanto.\nWeb de CLUN."}
{"id": "383356", "revid": "5312", "url": "https://gl.wikipedia.org/wiki?curid=383356", "title": "Uni\u00f3n do Pobo Corso", "text": "Uni\u00f3n do Pobo Corso (en corso: \"Unione di u Populu Corsu\") foi un partido pol\u00edtico nacionalista corso e autonomista fundado en 1977 por ex-militantes da Acci\u00f3n polo Renacemento Corso (ARC). Os seus l\u00edderes foron o hist\u00f3rico nacionalista e ex-eurodeputado Max Simeoni e Fran\u00e7ois Alfonsi. En 2002 a UPC \u00fanese a outras d\u00faas pequenas organizaci\u00f3ns (Scelta Nova e A Mossa Naziunale) para crear o Partitu di a Nazione Corsa (PNC)."}
{"id": "383357", "revid": "5312", "url": "https://gl.wikipedia.org/wiki?curid=383357", "title": "Movemento pola Autodeterminaci\u00f3n", "text": "Movemento pola Autodeterminaci\u00f3n (Corso: \"Mivimentu per l'Autodeterminazione\") foi un partido pol\u00edtico nacionalista corso e independentista fundado en 1990 coma unha escisi\u00f3n de A Cuncolta Naziunalista (ACN). Ti\u00f1a sobre 300 militantes e era partidario de combinar a loita armada coa pol\u00edtica legal. Durante toda a s\u00faa existencia foi considerado o brazo legal do FLNC-Canal Habitual.\nHistoria.\nO seu precedente foi o Movemento Corso pola Autodeterminaci\u00f3n (MCA), que nas elecci\u00f3ns corsas de 1984 obtivera un 5'2 % do voto e tres deputados. Nas elecci\u00f3ns corsas de 1992 promoveu a coalici\u00f3n U Rinnovu, pero despois dunha rolda de contactos con Edmond Simeoni abandona esta coalici\u00f3n para apoiar a Corsica Nazione. Debilitados polas escisi\u00f3ns de 1994 e 1996 e pola guerra interna do FLNC, moitos militantes abandonan o partido e \u00fanense a Corsica Viva. En 1997 o MPA dis\u00f3lvese, dous anos despois de que o FLNC-Canal Habitual tam\u00e9n desaparecera."}
{"id": "383361", "revid": "25871", "url": "https://gl.wikipedia.org/wiki?curid=383361", "title": "G\u00e9rard Avril", "text": "G\u00e9rard Avril, nado en Sorendal (Les Hautes-Rivi\u00e8res), \u00e9 un escritor franc\u00e9s en champa\u00f1\u00e9s e franc\u00e9s.\nTraxectoria.\nAs s\u00faas creaci\u00f3ns literarias apareceron nas revistas \"Terres d'Orchimont et d'Herbeumont\", \"Singul\u00eeers\" e mais en \"Li Rantoele\" (traducidas ao val\u00f3n).\nEn 2010 publicou un libro con contos e poemas en champa\u00f1\u00e9s de Sorendal, moi influenciado polo val\u00f3n, co t\u00edtulo de \"Mon patois d'Ardenne en 40 histoires\" ao que seguiu o volume \"Mon patois ardennais en 12 le\u00e7ons\" e en 2015 \"Le dernier feu et autres histoires ...\" con contos de terror en franc\u00e9s que beben na tradici\u00f3n das Ardenas."}
{"id": "383362", "revid": "5312", "url": "https://gl.wikipedia.org/wiki?curid=383362", "title": "A Cuncolta Naziunalista", "text": "A Cuncolta Naziunalista (ACN) foi un partido pol\u00edtico nacionalista corso e independentista fundado en 1987. Era considerado o brazo legal/pol\u00edtico da FLNC.\nHistoria.\nEn 1992 ACN participa na fundaci\u00f3n de Corsica Nazione. En 1998, a transformaci\u00f3n de ACN en A Cuncolta Independentista e a s\u00faa radicalizaci\u00f3n provocan unha escisi\u00f3n. Fran\u00e7ois Santoni, un dos fundadores do partido, lidera a escisi\u00f3n e crea un novo partido: Presenza Naziunale.\nEn 2001, xa coma A Cuncolta Indepenentista, o partido participa na creaci\u00f3n de Independenza e autodis\u00f3lvese."}
{"id": "383363", "revid": "5312", "url": "https://gl.wikipedia.org/wiki?curid=383363", "title": "Presenza Naziunale", "text": "Presenza Naziunale (PN) foi un partido pol\u00edtico nacionalista corso e independentista fundado en 1998. Era considerado o brazo legal/pol\u00edtico da Armata Corsa.\nHistoria.\nFoi creado en 1998 coma unha escisi\u00f3n de A Cuncolta Naziunalista liderada por Fran\u00e7ois Santoni. Os seus principais l\u00edderes foron asasinados no 2001 (Santoni) e no 2000 (Rossi).\nNas elecci\u00f3ns de 2004 \u00e1 Asemblea de C\u00f3rsega participou na coalici\u00f3n Unione Naziunale (xunto co Partitu di a Nazione Corsa e Corsica Nazione)."}
{"id": "383365", "revid": "5312", "url": "https://gl.wikipedia.org/wiki?curid=383365", "title": "Accolta Naziunale Corsa", "text": "Accolta Naziunale Corsa (ANC, en galego: \"Alianza Nacional Corsa\") foi un partido pol\u00edtico nacionalista corso e independentista fundado en 1987. Representaba unha tendencia moderada da Fronte de Liberaci\u00f3n Nacional de C\u00f3rsega e de A Cuncolta Naziunalista, dos cales se separou en 1989. Estivo dirixida por Pierre Poggioli.\nHistoria.\nFormou parte de Corsica Nazione entre 1992 e 1993. En 2005 uniuse nunha coalici\u00f3n co Partitu Sucialistu p\u00e0 l'Indipendenza chamada Fronte Populare e en 2009 foi un dos partidos fundadores de Corsica Libera, autodisolv\u00e9ndose xusto despois da fundaci\u00f3n deste novo partido."}
{"id": "383366", "revid": "5312", "url": "https://gl.wikipedia.org/wiki?curid=383366", "title": "Corsica Libera", "text": "Corsica Libera (en galego: \"C\u00f3rsega Libre\", CL) \u00e9 un partido pol\u00edtico nacionalista corso e independentista fundado o 1 de febreiro de 2009.\nHistoria.\nCL foi fundadada tras a fusi\u00f3n de catro partidos independentistas previos: Corsica Nazione, Rinnovu, Accolta Naziunale Corsa e Strada Diritta. No momento da s\u00faa creaci\u00f3n contaba con 600 militantes.\nNas elecci\u00f3ns corsas de 2010 obtivo 4 deputados, cifra que aumentou a 7 nas m\u00e1is recentes (2016). Actualmente forma parte do goberno rexional."}
{"id": "383369", "revid": "17467", "url": "https://gl.wikipedia.org/wiki?curid=383369", "title": "Fernado Iglesias Tacholas", "text": ""}
{"id": "383370", "revid": "23204", "url": "https://gl.wikipedia.org/wiki?curid=383370", "title": "Estrato (xeolox\u00eda)", "text": "En xeolox\u00eda ch\u00e1mase estrato a cada unha das capas en que se presentan divididos os sedimentos, as rochas sedimentarias, as rochas pirocl\u00e1sticas e as rochas metam\u00f3rficas cando esas capas se deben ao proceso de sedimentaci\u00f3n. A rama da xeolox\u00eda que estuda os estratos recibe o nome de estratigraf\u00eda.\nHai que ter en conta que outros fen\u00f3menos xeol\u00f3xicos distintos poden dar orixe a capas, que ent\u00f3n non se chamar\u00e1n estratos. \u00c9 o caso, por exemplo, das laxes que se forman durante o metamorfismo cando grandes presi\u00f3ns afectan as rochas, orixinando cortes perpendiculares \u00e1 forza de compresi\u00f3n. Por \u00faltimo, as intrusi\u00f3ns \u00edgneas poden formar diques ou capas interestratificadas que aparecen nalg\u00fans casos como se fosen un estrato m\u00e1is ou formando un manto ou sill.\nO estudo dos estratos \u00e9 moi \u00fatil para o xe\u00f3logo porque o estrato rexistra un acontecemento singular do tempo xeol\u00f3xico, constit\u00fae un rexistro do tempo xeol\u00f3xico, proporciona planos xeol\u00f3xicos de referencia e indica a deformaci\u00f3n da rocha, indica o ambiente de sedimentaci\u00f3n e cont\u00e9n a mi\u00fado f\u00f3siles \u00fatiles para a dataci\u00f3n.\nEstratificaci\u00f3n.\nOs estratos f\u00f3rmanse tipicamente como capas horizontais de potencia (espesor) uniforme, limitadas por \"superficies de estratificaci\u00f3n\", que son interfases m\u00e1is ou menos n\u00edtidas respecto o estrato m\u00e1is novo (situado enriba) e o m\u00e1is vello (debaixo). Na descrici\u00f3n dos estratos \u00fasase o termo \u00abbase\u00bb ou \u00abmuro\u00bb para referirse \u00e1 parte m\u00e1is antiga (xeometricamente a inferior, se non median alteraci\u00f3ns tect\u00f3nicas da posici\u00f3n) e \u00abteito\u00bb para a m\u00e1is recente. Os estratos son as unidades b\u00e1sicas de estudo da estratigraf\u00eda.\nOs estratos horizontais e uniformes poden evolucionar, en presenza de forzas tect\u00f3nicas, sufrindo cambios de posici\u00f3n (\"basculamento\", que pode levar incluso \u00e1 s\u00faa inversi\u00f3n) e de forma (pregamento). Ademais alg\u00fans estratos aparecen desde a s\u00faa mesma orixe inclinados entre si e de espesor desigual, como ocorre na \"estratificaci\u00f3n cruzada\". A x\u00e9nese da estratificaci\u00f3n cruzada \u00e9 bastante simple nos procesos de recheo por sedimentos arrastrados polos r\u00edos (areas, arxilas) cando chegan ao p\u00e9 demonte dunha cordilleira e forman conos de dexecci\u00f3n, terrazas e outras formas menores do relevo. Estes sedimentos disp\u00f3\u00f1ense de acordo coa gravidade, e que se crucen entre si obedece a un cambio no curso do r\u00edo que se desv\u00eda con cada enchente importante, que moitas veces son espor\u00e1dicas como \u00e9 t\u00edpico nos climas \u00e1ridos, polo simple feito de que a enchente do r\u00edo produciu unha acumulaci\u00f3n que as augas do r\u00edo te\u00f1en que rodear pola s\u00faa maior altura, deposit\u00e1ndose agora con buzamento (\u00e9 dicir, unha inclinaci\u00f3n), sentido e espesor diferentes. Co paso do tempo, esas areas ou arxilas poden consolidarse e formar rochas sedimentarias (arenitos, por exemplo, como \u00e9 o caso da imaxe do Can\u00f3n do Ant\u00edlope) pero que conservaron a disposici\u00f3n orixinal das areas que formaron ditas rochas. Tam\u00e9n pode verse unha descontinuidade estratigr\u00e1fica no centro da imaxe.\nEn resumo, estas \"superficies de estratificaci\u00f3n\" reflicten heteroxeneidades do proceso de sedimentaci\u00f3n, con cambios bruscos na natureza do sedimento ou interrupci\u00f3ns m\u00e1is ou menos prolongadas do proceso de dep\u00f3sito.\nDi\u00e1clases e fallas.\nOs estratos, segundo a s\u00faa litolox\u00eda e condici\u00f3ns, poden ser m\u00e1is ou menos pl\u00e1sticos ou r\u00edxidos e isto ten unhas consecuencias obvias sobre a s\u00faa resistencia \u00e1 deformaci\u00f3n. Cando son moi r\u00edxidos (arenitos ou rochas calcarias, por exemplo), os movementos internos da litosfera poden crebar ou partir eses estratos e forman as di\u00e1clases (rotura sen desprazamento) e fallas (rotura cun desprazamento apreciable dos estratos ao longo da li\u00f1a de falla).\nF\u00f3siles.\nComo est\u00e1n formados por rochas sedimentarias os estratos adoitan conter f\u00f3siles, \u00e9 dicir, restos de seres vivos que se depositaron xunto cos sedimentos minerais. As rochas de baixo metamorfismo como as lousas tam\u00e9n poden conter f\u00f3siles. Os f\u00f3siles serven para datar a idade aproximada de ditos estratos. Isto real\u00edzase a trav\u00e9s dos chamados f\u00f3siles \u00edndice, chamados as\u00ed porque s\u00f3 existiron nunha determinada Era ou per\u00edodo xeol\u00f3xico. Atopar dito f\u00f3sil nun estrato, servir\u00eda para inferir que dito estrato se formou durante a \u00e9poca en que o ser vivo existiu. A dataci\u00f3n \u00e9 unha aplicaci\u00f3n moi importante da estratigraf\u00eda."}
{"id": "383371", "revid": "5863", "url": "https://gl.wikipedia.org/wiki?curid=383371", "title": "Mar\u00eda Josefina Boga", "text": ""}
{"id": "383379", "revid": "22570", "url": "https://gl.wikipedia.org/wiki?curid=383379", "title": "A Manca Naziunale", "text": "A Manca Naziunale (Galego: \"A Esquerda Nacional\") \u00e9 un partido pol\u00edtico nacionalista corso, independentista e anticapitalista fundado en 1998. Entre xaneiro de 2009 e xaneiro de 2012 A Manca foi a federaci\u00f3n corsa do Novo Partido Anticapitalista (NPA), recuperando \u00e1 s\u00faa independencia organizativa nesa \u00faltima data."}
{"id": "383380", "revid": "5312", "url": "https://gl.wikipedia.org/wiki?curid=383380", "title": "Partido do Pobo Corso", "text": "O Partido do Pobo Corso (en corso: \"Partitu u Populu Corsu\") foi un partido pol\u00edtico nacionalista corso, autonomista e marxista fundado en 1973. Ti\u00f1a uns 200 militantes.\nHistoria.\nFoi fundado por Dominique Alfonsi en 1973, a partir da Fronte Rexionalista Corsa (FRC), de tendencia marxista e que reclamaba para a C\u00f3rsega un estatuto de autonom\u00eda dentro de Francia. O 17 de xaneiro de 1973 lanzou a chamada \"Chjama di Castellare\", xunto cos dirixentes de Acci\u00f3n Rexionalista Corsa (ARC). A principios de 1982 absorveu dous grup\u00fasculos: o Partido Communista Corso (PCC) e a Fronte di u Populu Corsu (FPC). Nas elecci\u00f3ns \u00e1 Asemblea de C\u00f3rsega de 1982 obtivo o 2'12% dos votos e un escano. O partido desapareceu a mediados dos anos 80."}
{"id": "383382", "revid": "23204", "url": "https://gl.wikipedia.org/wiki?curid=383382", "title": "Femu a Corsica", "text": "Femu a Corsica (en galego: \"Fagamos C\u00f3rsega\") \u00e9 unha coalici\u00f3n pol\u00edtica nacionalista corsa e autonomista creada en 2010.\nHistoria.\nCreaci\u00f3n de Femu a Corsica.\nEn novembro de 2009 Inseme per a Corsica fixo unha chamada \u00e1 forzas pol\u00edticas corsas para formar unha coalici\u00f3n nacionalista nas elecci\u00f3ns territoriais de 2010.\nEn xaneiro de 2010 chegouse finalmente a un acordo entre tres partidos pol\u00edticos: Partitu di a Nazione Corsa, Inseme per a Corsica e A Chjama Naziunale. A coalici\u00f3n estaba aberta \u00e1 incorporaci\u00f3n de I Verdi Corsi e Via Prugressista, non incorpor\u00e1ndose ning\u00fan destes dous partidos finalmente \u00e1 coalici\u00f3n por desacordos coa lista.\nElecci\u00f3ns de 2010.\nO nacionalismo corso presentouse en d\u00faas listas a estas elecci\u00f3ns. Por un lado, a lista autonomista Femu a Corsica (liderada polo binomio Jean-Christophe Angelini e Gilles Simeoni) e por outro lado a lista independentista de Corsica Libera (liderada por Jean-Guy Talamoni).\nOs resultados do sobiranismo na primeira volta foron sorprendentes. A lista liderada por Gilles Simeoni, Femu a Corsica, foi a segunda forza co 18'4% dos votos. Mentres tanto a lista liderada por Jean-Guy Talamoni, Corsica Libera, foi a quinta m\u00e1is votada co 9'36% do voto. Ambas candidaturas pasaron \u00e1 segunda volta. Femu a Corsica obtivo o 25'89% do voto e 11 deputados na segunda volta."}
{"id": "383386", "revid": "98629", "url": "https://gl.wikipedia.org/wiki?curid=383386", "title": "C\u00e9lula de Hadley", "text": "A c\u00e9lula de Hadley, denominada as\u00ed en honra de George Hadley, \u00e9 unha circulaci\u00f3n atmosf\u00e9rica tropical de aire a escala global na que o aire ascende preto do ecuador, m\u00f3vese en direcci\u00f3n aos polos a unha altura entre 10 e 15 quil\u00f3metros, descende nos subtr\u00f3picos, e despois volve cara ao ecuador preto da superficie. Esta circulaci\u00f3n crea os ventos alisios, os cintos de chuvia tropicais e furac\u00e1ns, desertos subtropicais e correntes en chorro.\nEn cada hemisferio, hai unha c\u00e9lula de circulaci\u00f3n primaria chamada c\u00e9lula de Hadley a cada lado do ecuador, e d\u00faas c\u00e9lulas de circulaci\u00f3n secundaria en latitudes altas, entre 30\u00b0 e 60\u00b0, chamadas c\u00e9lulas de Ferrel, e al\u00e9n dos 60\u00b0 as c\u00e9lulas ou v\u00f3rtices polares.\nCada c\u00e9lula de Hadley opera entre as latitudes de cero graos e de 30 a 40 graos norte e sur e \u00e9 a principal responsable do tempo climatol\u00f3xico nas rexi\u00f3ns ecuatoriais do mundo.\nMecanismo.\nA principal forza impulsora da circulaci\u00f3n atmosf\u00e9rica \u00e9 a distribuci\u00f3n desigual da calor solar na Terra, que \u00e9 m\u00e1xima preto do ecuador e m\u00ednima nos polos. A circulaci\u00f3n atmosf\u00e9rica transporta enerx\u00eda en direcci\u00f3n aos polos, o que reduce o gradiente de temperatura entre o ecuador e os polos. O mecanismo polo cal se realiza isto \u00e9 diferente en latitudes tropicais ou extratropicais.\nHai unha c\u00e9lula de Hadley a cada lado do ecuador. Cada c\u00e9lula rodea o globo latitudinalmente e act\u00faa transportando enerx\u00eda desde o ecuador ata aproxmadamente a latitude de 30\u00ba. Esta circulaci\u00f3n presenta os seguintes fen\u00f3menos:\nA circulaci\u00f3n de Hadley mostra unha variaci\u00f3n estacional. Durante as estaci\u00f3ns solsticiais (decembro-xaneiro-febreiro e xu\u00f1o-xullo-agosto), a rama ascendente da c\u00e9lula de Hadley non aparece directamente sobre o ecuador sen\u00f3n m\u00e1is ben no hemisferio que est\u00e1 en ver\u00e1n. Na media anual, a rama ascenddente est\u00e1 lixeiramente movida cara ao hemisferio norte, deixando paso a unha c\u00e9lula m\u00e1is forte no hemisferio sur. Isto indica que hai un pequeno transporte neto de enerx\u00eda do hemisferio norte ao sur.\nO sistema de Hadley proporciona un bo exemplo de circulaci\u00f3n t\u00e9rmica directa. A eficiencia termodin\u00e1mica do sistema de Hadley, considerado como un motor t\u00e9rmico, foi relativamente constante durante o per\u00edodo 1979~2010, e como media foi do 2,6%. Nese mesmo intervalo, a potencia xerada polo r\u00e9xime de Hadley elevouse a unha velocidade media duns 0,54\u00a0TW ao ano; isto reflicte un incremento da entrada de enerx\u00eda ao sistema que se corresponde co incremento observado das temperaturas dos mares tropicais.\nPor\u00e9n, en conxunto, as c\u00e9lulas de circulaci\u00f3n meridional medias como a circulaci\u00f3n de Hadley non son especialmente eficientes en reducir o gradiente de temperatura ecuador-polos debido \u00e1s anulaci\u00f3ns que se producen entre transportes de diferentes tipos de enerx\u00eda. Na c\u00e9lula de Hadley, tanto a calor sensible coma a latente transp\u00f3rtanse en direcci\u00f3n ao ecuador preto da superficie, mentres que a enerx\u00eda potencial transp\u00f3rtase por encima na direcci\u00f3n oposta, cara aos polos. O transporte neto resultante cara aos polos \u00e9 de s\u00f3 un 10% deste transporte de enerx\u00eda potencial. Isto \u00e9 en parte o resultado das fortes restrici\u00f3ns impostas sobre a circulaci\u00f3n atmosf\u00e9rica pola conservaci\u00f3n do momento angular.\nHistoria do descubrimento.\nA inicios do s\u00e9culo XVIII, George Hadley, un avogado ingl\u00e9s e meteor\u00f3logo amador, non estaba satisfeito coa teor\u00eda que propuxera o astr\u00f3nomo Edmond Halley para explicar a formaci\u00f3n dos ventos alisios. O que era correcto sen lugar a d\u00fabidas na teor\u00eda de Halley era que a calor solar creaba un movemento ascendente do aire ecuatorial, e a masa de aire das latitudes veci\u00f1as deb\u00eda flu\u00edr para substitu\u00edr a masa de aire ascendente. Pero para explicar o compo\u00f1ente cara ao oeste dos alisios Halley propuxera que o Sol, ao moverse polo ceo, quentaba as masas de aire de forma diferente no transcurso do d\u00eda. Hadley non estaba satisfeito con esta parte da teor\u00eda de Halley. Hadley foi o primeiro en reco\u00f1ecer que a rotaci\u00f3n da Terra xoga un papel na direcci\u00f3n tomada pola masa de aire a medida que se move en relaci\u00f3n \u00e1 Terra. A teor\u00eda de Hadley, publicada en 1735, permaneceu bastante tempo desco\u00f1ecida, pero foi redescuberta independentemente varias veces. Entre os redescubridores estaba John Dalton, que despois soubo da prioridade de Hadley no descubrimento. Co tempo, o mecanismo proposto por Hadley acabou sendo aceptado, e o seu nome foi utiliz\u00e1ndose para nomealo. A finais do s\u00e9culo XIX demostrouse que a teor\u00eda de Hadley era deficiente en varios aspectos. Un dos primeiros que explicou a din\u00e1mica correctamente foi William Ferrel. A teor\u00eda correcta tardou varias d\u00e9cadas en aceptarse, e a\u00ednda hoxe a teor\u00eda na forma orixinal de Hadley pode encontrarse ocasionalmente publicada, especialmente en libros populares e p\u00e1xinas web. A teor\u00eda de Hadley foi a teor\u00eda xeralmente aceptada durante un tempo longo dabondo como para que o seu nome quedase universalmente ligado ao padr\u00f3n de circulaci\u00f3n na atmosfera tropical. En 1980 Isaac Held e Arthur Hou desenvolveron o modelo Held-Hou para describir a circulaci\u00f3n de Hadley. \nPrincipais impactos sobre a precipitaci\u00f3n por latitude.\nA rexi\u00f3n na cal o movemento cara ao ecuador de masas de aire converxe e ascende denom\u00ednase zona de converxencia intertropical ou ZCIT. Dentro desa zona orix\u00ednanse unha banda de borrascas que producen intensas precipitaci\u00f3ns.\nO aire descendente \u00e9 seco, xa que perdeu a maior\u00eda do seu vapor de auga ao condensarse e precipitar na rama ascendente da circulaci\u00f3n da c\u00e9lula de Hadley. A medida que o aire descende, orix\u00ednanse humidades relativamente baixas conforme o aire quece adiabaticaemnte por compresi\u00f3n polo aire que est\u00e1 encima, producindo unha rexi\u00f3n de maiores presi\u00f3ns. Os subtr\u00f3picos son zonas relativamente ausentes de convecci\u00f3n ou de tormentas, que eran tan com\u00fans no cinto ecuatorial. Moitos dos desertos do mundo est\u00e1n localizados nestas latitudes subtropicais.\nExpansi\u00f3n da c\u00e9lula de Hadley.\nHai algunhas evidencias de que a expansi\u00f3n das c\u00e9lulas de Hadley est\u00e1 relacionada co cambio clim\u00e1tico. A maior\u00eda das rexi\u00f3ns \u00e1ridas da Terra est\u00e1n localizadas en \u00e1reas por debaixo da parte descendente da circulaci\u00f3n de Hadley a uns 30\u00ba de latitude. Estes modelos mostran que a c\u00e9lula de Hadley se expandir\u00e1 co incremento da temperaturamedia global (quizais uns 2\u00ba de latitude durante o s\u00e9culo XXI.). Isto poder\u00eda orixinar grandes cambios nas precipitaci\u00f3ns nas latitudes situadas nos l\u00edmites das c\u00e9lulas. Os cient\u00edficos temen que o quecemento global poder\u00eda traer cambios nos ecosistemas nos tr\u00f3picos profundos e que os desertos se far\u00e1n m\u00e1is secos e se expandir\u00e1n. A medida que as \u00e1reas arredor dos 30\u00ba de latitude se vaian facendo m\u00e1is secas, os habitantes da rexi\u00f3n recibir\u00e1n menos chuvias que as que tradicionalmente esperan, o cal poder\u00eda causar dificultades na produci\u00f3n de comida e a habitabilidade. Hai fortes evidencias de que houbo cambios paleoclim\u00e1ticos na selva de \u00c1frica central contra o ano 850 a.C. Probas palinol\u00f3xicas (pole f\u00f3sil) indican un cambio dr\u00e1stico no bioma da selva cara a un bioma de sabana aberta como consecuencia dun desecamento a grande escala non conectado necesariamente cunha seca intermitente sen\u00f3n quizais cun quecemento gradual. Unha hip\u00f3tese que concorda cos datos \u00e9 que unha diminuci\u00f3n na actividade solar reduce a extensi\u00f3n latitudinal da circulaci\u00f3n de Hadley e fai descender a intensidade do monz\u00f3n de latitudes medias, orixinando un aumento do desecamento en \u00c1frica central e occidental e incrementando a precipitaci\u00f3n en zonas temperadas ao norte. Mentres tanto, as bandas de borrascas en latitudes medias nas zonas temperadas increment\u00e1ronse e mov\u00e9ronse cara ao ecuador."}
{"id": "383405", "revid": "5863", "url": "https://gl.wikipedia.org/wiki?curid=383405", "title": "Residue (serie de televisi\u00f3n)", "text": "Residue \u00e9 unha serie de televisi\u00f3n brit\u00e1nica dirixida por \u00c1lex Garc\u00eda L\u00f3pez. Tr\u00e1tase dunha produci\u00f3n de ciencia ficci\u00f3n de tres episodios que se centra na vida da fotoxornalista Jennifer Preston despois dunha misteriosa explosi\u00f3n no centro da cidade na que vive. A serie foi dobrada ao castel\u00e1n, alem\u00e1n e franc\u00e9s. A rodaxe tivo lugar en Hong Kong, Londres e Yorkshire.\nArgumento.\nTras unha grande explosi\u00f3n nun club nocturno durante a celebraci\u00f3n do Aninovo, o goberno pon en corentena unha ampla zona da cidade alegando contaminaci\u00f3n por mor dunha arma qu\u00edmica. A fotoxornalista Jennifer Preston investiga unha serie de sucesos misteriosos que acontecen arredor das zonas contaminadas. Descubrir\u00e1 unha rede de mentiras relacionadas cos fen\u00f3menos paranormais que parecen ter orixe na \u00e1rea en corentena, mentres o goberno tenta seguir gardando o segredo."}
{"id": "383408", "revid": "89787", "url": "https://gl.wikipedia.org/wiki?curid=383408", "title": "Paulo Carril", "text": "Paulo Sim\u00f3n Carril V\u00e1zquez \u00e9 un sindicalista galego, secretario xeral desde o 28 de maio de 2017, da Confederaci\u00f3n Intersindical Galega (CIG) en relevo de Suso Seixo. \u00c9 irm\u00e1n do ex-l\u00edder do BNG na Coru\u00f1a, Xos\u00e9 Manuel Carril.\nTraxectoria.\nConcorreu como n\u00famero 21 nas listas do BNG \u00e1s elecci\u00f3ns municipais de 1999 para a cidade da Coru\u00f1a.\nFoi secretario comarcal da CIG na Coru\u00f1a de 2001 a 2013, ano no que \u00e9 nomeado Secretario Confederal de Organizaci\u00f3n at\u00e9 a s\u00faa elecci\u00f3n en 2017 como l\u00edder do sindicato nacionalista galego."}
{"id": "383409", "revid": "89787", "url": "https://gl.wikipedia.org/wiki?curid=383409", "title": "Pobo atikamekw", "text": "Os atikamekw son un pobo ind\u00edxena que habita a \u00e1rea chamada \"Nitaskinan\" (\"a nosa terra\"), no val superior do r\u00edo Saint-Maurice do Quebec, no Canad\u00e1. A s\u00faa poboaci\u00f3n rolda arredor das 8000 persoas. Unha das principais comunidades \u00e9 a de Manawan, a uns 160\u00a0km \u00f3 nordeste de Montreal. Tradicionalmente, dedic\u00e1banse \u00e1 agricultura, \u00e1 pesca, \u00e1 caza e \u00e1 recolecci\u00f3n. Te\u00f1en fortes relaci\u00f3ns co pobo innu, dos cales eran aliados hist\u00f3ricos contra os inuit.\nA lingua atikamekw, unha variedade da lingua cree que pertence \u00e1 familia de linguas \u00e1lxicas, \u00e9 a\u00ednda empregada no d\u00eda a d\u00eda, o que a converte nunha das linguas ind\u00edxenas menos ameazadas de extinci\u00f3n. Por\u00e9n, as s\u00faas terras tradicionais foron apropiadas polas empresas madeireiras e o seu xeito de vida tradicional est\u00e1 case extinto. S\u00f3 un pequeno n\u00famero de familias viven da elaboraci\u00f3n das tradicionais canoas e de cestos de cortiza de bidueiro. O seu nome, que significa literalmente \"peixe branco do lago\", tam\u00e9n \u00e9 escrito \u00e1s veces como \"atihkamekw\", \"attikamekw\", \"attikamek\" ou \"atikamek\". Os colonizadores franceses refer\u00edanse a eles como \"T\u00eates-de-Boules\", traducible como \"cabezas de bal\u00f3n\" ou \"cabezas redondas\"."}
{"id": "383410", "revid": "23204", "url": "https://gl.wikipedia.org/wiki?curid=383410", "title": "Atikamekw", "text": ""}
{"id": "383411", "revid": "98629", "url": "https://gl.wikipedia.org/wiki?curid=383411", "title": "Consello Supremo (Kirguizist\u00e1n)", "text": "O Consello Surpemo (en kirguiz: \u0416\u043e\u0433\u043e\u0440\u043a\u0443 \u041a\u0435\u04a3\u0435\u0448; \"Jogorku Kengesh\") \u00e9 o Parlamento unicameral da Rep\u00fablica do Kirguizist\u00e1n. Conta con 120 membros elixidos para un mandato de cinco anos, tendo as elecci\u00f3ns un sistema de listas electolares.\nHistoria.\nDe 1991, cando Kirguizist\u00e1n conseguiu a independencia da Uni\u00f3n Sovi\u00e9tica, at\u00e9 outubro de 2007, cando a constituci\u00f3n mudouse nun referendo, o Consello Supremo consist\u00eda na Asemblea Lexislativa (Myizam Chygaruu Jyiyny) e a Asemblea de Representaci\u00f3n Popular (El Okuldor Jyiyny, a c\u00e1mara baixa) con 60 e 45 membros respectivamente. Os membros das d\u00faas c\u00e1maras eran elixidos cada cinco anos. Na Asembrea de Representaci\u00f3n Popular os 45 membros eran elixidos de forma independente e na Asemblea Lexislativa 45 eran elixidos de forma independente e 15 en listas.\nDende outubro de 2008, o Consello Supremo combertiuso nunha lexislatura unicameral. Orixinalmente contaba con 90 membros mais en 2010 cando o presidente Kurmanbek Bakiyev foi derrubado ap\u00f3s disturbios e manifestaci\u00f3ns en todo o pa\u00eds, unha nova constituci\u00f3n foi feita, e o n\u00famero de deputados aumentou a 120. Os partidos est\u00e1n limitados a ter 65 deputados para evitar a concentraci\u00f3n de poder."}
{"id": "383414", "revid": "98629", "url": "https://gl.wikipedia.org/wiki?curid=383414", "title": "Cuartel", "text": "No \u00e1mbito militar, recibe o nome de cuartel o edificio destinado a dar residencia aos soldados. Tam\u00e9n fai referencia ao destacamento, gornici\u00f3n, estancia e permanencia das tropas nalg\u00fan punto.\nHistoria.\nHai un certo n\u00famero de restos de cuarteis do ex\u00e9rcito romano en fortalezas de fronteira tales como Housesteads e Vindolanda. Destes e de fontes romanas contempor\u00e1neas podemos ver que os fundamentos da vida nun campo militar continuaron sendo constantes durante miles de anos.\nAntes de 1780, estes tipos de vivendas non eran co\u00f1ecidos cumpridamente en Gran Breta\u00f1a.\nOs cuarteis en forma de bloques de edificios foron utilizados para aloxar a tropas en fortalezas no Canad\u00e1 superior.\nActualidade (Estados Unidos).\nMentres est\u00e1n no adestramento b\u00e1sico e \u00e1s veces o adestramento de continuaci\u00f3n, os efectivos militares viven en cuarteis. Os corpos de mari\u00f1a de Estados Unidos, as\u00ed como a forza a\u00e9rea (salvo os aprendices de oficial), te\u00f1en unidades de adestramento b\u00e1sico separadas por x\u00e9nero. Isto diferencia o ex\u00e9rcito dos Estados Unidos, dos gardacostas e da mari\u00f1a de guerra, onde os recrutas masculinos e femininos adestran e comparten os cuarteis durante o per\u00edodo b\u00e1sico, pero sep\u00e1ranse durante o tempo persoal e ao apagar as luces. Con todo, todas as ramas do ex\u00e9rcito integran a membros masculinos e femininos despois do campo de probas e da primeira asignaci\u00f3n.\nA tendencia de hoxe en d\u00eda nos militares de Estados Unidos \u00e9 conter soamente aos solteiros alistados de baixa gradaci\u00f3n en cuarteis a menos que estea requirido por raz\u00f3ns de necesidade militar. Esp\u00e9rase que os suboficiais solteiros e os mozos de m\u00e1is alta gradaci\u00f3n alistados atopen xeralmente aloxamento f\u00f3ra da base. Os que residen en cuarteis agora gozan xeralmente de cuartos individuais de acordo \u00e1s pautas do Ministerio de Defensa dos Estados Unidos. O corpo de mari\u00f1a \u00e9 a mi\u00fado a excepci\u00f3n a esta pr\u00e1ctica."}
{"id": "383415", "revid": "54334", "url": "https://gl.wikipedia.org/wiki?curid=383415", "title": "Nestor Outer", "text": "Nestor Outer, nado en Virton o 2 de abril de 1865 e finado na mesma localidade o 30 de abril de 1930, foi un pintor e escritor belga na variedade gaumesa do loren\u00e9s.\nTraxectoria.\nFillo de pequenos comerciantes, dende moi novo se apaixonou coa pintura e estudou na Academia de Belas Artes de Bruxelas, e despois baixo a direcci\u00f3n do orientalista Jean-Fran\u00e7ois Portaels. Logo de rematar os estudos en 1890 volveu \u00e1 s\u00faa vila natal como profesor de debuxo; especializouse na pintura en acuarela con m\u00e1is de 300 obras realizadas, a\u00ednda que tam\u00e9n pintou unhas trinta ao \u00f3leo . Na s\u00faa pintura predoniman os temas e paisaxes rurais locais mais tam\u00e9n lle gustaban os temas orientais e ex\u00f3ticos, con temas recollidos das s\u00faas viaxes por Oriente e os pa\u00edses mediterr\u00e1neos. Foi un dos fundadores e colaborou na revista literaria e humor\u00edstica \"Le Gaumais\" que se publicou entre 1903 e 1904. Durante a primeira guerra mundial a s\u00faa obra converteuse en testemu\u00f1a dos acontecementos b\u00e9licos."}
{"id": "383416", "revid": "1131", "url": "https://gl.wikipedia.org/wiki?curid=383416", "title": "Campus", "text": "Un campus \u00e9 o conxunto de terreos e edificios que pertencen a unha universidade.\u00a0O termo prov\u00e9n do ingl\u00e9s campus, e este \u00e1 s\u00faa vez do lat\u00edn \"campus\", chaira. Empezouse a utilizar en espa\u00f1ol a mediados do s\u00e9culo XX e \u00e9 invariable en plural. Tam\u00e9n formalmente chamado \"recinto universitario\".\nO campus incl\u00fae todas as propiedades dunha universidade, inclu\u00eddo o conxunto de edificios que a forman. Xeralmente un campus incl\u00fae as bibliotecas, as facultades e escolas, as aulas, as residencias para os estudantes, as zonas deportivas e as \u00e1reas de esparexemento como cafetar\u00edas, tendas, xard\u00edns e parques.\nHistoria.\nA palabra comezouse a utilizar durante as primeiras d\u00e9cadas do s\u00e9culo XVIII para describir un espazo urbano particular do \"College of New Jersey\"\u00a0(actual Universidade de Princeton), seguindo a tradici\u00f3n medieval dos colexios maiores europeos de estudar, vivir e traballar en claustros exclusivos. Outras universidades adoptaron logo o termo para describir terreos concretos nas s\u00faas propias instituci\u00f3ns, pero a\u00ednda a palabra campus non describ\u00eda a totalidade das propiedades universitarias. \u00c9 no s\u00e9culo XX cando o significado exp\u00e1ndese realmente, para englobar o conxunto de edificios universitarios de servizos, docencia e investigaci\u00f3n e os terreos que os engloban.\nUn dos primeiros campus modernos de Espa\u00f1a foi o da Cidade Universitaria de Madrid, creado para a ent\u00f3n Universidade Central (a actual Universidade Complutense de Madrid), promovido polo rei Afonso XIII a semellanza dos campus brit\u00e1nicos que se atopaban en pleno auxe.\nPor extensi\u00f3n, nalgunhas universidades, os servizos de intranet ou Internet, que completan a infraestrutura docente, re\u00fanense nos chamados campus virtuais."}
{"id": "383417", "revid": "25871", "url": "https://gl.wikipedia.org/wiki?curid=383417", "title": "Estufa", "text": "Ch\u00e1mase estufa ao aparello que produce calor e em\u00edteo para quentar un ou varios ambientes. A diferenza fundamental entre o fogar aberto e a estufa, \u00e9 que esta confina dentro o lume para protexer aos usuarios de contactos accidentais; ademais permite un control da potencia moito mellor que no fogar aberto, mediante a regulaci\u00f3n do caudal de entrada de aire para a combusti\u00f3n e require menos aire exterior para a evacuaci\u00f3n dos fumes. En xeral, \u00e9 un sistema de quecemento unitario ou local, que soamente serve para o local onde est\u00e1.\nPor extensi\u00f3n co\u00f1\u00e9cese co nome de estufa, calquera aparello de invenci\u00f3n posterior que produce calor e que serve para quentar, e nalg\u00fans pa\u00edses para coci\u00f1ar. Funciona tradicionalmente por medio da combusti\u00f3n, pero modernamente deuse en chamar co mesmo nome \u00e1s que funcionan por electricidade (por efecto Joule)."}
{"id": "383418", "revid": "25871", "url": "https://gl.wikipedia.org/wiki?curid=383418", "title": "Motoserra", "text": "Unha motoserra \u00e9 unha m\u00e1quina formada por un conxunto de dentes de serra unidos a unha cadea accionada por un motor que a fai virar a alta velocidade. Normalmente te\u00f1en motores de gasolina ou el\u00e9ctricos. Est\u00e1 dese\u00f1ada para cortar troncos, ramas ou outros obxectos de altura, mesmo se pode cortar xeo (bloques ou grandes anacos). Hai ademais persoas especializadas en facer esculturas tanto de madeira como de xeo utilizando para iso motoserras.\nPartes.\nUnha motoserra ten as seguintes partes:\nMantemento.\nAs motoserras con motor de dous tempos requiren entre un 2 e un 5 por cento de aceite (2 tempos) na gasolina para lubricar o motor, e aceite de cadea para lubricar a espada e a cadea, namentres que as el\u00e9ctricas s\u00f3 requiren lubricaci\u00f3n na cadea.\nUtil\u00edzase un tipo de aceite para lubricar a cadea que cont\u00e9n un aditivo que o mant\u00e9n adherido a esta por m\u00e1is tempo, evitando que este aceite sexa expulsado dos dentes por mor da forza centr\u00edfuga xerada ao virar a cadea.\nA falta de aceite na cadea ou usar o aceite incorrecto, pode causar danos na bomba de aceite, espada e cadea da motoserra. Os dentes da cadea deben manterse ben afiados, dado que perden o seu f\u00edo polo uso e especialmente cando por accidente tocan con metal, pedras ou area.\nNo filtro de aire e combust\u00edbel adoita acumularse sucidade, e d\u00e9bense manter sempre limpos. Con respecto ao dep\u00f3sito, \u00e9 recomend\u00e1bel deixalo sempre sen combust\u00edbel, xa que este sofre deterioraci\u00f3n co paso dos d\u00edas.\nA mestura correcta de aceite por litro de combust\u00edbel proporci\u00f3naa o fabricante do motor de dous tempos, e est\u00e1 indicada no dep\u00f3sito do mesmo. Exemplo: \"1:50\",\"1:40\",\"1:30\" etc..\nUtilizando este \u00edndice, \u00e9 pos\u00edbel calcular os cent\u00edmetros c\u00fabicos de aceite por cada litro de combust\u00edbel. Por exemplo, no caso da proporci\u00f3n 1:50, ent\u00f3n (1/50)x1000 indica a cantidade de cent\u00edmetros c\u00fabicos ou mililitros de aceite que se deben p\u00f3r por cada litro de combust\u00edbel, que neste caso ser\u00edan 20 cc de aceite para motor de dous tempos por cada litro de gasolina.\nSeguranza.\nMalia os dispositivos de seguridade e a roupa de protecci\u00f3n, o uso da motoserra pode provocar lesi\u00f3ns, por mor das grandes forzas que se exercen no traballo, \u00e1 cadea r\u00e1pida e afiada, ou \u00e1 vibraci\u00f3n e o ru\u00eddo da maquinaria.\nUn accidente com\u00fan prod\u00facese polo \"retroceso\", cando un dente da cadea na punta da barra gu\u00eda se engancha na madeira sen cortala, o que lanza a barra (coa s\u00faa cadea en movemento) nun arco ascendente cara ao operario, o que pode causar lesi\u00f3ns graves ou mesmo a morte.\nOutra situaci\u00f3n perigosa prod\u00facese cando a madeira pesada empeza a caer ou a desprazarse i\u00f1antes de que se complete o corte. O operario da motoserra pode ficar atrapado ou ser esmagado. As\u00ed mesmo, a madeira que cae nunha direcci\u00f3n imprevista pode danar ao operario ou a outros traballadores, ou un operario que traballe en altura pode caer ou resultar ferido pola ca\u00edda da madeira.\nDo mesmo xeito que outras m\u00e1quinas manuais, o funcionamento das motoserras pode provocar vibraci\u00f3ns nos dedos, ac\u00fafenos ou xordeira industrial. Estes s\u00edntomas eran moi com\u00fans i\u00f1antes de que se introducise o amortecemento das vibraci\u00f3ns mediante resortes de goma ou aceiro. Os mangos calefactados son unha axuda adicional. As motoserras el\u00e9ctricas m\u00e1is recentes, m\u00e1is lixeiras e m\u00e1is f\u00e1ciles de manexar, utilizan motores sen escobillas, que dimin\u00faen a\u00ednda m\u00e1is o ru\u00eddo e as vibraci\u00f3ns en comparaci\u00f3n cos modelos tradicionais que funcionan con petr\u00f3leo.\nOs riscos asociados ao uso das motoserras fan que normalmente se leve roupa de protecci\u00f3n, como botas para motoserras, chaparreiras e protectores auditivos, e moitas xurisdici\u00f3ns esixen que os operarios estean certificados ou te\u00f1an licenza para traballar con motoserras. Tam\u00e9n poden producirse lesi\u00f3ns se a cadea rompe durante o funcionamento por mor dun mal mantemento ou ao intento de cortar materiais inadecuados.\nAs motoserras de gasolina expo\u00f1en aos operarios a gases nocivos de mon\u00f3xido de carbono, especialmente en interiores ou en \u00e1reas exteriores parcialmente pechadas.\nO arrinque por ca\u00edda, ou o aceso dunha motoserra deix\u00e1ndoa caer cunha man mentres se tira da corda de arrinque coa outra, \u00e9 unha violaci\u00f3n da seguridade na maior\u00eda dos estados dos Estados Unidos. Manter ambas as mans na motoserra para a estabilidade \u00e9 esencial para o uso seguro da m\u00e1quina.\nO uso seguro e eficaz das motoserras e os cortes transversais nas terras p\u00fablicas administradas polo goberno federal dentro dos Estados Unidos codificouse dende 2016 na Final Directive for National Saw Program (Directiva Final para o Programa Nacional de Serras) emitida polo Servizo Forestal dos Estados Unidos, que especifica o proceso de formaci\u00f3n, proba e certificaci\u00f3n para os empregados e voluntarios non remunerados que operan motoserras dentro das terras p\u00fablicas."}
{"id": "383421", "revid": "23204", "url": "https://gl.wikipedia.org/wiki?curid=383421", "title": "Pobo corso", "text": "Os corsos (en corso e l\u00edgur: \"corsi\"; en franc\u00e9s: \"corses\") son o pobo nativo e o grupo \u00e9tnico orixinario de C\u00f3rsega, unha illa mediterr\u00e1nea de Francia. C\u00f3rsega ten unha poboaci\u00f3n de 322\u00a0120 habitantes (estimaci\u00f3n de 2013).\nSegundo o censo de 2011, 56,3% dos habitantes de C\u00f3rsega eran nativos da illa, o 28,6% eran da Francia continental, o 0,3% eran nativos da Francia de ultramar, e o 14,8% eran nativos doutros pa\u00edses."}
{"id": "383422", "revid": "23204", "url": "https://gl.wikipedia.org/wiki?curid=383422", "title": "Corsos", "text": ""}
{"id": "383423", "revid": "5863", "url": "https://gl.wikipedia.org/wiki?curid=383423", "title": "Illa de Mindanao", "text": ""}
{"id": "383424", "revid": "102241", "url": "https://gl.wikipedia.org/wiki?curid=383424", "title": "Lingua ch\u2019orti\u2019", "text": "O ch\u2019orti\u2019 \u00e9 unha lingua maia falado polos maias ch\u2019orti\u2019. A lingua ch'orti' \u00e9 un descendente directo da lingua maia cl\u00e1sica, na cal foron escritas moitas das inscrici\u00f3ns precolombianas en escrita maia. Esta lingua maia cl\u00e1sica tam\u00e9n est\u00e1 rexistrada noutras inscrici\u00f3ns feitas en rexi\u00f3ns cuxos habitantes falaban unha variante diferente do maia, inclu\u00edndo o devanceiro do maia iucateca. O ch'orti' \u00e9 a versi\u00f3n moderna da antiga lingua ch'ol (que foi empregada activamente entre os anos 250 e 850)."}
{"id": "383425", "revid": "23204", "url": "https://gl.wikipedia.org/wiki?curid=383425", "title": "Lingua ch'orti'", "text": ""}
{"id": "383427", "revid": "5312", "url": "https://gl.wikipedia.org/wiki?curid=383427", "title": "Partido Corso Autonomista", "text": "O Partido Corso Autonomista (en corso: \"Partitu Corsu Autonomista\", PCA; en franc\u00e9s, \"Parti Corse Autonomiste\") foi un partido pol\u00edtico nacionalista corso e autonomista fundado en 1927 como unha refundaci\u00f3n do Partido Corso de Acci\u00f3n (PCdA), fundado e dirixido por Petru Rocca no 1922.\nHistoria.\nEste novo partido ti\u00f1a un programa m\u00e1is preciso que o seu predecesor, a\u00ednda que moi ambiguo a nivel sociecon\u00f3mico, como mostraba o panfleto de S. Malaspina \"A nostra santa fede. Catechismu corsu\". Afrimaban que C\u00f3rsega \u00e9 unha naci\u00f3n cun pasado glorioso (nacionalidade definida pola historia, lingua e raza), que entrou en decadencia per pola invasi\u00f3n francesa, pero que pod\u00eda renacer coa aplicaci\u00f3n dos 14 puntos de Woodrow Wilson, e mediante a autonom\u00eda pol\u00edtica. Dende 1932, o PCA foi infiltrado por sectores irredentistas pro-italianos, financiados pola ditadura fascista de Benito Mussolini.\nO PCA intentou mostrarse neutral fronte ao irredentismo e celebrou en 1934 uns Estados Xerais de C\u00f3rsega en Aiacciu, que repetir\u00edan no ano seguinte na cidade de Bastia. Estes actos ti\u00f1an coma principal intenci\u00f3n recuperar as antigas asembleas da \u00e9poca xenovesa ou das \"cunsulte\" do s\u00e9culo XVIII. No marco dos Estados Xerais, Petru Rocca propuxo a elaboraci\u00f3n dunha Constituci\u00f3n corsa e a declaraci\u00f3n da \"resistencia fiscal\" contra Francia. \nPor\u00e9n, cando Italia fixo oficial a s\u00faa reclamaci\u00f3n territorial sobre C\u00f3rsega a partir de 1936, o PCA comezou a apoiar o irredentismo. Isto provocar\u00eda a s\u00faa ilegalizaci\u00f3n e o peche de \"A Muvra\" en 1939."}
{"id": "383428", "revid": "5312", "url": "https://gl.wikipedia.org/wiki?curid=383428", "title": "Acci\u00f3n polo Renacemento Corso", "text": "Acci\u00f3n polo Renacemento Corso (en corso: \"Azzione per a rinascita di a Corsica\", ARC) foi un partido pol\u00edtico nacionalista corso e autonomista fundado en 1967 a partir dunha escisi\u00f3n da Fronte Rexionalista Corsa liderada polos irm\u00e1ns Simeone. Entre 1967 e 1973 era co\u00f1ecido como Acci\u00f3n Rexionalista Corsa.\nHistoria.\nARC xurdiu en 1967 a partir dunha escisi\u00f3n da Fronte Rexionalista Corsa (FRC), liderada polos irm\u00e1ns Max Simeoni e Edmond Simeoni. Esta escisi\u00f3n reclamaba m\u00e1is autonom\u00eda insular na xesti\u00f3n de recursos. Nas elecci\u00f3ns cantonais de 1967 obt\u00e9n o 12% do voto e convoca manifestaci\u00f3ns en toda a illa. A partir de 1969 ARC promove unha campa\u00f1a de atentados con bomba por toda C\u00f3rsega. En 1970 a formaci\u00f3n obt\u00e9n un novo \u00e9xito electoral coa consecuci\u00f3n do 15% dos votos nas elecci\u00f3ns cantonais. As principais actividades da organizaci\u00f3n neses anos son a reclamaci\u00f3n da creaci\u00f3n dunha Asemblea de C\u00f3rsega escollida por sufraxio universal e a participaci\u00f3n nas manifestaci\u00f3ns contra os verquidos de mercurio de Montedison (1972). En 1973 adopta o novo nome de Acci\u00f3n polo Renacemento Corso (ARC). Neste momento a organizaci\u00f3n contaba con preto de 500 militantes e reclamaba unha autonom\u00eda real. Ese mesmo ano a ARC emite un manifesto conxunto co Partido do Pobo Corso (a co\u00f1ecida coma \"Chjama di Castellare\") e \u00e9 acusado de ter levado a cabo m\u00e1is de 40 ataques contra intereses chamados \"coloniais\".\nEn setembro de 1974, presionados polas acci\u00f3ns do FLNC, a ARC convoca un congreso en Corte, con 8.000 participantes, onde baixo o lema de \"I francesi fora\" (\"Os franceses f\u00f3ra\") deciden pasar \u00e1 acci\u00f3n directa contra \u00e1s plantaci\u00f3ns dos pied-noirs instalados polo SOMIVAC. A principal consecuencia desta nova estratexia foron os \"Feitos de Al\u00e9ria\", en agosto de 1975, que causan o encarceramento de Edmond Simeoni e a prohibici\u00f3n da ARC polo goberno franc\u00e9s. En 1976 a organizaci\u00f3n dis\u00f3lvese, e a maior\u00eda dos seus militantes \u00fanense \u00e1 Uni\u00f3n do Pobo Corso (UPC)."}
{"id": "383429", "revid": "12452", "url": "https://gl.wikipedia.org/wiki?curid=383429", "title": "CONMEBOL Libertadores de Am\u00e9rica", "text": ""}
{"id": "383431", "revid": "98629", "url": "https://gl.wikipedia.org/wiki?curid=383431", "title": "Roland Thibeau", "text": "Roland Thibeau, nado en \u00c9louges (Dour) o 21 de abril de 1948, \u00e9 un escritor belga de lingua picarda.\nTraxectoria.\nEstudou interpretaci\u00f3n dram\u00e1tica no Institut des Arts de Diffusion e participou en diversas obras dram\u00e1ticas como actor, director de escena ou autor. \u00c9 tam\u00e9n profesor do Institut des Hautes \u00c9tudes des Communications Sociales \nObra en picardo.\n\"La dame sur le terril\" \u00e9 unha colecci\u00f3n de relatos en picardo que publicou en 2007. En 2008 recibiu o premio literario de linguas rexionais end\u00f3xenas da Comunidade Francesa de B\u00e9lxica pola peza teatral \"Moneuse\".\nEn 2015 foi un dos antologados no libro \"Le voyage en O\u00eflie\", dedicado a autores en linguas de oil. En 2016 a s\u00faa adaptaci\u00f3n de \"O Principi\u00f1o\" ao teatro en picardo e val\u00f3n ga\u00f1ou o premio de teatro da \"F\u00eate aux langues de Wallonie\" e ao ano seguinte a s\u00faa peza sobre a segunda guerra mundial, \"Merci, monsieur Doukhane\" volveu ga\u00f1ar o premio.\nObra en franc\u00e9s.\nEn franc\u00e9s publicou a novela \"Ce bon Monsieur Charles\" (2014) e as colecci\u00f3ns de relatos \"La R\u00e9publique de la Feigne\" (2009), \"Aux derni\u00e8res nouvelles de l\u2019humaine perversit\u00e9\" (2010), \"L\u2019Ensaignement sup\u00e9rieur\" (2011) e \"Merci Monsieur Roose\" (2014)."}
{"id": "383432", "revid": "98629", "url": "https://gl.wikipedia.org/wiki?curid=383432", "title": "Alqueno", "text": "En qu\u00edmica org\u00e1nica, un alqueno \u00e9 un hidrocarburo insaturado que cont\u00e9n polo menos un dobre enlace carbono\u2013carbono. Os termos alqueno e olefina \u00fasanse xeralmente como sin\u00f3nimos (ver a secci\u00f3n de m\u00e1is abaixo de Nomenclatura). Os alquenos ac\u00edclicos, con s\u00f3 un dobre enlace e ning\u00fan outro grupo funcional, co\u00f1ecidos como monoenos, forman unha serie hom\u00f3loga de hidrocarburos coa f\u00f3rmula xeral C\"n\"H2\"n\". Os alquenos te\u00f1en dous \u00e1tomos de hidr\u00f3xeno menos que os alcanos correspondentes (co mesmo n\u00famero de \u00e1tomos de carbono) e dous m\u00e1is que os alquinos. O alqueno m\u00e1is simple \u00e9 o etileno (C2H4), chamado eteno na nomenclatura da IUPAC, que \u00e9 o composto org\u00e1nico producido a maior escala industrialmente. Os compostos arom\u00e1ticos deb\u00faxanse a mi\u00fado como alquenos c\u00edclicos, pero as s\u00faas estruturas e propiedades son diferentes e non se considera que sexan alquenos.\nEstrutura.\nEnlaces.\nIgual que os enlaces covalentes simples, os enlaces dobres poden describirse como solapamentos de orbitais at\u00f3micos, coa diferenza que o enlace simple consiste nun s\u00f3 enlace sigma, e un enlace dobre carbono-carbono consta dun enlace sigma e un enlace pi. Este dobre enlace \u00e9 m\u00e1is forte que o simple (611\u00a0kJ/mol para o C=C fronte a 347\u00a0kJ/mol para o C\u2013C) e tam\u00e9n m\u00e1is curto, cunha lonxitude de enlace media de 1,33 \u00e1ngstroms (133 pm).\nCada carbono do dobre enlace utiliza os seus tres orbitais h\u00edbridos sp2 para formar enlaces sigma con tres \u00e1tomos (o outro carbono e dous \u00e1tomos de hidr\u00f3xeno). Os orbitais at\u00f3micos 2p non hibridados, que son perpendiculares ao plano creado polos eixes dos tres orbitais h\u00edbridos sp\u00b2, comb\u00ednanse para formar o enlace pi. Este enlace est\u00e1 f\u00f3ra do eixe C\u2013C principal, cunha metade do enlace a un lado da mol\u00e9cula e a outra metade no outro.\nA rotaci\u00f3n no dobe enlace carbono\u2013carbono est\u00e1 estrinxida porque romper o ali\u00f1amento dos orbitais p dos dous \u00e1tomos de carbono ten un custo enerx\u00e9tico. Como consecuencia, os alquenos substitu\u00eddos poden existir como dous is\u00f3meros, chamados \"cis\" ou \"trans\". Os alquenos m\u00e1is complexos poden nomearse coa notaci\u00f3n \"E\"\u2013\"Z\" para mol\u00e9culas con tres ou catro substitu\u00edntes distintos (grupos laterais). Por exemplo, dos is\u00f3meros do buteno, os dous grupos metilo do (\"Z\")-but-2-eno (tam\u00e9n chamado \"cis\"-2-buteno) aparecen no mesmo lado do dobre enlace, e no (\"E\")-but-2-eno (tam\u00e9n chamado \"trans\"-2-buteno) os grupos metilo est\u00e1n situados en lados opostos. Estes dous is\u00f3meros do buteno son lixeiramente diferentes nas s\u00faas propiedades qu\u00edmicas e f\u00edsicas.\nUn xiro de 90\u00b0 do enlace C=C (que pode ser determinado polas posici\u00f3ns dos grupos unidos aos carbonos) require menos enerx\u00eda que a forza que ten un enlace pi, e o enlace pode resistilo. Isto contrad\u00ed unha afirmaci\u00f3n com\u00fan en libros de texto de que os orbitais pi non poder\u00edan soportar ese tipo de enlace. O certo \u00e9 que a mala ali\u00f1aci\u00f3n dos orbitais p \u00e9 menor da esperada porque ten lugar a piramidalizaci\u00f3n (alqueno piramidal). O \"trans\"-cicloocteno \u00e9 un alqueno tensionado estable e o mal ali\u00f1amento do orbital \u00e9 de s\u00f3 19\u00b0 cun \u00e1ngulo diedro de 137\u00b0 (normal 120\u00b0) e un grao de piramidalizaci\u00f3n de 18\u00b0. O is\u00f3mero \"trans\" do ciclohepteno s\u00f3 \u00e9 estable a baixas temperaturas.\nForma.\nComo predixo o modelo VSEPR da repulsi\u00f3n de pares de electr\u00f3ns, a xeometr\u00eda molecular dos alquenos incl\u00fae \u00e1ngulos de enlace de cada carbono dun enlace dobre duns 120\u00b0. O \u00e1ngulo pode variar debido \u00e1 tensi\u00f3n est\u00e9rica introducida por interacci\u00f3ns non enlazadas entre grupos funcionais unidos aos carbonos do dobre enlace. Por exemplo, o \u00e1ngulo de enlace C\u2013C\u2013C no propileno \u00e9 de 123,9\u00b0.\nPara alquenos ponteados, a regra de Bredt establece que un dobre enlace non pode aparecer na cabeza de ponte dun sistema de aneis ponteado a non ser que os aneis sexan o suficientemente grandes. Segundo Fawcett e definindo \"S\" como o n\u00famero total de \u00e1tomos non cabeza de ponte nos aneis, os sistemas bic\u00edclicos requiren \"S\"\u00a0\u2265\u00a07 para a estabilidade e os sistemas tric\u00edclicos requiren \"S\"\u00a0\u2265\u00a011.\nPropiedades f\u00edsicas.\nAs propiedades f\u00edsicas dos alquenos e alcanos son similares. Son incoloros, non polares, combustibles e case inodoros. O estado f\u00edsico depende da masa molecular: igual que os correspondentes hidrocarburos saturados, os alquenos m\u00e1is simples, eteno, propeno e buteno son gases a temperatura moderada. Os alquenos lineares de aproximadamente cinco a dezaseis carbonos son l\u00edquidos e os alquenos maiores son s\u00f3lidos cerosos.\nReacci\u00f3ns.\nOs alquenos son compostos relativamente estables, pero son m\u00e1is reactivos que os alcanos, debido \u00e1 reactividade do enlace pi carbono-carbono ou \u00e1 presenza de centros CH al\u00edlicos. A maior\u00eda das reacci\u00f3ns dos alquenos implican adici\u00f3ns a este enlace pi, formando novos enlaces sigma. Os alquenos serven como materia prima para a industria petroqu\u00edmica porque poden participar nunha gran variedade de reacci\u00f3ns, especialmente a polimerizaci\u00f3n e a alquilaci\u00f3n.\nReacci\u00f3ns de adici\u00f3n.\nOs alquenos reaccionan en moitas reacci\u00f3ns de adici\u00f3n, que se producen pola apertura do dobre enlace. A maior\u00eda destas reacci\u00f3ns de adici\u00f3n seguen o mecanismo de adici\u00f3n electrof\u00edlica. Exemplos son a hidrohaloxenaci\u00f3n, haloxenaci\u00f3n, formaci\u00f3n de halohidrina, oximercuraci\u00f3n, hidroboraci\u00f3n, adici\u00f3n de diclorocarbeno, reacci\u00f3n de Simmons-Smith, hidroxenaci\u00f3n catal\u00edtica, epoxidaci\u00f3n, polimerizaci\u00f3n de radicais e hidroxilaci\u00f3n.\nHidroxenaci\u00f3n.\nA hidroxenaci\u00f3n de alquenos produce os correspondentes alcanos. A reacci\u00f3n \u00e9 levada a cabo baixo presi\u00f3n a temperaturas de 200\u00a0\u00b0C en presenza dun catalizador met\u00e1lico. Os catalizadores industriais com\u00fans est\u00e1n baseados no platino, n\u00edquel ou paladio. Para a s\u00edntese de laboratorio empr\u00e9gase con frecuencia o n\u00edquel de Raney (unha aliaxe de n\u00edquel e aluminio). O exemplo m\u00e1is simple desta reacci\u00f3n \u00e9 a hidroxenaci\u00f3n catal\u00edtica de etileno para render etano:\nHidrataci\u00f3n.\nA reacci\u00f3n de hidrataci\u00f3n, a adici\u00f3n de auga ao dobre enlace dos alquenos, rende alcohois. A reacci\u00f3n est\u00e1 catalizada por \u00e1cidos fortes como o \u00e1cido sulf\u00farico. Esta reacci\u00f3n real\u00edzase a escala industrial para producir etanol.\nOs alquenos poden tam\u00e9n converterse en alcohois por medio da reacci\u00f3n de oximercuraci\u00f3n\u2013desmercuraci\u00f3n, a reacci\u00f3n de hidroboraci\u00f3n\u2013oxidaci\u00f3n ou pola hidrataci\u00f3n de Mukaiyama.\nHaloxenaci\u00f3n.\nNa haloxenaci\u00f3n electrof\u00edlica a adici\u00f3n de bromo ou cloro elementais a alquenos rende dibromo- e dicloroalquenos (1,2-dihaluros ou etileno dihaluros) veci\u00f1ais, respectivamente. A decoloraci\u00f3n dunha soluci\u00f3n de bromo en auga \u00e9 unha proba anal\u00edtica para a presenza de alquenos:\nAs reacci\u00f3ns relacionadas tam\u00e9n se usan como medidas cuantitativas de insaturaci\u00f3n, expresadas como o n\u00famero de bromo e o n\u00famero de iodo dun composto ou mestura.\nHidrohaloxenaci\u00f3n.\nA hidrohaloxenaci\u00f3n \u00e9 a adici\u00f3n de haluros de hidr\u00f3xeno como o HCl ou o HI a alquenos para render os correspondentes haloalcanos:\nSe os dous \u00e1tomos de carbono no dobre enlace est\u00e1n ligados a un diferente n\u00famero de \u00e1tomos de hidr\u00f3xeno o hal\u00f3xeno enc\u00f3ntrase preferencialmente no carbono con menos substitu\u00edntes de hidr\u00f3xeno. Estes padr\u00f3ns co\u00f1\u00e9cense como regra de Markovnikov. O uso de iniciadores radicais ou outros compostos poden levar a formar o produto oposto. O \u00e1cido hidrobr\u00f3mico tende especialmente a formar radicais en presenza de varias impurezas ou mesmo de ox\u00edxeno atmosf\u00e9rico, orixinando un resultado inverso ao da regra de Markovnikov:\nFormaci\u00f3n de halohidrina.\nOs alquenos reaccionan con auga e hal\u00f3xenos para formar halohidrinas por unha reacci\u00f3n de adici\u00f3n. Prod\u00facese a rexioqu\u00edmica de Markovnikov e a antiestereoqu\u00edmica.\nOxidaci\u00f3n.\nOs alquenos son oxidados cun gran n\u00famero de axenes oxidantes. En presenza de ox\u00edxeno, os alquenos arden cunha labarada brillante, producindo di\u00f3xido de carbono e auga. A oxidaci\u00f3n catal\u00edtica con ox\u00edxeno ou a reacci\u00f3n con \u00e1cidos percarbox\u00edlicos d\u00e1 lugar a ep\u00f3xidos. A reacci\u00f3n con ozono na ozon\u00f3lise causa a rotura do dobre enlace, rendendo dous aldehidos ou cetonas. A reacci\u00f3n con KMnO4 quente concentrado (ou outros sales oxidantes) nunha soluci\u00f3n \u00e1cida render\u00e1 cetonas ou \u00e1cidos carbox\u00edlicos.\nEste reacci\u00f3n pode utilizarse para determinar a posici\u00f3n dun enlace dobre nun alqueno desco\u00f1ecido.\nA oxidaci\u00f3n pode pararse no diol veci\u00f1al en vez de que se produza unha clivaxe completa do alqueno usando KMnO4 en condici\u00f3ns suaves (dilu\u00eddo, a temperatura m\u00e1is baixa) ou con tetr\u00f3xido de osmio ou outros oxidantes.\nFotooxixenaci\u00f3n.\nEn presenza dun fotosensibilizador apropiado, como o azul de metileno e luz, os alquenos poden sufrir reacci\u00f3ns cunha especie reactiva do ox\u00edxeno xerada polo fotosensibilizador, como un radical hidroxilo, ox\u00edxeno singlete ou i\u00f3n super\u00f3xido. Estes fotoqu\u00edmicos reactivos intermediarios x\u00e9ranse en varios tipos de procesos alternativos e reacci\u00f3ns, que poden ser controladas elixindo as condici\u00f3ns espec\u00edficas de reacci\u00f3n, orixinando unha ampla variedade de produtos. Un exemplo com\u00fan \u00e9 a cicloadici\u00f3n [4+2] de ox\u00edxeno singlete cun dieno como o ciclopentadieno para render un endoper\u00f3xido:\nOutro exemplo \u00e9 a reacci\u00f3n eno de Schenck, na cal o ox\u00edxeno singlete reacciona cunha estrutura al\u00edlica para dar un alil per\u00f3xido transposto:\nPolimerizaci\u00f3n.\nA polimerizaci\u00f3n de alquenos \u00e9 unha reacci\u00f3n que rende pol\u00edmeros de alto valor industrial con grande econom\u00eda, como os pl\u00e1sticos polietileno e polipropileno. Os pol\u00edmeros dos mon\u00f3meros alquenos denom\u00ednanse en xeral \"poliolefinas\" ou en raros casos \"polialquenos\". Un pol\u00edmero formado a partir de alfa-olefinas denom\u00ednase polialfaolefina (PAO). A polimerizaci\u00f3n pode proceder por medio dun radical libre ou un mecanismo i\u00f3nico, convertendo o dobre enlace nun enlace simple e formando enlaces simples para unirse a outros mon\u00f3meros. A polimerizaci\u00f3n de dienos conxugados como o buta-1,3-dieno ou o isopreno (2-metilbuta-1,3-dieno) resulta principalmente na adici\u00f3n 1,4 e posiblemente algunha adici\u00f3n 1,2 do mon\u00f3mero dieno a unha cadea de pol\u00edmero en crecemento.\nComplexaci\u00f3n de metais.\nOs alquenos son ligandos en complexos alqueno metal de transici\u00f3n. Os dous centros de carbono enl\u00e1zanse co metal usando os orbitais pi* e pi C\u2013C. As mono- e diolefinas util\u00edzanse a mi\u00fado como ligandos en complexos estables. O ciclooctadieno e norbornadieno son axentes quelantes moi usados, e incluso \u00e1s veces \u00fasase o propio etileno como ligando, por exemplo, no sal de Zeise. Ademais, os complexos metal\u2013alqueno son intermediarios en moitas reacci\u00f3ns catalizadas por metal como a hidroxenaci\u00f3n, hidroformilaci\u00f3n e polimerizaci\u00f3n.\nS\u00edntese.\nM\u00e9todos industriais.\nOs alquenos prod\u00facense por cracking de hidrocarburos. As materias primas son principalmente compo\u00f1entes de condensado de gas natural (principalmente etano e propano) e nafta. Os alquenos r\u00f3mpense a altas temperaturas, a mi\u00fado en presenza de ceolita como catalizador, para producir unha mestura de alquenos principalmente alif\u00e1ticos e alcanos de menor peso moleclar. A mestura \u00e9 separada por destilaci\u00f3n fraccionada. Isto \u00fasase principalmente para a fabricaci\u00f3n de alquenos pequenos (de ata seis carbonos).\nRelacionado con isto est\u00e1 a deshidroxenaci\u00f3n catal\u00edtica, na que o alcano perde hidr\u00f3xeno a alta temoperatura para producir o alqueno correspondente. Isto \u00e9 o inverso da hidroxenaci\u00f3n catal\u00edtica de alquenos.\nEste proceso tam\u00e9n se co\u00f1ece como reformado. Ambos os procesos son endot\u00e9rmicos e dir\u00edxense cara \u00e1 formaci\u00f3n do alqueno a altas temperaturas por entrop\u00eda.\nA s\u00edntese catal\u00edtica de \u03b1-alquenos maiores (do tipo RCH=CH2) pode conseguirse tam\u00e9n por unha reacci\u00f3n do etileno co composto organomet\u00e1lico trietilaluminio en presenza de n\u00edquel, cobalto ou platino.\nReacci\u00f3ns de eliminaci\u00f3n.\nUn dos m\u00e9todos principais para a s\u00edntese de alquenos no laboratorio \u00e9 a eliminaci\u00f3n de haluros de alquilo, alcohois e compostos similares. O m\u00e1is com\u00fan \u00e9 a \u03b2-eliminaci\u00f3n por medio do mecanismo E2 ou E1, pero tam\u00e9n se co\u00f1ecen as \u03b1-eliminaci\u00f3ns.\nO mecanismo E2 proporciona un m\u00e9todo m\u00e1is fiable de \u03b2-eliminaci\u00f3n que o E1 na maior\u00eda das s\u00ednteses de alquenos. A maior\u00eda das eliminaci\u00f3ns E2 empezan cun alquil haluro ou alquil sulfonato \u00e9ster (como un tosilato ou triflato). Cando se usa un alquil haluro, a reacci\u00f3n ch\u00e1mase deshidrohaloxenaci\u00f3n. Para os produtos non sim\u00e9tricos, os alquenos m\u00e1is substitu\u00eddos (aqueles con menos hidr\u00f3xenos unidos ao C=C) tenden a predominar (ver a regra de Zaitsev). Dous m\u00e9todos com\u00fans de reacci\u00f3ns de eliminaci\u00f3n son a deshidrohaloxenaci\u00f3n de alquil haluros e a deshidrataci\u00f3n de alcohois. Un exemplo t\u00edpico m\u00f3strase m\u00e1is abaixo; n\u00f3tese que, se \u00e9 posible, o H \u00e9 \"anti\" con respecto ao grupo sa\u00ednte, incluso se isto orixina o is\u00f3mero \"Z\", que \u00e9 menos estable.\nOs alquenos poden sintetizarse a partir de alcohois por medio dunha deshidrataci\u00f3n, e nese caso a auga p\u00e9rdese polo mecanismo E1. Por exemplo, a deshidrataci\u00f3n de etanol produce eteno:\nUn alcohol pode tam\u00e9n ser convdertido nun mellor grupo sa\u00ednte (por exemplo, xantato), para as\u00ed permitir unha \"syn\"-eliminaci\u00f3n m\u00e1is suave como a eliminaci\u00f3n Chugaev e a eliminaci\u00f3n Grieco. As reacci\u00f3ns relacionadas incl\u00faen eliminaci\u00f3ns por \u03b2-halo\u00e9teres (a s\u00edntese de olefinas de Boord) e \u00e9steres (pir\u00f3lise de \u00e9ster).\nOs alquenos poden prepararse indirectamente a partir de alquil aminas. A amina ou amon\u00edaco non \u00e9 un grupo sa\u00ednte axeitado, as\u00ed que primeiro a amina se alquila (como na eliminaci\u00f3n de Hofmann) ou oxidase a un \u00f3xido de amina (a reacci\u00f3n de Cope) para unha eliminaci\u00f3n suave. A reacci\u00f3n de Cope \u00e9 unha \"syn\"-eliminaci\u00f3n que ocorre a ou por debaixo de 150\u00a0\u00b0C, por exemplo:\nA eliminaci\u00f3n de Hofmann \u00e9 pouco com\u00fan porque o alqueno \"menos\" substitu\u00eddo (non de Saytseff) \u00e9 xeralmente o produto principal.\nOs alquenos x\u00e9ranse a partir de \u03b1-halosulfonas na reacci\u00f3n de Ramberg\u2013B\u00e4cklund, por medio de intermediarios sulfonas de aneis de tres membros.\nS\u00edntese a partir de compostos carbonilo.\nOutro importante m\u00e9todo para a s\u00edntese de alquenos implica a construci\u00f3n dun novo enlace dobre carbono\u2013carbono por acoplamento dun composto carbonilo (como un aldehido ou cetona) a un equivalente carbani\u00f3n. Tales reacci\u00f3ns ch\u00e1manse \u00e1s veces \"olefinaci\u00f3ns\". O m\u00e1is co\u00f1ecido destes m\u00e9todos \u00e9 a reacci\u00f3n de Wittig, pero hai outros m\u00e9todos relacionados.\nA reacci\u00f3n de Wittig implica a reacci\u00f3n dun aldehido ou cetona cun reactivo de Wittig (ou fosforano) do tipo Ph3P=CHR para producir un alqueno e Ph3P=O. O reactivo de Wittig prep\u00e1rase doadamente a partir de trifenilfosfina e un haluro de alquilo. A reacci\u00f3n \u00e9 bastante xeral e tolera moitos grupos funcionais, incluso \u00e9steres, como neste exemplo:\nRelacionada coa reacci\u00f3n de Wittig est\u00e1 a olefinaci\u00f3n de Peterson. Esta usa un reactivo baseado no silicio menos accesible en lugar do fosforano, pero permite a selecci\u00f3n de produtos \"E\" ou \"Z\". Se o que se desexa \u00e9 un produto \"E\", outra alternativa \u00e9 a olefinaci\u00f3n de Julia, que usa o carbani\u00f3n xerado a partir dunha fenil sulfona. A olefinaci\u00f3n de Takai baseada nun intermediario organocromo tam\u00e9n orixina produtos \"E\". Un composto de titanio chamado reactivo de Tebbe \u00e9 \u00fatil para a s\u00edntese de compostos metileno; neste caso, reaccionan mesmo os \u00e9steres e amidas.\nUn par de compostos carbonilo poden tam\u00e9n ser acoplados redutivamente (con reduci\u00f3n) para xerar un alqueno. Os alquenos sim\u00e9tricos poden prepararse a partir dun s\u00f3 aldehido e cetona que se acopla con si mesmo, usando a reduci\u00f3n de metal titanio (a reacci\u00f3n de McMurry). Se van ser acopladas d\u00faas cetonas diferentes, pode usarse un m\u00e9todo indirecto m\u00e1is complexo como a reacci\u00f3n de Barton\u2013Kellogg.\nUnha soa cetona pode tam\u00e9n converterse no alqueno correspondente por medio da s\u00faa tosilhidrazona, usando un met\u00f3xido de sodio (a reacci\u00f3n de Bamford\u2013Stevens) ou un alquilitio (a reacci\u00f3n de Shapiro).\nS\u00edntese a partir de alquenos: met\u00e1tese de olefinas e hidrovinilaci\u00f3n.\nOs alquenos poden pepararse por intercambio con outros alquenos nunha reacci\u00f3n chamada met\u00e1tese de olefinas. Frecuentemente, a perda de gas eteno util\u00edzase para impulsar a reacci\u00f3n cara a un produto desexado. En moitos casos, obtense unha mestura de is\u00f3meros xeom\u00e9tricos, pero a reacci\u00f3n tolera moitos grupos funcionais. O m\u00e9todo \u00e9 particularmente efectivo para a preparaci\u00f3n de alquenos c\u00edclicos, como na s\u00edntese de muscona:\nA hidrovinilaci\u00f3n catalizada por metais de transici\u00f3n \u00e9 outro importante m\u00e9todo de s\u00edntese de alquenos que empeza polo propio alqueno. En xeral, implica a adici\u00f3n dun hidr\u00f3xeno e un grupo vinilo (ou un grupo alquenilo) ao dobre enlace. A reacci\u00f3n de hidrovinilaci\u00f3n foi descrita primeiramente por Alderson, Jenner e Lindsey usando sales de rodio e rutenio, outros catalizadores metais empregados comunmente hoxe en d\u00eda son o ferro, cobalto, n\u00edquel e paladio. A adici\u00f3n pode facerse de modo moi rexioselectivo e estereoselectivo, e as elecci\u00f3ns dos centros met\u00e1licos, ligandos, substratos e contrai\u00f3ns a mi\u00fado xogan un papel moi importante. Recentes estudos mostraron que o uso de carbenos N-heteroc\u00edclicos con Ni pode ser \u00fatil para as preparaci\u00f3ns selectivas de olefinas xerminais funcionalizadas ou alquenos 1,1-disubstitu\u00eddos.\nS\u00edntese a partir de alquinos.\nA reduci\u00f3n de alquinos \u00e9 un m\u00e9todo \u00fatil para a s\u00edntese estereoselectiva de alquenos disubstitu\u00eddos. Se se desexa obter un \"cis\"-alqueno, \u00fasase comunmente unha hidroxenaci\u00f3n en presenza de catalizador de Lindlar (un catalizador heterox\u00e9neo que consta de paladio depositado sobre carbonato de calcio e tratado con varias formas de chumbo), a\u00ednda que a hidroboraci\u00f3n seguida de hidr\u00f3lise proporciona unha aproximaci\u00f3n alternativa. A reduci\u00f3n de alquinos por sodio met\u00e1lico e amon\u00edaco l\u00edquido d\u00e1 lugar ao \"trans\"-alqueno.\nPara a preparaci\u00f3n multisubstitu\u00edda de alquenos, a carbometalaci\u00f3n de alquinos pode dar lugar a unha gran variedade de derivados de alquenos.\nRearranxos e reacci\u00f3ns relacionadas.\nOs alquenos poden sintetizarse a partir doutros alquenos por reacci\u00f3ns de rearranxo ou redistribuci\u00f3n. Ademais da met\u00e1tese de olefinas (descrita arriba), poden utilizarse moitas reacci\u00f3ns peric\u00edclicas como a reacci\u00f3n eno e o rearranxo de Cope.\nNa reacci\u00f3n de Diels\u2013Alder, prep\u00e1rase un derivado ciclohexeno a partir dun dieno e un reactivo ou alqueno deficiente en electr\u00f3ns.\nNomenclatura.\nA\u00ednda que a nomenclatura non sempre se segue xeralizadamente, segundo a IUPAC os alquenos son hidrocarburos c\u00edclicos cun dobre enlace entre dous centros de carbono. As olefinas comprenden un amplo conxunto de alquenos c\u00edclicos e ac\u00edclicos e tam\u00e9n dienos e polienos.\nNomes da IUPAC.\nPara formar a ra\u00edz dos nomes da IUPAC para os alquenos, simplemente cambia o infixo \"-an-\" do composto parental a \"-en-\". Por exemplo, CH3-CH3 \u00e9 o alcano \"etANo\". O nome do CH2=CH2 \u00e9, por tanto, \"etENo\".\nNos alquenos superiores, nos que existen is\u00f3meros que difiren na localizaci\u00f3n do dobre enlace, \u00fasase o seguinte sistema de numeraci\u00f3n:\nNotaci\u00f3n \"Cis\"\u2013\"trans\".\nNo caso espec\u00edfico de alquenos disubstitu\u00eddos nos que os dous carbonos te\u00f1en cada un un substitu\u00ednte, pode usarse a notaci\u00f3n \"cis\"\u2013\"trans\". Se ambos os substitu\u00edntes est\u00e1n no mesmo lado do enlace, este def\u00ednese como \"cis\"-. Se os substitu\u00edntes est\u00e1n a ambos os lados do enlace, este consid\u00e9rase \"trans\"-.\nNotaci\u00f3n \"E\"\u2013\"Z\".\nCando un alqueno ten m\u00e1is dun substitu\u00ednte (e especialmente necesario se ten 3 ou 4 substitu\u00edntes), a xeometr\u00eda do dobre enlace descr\u00edbese usando as etiquetas \"E\" e \"Z\". Estas etiquetas proceden das palabras alem\u00e1s \"entgegen\", que significa 'oposto', e \"zusammen\", que significa 'xunto'. Os alquenos cos grupos de maior prioridade (o que se determina pola regra de prioridade de Cahn-Ingold-Prelog) no mesmo lado do dobre enlace te\u00f1en estes grupos xuntos e des\u00edgnanse como \"Z\". Os alquenos cos grupos de maior prioridade en lados opostos des\u00edgnanse como \"E\".\nGrupos que conte\u00f1en dobres enlaces C=C.\nA IUPAC reco\u00f1ece dous nomes para os grupos de hidrocarburos que conte\u00f1en dobres enlaces carbono\u2013carbono: grupo vinilo e grupo alilo."}
{"id": "383434", "revid": "98629", "url": "https://gl.wikipedia.org/wiki?curid=383434", "title": "Quinesiolox\u00eda", "text": "Cinesiolox\u00eda, quinesiolox\u00eda ou kinesiolox\u00eda (do grego \u03ba\u03af\u03bd\u03b7\u03c3\u03b9\u03c2 k\u00edn\u0113sis 'movemento', e logos, 'tratado') \u00e9 o estudo cient\u00edfico do movemento humano empregando os principios das ciencias f\u00edsicas e, en consecuencia, abrangue varias disciplinas."}
{"id": "383437", "revid": "1576", "url": "https://gl.wikipedia.org/wiki?curid=383437", "title": "Kinesiolox\u00eda", "text": ""}
{"id": "383438", "revid": "89787", "url": "https://gl.wikipedia.org/wiki?curid=383438", "title": "Ecuaci\u00f3n de Laplace", "text": "En c\u00e1lculo vectorial, a ecuaci\u00f3n de Laplace \u00e9 unha ecuaci\u00f3n en derivadas parciais de segunda orde de tipo el\u00edptico, que recibe ese nome en honra ao f\u00edsico e matem\u00e1tico Pierre-Simon Laplace.\nIntroducida polas necesidades da mec\u00e1nica newtoniana, a ecuaci\u00f3n de Laplace aparece en moitas outras ramas da f\u00edsica te\u00f3rica como a astronom\u00eda, a electrost\u00e1tica, a mec\u00e1nica de flu\u00eddos ou a mec\u00e1nica cu\u00e1ntica.\nDefinici\u00f3n.\nformula_1, dobremente diferenciables, de variables reais formula_2, tal que:\nMoitas veces escr\u00edbese da seguinte maneira:\nonde formula_9 \u00e9 o operador de Laplace ou laplaciano.\nEsta ecuaci\u00f3n en derivadas parciais, tam\u00e9n se pode escribir como\nonde formula_11 \u00e9 a diverxencia, e formula_12 \u00e9 o gradiente.\nOu sen\u00f3n, algunhas veces a notaci\u00f3n pode ser:\nonde formula_14 tam\u00e9n \u00e9 o operador de Laplace.\nAs soluci\u00f3ns da ecuaci\u00f3n de Laplace denom\u00ednanse funci\u00f3ns harm\u00f3nicas.\nSe ao lado dereito da igualdade se especifica unha funci\u00f3n, formula_15, \u00e9 dicir, se a ecuaci\u00f3n se escribe como:\nent\u00f3n tense a ecuaci\u00f3n de Poisson, polo que a ecuaci\u00f3n de Laplace \u00e9 un caso particular desta. A ecuaci\u00f3n de Laplace tam\u00e9n \u00e9 un caso particular da ecuaci\u00f3n de Helmholtz.\nA ecuaci\u00f3n de Laplace, as\u00ed como a ecuaci\u00f3n de Poisson, son os exemplos m\u00e1is simples de ecuaci\u00f3ns en derivadas parciais el\u00edpticas.\nCondici\u00f3ns de fronteira.\nProblema de Dirichlet.\nO problema de Dirichlet para a ecuaci\u00f3n de Laplace consiste en atopar unha soluci\u00f3n formula_17 nalg\u00fan dominio formula_18 tal que formula_17 sobre o seu fronteira formula_20 \u00e9 igual a unha funci\u00f3n determinada:\nComo o operador de Laplace aparece na ecuaci\u00f3n da calor, unha interpretaci\u00f3n f\u00edsica deste problema \u00e9 o seguinte: fixar a temperatura sobre a fronteira do dominio de acordo a unha especificaci\u00f3n determinada da condici\u00f3n de fronteira. A temperatura fl\u00fae ata que alcanza un estado estacionario no que dita temperatura en cada punto do dominio non cambia m\u00e1is. A distribuci\u00f3n da temperatura no interior ser\u00e1 ent\u00f3n a soluci\u00f3n correspondente ao problema de Dirichlet.\nProblema de Neumann.\nAs condici\u00f3ns de fronteira de Neumann para a ecuaci\u00f3n de Laplace non especifica a funci\u00f3n formula_17 en si mesma sobre a fronteira formula_20, pero si a s\u00faa derivada normal. Fisicamente, isto corresponde \u00e1 construci\u00f3n dun potencial para un campo vectorial cun efecto co\u00f1ecido na fronteira de formula_18:\nAs soluci\u00f3ns da ecuaci\u00f3n de Laplace son funci\u00f3ns harm\u00f3nicas; son todas anal\u00edticas dentro do dominio onde a ecuaci\u00f3n se satisfai. Se calquera de d\u00faas funci\u00f3ns son soluci\u00f3ns \u00e1 ecuaci\u00f3n de Laplace (ou de calquera ecuaci\u00f3n diferencial homox\u00e9nea), a s\u00faa suma (ou calquera combinaci\u00f3n linear) \u00e9 tam\u00e9n unha soluci\u00f3n. Esta propiedade, chamada principio de superposici\u00f3n, \u00e9 moi \u00fatil, por exemplo, as soluci\u00f3ns de problemas complexos poden constru\u00edrse simplemente sumando as soluci\u00f3ns determinadas e variables.\nEcuaci\u00f3n de Laplace en d\u00faas dimensi\u00f3ns.\nA ecuaci\u00f3n de Laplace en d\u00faas variables independentes:\nFunci\u00f3ns anal\u00edticas.\nAs partes reais e imaxinarias dunha funci\u00f3n anal\u00edtica nos complexos satisf\u00e1n a ecuaci\u00f3n de Laplace. \u00c9 dicir, se formula_27, e se \nent\u00f3n a condici\u00f3n necesaria para que formula_29 sexa anal\u00edtica \u00e9 que se satisfagan as ecuaci\u00f3ns de Cauchy-Riemann:\nonde formula_31 \u00e9 a primeira derivada parcial de formula_17 con respecto a formula_33.\nEnt\u00f3n \nPor tanto formula_17 satisfai a ecuaci\u00f3n de Laplace. Un c\u00e1lculo similar demostra que formula_36 tam\u00e9n satisfai a ecuaci\u00f3n de Laplace.\n\u00c1 inversa, dada unha funci\u00f3n harm\u00f3nica, \u00e9 a parte real dunha funci\u00f3n anal\u00edtica, formula_29 (polo menos localmente). Unha forma de probalo \u00e9:\nent\u00f3n as ecuaci\u00f3ns de Cauchy-Riemann satisfanse:\nEsta relaci\u00f3n non determina formula_40, s\u00f3 os seus incrementos:\nA ecuaci\u00f3n de Laplace para formula_42 implica que a condici\u00f3n de integrabilidade para formula_40 se satisfai:\ne as\u00ed formula_40 pode definirse cunha integral de li\u00f1a. A condici\u00f3n de integrabilidade e o teorema de Stokes implica que o valor da integral de li\u00f1a que conecta dous puntos \u00e9 independente do cami\u00f1o. O par de soluci\u00f3ns resultante da ecuaci\u00f3n de Laplace denom\u00ednanse funci\u00f3ns harm\u00f3nicas conxugadas. Esta construci\u00f3n s\u00f3 \u00e9 v\u00e1lida localmente, ou sempre que o cami\u00f1o non estea a rodear unha singularidade. Por exemplo, se formula_46 e formula_47 son coordenadas polares e\nent\u00f3n unha funci\u00f3n anal\u00edtica correspondente \u00e9 \nCon todo, o \u00e1ngulo formula_42 \u00e9 univaluado s\u00f3 nunha rexi\u00f3n que non incl\u00fae a orixe.\nA estreita relaci\u00f3n entre a ecuaci\u00f3n de Laplace e as funci\u00f3ns anal\u00edticas establece que calquera soluci\u00f3n da ecuaci\u00f3n de Laplace ten derivadas en todas as ordes, e pode expandirse en series de potencias, polo menos dentro dun c\u00edrculo que non incl\u00faa unha singularidade. Isto est\u00e1 en contraste coas soluci\u00f3ns da ecuaci\u00f3n de onda, que polo xeral ten menor regularidade.\nHai unha \u00edntima conexi\u00f3n entre as series de potencias e as series de Fourier. Se se expande unha funci\u00f3n formula_51 en series de potencias dentro dun c\u00edrculo de raio formula_52, isto significa que\ncon coeficientes definidos adecuadamente con partes reais e imaxinarias dadas por: \nEnt\u00f3n\na cal \u00e9 unha serie de Fourier de formula_51.\nFluxo de flu\u00eddo.\nSexan as cantidades formula_17 e formula_17 as compo\u00f1entes horizontal e vertical do campo de velocidade do fluxo incompresible estacionario e irrotacional en d\u00faas dimensi\u00f3ns, respectivamente. A condici\u00f3n de que o fluxo sexa incompresible \u00e9 que\ne a condici\u00f3n de que o fluxo sexa irrotacional \u00e9 que\nSe se define o diferencial de formula_40 como\nent\u00f3n a condici\u00f3n de incompresibilidade \u00e9 a de integrabilidade para este diferencial: a funci\u00f3n resultante ch\u00e1mase funci\u00f3n de corrente porque \u00e9 constante ao longo das li\u00f1as de fluxo. As primeiras derivadas de formula_40 son\ne a condici\u00f3n de irrotacionalidade establece que formula_40 satisfai a ecuaci\u00f3n de Laplace. A funci\u00f3n harm\u00f3nica formula_42, que \u00e9 o conxugado de formula_40, denom\u00ednase potencial de velocidade. As ecuaci\u00f3ns de Cauchy-Riemann establecen que\nAs\u00ed que, a cada funci\u00f3n anal\u00edtica corresp\u00f3ndelle un fluxo de flu\u00eddo incompresible estacionario e irrotacional no plano. A parte real \u00e9 o potencial de velocidade, e a parte imaxinaria \u00e9 a funci\u00f3n de corrente.\nElectrost\u00e1tica.\nDe acordo \u00e1s ecuaci\u00f3ns de Maxwell, un campo el\u00e9ctrico (\"u\",\"v\") nun espazo de d\u00faas dimensi\u00f3ns que \u00e9 independente do tempo satisfai\nonde formula_70 \u00e9 a densidade de carga. A primeira ecuaci\u00f3n de Maxwell \u00e9 a condici\u00f3n de integrabilidade para o diferencial\nas\u00ed que o potencial el\u00e9ctrico formula_42 pode constru\u00edrse para satisfacer\nA segunda ecuaci\u00f3n de Maxwell establece que \nco\u00f1ecida como ecuaci\u00f3n de Poisson.\n\u00c9 importante observar que a ecuaci\u00f3n de Laplace pode empregarse en problemas de tres dimensi\u00f3ns en electroest\u00e1tica e fluxo de flu\u00eddo as\u00ed como en d\u00faas dimensi\u00f3ns.\nEcuaci\u00f3n de Laplace en tres dimensi\u00f3ns.\nSoluci\u00f3n fundamental.\nUnha soluci\u00f3n fundamental da ecuaci\u00f3n de Laplace satisfai:\nonde a funci\u00f3n delta de Dirac formula_76 \u00e9 unha fonte unitaria concentrada nun punto formula_77.\nNon \u00e9 unha funci\u00f3n en si, con todo pode pensarse como o l\u00edmite de funci\u00f3ns cuxa integral sobre todo o espazo \u00e9 unitaria, e cuxa rexi\u00f3n onde a funci\u00f3n \u00e9 distinta de cero \u00e9 s\u00f3 nun punto. \u00c9 com\u00fan escoller unha convenci\u00f3n de signos diferente para esta ecuaci\u00f3n, isto faise cando se define a soluci\u00f3n fundamental. Frecuentemente a escolla deste signo \u00e9 conveniente para traballar cun formula_78 que \u00e9 un operador positivo. As\u00ed a definici\u00f3n da soluci\u00f3n fundamental implica que, se o laplaciano de formula_17 se integra sobre calquera volume que encerra o punto da fonte, ent\u00f3n\nA ecuaci\u00f3n de Laplace non cambia baixo un cambio de coordenadas, e ent\u00f3n p\u00f3dese esperar que a soluci\u00f3n fundamental se pode obter entre soluci\u00f3ns que dependen s\u00f3 da distancia formula_46 do punto da fonte. De escoller o volume dunha b\u00f3la de raio formula_82 arredor do punto da fonte, ent\u00f3n polo teorema da diverxencia de Gauss: \nEnt\u00f3n\nsobre unha esfera de raio formula_46 que ten como centro o punto da fonte e polo tanto \nUn argumento similar mostra que en d\u00faas dimensi\u00f3ns:\nFunci\u00f3n de Green.\nUnha funci\u00f3n de Green \u00e9 unha soluci\u00f3n fundamental que tam\u00e9n satisfai unha condici\u00f3n adecuada na fronteira formula_88 dun volume formula_36.formula_90 satisfai\nAgora se formula_17 \u00e9 calquera soluci\u00f3n da ecuaci\u00f3n de Poisson en formula_36:\ne formula_17 toma valores de fronteira formula_96 sobre formula_88, ent\u00f3n p\u00f3dese aplicar a identidade de Green, unha consecuencia do teorema da diverxencia, o cal satisfai\nAs notaci\u00f3ns formula_99 e formula_100 ref\u00edrense a derivadas normais a formula_88. En vista de que as condici\u00f3ns satisf\u00e1n formula_17 e formula_103, este resultado simplifica\nAs\u00ed a funci\u00f3n de Green describe a influencia de formula_51 e formula_96 en formula_107. Para o caso do interior dunha esfera de raio formula_82, a funci\u00f3n de Green pode obterse por medio da reflexi\u00f3n: o punto da fonte formula_109 a distancia formula_70 do centro da esfera refl\u00edctese ao longo da li\u00f1a radial ao punto formula_111 que \u00e9 nunha distancia\nObs\u00e9rvase que se formula_109 est\u00e1 dentro da esfera, ent\u00f3n formula_111 estar\u00e1 f\u00f3ra da esfera. A funci\u00f3n de Green est\u00e1 dada ent\u00f3n por \nonde formula_52 \u00e9 a distancia ao punto da fonte formula_109 e formula_118 \u00e9 a distancia ao punto reflectido formula_111. Unha consecuencia desta expresi\u00f3n para a funci\u00f3n de Green \u00e9 a f\u00f3rmula integral de Poisson. Sexan formula_70, formula_47 e formula_42 as compo\u00f1entes das coordenadas esf\u00e9ricas do punto da fonte formula_109. Aqu\u00ed formula_47 \u00e9 o \u00e1ngulo co eixe vertical, o cal \u00e9 contrario \u00e1 notaci\u00f3n matem\u00e1tica estadounidense, pero cumpre co est\u00e1ndar europeo e a pr\u00e1ctica da f\u00edsica. Ent\u00f3n a soluci\u00f3n da ecuaci\u00f3n de Laplace dentro da esfera est\u00e1 dada por \nonde\nUnha consecuencia simple desta f\u00f3rmula \u00e9 que se formula_17 \u00e9 unha funci\u00f3n harm\u00f3nica, ent\u00f3n o valor de formula_17 dentro da esfera \u00e9 o valor medio dos valores sobre a esfera. Esta propiedade de valor medio implica inmediatamente que funci\u00f3ns harm\u00f3nicas non constantes non poden tomar o seu valor m\u00e1ximo nun punto interior.\nElectrost\u00e1tica.\nNo espazo libre a ecuaci\u00f3n de Laplace de calquera potencial electroest\u00e1tico debe ser igual a cero xa que formula_70 (densidade de carga volum\u00e9trica) \u00e9 cero no espazo libre.\nA partir do gradiente do potencial obtense o campo el\u00e9ctrico\nTomando a diverxencia do campo el\u00e9ctrico obtense a ecuaci\u00f3n de Poisson, que relaciona o potencial el\u00e9ctrico coa densidade de carga\nNo caso particular do espazo libre (formula_132) a ecuaci\u00f3n de Poisson red\u00facese \u00e1 de Laplace.\nUsando o teorema da unicidade e mostrando que un potencial satisfai a ecuaci\u00f3n de Laplace (a segunda derivada de formula_133 deber\u00eda ser cero no espazo libre) e o potencial ten os valores correctos na fronteira, o potencial ent\u00f3n est\u00e1 univocamente definido.\nUn potencial que non satisfai a ecuaci\u00f3n de Laplace xunto coa condici\u00f3n de fronteira \u00e9 un potencial electroest\u00e1tico inv\u00e1lido."}
{"id": "383439", "revid": "23204", "url": "https://gl.wikipedia.org/wiki?curid=383439", "title": "Uni\u00f3n do Maghreb \u00c1rabe", "text": ""}
{"id": "383440", "revid": "48203", "url": "https://gl.wikipedia.org/wiki?curid=383440", "title": "Darkest Dungeon", "text": "Darkest Dungeon \u00e9 un videoxogo de rol desenvolvido e publicado polo estudo indepentente Red Hook Studios. O xogo, tras un per\u00edodo de desenvolvemento en \"Early Access\", publicouse o 16 de xaneiro de 2016 para Microsoft Windows e OS X, con adaptaci\u00f3ns para PlayStation 4, PlayStation Vita e Linux publicadas un mes despois.\nO xogador ten que administrar un elenco de personaxes para explorar diversos alxubes baixo unha mansi\u00f3n g\u00f3tica. O combate \u00e9 por quendas, e unha das caracter\u00edsticas principais do xogo \u00e9 o nivel de estr\u00e9s de cada personaxe que se incrementa a medida que avanza a exploraci\u00f3n e o combate.\nO xogo recibiu cr\u00edticas xeralmente positivas, e no 2016 chegou a m\u00e1is dun mill\u00f3n de copias vendidas.\nSecuela.\nRed Hook anunciou \"Darkest Dungeon 2\" en febreiro do 2019. A secuela foi lanzada en acceso anticipado o 26 de outubro de 2021, para Windows."}
{"id": "383441", "revid": "85894", "url": "https://gl.wikipedia.org/wiki?curid=383441", "title": "O Castro, Gaxate, A Lama", "text": "O Castro \u00e9 un lugar da parroquia de Gaxate, no concello pontevedr\u00e9s da Lama, na comarca de Pontevedra. Segundo o IGE, en 2016 ti\u00f1a dous habitantes (un home e unha muller)."}
{"id": "383442", "revid": "85894", "url": "https://gl.wikipedia.org/wiki?curid=383442", "title": "O Eido de Abaixo, Gaxate, A Lama", "text": "O Eido de Abaixo \u00e9 un lugar da parroquia de Gaxate, no concello pontevedr\u00e9s da Lama, na comarca de Pontevedra. Segundo o IGE, en 2016 ti\u00f1a 12 habitantes (8 homes e 4 mulleres)."}
{"id": "383444", "revid": "85894", "url": "https://gl.wikipedia.org/wiki?curid=383444", "title": "O Pereiral, Gaxate, A Lama", "text": "O Pereiral \u00e9 un lugar da parroquia de Gaxate, no concello pontevedr\u00e9s da Lama, na comarca de Pontevedra. Segundo o IGE, en 2016 ti\u00f1a catro habitantes (dous homes e d\u00faas mulleres)."}
{"id": "383446", "revid": "53322", "url": "https://gl.wikipedia.org/wiki?curid=383446", "title": "Acci\u00f3n Rexionalista Corsa", "text": ""}
{"id": "383451", "revid": "27155", "url": "https://gl.wikipedia.org/wiki?curid=383451", "title": "Olefina", "text": ""}
{"id": "383467", "revid": "44472", "url": "https://gl.wikipedia.org/wiki?curid=383467", "title": "N\u00f3dulo sinusal", "text": ""}
{"id": "383468", "revid": "44472", "url": "https://gl.wikipedia.org/wiki?curid=383468", "title": "Nodo sinusal", "text": ""}
{"id": "383477", "revid": "22795", "url": "https://gl.wikipedia.org/wiki?curid=383477", "title": "Conidio", "text": "Na micolox\u00eda, un conidio \u00e9 cada unha das esporas que, na reproduci\u00f3n asexual dos fungos, nacen nun aparello espor\u00edfero, do cal se desprenden cando chegan \u00e1 madureza, aparello deonominado conidi\u00f3foro.\n\u00c9 unha espora asexual inm\u00f3bil formada directamente a partir dunha hifa ou c\u00e9lula conidi\u00f3xena ou espor\u00f3xena. Aparecen en fungos: Zygomycetes, Ascomycetes e alg\u00fans Basidiomycetes. O termo Deuteromycetes est\u00e1 en desuso pois a tendencia actual \u00e9 se referir a estes fungos mediante os grupos principais mencionados aos que pertencen. A\u00ednda que moitas especies de fungos perderon a capacidade de producir estruturas sexuais e reprod\u00facense s\u00f3 asexualmente, \u00e9 pos\u00edbel situalos nalg\u00fan dos grandes grupos de fungos mencionados anteriormente, mediante an\u00e1lise morfol\u00f3xica ou molecular. O termo conidio util\u00edzase tam\u00e9n como sin\u00f3nimo de exospora, esporas das bacterias fungoides do grupo dos Actinomycetes, como as do x\u00e9nero \"Streptomyces\".\nOs conidios son esporas asexuais que a mi\u00fado est\u00e1n pigmentadas e son resistentes ao desecamento. Os conidios serven para espallar o fungo cara a novos h\u00e1bitats. Cando estes f\u00f3rmanse, a cor branca do micelio muda e toma a cor dos conidios que pode ser negra, verde azulada, vermella, amarela ou marr\u00f3n."}
{"id": "383478", "revid": "22795", "url": "https://gl.wikipedia.org/wiki?curid=383478", "title": "Asc\u00f3spora", "text": "Asc\u00f3spora \u00e9 unha espora (meiospora) que se produce no interior dun\u00a0asco. Esta clase de espora \u00e9 espec\u00edfica dos fungos clasificados como ascomicetos (Ascomycota).\nTipicamente un asco cont\u00e9n oito asc\u00f3sporas. As oito esporas son producidas pola combinaci\u00f3n dunha divisi\u00f3n redutora (meiose), seguida por unha divisi\u00f3n normal (mitose). A meiose transforma o n\u00facleo diploide orixinal do cigoto, con carga xen\u00e9tica 2n, en catro c\u00e9lulas haploides con carga xen\u00e9tica n.\nComo consecuencia da meiose, todo o ADN de ambos os dous sistemas dupl\u00edcase, para facer un total de catro sistemas. O n\u00facleo que cont\u00e9n os catro sistemas div\u00eddese en d\u00faas etapas, separ\u00e1ndose en catro novos n\u00facleos. Despois deste proceso, cada un dos catro duplicados experimenta unha divisi\u00f3n por mitose. Consecuentemente, o asco conter\u00e1 catro pares de esporas."}
{"id": "383479", "revid": "89787", "url": "https://gl.wikipedia.org/wiki?curid=383479", "title": "Tubo xerminativo", "text": "Un tubo xerminativo (en ingl\u00e9s:\"germ tube\") \u00e9 unha zona de excrecencia producida polas esporas dos fungos que liberan esporas durante a xerminaci\u00f3n. Tam\u00e9n recibe o nome de tubo xerminativo o producido polo crecemento do pole das plantas superiores.\nO tubo xerminativo difernciase, medra e desenv\u00f3lvese por mitose para crear hifas som\u00e1ticas.\nA \"proba do tubo xermnativo\" \u00e9 unha proba de dignose na cal unha mostra de esporas de fungos p\u00f3\u00f1ense en suspensi\u00f3n no soro do sangue e exam\u00ednase no microscopio para detectar os tubos xerminativos. Esta proba est\u00e1 particularmente indicada para colonias de cor crema en cultivos de fungos en laboratorio, nos cales unha proba positiva de tubo xerminativo \u00e9 indicativa da presenza do fungo \"Candida albicans\"."}
{"id": "383482", "revid": "6939", "url": "https://gl.wikipedia.org/wiki?curid=383482", "title": "CONMEBOL Libertadores", "text": ""}
{"id": "383484", "revid": "23204", "url": "https://gl.wikipedia.org/wiki?curid=383484", "title": "Comunidade (sociolox\u00eda)", "text": "Unha comunidade \u00e9 un grupo de persoas que viven en interacci\u00f3n nun lugar com\u00fan, e no que poden estar presente alg\u00fans intereses\u00a0com\u00fans, crenzas, recursos naturais, preferencias, necesidades, riscos, ou un n\u00famero doutras condici\u00f3ns que afectan \u00e1 identidade dos participantes e o seu grao de cohesi\u00f3n.\nEn sociolox\u00eda, o concepto de comunidade ten dado orixe a unha significativa debate, e os\u00a0soci\u00f3logos est\u00e1n a\u00ednda a chegar a un acordo sobre unha definici\u00f3n do termo. Hab\u00eda noventa e catro acepci\u00f3ns da palabra a mediados dos anos 1950.\nEn ecolox\u00eda, unha comunidade \u00e9 un grupo de organismos que interat\u00faan entre si e co mesmo h\u00e1bitat ou ambiente. En sociolox\u00eda, moitas veces referidos a un grupo que est\u00e1 organizado en torno a valores com\u00fans e cohesi\u00f3n social dentro dunha localidade xeogr\u00e1fica, compartida en xeral, en unidades sociais m\u00e1is grandes que unha casa, pero, dende a chegada de\u00a0Internet, non son necesariamente xeogr\u00e1ficas, xa que existen tam\u00e9n en comunidades en li\u00f1a.\nEtimolox\u00eda.\nA palabra \"comunidade\" deriva do franc\u00e9s antigo \"communit\u00e9\", que deriva \u00e1 s\u00faa vez do lat\u00edn \"communitas\" (\"cum\", \"con ou xuntos\" + \"munus\", \"don\"), un termo amplo para a comu\u00f1\u00f3n ou a\u00a0sociedade organizada.\nPrincipios de regulaci\u00f3n.\nAs comunidades son reguladas de acordo a uns principios b\u00e1sicos: adaptaci\u00f3n (os membros que queren formar unha parte intentan asimilar as normas internas), historicidade (a historia da comunidade, como tal, ten unha influencia sobre a situaci\u00f3n actual), recursos (elementos que os membros da comunidade po\u00f1en en xogo na s\u00faa interacci\u00f3n) e interdependencia (cada membro da comunidade afecta a todo e \u00e9 influenciado polo resto)."}
{"id": "383487", "revid": "65337", "url": "https://gl.wikipedia.org/wiki?curid=383487", "title": "Investimento", "text": "O investimento econ\u00f3mico ten varios significados relacionados entre si no eido empresarial, financeiro e econ\u00f3mico, e tam\u00e9n est\u00e1 relacionado co\u00a0aforro ou o aprazamento de consumo. Conceptualmente, o investimento difer\u00e9nciase tanto do consumo como do aforro: con respecto a este \u00faltimo, porque \u00e9 un gasto, un valor aproximado de desembolso, e non unha reserva ou cantidade de di\u00f1eiro retido; no que respecta \u00f3 consumo, porque non est\u00e1 dirixido en bens que producen utilidade ou satisfacci\u00f3n directa, sen\u00f3n a bens que son empregados para producir outros bens. Por\u00e9n, na pr\u00e1ctica, tales distinci\u00f3ns tenden a esvaecerse: hai bens que poden ser \u00f3 tempo de consumo e de investimento, segundo os fins alternativos para os cales son utilizados. O aforro, por outra banda, xeralmente \u00e9 colocado no interese, co obxecto de reservalo para eventualidades posteriores, unha das cales pode ser o investimento. M\u00e1is polo mi\u00fado, no mundo empresarial, sup\u00f3n aplicar recursos financeiros para a adquisici\u00f3n, renocaci\u00f3n ou mellora dos elementos de\u00a0activos fixos\u00a0co obxectivo de mellorar a capacidade produtiva da empresa. Para un particular ou a unha instituci\u00f3n financeira, a palabra investimento \u00e9 xeralmente tomado no sentido da colocaci\u00f3n do aforro a medio ou longo prazo, ou para a compra de activos financeiros, tales como por exemplo t\u00edtulos na bolsa.\nInvestimento empresarial.\nNo eido empresarial, o inverstimento \u00e9 o acto mediante o cal se empregan certos bens co obxectivo de obter uns ingresos ou rendas \u00f3 longo do tempo. O investimento ref\u00edrese \u00f3 emprego dun capital nalg\u00fan tipo de actividade econ\u00f3mica ou negocio, co obxectivo de incrementalo. Dito doutro xeito, consiste en renunciar a un consumo actual e certo, en troques de obter uns beneficios futuros e distribu\u00eddos no tempo.\nDende unha consideraci\u00f3n ampla, o investimento \u00e9 toda materializaci\u00f3n de medios financeiros en bens que van a ser utilizados nun proceso produtivo dunha empresa ou unidade econ\u00f3mica, e abranguer\u00eda a adquisici\u00f3n ora de bens de equipo, ora de materias primas, servizos etc. Dende unha ollada m\u00e1is rigorosa, o investimento abranguer\u00eda s\u00f3 os desembolsos de recursos financeiros dirixidos \u00e1 adquisici\u00f3n de instrumentos de produci\u00f3n, que a empresa empregar\u00e1 durante varios per\u00edodos econ\u00f3micos.\nNo caso particular de investimento financeiro, os recursos col\u00f3canse en t\u00edtulos, valores, e demais documentos financeiros, a cargo doutros entes, co obxecto de facer medrar os excedentes dispo\u00f1ibles por medio da percepci\u00f3n de rendementos, xuros, dividendos, variaci\u00f3ns de mercado, ou outros conceptos.\nPara a an\u00e1lise econ\u00f3mica dun investimento pode reducirse a mesma \u00e1s correntes de pagos e ingresos que orixina, considerado cada un no intre preciso no que se produce.\nAs tres variables do investimento privado.\nAs cantidades adicadas para inversi\u00f3ns dos axentes dependen de varios factores. Os tres factores que condicionan m\u00e1is decisivamente esas cantidades son:"}
{"id": "383488", "revid": "5863", "url": "https://gl.wikipedia.org/wiki?curid=383488", "title": "Verduras", "text": ""}
{"id": "383489", "revid": "98629", "url": "https://gl.wikipedia.org/wiki?curid=383489", "title": "Contracepci\u00f3n", "text": "A contracepci\u00f3n ou control da natalidade \u00e9 o uso dalg\u00fan tipo de m\u00e9todo anticonceptivo coa finalidade de evitar a concepci\u00f3n. A palabra contracepci\u00f3n v\u00e9n do lat\u00edn \"contra\" (\u00eddem) e \"conceptio\" ou \"concipere\"\u00a0'concibir', 'formaci\u00f3n dun novo ser'. A\u00a0Organizaci\u00f3n Mundial da Sa\u00fade define a contracepci\u00f3n como o uso de axentes, dispositivos, m\u00e9todos ou procedementos para reducir a probabilidade de concepci\u00f3n ou para evitala. Os procedementos empregados deben ser temporais e reversibles, se non \u00e9 de\u00a0esterilizaci\u00f3n (castraci\u00f3n, vasectom\u00eda e ligadura de trompas).\nA contracepci\u00f3n \u00e9 un tema controvertido politicamente e eticamente, en moitas culturas e relixi\u00f3ns e, a\u00ednda que \u00e9 moito menos controvertido que o\u00a0aborto, hai grupos que se opo\u00f1en a el. A oposici\u00f3n non \u00e9 heterox\u00e9nea: alg\u00fans son de oposici\u00f3n a calquera forma de contracepci\u00f3n ag\u00e1s a abstinencia, outros son a oposici\u00f3n a calquera forma de contracepci\u00f3n que eles consideran \"non natural\" e, finalmente, outros aceptan calquera forma de contracepci\u00f3n que impide a fecundaci\u00f3n do \u00f3vulo, pero op\u00f3\u00f1ense a calquera m\u00e9todo que impida que un \u00f3vulo xa fecundado se adhira \u00f3 \u00fatero."}
{"id": "383490", "revid": "23204", "url": "https://gl.wikipedia.org/wiki?curid=383490", "title": "Control da natalidade", "text": ""}
{"id": "383491", "revid": "23204", "url": "https://gl.wikipedia.org/wiki?curid=383491", "title": "M\u00e9todo anticonceptivo", "text": ""}
{"id": "383492", "revid": "23204", "url": "https://gl.wikipedia.org/wiki?curid=383492", "title": "Ciencia da informaci\u00f3n", "text": "A ciencia da informaci\u00f3n \u00e9 un campo interdisciplinar que se encarga da an\u00e1lise, colecci\u00f3n, clasificaci\u00f3n, manipulaci\u00f3n, almacenamento, consulta, movemento, diseminaci\u00f3n, e protecci\u00f3n da informaci\u00f3n. Practicantes dentro e f\u00f3ra do campo estudan a aplicaci\u00f3n e o uso do co\u00f1ecemento en organizaci\u00f3ns xunto coa interacci\u00f3n entre persoas, organizaci\u00f3ns, e calquera sistemas de informaci\u00f3n existente coa finalidade de crear, substitu\u00edr, mellorar ou entender os\u00a0sistemas de informaci\u00f3n. A ciencia da informaci\u00f3n \u00e9 a mi\u00fado (erradamente) considerada unha p\u00f3la de inform\u00e1tica; por\u00e9n, emprega a ciencia inform\u00e1tica e \u00e9 un amplo campo interdisciplinario que non s\u00f3 incorpora elementos da\u00a0inform\u00e1tica, sen\u00f3n tam\u00e9n doutros campos como a ciencia da arquivaci\u00f3n, a\u00a0ciencia cognitiva, o\u00a0comercio, as\u00a0comunicaci\u00f3ns, a\u00a0lei, a\u00a0bibliotecolox\u00eda, a\u00a0museolox\u00eda, a\u00a0administraci\u00f3n, as\u00a0matem\u00e1ticas, a\u00a0filosof\u00eda, a\u00a0pol\u00edtica p\u00fablica, as\u00a0ciencias sociais, as\u00ed como todos os campos de estudo porque a informaci\u00f3n existe en todos os campos."}
{"id": "383493", "revid": "89787", "url": "https://gl.wikipedia.org/wiki?curid=383493", "title": "Mandato do Ceo", "text": "O \u00abMandato do Ceo\u00bb, mandato celeste ou mandato celestial (en ; \"Tian Ming\")\u2014 foi un principio empregado para xustificar o poder do\u00a0emperador da China e para explicar a conveniencia do cargo. Segundo esta crenza, o Ceo confer\u00eda o seu mandato a un gobernante xunto, chamado o Fillo do Ceo. O mandato do ceo depende da virtude do emperador; se este non cumpre as s\u00faas obrigas como emperador, perde o mandato e, polo tanto, o dereito a ser emperador. O mandato do Ceo \u00e9 transferido ent\u00f3n a quen fose mellor para esta posici\u00f3n e este ti\u00f1a o poder de transferir os t\u00edtulos a outros. O feito de que un gobernante fose derrocado era interpretado como unha indicaci\u00f3n de que o gobernante perdera o mandato do Ceo. Ademais, foi tam\u00e9n unha crenza com\u00fan de que os desastres naturais, tales como a fame e inundaci\u00f3ns, foron outros sinais do desacordo do Ceo co gobernante presente, polo tanto, moitas veces foron seguidos por revoltas dos cidad\u00e1ns que estaban a interpretar os acontecementos ambientais como sinais de protesta do Ceo.\nO mandato do Ceo non require que un gobernante lex\u00edtimo sexa de familia nobre, e as dinast\u00edas moitas veces ti\u00f1an a s\u00faa orixe en persoas com\u00fans (como a dinast\u00eda Han, e a Ming). O mandato do Ceo non ti\u00f1a ningunha limitaci\u00f3n temporal, s\u00f3 depend\u00eda da actuaci\u00f3n xusta e capaz do gobernante e dos seus herdeiros. \u00d3\u00a0longo da historia da China, os per\u00edodos de pobreza e desastres naturais, moitas veces coincidiron con cambios din\u00e1sticos xa que se considerou que o gobernante non era digno e era preciso que fose substitu\u00eddo.\nO concepto do mandato do Ceo foi empregado por primeira vez para apoiar o reinado dos reis da dinast\u00eda Zhou (1046-256 aC) e o correspondente colapso da dinast\u00eda anterior, a\u00a0Shang (1600-1046 ac). \u00d3\u00a0longo da historia da China foi aplicada para o mandato dos emperadores, inclu\u00edndo as monarqu\u00edas dos outros grupos \u00e9tnicos diferentes dos han, como no caso da dinast\u00eda Qing. Este concepto foi aplicado tam\u00e9n nos pa\u00edses veci\u00f1os da China, como Corea e Vietnam. Unha situaci\u00f3n semellante ocorreu dende o establecemento do reinado de Ahom\u00a0no reino de\u00a0Assam , no sueste de\u00a0Asia."}
{"id": "383494", "revid": "23204", "url": "https://gl.wikipedia.org/wiki?curid=383494", "title": "M\u00e9todo contraceptivo", "text": ""}
{"id": "383495", "revid": "89787", "url": "https://gl.wikipedia.org/wiki?curid=383495", "title": "Tarxeta de cr\u00e9dito", "text": "Unha tarxeta de cr\u00e9dito \u00e9 unha tarxeta de pl\u00e1stico cunha banda magn\u00e9tica, moitas veces acompa\u00f1ada por un microchip, e un n\u00famero sobreimpreso que se emprega para facer pagos en todos os establecementos que aceptan o servizo, sen ter que usar cartos e ata un determinado l\u00edmite estabelecido pola tarxeta do banco emisor. Unha tarxeta de cr\u00e9dito \u00e9 diferente dunha tarxeta de cargos, na que se require que o saldo sexa pagado na s\u00faa totalidade cada mes.\nHistoria.\nA tarxeta de cr\u00e9dito foi o sucesor dunha variedade de esquemas de cr\u00e9dito de comerciantes. Foi empregada por vez primeira na d\u00e9cada de 1920, nos Estados Unidos, para vender combustible a un certo n\u00famero de propietarios de veh\u00edculos. En 1938, varias empresas comezaron a aceptar as tarxetas doutros.\nO concepto de usar unha tarxeta para facer compras xurdiu en\u00a01887, por Edward Bellamy e descr\u00edbeo na s\u00faa novela \"Looking Backward\". Bellamy usa o termo expl\u00edcito \"Tarxeta de cr\u00e9dito\" once veces na s\u00faa novela (Cap\u00edtulos 9, 10, 11, 13, 25 e 26) e 3 veces (Cap\u00edtulos 4, 8 e 19) na s\u00faa secuela, \"Equality\"."}
{"id": "383496", "revid": "89787", "url": "https://gl.wikipedia.org/wiki?curid=383496", "title": "Estudos de medios", "text": "Os\u00a0estudos de medios\u00a0son unha disciplina e campo de estudo que trata sobre o contido, a historia e os efectos dos distintos medios de comunicaci\u00f3n; en particular, os medios de comunicaci\u00f3n de masas (en ingl\u00e9s, \"mass media\"). Os estudos de medios de comunicaci\u00f3n pode acudir \u00e1s tradici\u00f3ns das ciencias sociais e das humanidades, pero especialmente en disciplinas b\u00e1sicas da\u00a0comunicaci\u00f3n de masas, comunicaci\u00f3n, ciencias da comunicaci\u00f3n e os estudos\u00a0da comunicaci\u00f3n. Os investigadores tam\u00e9n poden desenvolver e empregar teor\u00edas e m\u00e9todos de varias disciplinas, inclu\u00edndo estudos culturais, ret\u00f3rica (inclu\u00edndo a\u00a0ret\u00f3rica dixital), filosof\u00eda, teor\u00eda da literatura, psicolox\u00eda, ciencias pol\u00edticas, econom\u00eda pol\u00edtica, econom\u00eda, sociolox\u00eda, antropolox\u00eda, social teor\u00eda,\u00a0historia e cr\u00edtica da arte, teor\u00eda, teor\u00eda cinematogr\u00e1fica, teor\u00eda feminista e da teor\u00eda da informaci\u00f3n.\nDesenvolvemento.\nEscola de Chicago.\nMalia que a\u00ednda non se chamaban como tal, as ra\u00edces dos estudos de comunicaci\u00f3n at\u00f3panse na\u00a0escola de Chicago e en pensadores como John Dewey, Charles Horton Cooley e George Herbert Mead. Estes autores situaron a sociedade estadounidense na c\u00faspide dun cambio social positivo cara a democracia pura. Mead argumenta que, para que exista un ideal da sociedade, deben ter desenvolvido unha forma de comunicaci\u00f3n que permita a cada individuo apreciar as actitudes, puntos de vista e diferentes posici\u00f3ns dos outros, e que, \u00f3 mesmo tempo lle permita ser comprendidos polos outros. Mead cre que esta \"novos medios\" permitir\u00edan que os seres humanos simpaticen cos outros e que, polo tanto, se movan cara a un \"ideal de sociedade humana\". Onde Mead ve un ideal de sociedade, Dewey chama a \"gran comunidade\" e, ademais, defende a hip\u00f3tese de que os seres humanos son intelixentes de abondo para se autogobernar, e que este co\u00f1ecemento \u00e9 \"unha funci\u00f3n de asociaci\u00f3n e de comunicaci\u00f3n\".\u00a0Do mesmo xeito, Cooley afirma que a pol\u00edtica de comunicaci\u00f3n fai que sexa posible a\u00a0opini\u00f3n p\u00fablica, o que, \u00e1 s\u00faa vez, promove a democracia. Cada un destes autores representan a atenci\u00f3n da\u00a0escola de Chicago en comunicaci\u00f3n electr\u00f3nica como un facilitador da democracia, a s\u00faa fe no electorado informado, e o seu foco no individuo sobre a masa."}
{"id": "383497", "revid": "1987", "url": "https://gl.wikipedia.org/wiki?curid=383497", "title": "Sociedade aberta", "text": "A sociedade aberta \u00e9 un concepto que foi orixinalmente creado polo fil\u00f3sofo Henri Bergson. Segundo el, esas sociedades te\u00f1en gobernos que son tolerantes e responden os desexos e inquietudes da cidadan\u00eda con sistemas pol\u00edticos transparentes e flexibles. Os \u00f3rganos do Estado non mante\u00f1en segredos entre si ou do p\u00fablico. Nin o goberno nin a sociedade son autoritarios e o co\u00f1ecemento com\u00fan ou social pertence a todos. A liberdade pol\u00edtica e os\u00a0dereitos humanos son os principios fundamentais que rexen a sociedade aberta.\nNa definici\u00f3n de Karl Popper, atopada no seu libro de dous volumes \"The Open Society and Its Enemies\" a \"\"sociedade aberta\" \u00e9 aquela que se asegura de que seus l\u00edderes poidan ser destitu\u00eddos sen a necesidade de derramamento de sangue, por oposici\u00f3n \u00e1s sociedades autoritarias nas cales unha violenta revoluci\u00f3n ou un golpe de estado se fai necesario para alterar o seu liderado. Engade que nunha \"sociedade aberta\" \"os individuos encaran decisi\u00f3ns persoais\", por oposici\u00f3n \u00e1s \"sociedades m\u00e1xicas\", \"tribais\" \"ou\" \"coleticvistas\"\"..\nO concepto de \"sociedade aberta\" de Popper \u00e9 m\u00e1is epistemol\u00f3xico que pol\u00edtico. De acordo coa s\u00faa teor\u00eda, o feito de que o co\u00f1ecemento humano \u00e9 provisional e imperfecto implica a necesidade de que as sociedades estean abertas a distintos puntos de vista. Pretensi\u00f3ns \u00f3 dominio de certos co\u00f1ecementos e da verdade final conducen \u00e1 imposici\u00f3n dunha \u00fanica versi\u00f3n da realidade. Contrastando con iso, nunha \"\"sociedade aberta\" cada cidad\u00e1n debe formar a s\u00faa propia opini\u00f3n sobre a realidade e para iso \u00e9 necesario ter liberdade de expresi\u00f3n e de pensamentos, e o mantemento de instituci\u00f3ns legais e culturais que a favorezan. Unha \"sociedade aberta\"\" tam\u00e9n debe ser pluralista e multicultural para que se poida beneficiar da an\u00e1lise do maior n\u00famero de puntos de vista nos seus problemas."}
{"id": "383498", "revid": "1987", "url": "https://gl.wikipedia.org/wiki?curid=383498", "title": "Colexio profesional", "text": "Colexio profesional ou\u00a0colexio oficial\u00a0\u00e9 unha organizaci\u00f3n polo xeral sen \u00e1nimo de lucro, de car\u00e1cter gremial, no que o interese dos seus membros est\u00e1 na s\u00faa profesi\u00f3n e no interese p\u00fablico. Int\u00e9grana os que exercen as chamadas profesi\u00f3ns liberais e est\u00e1 amparada polo Estado. Os seus membros asociados co\u00f1\u00e9cense como colexiados. Cando un ten por obxecto de dedicaci\u00f3n as autividades manuais ou artes\u00e1s ch\u00e1mase segundo a forma tradicional: gremio. O obxectivo dos colexios profesionais \u00e9 ordenar o exercicio das profesi\u00f3ns, representalas en exclusividade e defender os intereses dos colexiados, al\u00e9n de velar pola boa labor profesional e pola pr\u00e1ctica dunha \u00e9tica de traballo. Un colexio profesional \u00e9 de interese para os profesionais porque proporciona vantaxes fiscais e protecci\u00f3n para a compa\u00f1\u00eda.\nOs roles destas asociaci\u00f3ns profesionais t\u00e9\u00f1ense definido como: \"Un grupo de persoas dunha ocupaci\u00f3n co\u00f1ecida a quen se lles encomenda manter o control ou a supervisi\u00f3n da pr\u00e1ctica lex\u00edtima da s\u00faa ocupaci\u00f3n;\" tam\u00e9n como un axente activo \"para salvagardar o interese p\u00fablico;\" organizaci\u00f3ns que \"representan o interese dos profesionais,\" e por iso \"act\u00faan para manter a s\u00faa posici\u00f3n privilexiada e poderosa como organizaci\u00f3n.\"\nEn\u00a0Europa, te\u00f1en implantaci\u00f3n principalmente nos estados do\u00a0Mediterr\u00e1neo:\u00a0Francia, Espa\u00f1a, Italia\u00a0e\u00a0Portugal."}
{"id": "383499", "revid": "23204", "url": "https://gl.wikipedia.org/wiki?curid=383499", "title": "Colexio oficial", "text": ""}
{"id": "383500", "revid": "23204", "url": "https://gl.wikipedia.org/wiki?curid=383500", "title": "Hackney (cabalo)", "text": "O Hackney \u00e9 unha raza reco\u00f1ecida de cabalo que foi desenvolvida en Gran Breta\u00f1a. En d\u00e9cadas recentes, a cr\u00eda do Hackney foi conducida cara a producir cabalos que fosen ideais para o tiro de carruaxes. Son unha raza alta e elegante que \u00e9 popular nos eventos de tiro. Os Hackneys pos\u00faen boa estamina, e son quen de trotar\u00a0a alta velocidade en per\u00edodos estendidos de tempo.\nHistoria.\nA raza foi desenvolvida no s\u00e9culo XIV en Norfolk, cando o rei de Inglaterra requiriu cabalos elegantes pero poderosos e cun excelente trote para ser empregados con diferentes obxectivos na monta. Xa que os cami\u00f1os e estradas eran moi rudimentarios nesa \u00e9poca, os Hackneys eran naquela \u00e9poca un cabalo de monta, sendo o xeito m\u00e1is com\u00fan de transporte. Por\u00e9n, os cabalos trotadores eran m\u00e1is convenientes como cabalos de guerra. Como resultado, en 1542 o rei Henrique VIII requiriu \u00f3s seus s\u00fabditos ricos que gardasen un n\u00famero determinado de cabalos trotadores para o seu uso na cr\u00eda."}
{"id": "383501", "revid": "89787", "url": "https://gl.wikipedia.org/wiki?curid=383501", "title": "Lipizzan", "text": "O Lipizzan ou Lipizzaner (en , en , en , en , en ), \u00e9 unha raza de cabalo que xurdiu no s\u00e9culo XVIII no cruzamento de eguas nativas mestizas de napolitanos e b\u00e9rberes con cinco gara\u00f1\u00f3ns andaluces seleccionados e importados dende\u00a0Andaluc\u00eda,\u00a0Espa\u00f1a, al\u00e9n de cruzamentos con gara\u00f1\u00f3ns\u00a0\u00e1rabes; a Escola Espa\u00f1ola de Equitaci\u00f3n de Viena, Austria, fundada en 1729 \u00e9 unha homenaxe a este gara\u00f1\u00f3ns andaluces formadores desta raza na cal demostran a \"haute \u00e9cole\" de movementos do adestramento cl\u00e1sico, inclu\u00edndo o alto control, pulos estilizados e outros movementos. O cabalo Lipizzan pos\u00fae este nome en homenaxe as terras eslovenas de Lipitza, e popularizouse a trav\u00e9s da casa dos Habsburgos, no s\u00e9culo XVIII.\nEse cabalo exhibe membros poderosos, garupa chata e cabeza forte. A s\u00faa crina, longa e sedosa, lembra a do andaluz. O poldro nace negro e, co pasar do tempo, t\u00f3rnase branco.\u00a0As li\u00f1axes consideradas puras comprenden s\u00f3 cinco familias, cada unha descendente dun reprodutor andaluz formador da raza, cuxo nome debe figurar no patr\u00f3nimo completo de cada individuo.\nOs Lipizzans est\u00e1n reco\u00f1ecidos en Eslovenia como animal nacional, e nas moedas eslovenas de 20 c\u00e9ntimos aparecen unha parella deles."}
{"id": "383502", "revid": "23204", "url": "https://gl.wikipedia.org/wiki?curid=383502", "title": "Lipizzaner", "text": ""}
{"id": "383503", "revid": "56817", "url": "https://gl.wikipedia.org/wiki?curid=383503", "title": "Cabalo American Quarter", "text": "O cabalo American Quarter\u00a0\u00e9 unha raza de cabalo orixinaria dos Estados Unidos. Comezou a formarse coa chegada dos europeos \u00f3 continente norteamericano, \u00f3 redor de 1611, polo cruzamento dos cabalos tra\u00eddos polos ingleses e espa\u00f1ois, e cabalos de ind\u00edxenas (\"mustang\"), tam\u00e9n de ascendencia ib\u00e9rica. Posteriormente, dezasete gara\u00f1\u00f3ns e eguas, orixinalmente purosangue ingleses, foron levados \u00f3s Estados Unidos. Entre os purosangues ingleses importados figura \"Janus\" un fillo de \"Godolphin Barb\".\nCo tempo xurdiu un equino compacto e bastante musculoso, quen de percorrer distancias curtas a gran velocidade. O primeiro \"Stud Book\" con rexistro xeneal\u00f3xico da raza comezou en 1941, en\u00a0Texas. O rexistro para cabalo American Quarter a\u00ednda acepta a inclusi\u00f3n de purosangues ingleses, ou sexa, ac\u00e9ptanse cruzamentos QM \u00d7 QM ou \"PSI\" \u00d7 QM."}
{"id": "383504", "revid": "23204", "url": "https://gl.wikipedia.org/wiki?curid=383504", "title": "American Quarter", "text": ""}
{"id": "383505", "revid": "23204", "url": "https://gl.wikipedia.org/wiki?curid=383505", "title": "Cabalo americano cuarto de milla", "text": ""}
{"id": "383506", "revid": "1576", "url": "https://gl.wikipedia.org/wiki?curid=383506", "title": "Almac\u00e9n", "text": "Un almac\u00e9n \u00e9 un lugar ou espazo f\u00edsico para a almacenaxe de bens dentro da cadea de subministraci\u00f3n. Os almac\u00e9ns son unha infraestrutura imprescindible para a actividade de todo tipo de axentes econ\u00f3micos (agricultores, gandeiros, mineiros, industriais, transportistas, importadores, exportadores, comerciantes, intermediarios, consumidores finais etc.) Constit\u00faen unha parte habitual das explotaci\u00f3ns agrarias e gandeiras (en moitos casos formando parte da vivenda rural tradicional ou de construci\u00f3ns peculiares), as\u00ed como de f\u00e1bricas, pol\u00edgonos industriais e instalaci\u00f3ns industriais de todo tipo, e dos espazos dedicados ao transporte (portos, aeroportos, instalaci\u00f3ns ferroviarias) e o comercio (centros comerciais, grandes superficies). Tam\u00e9n se denomina \u00abalmac\u00e9n\u00bb, especialmente en Hispanoam\u00e9rica, ao propio estabelecemento de comercio comerciante polo mi\u00fado (tenda de ultramarinos).\nProdutos almacenados.\nNun almac\u00e9n p\u00f3dense depositar tanto materias primas, como o produto semiterminado ou o produto terminado \u00e1 espera de ser transferido ao seguinte elo da cadea de subministraci\u00f3n. P\u00f3dense tam\u00e9n atopar embalaxes, pezas de recambio, pezas de mantemento...\nServe como centro regulador do fluxo de mercador\u00edas entre a dispo\u00f1ibilidade e a necesidade de fabricantes, comerciantes e consumidores.\nInfraestruturas.\nNormalmente son construci\u00f3ns grandes e planas nas zonas industriais das cidades.\nMaquinaria de manipulaci\u00f3n.\nA mi\u00fado dispo\u00f1en de carreti\u00f1as elevadoras frontais, apiladoras ou transpaletas para a manipulaci\u00f3n de mercador\u00edas que son xeralmente depositadas en pal\u00e9s estandarizados. Segundo o tipo de mercador\u00eda almacenada p\u00f3dese tam\u00e9n atopar m\u00e1quinas m\u00e1is espec\u00edficas como ponte guindastre ou guindastres.\nAlg\u00fans almac\u00e9ns est\u00e1n completamente automatizados, sen contar apenas con traballadores no seu interior. Nestes casos, a manipulaci\u00f3n de mercador\u00eda real\u00edzase con \u00abtranselevadores\u00bb, m\u00e1quinas de almacenaxe e desalmacenaje coordinadas por controladores programables e computadores co software apropiado.\nEstes almac\u00e9ns automatizados util\u00edzanse con frecuencia para gardar mercador\u00edas de temperatura controlada, pois a dispo\u00f1ibilidade de espazo \u00e9 menor debido ao alto custo que a refrixeraci\u00f3n sup\u00f3n para a empresa. Tam\u00e9n se empregan para materiais ou mercador\u00edas que debido ao seu perigo no manipulado, ou a s\u00faa elevada rotaci\u00f3n do inventario rendibilizan o elevado custo que sup\u00f3n a posta en marcha deste tipo de instalaci\u00f3ns.\nProcesos dentro do almac\u00e9n.\nOs procesos com\u00fans dun almac\u00e9n son\u00a0:\nA xesti\u00f3n dentro do almac\u00e9n do movemento das mercador\u00edas (localizaci\u00f3n, inventarios...) real\u00edzase a trav\u00e9s dalg\u00fan sistema inform\u00e1tico de tipo SXA.\nEvoluci\u00f3n.\nA maior tensi\u00f3n de fluxos entre a oferta e a demanda, orixinou un pequeno declive dos almac\u00e9ns tradicionais debido \u00e1 introduci\u00f3n gradual de sistemas de produci\u00f3n baseados no JIT (\"Just In Time\"), que \u00e9 un conxunto de t\u00e9cnicas dese\u00f1adas para mellorar a taxa interna de retorno dun negocio base\u00e1ndose na eliminaci\u00f3n ou dr\u00e1stica reduci\u00f3n de cualqueir tipo de produto almacenado.\nA pesar disto e do asesoramento ofrecido por consultoras especializadas, a distancia entre o fabricante e o vendedor creceu considerablemente en moitos aspectos sendo conveniente alg\u00fan almac\u00e9n por pa\u00eds ou por rexi\u00f3n nunha cadea de subministraci\u00f3n para certas gamas de produtos.\nO obxectivo primordial das empresas que introducen un sistema de almac\u00e9ns na s\u00faa cadea de subministraci\u00f3n \u00e9 a optimizaci\u00f3n do \u00abnivel de servizo\u00bb ofrecido ao cliente, con criterio de rendibilidade. Para iso empr\u00e9ganse t\u00e9cnicas derivadas da enxe\u00f1ar\u00eda\u00a0e da investigaci\u00f3n de operaci\u00f3ns enfocadas sobre aspectos vitais como a localizaci\u00f3n do ou dos almac\u00e9ns, distribuci\u00f3n tanto interna como externa do espazo nos mesmos, elecci\u00f3n do tipo de estrutura de almacenaxe adecuada, xesti\u00f3n eficaz dos percorridos e manipulaci\u00f3ns dentro do almac\u00e9n, optimizaci\u00f3n do espazo de carga nos diferentes medios de transporte, creaci\u00f3n de rutas de transporte tendentes a reducir desprazamentos ou a maximizar a carga transportada e dese\u00f1o de sistemas de xesti\u00f3n e administraci\u00f3n \u00e1xiles."}
{"id": "383507", "revid": "89787", "url": "https://gl.wikipedia.org/wiki?curid=383507", "title": "Fotod\u00edodo", "text": "Un fotod\u00edodo \u00e9 un semicondutor constru\u00eddo cunha uni\u00f3n PN, sensible \u00e1 incidencia da luz visible ou infravermella.\u00a0Para que o seu funcionamento sexa correcto se polariza inversamente, co que se producir\u00e1 unha certa circulaci\u00f3n de corrente cando sexa excitado pola luz. Debido \u00e1 s\u00faa construci\u00f3n, os fotod\u00edodos comp\u00f3rtanse como c\u00e9lulas fotovoltaicas, \u00e9 dicir, iluminados en ausencia dunha fonte exterior de enerx\u00eda xeran unha corrente moi pequena co positivo no \u00e1nodo e o negativo no c\u00e1todo.\nPrincipio de operaci\u00f3n.\nUn fotod\u00edodo \u00e9 unha uni\u00f3n PN ou estrutura P-I-N. Cando un feixe de luz de suficiente enerx\u00eda incide no d\u00edodo, excita un electr\u00f3n d\u00e1ndolle movemento e crea un oco con carga positiva. Se a absorci\u00f3n ocorre na zona de esgotamento da uni\u00f3n, ou a unha distancia de difusi\u00f3n del, estes portadores son retirados da uni\u00f3n polo campo da zona de esgotamento, producindo unha fotocorrente. Os portadores son almacenados na xuntura da uni\u00f3n ata o momento da s\u00faa lectura. O ancho desta xuntura limita a s\u00faa capacidade de almacenamento. A medida que os electr\u00f3ns, formula_1, son acumulados a voltaxe a trav\u00e9s do condensador red\u00facese baixo:\nformula_2 \nTras a lectura a voltaxe volve ao seu valor orixinal. Se o n\u00famero de electr\u00f3ns e moi alto, a voltaxe red\u00facese a cero, causando un efecto de saturaci\u00f3n. \nOs d\u00edodos te\u00f1en un sentido normal de circulaci\u00f3n de corrente, que se chama polarizaci\u00f3n directa. Nese sentido o d\u00edodo deixa pasar a corrente el\u00e9ctrica e practicamente non o permite no inverso. No fotod\u00edodo a corrente (que var\u00eda cos cambios da luz) \u00e9 a que circula en sentido inverso ao permitido pola xuntura do d\u00edodo. \u00c9 dicir, para o seu funcionamento o fotod\u00edodo \u00e9 polarizado de maneira inversa. Producirase un aumento da circulaci\u00f3n de corrente cando o d\u00edodo \u00e9 excitado pola luz. En ausencia de luz a corrente presente \u00e9 moi pequena e recibe o nome de corrente de escuridade.\nOs fotod\u00edodos de avalancha\u00a0te\u00f1en unha estrutura similar, pero traballan con voltaxes inversas maiores. Isto permite aos portadores de carga fotoxenerados ser multiplicados na zona de avalancha do d\u00edodo, resultando nunha ganancia interna, que incrementa a resposta do dispositivo.\nTodo isto bas\u00e9ase no manual do fabricante.\nComposici\u00f3n.\nO material empregado na composici\u00f3n dun fotod\u00edodo \u00e9 un factor cr\u00edtico para definir as s\u00faas propiedades. Adoitan estar compostos de silicio, sensible \u00e1 luz visible (lonxitude de onda de at\u00e9 1\u00a0\u00b5m); xermanio para luz infravermella (lonxitude de onda at\u00e9 aprox. 1,8\u00a0\u00b5m ); ou de calquera outro material semicondutor.\nTam\u00e9n \u00e9 posible a fabricaci\u00f3n de fotod\u00edodos para o seu uso no campo dos infravermellos medios (lonxitude de onda entre 5 e 20\u00a0\u00b5m), pero estes requiren refrixeraci\u00f3n por nitr\u00f3xeno l\u00edquido.\nAntigamente fabric\u00e1banse expos\u00edmetros cun fotod\u00edodo de selenio dunha superficie ampla.\nInvestigaci\u00f3n.\nA investigaci\u00f3n a nivel mundial neste campo c\u00e9ntrase (ao redor de 2005) especialmente no desenvolvemento de c\u00e9lulas solares econ\u00f3micas, miniaturizaci\u00f3n e mellora dos sensores CCD e CMOS, as\u00ed como de fotod\u00edodos m\u00e1is r\u00e1pidos e sensibles para o seu uso en telecomunicaci\u00f3ns con fibra \u00f3ptica.\nDesde 2005\u00a0existen tam\u00e9n semicondutores org\u00e1nicos. A empresa \"NANOIDENT Technologies\" foi a primeira no mundo en desenvolver un fotodetector org\u00e1nico, baseado en fotod\u00edodos org\u00e1nicos."}
{"id": "383508", "revid": "85894", "url": "https://gl.wikipedia.org/wiki?curid=383508", "title": "Venus Williams", "text": "Venus Williams, nada en Lynwood (California) o 17 de xu\u00f1o de 1980, \u00e9 unha tenista profesional estadounidense.\nTraxectoria.\nGa\u00f1ou 49 t\u00edtulos da WTA entre os que destacan sete Grand Slam; cinco Wimbledon (2000, 2001, 2005, 2007, 2008) e dous US Open (2000, 2001), tam\u00e9n acadou a medalla de ouro individual nos xogos de Sydney e a de dobres xunto a s\u00faa irm\u00e1 Serena Williams en Sydney, Pequ\u00edn e Londres.\nEn xu\u00f1o de 2017 ocupaba o posto n\u00famero 11, na clasificaci\u00f3n da WTA. Foi n\u00famero un mundial durante once semanas en tres ocasi\u00f3ns descontinuas."}
{"id": "383509", "revid": "1576", "url": "https://gl.wikipedia.org/wiki?curid=383509", "title": "Almac\u00e9n de datos", "text": "No contexto da inform\u00e1tica, un almac\u00e9n de datos (do ingl\u00e9s data warehouse) \u00e9 unha colecci\u00f3n de datos orientada a un determinado \u00e1mbito (empresa, organizaci\u00f3n etc.), integrado, non vol\u00e1til e variable no tempo, que axuda \u00e1 toma de decisi\u00f3ns na entidade na que se utiliza. \u00dasase para reportaxes e an\u00e1lises de datos e consid\u00e9rase un compo\u00f1ente meollo da intelixencia empresarial. Tr\u00e1tase, sobre todo, dun expediente completo dunha organizaci\u00f3n, m\u00e1is al\u00f3 da informaci\u00f3n transaccional e operacional, almacenado nunha base de datos dese\u00f1ada para favorecer a an\u00e1lise e a divulgaci\u00f3n eficiente de datos (especialmente OLAP, procesamento anal\u00edtico en li\u00f1a). O almacenamento dos datos non debe usarse con datos de uso actual. Os almac\u00e9ns de datos conte\u00f1en a mi\u00fado grandes cantidades de informaci\u00f3n que se subdividen \u00e1s veces en unidades l\u00f3xicas m\u00e1is pequenas dependendo do subsistema da entidade do que procedan ou para o que sexan necesario.\nData marts.\nOs Data marts son subconxuntos de datos dun data warehouse para \u00e1reas espec\u00edficas.\nEntre as caracter\u00edsticas dun data mart destacan:\nVantaxes e inconvenientes dos almac\u00e9ns de datos.\nVantaxes.\nHai moitas vantaxes polas que \u00e9 recomendable usar un almac\u00e9n de datos. Algunhas delas son:\nInconvenientes.\nUtilizar almac\u00e9ns de datos tam\u00e9n exp\u00f3n alg\u00fans inconvenientes, alg\u00fans deles son:"}
{"id": "383510", "revid": "8934", "url": "https://gl.wikipedia.org/wiki?curid=383510", "title": "Vela (tea)", "text": "Unha vela\u00a0\u00e9 toda superficie \u2014xeralmente unha peza de tea ou l\u00e1mina de material pl\u00e1stico\u2014 utilizada para propulsar unha embarcaci\u00f3n mediante a acci\u00f3n do vento sobre ela. O conxunto de todas as velas da embarcaci\u00f3n forma o velame, que \u00e9 parte do que se denomina o aparello da embarcaci\u00f3n.\nHistoria.\nA orixe das velas \u00e9 moi antigo, quizais case tanto como a navegaci\u00f3n. No antigo Exipto atribu\u00edaselle a s\u00faa invenci\u00f3n \u00e1 deusa Isis, \u00e1 que cando buscaba ao seu fillo, co obxecto de apresurar m\u00e1is a viaxe, ocorr\u00e9uselle elevar un pau no medio da embarcaci\u00f3n e p\u00f3r nel un lenzo capaz de recibir o vento. Para os gregos foron dous os inventores: D\u00e9dalo cando se escapou do labirinto de Creta, ou Eolo, deus dos ventos.\nA figura e material das velas variou moito. Fix\u00e9ronse de figura redonda, triangular e cadrada. Os exipcios fac\u00edanas coa cortiza do papiro.\u00a0En tempos de Xulio C\u00e9sar os bret\u00f3ns ti\u00f1an velas de coiro.\u00a0Os romanos empregaban o li\u00f1o, e alg\u00fans pobos o esparto e os xuncos.\u00a0Os chineses usan velas suxeitas por canas.\u00a0Tam\u00e9n se fabricaron velas de algod\u00f3n ou de c\u00e1nabo\u00a0forte. De c\u00e1nabo eran as velas co\u00f1ecidas como \"olonnes\" que deron orixe no\u00a0s\u00e9culo XV ao termo \"lona\".\nNo s\u00e9culo de Homero, os gregos empregaban xa velas de li\u00f1o, a\u00ednda que nun principio s\u00f3 se serv\u00edan delas cando os ventos eran favorables. Algunhas veces tingu\u00edan as velas de cor azul, e por luxo chegaron ao extremo de tinguilas de p\u00farpura. \u00c1s veces tingu\u00edanas en forma de pequenos cadros, segundo se deduce dunha pasaxe de Plinio o Vello.\nTipos de vela.\nUnha clasificaci\u00f3n xeral, ser\u00eda:\nAtendendo aos dous tipos principais pode ser de d\u00faas clases: de coitelo ou \u00e1uricas e cadradas ou cuadras. O primeiro grupo comprende:\nVela cuadra.\nAs velas cuadras denom\u00ednanse especificamente segundo a s\u00faa disposici\u00f3n sobre o pau. Por orde ascendente denom\u00ednanse:\nOs sobrexoanetes ou sobrepericos adoitan ser as \u00faltimas velas da embarcaci\u00f3n; s\u00f3 se largan con ventos d\u00e9biles. Tam\u00e9n con airexi\u00f1a ou por medio de pequenas vergas e botal\u00f3ns van largadas, a guisa de \u00e1 das vergas principais, as rastreras, todas cuadrangulares. De igual natureza \u00e9 a boneta, engadida \u00e1 parte inferior dunha vela de coitelo, e a de baticulo, largada ao gr\u00e1til de sotavento da cangrexa de popa.\nVela de coitelo.\nDenom\u00ednase de coitelo porque vai orientada no centro do buque, envergada no pau. Ch\u00e1mase tam\u00e9n vela \u00e1urica. Comprende esta clase as trapezoidales como a vela cangrexa e a vela de estay. Tam\u00e9n son velas de coitelo as de forma triangular, como os foques."}
{"id": "383512", "revid": "89787", "url": "https://gl.wikipedia.org/wiki?curid=383512", "title": "Standardbred", "text": "O Standardbred \u00e9 unha raza de cabalo americana m\u00e1is co\u00f1ecida pola s\u00faa habilidade como cabalo albardeiro de carreiras, onde os membros da raza compiten \u00f3 trote\u00a0ou \u00f3\u00a0paso. Desenvolvido en Am\u00e9rica do Norte, a raza pode trazar as s\u00faas li\u00f1axes na Inglaterra do s\u00e9culo XVIII. O Standardbred \u00e9 reco\u00f1ecido mundialmente como\u00a0cabalos s\u00f3lidos, rexos con bo talante.\u00a0Al\u00e9n de aproveitar correndo, o Standardbred \u00e9 utilizado para unha variedade de\u00a0actividades ecuestres que incl\u00faen espect\u00e1culos de cabalo e a monta recreativa,\u00a0particularmente no Medio Oeste,\u00a0nos\u00a0Estados Unidos orientais, e no sur de Ontario.\nNome.\nO nome de \u00ab\u00a0\"Standardbred\"\u00a0\u00bb (raza est\u00e1ndar, en galego) foi empregado oficialmente no ano 1879 para ser rexistrada a raza, sendo t\u00f3dolos Standardbred quen de trotar unha milla no tempo \"est\u00e1ndar\" de 2 minutos e 30 segundos.\nHistoria.\nAs orixes da raza rem\u00f3ntanse \u00f3 s\u00e9culo XVII, cando os primeiros cabalos de trote foron levados a Am\u00e9rica, xeralmente \u00f3 campo e con sela de montar. Por\u00e9n, non ser\u00eda at\u00e9 mediados do s\u00e9culo XVIII cando os cabalos de trote comezaron a competir en carreiras cos cabalos albardeiros. As razas que contribu\u00edron \u00e1 creaci\u00f3n do cabalo Standardbred incl\u00faen o Narragansett Pacer, cabalo canadense, o purosangue, Norfolk Trotter, Hackney e Morgan."}
{"id": "383513", "revid": "89787", "url": "https://gl.wikipedia.org/wiki?curid=383513", "title": "Beagle", "text": "O beagle \u00e9 unha raza de can de caza orixinaria do Reino Unido coas patas musculosas, orellas longas e pelaxe sueva e curto. O nome da raza ten d\u00faas posibles orixes. Por unha banda \u00e9 considerada unha derivaci\u00f3n da palabra celta \"beag\" que significa \"pequenos\", mentres que por outra banda se di que prov\u00e9n da palabra francesa \"begueule\" que significa \"abrir boca\", quizais, en referencia \u00f3 balbordo que produce en grupo. Son cans de caza creados para perseguiren as presa no campo, o que os converte en animais enerx\u00e9ticos, independentes, extravertidos e teimosos. Malia que os cans tipo beagle existen dende hai m\u00e1is de 2\u00a0500 anos, a raza moderna foi desenvolvida na d\u00e9cada de 1830 a partir de varias razas.\nSon beagles notables o can Snoopy, protagonista da serie de banda dese\u00f1ada \"Peanuts\"\u00a0de Schultz, considerado o beagle m\u00e1is famoso do mundo, e Gromit (animaci\u00f3n stop motion).\nHistoria.\nCans semellantes \u00f3s modernos beagles poden rastrexarse at\u00e9 a Antiga Grecia\nno s\u00e9culo -V. Xenofonte de Atenas, nado no -430, na s\u00faa \"Cynegeticus\" fai referencia a un can de caza que emprega o seu olfacto para perseguir lebres. Os cans de caza pequenos son mencionados nas Leis do Bosque de Canuto o Grande que os exim\u00eda da ordenanza que obrigaba a mutilar un p\u00e9 a todos os cans quen de cazar cervos deber\u00edan ter un p\u00e9 mutilado. De seren xenu\u00ednas, estas leis confirmar\u00edan que os cans tipo beagle estaban presentes en Inglaterra antes de 1016, pero crese que estas leis foron escritas na Idade Media para darlle un senso de antig\u00fcidade e tradici\u00f3n \u00e1s Leis do Bosque."}
{"id": "383515", "revid": "23204", "url": "https://gl.wikipedia.org/wiki?curid=383515", "title": "Calouste Gulbenkian", "text": "Calouste Sarkis Gulbenkian, en armenio: \u0533\u0561\u056c\u0578\u0582\u057d\u057f \u054d\u0561\u0580\u0563\u056b\u057d \u053f\u056b\u0582\u056c\u057a\u0567\u0576\u056f\u0565\u0561\u0576, nado en \u00dcsk\u00fcdar (antiga Scutari), distrito de Istambul, o 23 de marzo de 1869, e finado en Lisboa o 20 de xullo de 1955, foi un enxe\u00f1eiro e empresario armenio otom\u00e1n, naturalizado brit\u00e1nico no 1902.\nFoi moi activo no sector do petr\u00f3leo e un dos pioneiros no desenvolvemento dese sector no Medio Oriente. Foi tam\u00e9n un mecenas, contribu\u00edndo de xeito importante ao fomento da cultura en Portugal. A s\u00faa herdanza estivo na orixe da constituci\u00f3n da Fundaci\u00f3n Calouste Gulbenkian.\nTraxectoria.\nNaceu nunha familia de ricos comerciantes armenios de Istambul. O seu pai importaba queroseno de Rusia. Con 13 anos, marchou estudar a secundaria en Marsella (para perfeccionar o franc\u00e9s) e despois estudou en Londres, no King's College, onde obtivo a graduaci\u00f3n de Enxe\u00f1ar\u00eda (1887).\nDespois de facer unha viaxe \u00e1 Transcaucasia, visitando os campos petrol\u00edferos de Bac\u00fa, con 22 anos de idade, publicou o libro \"La Transcaucasie et la P\u00e9ninsule d'Apch\u00e9ron - Souvernirs de Voyage\" (1891), do cal alg\u00fans cap\u00edtulos foron publicados na \"Revue des deux mondes\" e que chegou \u00e1s mans do ministro de Minas do goberno otom\u00e1n, que acabou encarg\u00e1ndolle a elaboraci\u00f3n dun informe sobre os campos de petr\u00f3leo do Imperio Otom\u00e1n, en especial en Mesopotamia.\nNegociador h\u00e1bil e esclarecido, experto financeiro de gran categor\u00eda, Gulbenkian negociou contratos de explotaci\u00f3n petrol\u00edfera cos grandes financeiros internacionais e as autoridades otom\u00e1s, fomentando a explotaci\u00f3n racional e organizada desta fonte de enerx\u00eda emerxente. A industria internacional do petr\u00f3leo comezaba a tomar forma na fin do s\u00e9culo XIX cando Gulbenkian organizou o grupo Royal Dutch que serviu de conexi\u00f3n entre as industrias americanas e rusas e deu o primeiro impulso \u00e1 industria petrol\u00edfera na rexi\u00f3n do Golfo P\u00e9rsico.\nDurante a primeira guerra mundial suxeriu en Francia a creaci\u00f3n dunha oficina para control do petr\u00f3leo, o \"Comit\u00e9 G\u00e9n\u00e9rale du P\u00e9trole\", dirixido por Henri B\u00e9renger. Estando ao servizo deste comit\u00e9, conseguiu impor as s\u00faas ideas: polo Tratado de San Remo (1920), Francia ga\u00f1ou \u00e1 Gran Breta\u00f1a o dereito a administrar os intereses do Deutsche Bank na compa\u00f1\u00eda de petr\u00f3leo turca (os ingleses fac\u00edano desde 1915).\nEn 1928, desempe\u00f1ou papel central nas negociaci\u00f3ns entre grandes empresas internacionais para a divisi\u00f3n da ent\u00f3n Turkish Petroleum Co. Ltd. (hoxe denominada como Iraq Petroleum Co. Ltd.) entre a Anglo-Persian Oil Co. (hoxe British Petroleum), a Royal Dutch Shell Group, a Compa\u00f1\u00eda Francesa de Petr\u00f3leos e a Near East Development Corp. (compa\u00f1\u00eda propiedade ao 50% da Standard Oil e da Socony Mobil Oil). Cada compa\u00f1\u00eda conseguiu o 23,75% do capital e Calouste Gulbenkian o 5% restante. Este feito orixinou que Gulbenkian ficase co\u00f1ecido na industria do petr\u00f3leo como \"o Se\u00f1or cinco por cento\". A riqueza que acumulou permitiulle satisfacer a s\u00faa paix\u00f3n polas obras de arte.\nEn abril de 1942, chegou a Portugal por primeira vez, convidado polo embaixador de Portugal en Francia. Inicialmente, Lisboa ser\u00eda s\u00f3 unha escala nunha viaxe a Nova York, mais o empresario enfermou e acabou ficando m\u00e1is tempo do que planeara, agradado pola paz que en Portugal se viv\u00eda durante o conflito que devastaba o resto da Europa. O 28 de febreiro de 1950 foi agraciado coa Gran Cruz da Orde Militar de Cristo. Sent\u00edndose ben acollido, estableceu a s\u00faa residencia permanente en Lisboa, no Hotel Aviz e rematou por se instalar definitivamente at\u00e9 a s\u00faa morte en 1955.\nNo testamento, datado de 18 de xu\u00f1o de 1953, creou a fundaci\u00f3n co seu nome que se converteu en herdeira da s\u00faa fortuna, e que ten fins caritativos, art\u00edsticos, educativos e cient\u00edficos, elixindo Portugal para a s\u00faa sede en sinal de agradecendo polo acollemento que tivo nun momento cr\u00edtico da historia da Europa. En 1969, a Fundaci\u00f3n inaugurou o Museo Calouste Gulbenkian para expor e preservar a importante colecci\u00f3n de arte de m\u00e1is de 6 000 pezas.\nVida familiar.\nEn 1892 casa, en Londres, con Nevarte Essayan, como el natural de Cesarea e descendente doutra familia armenia nobre e rica. Do casamento nacen dous fillos Nubar Sarkis (1896-1972) e Rita Sirvarte (1900-1977). O fillo de Rita Sirvarte, Mikhael Essayan (1927-2012), foi Presidente honorario da Fundaci\u00f3n, e o seu fillo Martin Essayan \u2013 bisneto de Calouste Gulbenkian \u2013 \u00e9, hoxe en d\u00eda, administrador da Fundaci\u00f3n, respons\u00e1bel das actividades na Gran Breta\u00f1a e na Rep\u00fablica da Irlanda, e tam\u00e9n do Servizo das Comunidades armenias.\nColeccionista de arte.\nCalouste Gulbenkian foi un amante de arte e home de raro e sens\u00edbel gusto, al\u00e9n de reunir unha extraordinaria colecci\u00f3n de arte, principalmente europea e asi\u00e1tica, de m\u00e1is de seis milleiros de pezas.\nNa arte europea, reuniu obras que van desde os mestres primitivos \u00e1 pintura impresionista. Unha parte desta colecci\u00f3n estivo exposta por pr\u00e9stamo, entre 1930 e 1950, na National Gallery de Londres e na Galer\u00eda Nacional de Arte en Washington. Figuran na colecci\u00f3n obras de Carpaccio, Rubens, Van Dyck, Rembrandt, Gainsborough, Romney, Lawrence, Fragonard, Corot, Renoir, Boucher, Manet, Degas, Monet e moitos outros.\nAl\u00e9n da pintura, reuniu un importante conxunto de escultura do antigo Exipto, cer\u00e1micas orientais, manuscritos, encadernaci\u00f3ns e libros antigos, artigos de vidro da Siria, mobiliario franc\u00e9s, tapicer\u00edas, pezas de xoiar\u00eda de Ren\u00e9 Lalique, moedas gregas, medallas italianas do Renacemento, etc. No momento da s\u00faa morte, en 1955, a s\u00faa colecci\u00f3n de obras de arte estaba taxada en m\u00e1is de 15 mill\u00f3ns de d\u00f3lares.\nFoi desexo de Gulbenkian que a colecci\u00f3n que reuniu ao longo da vida ficase exposta nun mesmo local. As\u00ed permanece en Lisboa, desde xu\u00f1o de 1960. En 1969 foi inaugurado o edificio-sede da Fundaci\u00f3n Calouste Gulbenkian (que acolle os servizos centrais da Fundaci\u00f3n, 2 auditorios, salas de conferencias e 2 espazos expositivos) e o Museo, onde se atopa esta colecci\u00f3n permanente. En 1983 foi inaugurado o Centro de Arte Moderna, no mesmo parque preto da Praza de Espa\u00f1a onde se localizan todos eses edificios.\nFilantrop\u00eda.\nAdemais de saber reunir unha enorme fortuna ao longo da vida, Gulbenkian soubo distribu\u00edla con xenerosidade no seu testamento. Estableceu varias cl\u00e1usulas para apoiar especialemente as comunidades armenias, que nese momento non recib\u00edan axuda dos organismos internacionais. Tam\u00e9n foi benfeitor do Patriarcado armenio de Xerusal\u00e9n. Como era devoto da Igrexa armenia, fixo constru\u00edr en Londres a Igrexa de San Sarkis, dedicada \u00e1 memoria dos seus pais e onde repousan as s\u00faas cinzas."}
{"id": "383516", "revid": "89787", "url": "https://gl.wikipedia.org/wiki?curid=383516", "title": "Dachshund", "text": "O dachshund ou teckel\u00a0(en\u00a0) \u00e9 unha raza de can\u00a0orixinaria de\u00a0Alema\u00f1a. Esta raza est\u00e1 inserida nun grupo propio da Federaci\u00f3n Cinol\u00f3xica Internacional por mor da s\u00faa gran variedade de tama\u00f1o e pelaxe: standard, miniatura e \"kaninchen\"; pelo longo, liso e duro. \u00c9 descrito como un cazador, de olfacto bastante desenvolvido, que lle permite seguir pistas doadamente, o que o converte en eficaz para perseguir presas pequenas. Tam\u00e9n \u00e9 quen de perseguir animais maiores xa que, a pesar das s\u00faas patas curtas, \u00e9 lixeiro.\nHistoricamente \u00e9 unha raza antiga, que, segundo alg\u00fans historiadores, data de hai cinco mil anos, en vista de que imaxes semellantes foron atopadas na tumba dun fara\u00f3n. De calquera xeito, s\u00e1bese que os cans modernos foron desenvolvidos por cazadores alem\u00e1ns, que buscaban un can \u00e1xil, resistente e o bastante pequeno como para entrar nos tobos de teixugos, lebres e coellos.\nLevados a Inglaterra, formaron parte da corte inglesa, o que os popularizou a\u00ednda m\u00e1is. O seu f\u00edsico non \u00e9 medido polo seu peso, mais si polo per\u00edmetro do seu t\u00f3rax, o cal var\u00eda de 30\u00a0cm at\u00e9 35\u00a0cm. A s\u00faa personalidade \u00e9 valente e destemida, e como can de compa\u00f1a, \u00e9 co\u00f1ecido pola s\u00faa esperteza, intelixencia e enerx\u00eda para brincadeiras.\u00a0A s\u00faa expectativa de vida \u00e9 unha das m\u00e1is altas no mundo canino, superior \u00f3s doce anos, a\u00ednda que non sexa raro ver exemplares pasando dos vinte."}
{"id": "383518", "revid": "23204", "url": "https://gl.wikipedia.org/wiki?curid=383518", "title": "Teckel", "text": ""}
{"id": "383522", "revid": "89787", "url": "https://gl.wikipedia.org/wiki?curid=383522", "title": "Galgo ingl\u00e9s", "text": "Galgo ingl\u00e9s\u00a0(en\u00a0) \u00e9 unha raza de\u00a0can\u00a0orixinaria do Reino Unido, tam\u00e9n co\u00f1ecida por ser a m\u00e1is r\u00e1pida do mundo, chegando a atinxir os 72\u00a0km/h. A s\u00faa orixe \u00e9 antiga e a\u00ednda incerta: os seus devanceiros, entre eles a prob\u00e1bel presenza do pharaoh hound, vivir\u00edan no Oriente Medio e na Asia arredor do 7 000 a.C. Estabelecida como raza na Gran Breta\u00f1a durante o per\u00edodo sax\u00f3n, \u00e9 unha raza que foi inicialmente usada para cazar lebres, agora co\u00f1ecida internacionalmente como atl\u00e9tica en virtude do seu f\u00edsico aerodin\u00e1mico. Bastante usados nas carreiras de poxas, moitos cans son abandonados cando son incapaces de correr. Fisicamente os seus exemplares poden chegar a pesar 32\u00a0kg e medir 76\u00a0cm; a s\u00faa pelaxe \u00e9 descrita como fina e sedosa, variando entre o negro, o branco, o vermello e o tigrado, al\u00e9n das formas bicolores. A s\u00faa personalidade \u00e9 cualificada como calma, o que o converte nun apreciado can de compa\u00f1a, a\u00ednda que o seu adestramento sexa clasificado como de dificultade moderada."}
{"id": "383524", "revid": "23204", "url": "https://gl.wikipedia.org/wiki?curid=383524", "title": "Greyhound", "text": ""}
{"id": "383529", "revid": "23204", "url": "https://gl.wikipedia.org/wiki?curid=383529", "title": "Can cobrador", "text": ""}
{"id": "383530", "revid": "23204", "url": "https://gl.wikipedia.org/wiki?curid=383530", "title": "Retriever", "text": "Retriever \u00e9 unha clase funcional de cans, de acordo co reco\u00f1ecemento da F\u00e9d\u00e9ration Cynologique Internationale (FCI), que designa os cans cobradores de caza. Os retrievers foron criados principalmente para cobrar os paxaros ou outras presas e darllas \u00f3 cazador sen danalas. Por esa raz\u00f3n, as razas retriever son criadas con trabada suave e unha gran vontade de agradar, aprender e obedecer.\nOs desexos dos retriever de agradar e a s\u00faa facilidade para seren adestrados fixeron que razas como os labrador retriever ou os golden retriever sexan moi populares como cans de asistencia."}
{"id": "383535", "revid": "23204", "url": "https://gl.wikipedia.org/wiki?curid=383535", "title": "Terrier", "text": "Terrier \u00e9 un grupo de razas de cans producidas inicialmente para a caza de pequenos animais que foron desenvolvidas nas illas brit\u00e1nicas. O nome prov\u00e9n do lat\u00edn \"terra\". En li\u00f1as xerais tr\u00e1tase dun can de tama\u00f1o pequeno, pelo \u00e1spero ou duro e posuidores dun car\u00e1cter decidido, en\u00e9rxico e inquedo, moi axeitado para a caza de ratos e alima\u00f1as, que foi o principal uso para o que foron seleccionados. Como os terrier var\u00edan en medida, dende exemplares dun par de quilos (como o Norwich), at\u00e9 exemplares de m\u00e1is de 30 quilos (como o Airedale), polo xeral clasif\u00edcanse con base \u00f3 tama\u00f1o ou \u00e1 funci\u00f3n.\nHistoria.\nA maior\u00eda das razas terrier desenvolv\u00e9ronse en Inglaterra, Escocia, Gales e Irlanda e en diferentes localidades cri\u00e1ronse terrier espec\u00edficos para a caza ou o control das alima\u00f1as, xxa que se empregaron para combater as ratas, coellos, e raposos, tanto enriba como baixo da terra (tobeiras). Alg\u00fans terrier meirandes foron utilizados para cazar teixugos. O Kerry Blue e o Airedale us\u00e1ronse particularmente para facer fronte \u00f3s castores e lontras en augas profundas. Outros us\u00e1ronse como cans de pastoreo (Wheaten Terrier). \nXen\u00e9tica.\nBaseado nun estudo de 2006, an\u00e1lises xen\u00e9ticas demostran que a maior\u00eda dos terrier est\u00e1n dentro do \u00abmoderno\u00bb cl\u00faster xen\u00e9tico das razas de cans \u00abcazadoras\u00bb desenvolvidas a partir do mesmo grupo de devanceiros na Europa do s\u00e9culo XIX. Uns poucos terrier at\u00f3panse no cl\u00faster xen\u00e9tico do \u00abmastiff\u00bb (mast\u00edn), xunto co Pomerania, o Labrador retriever e outros cans de testa grande, mentres que o Terrier tibetano se atopa na antiga agrupaci\u00f3n dos cans de Asia e \u00c1frica, como o Pequin\u00e9s."}
{"id": "383536", "revid": "25871", "url": "https://gl.wikipedia.org/wiki?curid=383536", "title": "Shih-tzu", "text": "O shih-tzu \u00e9 unha raza de can\u00a0moi antiga (os primeiros datos atopados sobre eles datan do\u00a0s\u00e9culo X a.C.) nativa do T\u00edbet. Non hai unha opini\u00f3n xeneralizada sobre a s\u00faa orixe, pero adoita aceptarse a hip\u00f3tese que descenden dos cans tibetanos\u00a0lhasa apso, cos cales te\u00f1en similitudes. Como os lhasa apso, os shih-tzu son unha raza vinculadas dalg\u00fan xeito coa relixi\u00f3n budista. Os chineses cri\u00e1banos para que se asemellasen a le\u00f3ns. Mesmo o nome da raza, \"shih-tzu\" significa \"can-le\u00f3n\", que tam\u00e9n pode ser atribu\u00eddo \u00f3 ladrido destes animais, e \u00e1 s\u00faa tendencia a ladrar \u00f3s estra\u00f1os e rosmar ante a menor provocaci\u00f3n, sendo por este motivo moi apreciados como cans gardi\u00e1ns. Ten unha media de vida de m\u00e1is de 10 anos.\nEtimolox\u00eda.\nO nome \"shih-tzu\" prov\u00e9n da palabra chinesa \"can le\u00f3n\" xa que este tipo de can foi criado para parecerse ao le\u00f3n, tal e como se representan os le\u00f3ns gardi\u00e1ns chineses na arte oriental tradicional. (Hai outra raza, o pequin\u00e9s, tam\u00e9n chamada \"can le\u00f3n\" en chin\u00e9s). \"Shih-tzu\" \u00e9 a romanizaci\u00f3n dos caracteres chineses \u7345\u5b50, que significan le\u00f3n. A romanizaci\u00f3n Wade-Giles estaba en uso cando a raza foi introducida por primeira vez nos Estados Unidos, pero nos tempos modernos util\u00edzase a romanizaci\u00f3n Pinyin, fac\u00e9ndoo \"sh\u012bzi\". En chin\u00e9s mandar\u00edn a pronunciaci\u00f3n \u00e9 aproximadamente SHIRR|dz\u0259.\nTam\u00e9n \u00e9 co\u00f1ecido como o can \"Xi Shi\" (\u897f\u65bd\u72ac) porque Xi Shi foi considerada como unha das mulleres m\u00e1is fermosas da antiga China. O shih-tzu foi apodado como can crisantemo en Inglaterra durante a d\u00e9cada de 1930. O can tam\u00e9n poder\u00eda ser chamado o le\u00f3n Tibetano, a\u00ednda que se a raza debe ser referida como \"tibetana\" ou \"chinesa\", tal e como afirma, o movemento de independencia tibetana \u00e9 unha resposta absoluta que \"talvez nunca se saiba\".\nHistoria.\nDurante o s\u00e9culo XVII o Dalai Lama obsequiou ao Emperador alg\u00fans exemplares desta raza. A finais do s\u00e9culo XIX, \"Ts'eu-hi\", emperatriz avoa do \u00faltimo emperador, era unha grande admiradora do shih-tzu polo que ti\u00f1a m\u00e1is dun centenar destes animais xunto con cuidadores especializados para os mesmos. Desafortunadamente ao morrer a emperatriz en 1908 a popularidade do shih-tzu viuse drasticamente reducida.\nNon foi sen\u00f3n a principios dos anos trinta, cando comezou a introducirse en casas de notables chineses volv\u00e9ndose un pouco m\u00e1is com\u00fan. Foi naquela \u00e9poca cando recibiu alg\u00fans nomes do tipo: Lhassa lion dog, tibetano poodle etc. En 1934 fundouse o primeiro club especializado da raza, o Peking Kennel Club. Con todo, a invasi\u00f3n xaponesa na China durante ese mesmo ano ocasionou que a raza se extinguise no seu propio pa\u00eds de orixe.\nAfortunamente os europeos afeccion\u00e1ranse a esta raza e despois da s\u00faa aparici\u00f3n no vello continente os Shih-Tzu substitu\u00edron os lhasa apso como os cans favoritos de nobres e ricos. Os viaxeiros que durante aquela \u00e9poca visitaban o pa\u00eds oriental trouxeron a moda destes pequenos cans a Europa e, posteriormente, en 1955 esa moda comezou a estenderse polos Estados Unidos, onde causaron unha forte impresi\u00f3n. Na era moderna, a moda dos Shih-Tzu desapareceu gradualmente, e tras a revoluci\u00f3n comunista a raza de cans considerouse extinta na China, a\u00ednda que xa deixara o seu sinal en Occidente.\nToda a herdanza xen\u00e9tica dos Shih-Tzu prov\u00e9n de sete parellas de cans, un deles pequin\u00e9s, que grazas ao esforzo de varios historiadores puideron ser identificados.\nCaracter\u00edsticas.\nO shih-tzu \u00e9 un can pequeno, algo m\u00e1is largo que alto; non adoita superar os 26\u201327\u00a0cm de altura \u00e1 cruz, e o peso oscila entre os 4,5 e os 7,3\u00a0kg. A s\u00faa cabeza \u00e9, \u00e1 s\u00faa vez, reducida en relaci\u00f3n co resto do corpo, cun foci\u00f1o curto e ollos moi grandes e escuros. As orellas, grandes e colgantes, te\u00f1en tanto pelo que parecen formar un todo co pelo do colo. Est\u00e1 cuberto por un suave manto de dobre capa. A cola, tam\u00e9n moi poboada, enr\u00f3scase sobre o dorso. \u00c9 chamativa a s\u00faa forma de cami\u00f1ar, como con \"distintiva arrogancia\". Unha caracter\u00edstica moi notable \u00e9 a mordida progn\u00e1tica, que se require no est\u00e1ndar da raza.\nCores.\nCon respecto \u00e1 cor do seu pelo, o Shih-tzu pode presentar unha gama que incl\u00fae varios tons de dourado, branco e marr\u00f3n. Outras cores son o ouro con m\u00e1scara negra, branco e negro, negro s\u00f3lido, f\u00edgado, f\u00edgado e branco, atigrado, branco con gris, branco e canela. A\u00ednda que non \u00e9 tan com\u00fan, alg\u00fans exemplares, locen tam\u00e9n azul s\u00f3lido.\nTemperamento.\nA raza ten un temperamento leal, cari\u00f1oso e sociable, e adoita manterse alerta. \u00c9 un can gardi\u00e1n excelente, a\u00ednda que non foron criados especificamente para este fin. A diferenza do lhasa apso, que foi criado para ser un can sentinela e, por ende, desconfiado cos estra\u00f1os, o shih-tzu prefire estar preto dos seus propietarios e con frecuencia ofr\u00e9celles afecto a persoas desco\u00f1ecidas para el. Debido ao seu car\u00e1cter amigable, o shih-tzu tende a relacionarse ben con outros cans e cos nenos.\nMortalidade.\nUnha enquisa do Kennel Club no Reino Unido estabelece a media de vida dun shih-tzu nos 13 anos e 2 meses, se ben a maior\u00eda viven entre 10 e 16 anos.\nCoidado.\nOs ollos son sempre enormes, polo cal hai que prestarlles un coidado especial se se queren evitar problemas de sa\u00fade nesta zona. O seu pelo \u00e9 longo e moi denso, pero nunca rizado (perm\u00edtese un pouco de ondulaci\u00f3n). O fouci\u00f1o \u00e9 curto e chato, o que \u00e1s veces lles produce problemas de respiraci\u00f3n; por exemplo, \u00e9 bastante habitual que ronquen sonoramente.\nManto ou pelo.\nA tradicional pelaxe longa e sedosa, que lle chega ata o chan, require un cepillado diario para evitar enredos. Debido \u00e1 s\u00faa capa de pelo longo e de r\u00e1pido crecemento, a preparaci\u00f3n regular \u00e9 necesaria, o que pode ser custoso e d\u00e9bese considerar cando se pensa nesta raza. A mi\u00fado, o pelo rec\u00f3rtase moi curto para simplificar os coidados. Para mostralo nas exposici\u00f3ns de conformaci\u00f3n o pelo d\u00e9bese deixar no seu estado natural, a\u00ednda que o recorte e a limpeza arredor das patas e o ano se permite.\nAlimentaci\u00f3n.\nHai que ter coidado, tam\u00e9n, coa alimentaci\u00f3n: son cans de est\u00f3mago moi delicado, normalmente non aceptan ben outra cousa que non sexa alimento seco, mais se lles pode dar comida s\u00f3lida moi moderadamente."}
{"id": "383537", "revid": "22570", "url": "https://gl.wikipedia.org/wiki?curid=383537", "title": "Surtr", "text": "Na\u00a0mitolox\u00eda n\u00f3rdica, Surtr (\u00e1s veces chamado Surt ou Surtur; en\u00a0n\u00f3rdico antigo\u00a0\"negro\" ou \"o mouro\") \u00e9 un xigante de lume de Muspelheim. Surtr aparece na\u00a0\"Edda po\u00e9tica\", compilaci\u00f3n do s\u00e9culo XIII a partir de fontes tradicionais m\u00e1is temper\u00e1s, e a \"Edda prosaica\", escrita no s\u00e9culo XIII por Snorri Sturluson. En \u00e1mbalas d\u00faas fontes, Surtr \u00e9 descrito como unha figura importante durante os acontecementos do\u00a0Ragnarok; levando a s\u00faa espada de lume, ir\u00e1 \u00e1 batalla contra os\u00a0\u00c6sir, loitar\u00e1 co principal deus Frey, e despois as s\u00faas chamas engulir\u00e1n a Terra."}
{"id": "383538", "revid": "23204", "url": "https://gl.wikipedia.org/wiki?curid=383538", "title": "Surt", "text": ""}
{"id": "383539", "revid": "23204", "url": "https://gl.wikipedia.org/wiki?curid=383539", "title": "Surtur", "text": ""}
{"id": "383541", "revid": "25871", "url": "https://gl.wikipedia.org/wiki?curid=383541", "title": "Shih Tzu", "text": ""}
{"id": "383543", "revid": "88215", "url": "https://gl.wikipedia.org/wiki?curid=383543", "title": "\u00d3scar Garc\u00eda Junyent", "text": "\u00d3scar Garc\u00eda Junyent, deportivamente co\u00f1ecido como \u00d3scar, nado o 26 de abril de 1973 en Sabadell, \u00e9 un ex xogador e adestrador de f\u00fatbol espa\u00f1ol. Como futbolista, xogaba como mediapunta e desenvolveu a maior parte da s\u00faa carreira profesional entre o FC Barcelona e o RCD Espanyol. Como adestrador dirixiu equipos en varios pa\u00edses (Espa\u00f1a, Israel, Inglaterra, Austria, Francia e Grecia), sendo o seu \u00faltimo equipo o Celta de Vigo.\n\u00c9 o maior da saga de futbolistas Garc\u00eda Junyent, formada polos seus irm\u00e1ns Gen\u00eds e Roger.\nTraxectoria.\nSelecci\u00f3n nacional.\nA\u00ednda que non alcanzou a selecci\u00f3n absoluta, foi internacional en practicamente todas as categor\u00edas inferiores da selecci\u00f3n espa\u00f1ola: a sub-16, a sub-18, a sub-19, a sub-20 e a sub-21, da que \u00e9 o segundo m\u00e1ximo goleador hist\u00f3rico, con 12 tantos en 24 partidos. Participou no Mundial Xuvenil de 1991 (alcanzando os cuartos de final), nas Eurocopas Sub-21 de 1994 (terceiro posto) e 1996 (subcampi\u00f3n) e nos Xogos Ol\u00edmpicos de Atlanta en 1996, onde foi o m\u00e1ximo goleador do conxunto espa\u00f1ol, con dous tantos en catro partidos.\nTam\u00e9n disputou seis partidos internacionais de car\u00e1cter amigable coa selecci\u00f3n de f\u00fatbol de Catalu\u00f1a, nos que anotou cinco goles.\nComo adestrador.\nO Celta de Vigo contratou \u00f3 t\u00e9cnico de Sabadell para reverter a mala situaci\u00f3n do club, que despois de facer un grande esforzo na contrataci\u00f3n de Rafinha Alcantara ou Denis Su\u00e1rez, e co primeiro terzo da tempada cumprida, ocupaba postos de descenso, o que propiciou a destituci\u00f3n do adestrador co que se comezou a tempada (Fran Escrib\u00e1). Finalmente o equipo acabou salvando a categor\u00eda, por un s\u00f3 punto e o contrato do adestrador foi renovado.\nTras un ano no club celeste foi destitu\u00eddo o 9 de novembro de 2020, debido aos malos resultados no inicio da campa\u00f1a 2020/21, na que o equipo sumou s\u00f3 7 puntos nas primeiras 9 xornadas.\nVida persoal.\nTivo tres fillas: Mariona, Jana e Emma. A maior delas, Mariona, faleceu en 2022, con 21 anos de idade, por mor dun cancro."}
{"id": "383550", "revid": "25871", "url": "https://gl.wikipedia.org/wiki?curid=383550", "title": "G\u00e9rard Philipe", "text": "G\u00e9rard Philipe, nado o 4 de decembro de 1922 en Cannes e finado o 25 de novembro de 1959 en Par\u00eds, foi un actor franc\u00e9s que apareceu en 34 filmes entre os anos 1944 e 1959. Activo tanto no teatro coma no cinema, foi at\u00e9 a s\u00faa morte, unha das principais estrelas cinematogr\u00e1ficas no per\u00edodo da posguerra. Por mor da s\u00faa morte prematura, a s\u00faa imaxe ficou nova e rom\u00e1ntica, convert\u00e9ndoo nunha das iconas do cinema do seu pa\u00eds."}
{"id": "383557", "revid": "1131", "url": "https://gl.wikipedia.org/wiki?curid=383557", "title": "As letras das mulleres", "text": "\"As letras das mulleres\" \u00e9 unha colecci\u00f3n literaria de narrativa traducida ao galego (ag\u00e1s para as obras de Rosal\u00eda de Castro, Pardo Baz\u00e1n e Concepci\u00f3n Arenal, escritas en castel\u00e1n e mantidas aqu\u00ed nesa lingua) publicada en colaboraci\u00f3n entre o Servizo Galego de Igualdade da Xunta de Galicia e a editorial Sotelo Blanco.\nHistoria e caracter\u00edsticas.\nA colecci\u00f3n comezou a distribu\u00edrse en 2004. O primeiro t\u00edtulo publicado foi \"A cidade das mulleres\".\nO seu obxectivo \u00e9 a divulgaci\u00f3n de obras fundamentais, de ficci\u00f3n ou ensaio, escritas por mulleres, as\u00ed como fomentar o reco\u00f1ecemento do labor intelectual co que as mulleres contribu\u00edron \u00e1 cultura universal ao longo da historia.\nOs libros foron prologados por expertos como Mar\u00eda del Carmen Pallares M\u00e9ndez (caso de \"A cidades das mulleres\"), Mar\u00eda Jes\u00fas Lorenzo Modia (\"Vindicaci\u00f3n dos dereitos da muller\"), Jorge Figueroa Dorrego (\"A dama solitaria\") ou Carme Alvari\u00f1o (\"Escritos pol\u00edticas e literarios\")."}
{"id": "383558", "revid": "6939", "url": "https://gl.wikipedia.org/wiki?curid=383558", "title": "Olympia de Gouges", "text": ""}
{"id": "383559", "revid": "6939", "url": "https://gl.wikipedia.org/wiki?curid=383559", "title": "Marie Gouze", "text": ""}
{"id": "383560", "revid": "88215", "url": "https://gl.wikipedia.org/wiki?curid=383560", "title": "Mikel Merino", "text": "Mikel Merino Zaz\u00f3n, nado o 22 de xu\u00f1o de 1996 en Pamplona, \u00e9 un futbolista espa\u00f1ol. Xoga de centrocampista e o seu equipo actual \u00e9 a Real Sociedad da Liga Santander.\nTraxectoria.\nCA Osasuna.\nMikel incorporouse aos xuven\u00eds do Osasuna na tempada 2012/13, procedente do CD Amig\u00f3 navarro. Subiu ao primeiro equipo da man de Jan Urban en 2014. Debutou co Osasuna, en Segunda Divisi\u00f3n, o 23 de agosto de 2014 ante o FC Barcelona B. Marcou o seu primeiro gol ao rematar un c\u00f3rner, ante a UD As Palmas, en decembro de 2014.\nNa s\u00faa segunda tempada conseguiu o ascenso a Primeira Divisi\u00f3n. Foi peza fundamental durante toda a tempada e, tam\u00e9n, nos play-off de ascenso a Primeira Divisi\u00f3n, contribu\u00edndo con tres goles na eliminatoria ante o Gimn\u00e0stic de Tarragona.\nBorussia Dortmund.\nEn febreiro de 2016 \u00e9 traspasado ao Borussia Dortmund da Bundesliga, por 3'7 mill\u00f3ns de euros. En xullo incorporouse \u00e1 pretemporada do equipo alem\u00e1n, debutando nun amigable contra o FC St. Pauli. Thomas Tuchel deixoulle f\u00f3ra da lista da UEFA Champions League, polo que non puido participar en ning\u00fan partido. Debutou en Bundesliga, ante o Hertha BSC, o 14 de outubro de 2016. Ao longo da tempada non dispuxo de demasiados minutos, disputando s\u00f3 293 minutos en oito partidos de Bundesliga.\nSelecci\u00f3n nacional.\nCategor\u00edas inferiores.\nFoi campi\u00f3n de Europa sub-19 en 2015, sendo titular en todos os partidos do torneo. En setembro de 2016, incorporouse \u00e1 selecci\u00f3n espa\u00f1ola sub-21 coa que conseguiu clasificarse para disputar a Eurocopa sub-21 de 2017.\nVida persoal.\n\u00c9 fillo de Miguel Merino Torres, ex xogador, entre outros, de Osasuna, Celta e Legan\u00e9s."}
{"id": "383562", "revid": "12452", "url": "https://gl.wikipedia.org/wiki?curid=383562", "title": "Mar\u00eda Carmen Pallares M\u00e9ndez", "text": ""}
{"id": "383564", "revid": "1888", "url": "https://gl.wikipedia.org/wiki?curid=383564", "title": "Luc\u00eda Novas Garrido", "text": ""}
{"id": "383565", "revid": "72012", "url": "https://gl.wikipedia.org/wiki?curid=383565", "title": "Xuro", "text": "O xuro \u00e9 a remuneraci\u00f3n cobrada polo empr\u00e9stito de cartos. \u00c9 expresado como un porcentual sobre o valor emprestado (taxa de xuro) e pode ser calculado de d\u00faas formas: xuros simples ou xuros compostos.\nO xuro pode ser comprendido como unha especie de \"alugueiro sobre o di\u00f1eiro\". A taxa ser\u00eda unha compensaci\u00f3n pagada polo tomador do empr\u00e9stito para ter o dereito de usar o di\u00f1eiro at\u00e9 o d\u00eda do pagamento. O acredor, por outro lado, recibe unha compensaci\u00f3n por non poder usar ese di\u00f1eiro at\u00e9 o d\u00eda do pagamento e por correr o risco de non recibir o di\u00f1eiro de volta.\nHistoria.\nDocumentos hist\u00f3ricos redactados pola civilizaci\u00f3n sumeria, \u00f3 redor do ano 3000 a.C., revelan que o mundo antigo desenvolveu un sistema formalizado de cr\u00e9dito baseado en dous principais produtos, o gran e a prata. Antes de existiren as moedas, o pr\u00e9stamo de metal era un feito baseado no seu peso. Os arque\u00f3logos descubriron pedazos de metais que foron usados no comercio nas civilizaci\u00f3ns de Troia, Babilonia, Exipto e Persia. Antes de que se desenvolvese o empr\u00e9stito en di\u00f1eiro, o pr\u00e9stamo de cereal e de prata facilitaba a din\u00e1mica do comercio.\nNa Rep\u00fablica Romana, o ano do consulado de Marco Fabio Ambusto (pola terceira vez) e ou Tito Quincio ou Marco Popilio, a taxa de xuros foi reducida para 8 1/3 por cento, mesmo as\u00ed, os plebeos continuaban sen conseguir pagar as s\u00faas d\u00e9bedas."}
{"id": "383566", "revid": "1131", "url": "https://gl.wikipedia.org/wiki?curid=383566", "title": "Arturo Gallego Cruces", "text": "Arturo R. Gallego Cruces, nado en Luou (Teo) o 14 de maio de 1898, foi un mestre, escritor e pol\u00edtico galego.\nTraxectoria.\nFillo de Jos\u00e9 Gallego Montes. Foi mestre en Luou e dende 1920 en Parderrubias. Colaborou con artigos e relatos en \"El Correo de Galicia\", \"El Compostelano\", \"Vida Gallega\" e \"Eco de Galicia\". En 1919 publicou o conto en galego \"O fillo do Zoqueiro\" en \"El Correo de Galicia\". Durante a ditadura de Primo de Rivera foi concelleiro de Salceda de Caselas e primeiro tenente alcalde. Logo da dimisi\u00f3n do alcalde Vicente Jim\u00e9nez Guisado, foi nomeado alcalde en novembro de 1925. Na Rep\u00fablica foi presidente do Comit\u00e9 local do Partido Radical. En 1945 segu\u00eda sendo mestre.\nVida persoal.\nCasou en Parderrubias con Gabina Barros Fandi\u00f1o en decembro de 1921."}
{"id": "383567", "revid": "89787", "url": "https://gl.wikipedia.org/wiki?curid=383567", "title": "Sociedade erudita", "text": "Unha sociedade erudita\u00a0(tam\u00e9n co\u00f1ecida como academia erudita\u00a0ou asociaci\u00f3n acad\u00e9mica) \u00e9 unha organizaci\u00f3n que existe para promover unha disciplina acad\u00e9mica, unha\u00a0profesi\u00f3n\u00a0ou un grupo de disciplinas relacionadas como as artes. A afiliaci\u00f3n pode ser aberta a todos, pode requirir posesi\u00f3n dalgunha cualificaci\u00f3n ou pode ser unha honra conferida por elecci\u00f3n.\nMoitas das sociedades eruditas son organizaci\u00f3ns sen \u00e1nimo de lucro, e moitos son asociaci\u00f3ns profesionais. As s\u00faas actividades tipicamente incl\u00faen conferencias regulares para a presentaci\u00f3n e discusi\u00f3n de novos resultados de investigaci\u00f3n e publicaci\u00f3n de\u00a0revistas acad\u00e9micas patrocinadoras na s\u00faa disciplina. Alg\u00fans tam\u00e9n act\u00faan colexios profesionais, regulando as actividades dos seus membros no interese p\u00fablico ou no interese colectivo da afiliaci\u00f3n.\nHistoria.\nAlgunhas das m\u00e1is antigas sociedaeds eruditas son a Acad\u00e9mie des Jeux floraux (fundada en 1323), a Sodalitas Litterarum Vistulana (fundada en 1488), a Accademia della Crusca (fundada en 1585), a Accademia dei Lincei (fundada en 1603), a Academia Francesa (fundada en 1635), a Leopoldina (fundada en 1652), a Royal Society of London (fundada en 1660) e a Acad\u00e9mie des sciences (fundada en 1666)."}
{"id": "383568", "revid": "23204", "url": "https://gl.wikipedia.org/wiki?curid=383568", "title": "Academia erudita", "text": ""}
{"id": "383569", "revid": "23204", "url": "https://gl.wikipedia.org/wiki?curid=383569", "title": "Asociaci\u00f3n acad\u00e9mica", "text": ""}
{"id": "383572", "revid": "98629", "url": "https://gl.wikipedia.org/wiki?curid=383572", "title": "Capital social (sociolox\u00eda)", "text": "O capital social \u00e9 considerado a variable que mide a colaboraci\u00f3n social entre os diferentes grupos dun colectivo humano, e o uso individual das oportunidades xurdidas a partir diso, a partir de catro fontes principais: o afecto, a confianza mutua, as normas efectivas e as redes sociais.\nO capital social mide, por tanto, a sociabilidade dun conxunto humano e aqueles aspectos que permiten que prospere a colaboraci\u00f3n e o uso, por parte dos actores individuais, das oportunidades que xorden nestas relaci\u00f3ns sociais. Unha sociabilidade entendida como a capacidade para realizar traballo conxunto, a de colaborar e levar a cabo a acci\u00f3n colectiva.\nHistoria.\nO termo de \"capital social\" prov\u00e9n dunha analox\u00eda co de capital econ\u00f3mico. De todas as formas, a s\u00faa escasa fixaci\u00f3n na literatura social e econ\u00f3mica fai que sexa un tanto dif\u00edcil de consensuar. Nun comezo, foi usado a principios do s\u00e9culo XX en pedagox\u00eda. Non foi retomado ata a d\u00e9cada de 1960 cando se empezou a usar para teor\u00edas de desenvolvemento econ\u00f3mico. Normalmente nos modelos econ\u00f3micos tradicionais este concepto \u00e9 totalmente ignorado, pero nos anos 1980 volveu tomar importancia. Foi usado por moitos autores en sociolox\u00eda e modelos de econom\u00eda alternativos.\nConcepto.\nPoder\u00edase resumir como \"non s\u00f3 \u00e9 importante que co\u00f1eces, sen\u00f3n a quen\". Francis Fukuyama def\u00edneo como a norma que fai que exista cooperaci\u00f3n entre d\u00faas partes. Referencias importantes son Robert Putnam (1993) e James Samuel Coleman (1988).\nNo que se refire ao valor colectivo das \"redes sociais\", \u00e9 considerado para a formulaci\u00f3n de pol\u00edticas en moitas organizaci\u00f3ns; mesmo sendo recentemente reco\u00f1ecido por instituci\u00f3ns tales como o Banco Mundial (a\u00ednda que con algunhas reservas ao concepto).\nAfinando os matices do concepto, o capital social non ten por que necesariamente producir cousas boas, pode xerar discriminaci\u00f3n sobre individuos ou grupos. \u00c1s veces o capital social pode ter connotaci\u00f3ns negativas, como no caso de mafias diversas (os contactos e redes sociais creados entre varias persoas poden idear cousas consideradas negativas por unha sociedade, como o crime).\nCon todo, como se apunta, nos \u00faltimos anos destac\u00e1ronse tres \u201cfontes\u201d principais do capital: a confianza mutua, as normas efectivas e as redes sociais. A pesar das posibles diferenzas na forma de definir e medir estes atributos, o capital social sempre apunta cara a aqueles factores que nos achegan como individuos e a como este achegamento se traduce en oportunidades para a acci\u00f3n colectiva e o benestar do grupo."}
{"id": "383573", "revid": "72012", "url": "https://gl.wikipedia.org/wiki?curid=383573", "title": "Bolsa de estudos", "text": "Unha bolsa de estudos \u00e9 unha achega econ\u00f3mica que se concede a aqueles estudantes ou investigadores co fin de levar a cabo os seus estudos ou investigaci\u00f3ns.\nAs achegas econ\u00f3micas poden provir de organismos oficiais (en Espa\u00f1a, bolsa de estudos MEC do Ministerio de Educaci\u00f3n e Cultura, bolsas de estudos das administraci\u00f3ns auton\u00f3micas etc.) ou de organismos privados, xa sexan bancos e caixas de aforro, fundaci\u00f3ns, empresas etc.\nAs bolsas de estudos poden ser xerais, para realizar os estudos ordinarios, ou poden pertencer a programas espec\u00edficos, para intercambios no estranxeiro, ou entre distintas universidades dentro dun mesmo pa\u00eds, como as bolsas de estudos s\u00e9neca para financiar a mobilidade de estudantes dentro do programa SICUE ou entre diversos pa\u00edses europeos (as chamadas Erasmus, ou do resto do mundo, por exemplo), para pr\u00e1cticas en empresa etc.\nAs bolsas de estudos para pr\u00e1cticas proliferaron nos \u00faltimos anos, en gran medida substitu\u00edndo outro tipo de contratos que requirir\u00edan mellores condici\u00f3ns de traballo e maiores soldos, xurdindo as\u00ed a figura do bolseiro.\nO obxectivo destas principalmente \u00e9 o de dar a oportunidade a un alumno ou grupo de alumnos que non te\u00f1en a posibilidade de financiar os seus estudos e que aquel que lle outorga a bolsa de estudos considera que ten capacidades destacadas e que non deber\u00eda perder a oportunidade de formarse."}
{"id": "383574", "revid": "23204", "url": "https://gl.wikipedia.org/wiki?curid=383574", "title": "Uladzimir Karatkievi\u010d", "text": "Uladzimir Karatkievi\u010d (en belaruso: \"\u0423\u043b\u0430\u0434\u0437\u0456\u043c\u0456\u0440 \u0421\u044f\u043c\u0451\u043d\u0430\u0432\u0456\u0447 \u041a\u0430\u0440\u0430\u0442\u043a\u0435\u0432\u0456\u0447\"), nado en Orsha o 26 de novembro de 1930 e finado o 25 de xullo de 1984, foi un escritor belaruso, unha das figuras m\u00e1is destacables da literatura belarusa da segunda metade do s\u00e9culo XX .\nTraxectoria.\nEn 1954 graduouse en filolox\u00eda pola Universidade de K\u00ediv. Primeiro estivo destinado como profesor de lingua rusa nunha escola nunha aldea da rexi\u00f3n de K\u00ediv (1954-56) e logo na s\u00faa cidade natal (1956-58). M\u00e1is tarde, completou cursos de literatura avanzada (1960), e despois de cinematograf\u00eda (1962), ambos os dous en Moscova e despois converteuse nun escritor profesional. Comezou a escribir moi novo, os seus primeiros poemas, contos e artigos publicounos nunha revista escolar de Orsha durante a posguerra. Mentres estudaba en K\u00ediv compuxo poemas en belaruso e ruso e escribiu no ver\u00e1n de 1950 primeira versi\u00f3n da que ser\u00eda a s\u00faa grande obra,\"\u0414\u0437\u0456\u043a\u0430\u0435 \u043f\u0430\u043b\u044f\u0432\u0430\u043d\u043d\u0435 \u043a\u0430\u0440\u0430\u043b\u044f \u0421\u0442\u0430\u0445\u0430\". En 1951 apareceron na revista do distrito de Orsha \"\u041b\u0435\u043d\u0456\u043d\u0441\u043a\u0456 \u043f\u0440\u044b\u0437\u044b\u045e\" os dous primeiros poemas publicados, \u00ab\u0422\u0443\u0442 \u0431\u0443\u0434\u0435\u0442 \u043a\u0430\u043d\u0430\u043b\u00bb (en ruso) e \u00ab\u042f\u043a\u0443\u0431\u0443 \u041a\u043e\u043b\u0430\u0441\u0443\u00bb (en belaruso) aos que lle seguiron tres colecci\u00f3ns de versos. As\u00ed e todo foi sobre todo co\u00f1ecido como narrador, publicou varias colecci\u00f3ns de relatos e catro novelas, a m\u00e1is co\u00f1ecida foi \"Dzikaje paliavannie karalia Stacha\" (\"\u0414\u0437\u0456\u043a\u0430\u0435 \u043f\u0430\u043b\u044f\u0432\u0430\u043d\u043d\u0435 \u043a\u0430\u0440\u0430\u043b\u044f \u0421\u0442\u0430\u0445\u0430\") en 1964. As s\u00faas novelas tratan do pasado hist\u00f3rico de Belar\u00fas, inclu\u00edndo a insurecci\u00f3n de xaneiro de 1863 \u2013 1865 sobre a que escribiu \"Kalasy pad siarpom tvaim\" (\"\u041a\u0430\u043b\u0430\u0441\u044b \u043f\u0430\u0434 \u0441\u044f\u0440\u043f\u043e\u043c \u0442\u0432\u0430\u0456\u043c\") que se publicou en 1965. Karatkievi\u010d tam\u00e9n escribiu varias pezas teatrais, ensaios, artigos, gui\u00f3ns cinematogr\u00e1ficos, e algunhas historias de detectives e de aventuras."}
{"id": "383576", "revid": "88215", "url": "https://gl.wikipedia.org/wiki?curid=383576", "title": "Salvatore Sirigu", "text": "Salvatore Sirigu, nado en Nuoro o 12 de xaneiro de 1987, \u00e9 un futbolista italiano. Xoga de porteiro e o seu equipo actual \u00e9 o Napoli. \u00c9 internacional coa selecci\u00f3n italiana."}
{"id": "383577", "revid": "98629", "url": "https://gl.wikipedia.org/wiki?curid=383577", "title": "Tese de doutoramento", "text": "Unha tese de doutoramento \u00e9 un estudo escrito sobre unha investigaci\u00f3n de car\u00e1cter orixinal efectuada por un estudante ou un escritor con base nunha an\u00e1lise de publicaci\u00f3ns feitas por outros sobre un tema dado. A tesis de doutoramento permite acceder ao grado de doutor.\nDefinici\u00f3n.\nDe acordo coa definici\u00f3n xa cl\u00e1sica de Umberto Eco, tr\u00e1tase dun \u00abtraballo mecanografado dunha extensi\u00f3n media que var\u00eda entre cen e as catrocentas p\u00e1xinas, no cal o estudante trata un problema referente aos estudos en que quere doutorarse\u00bb. Con todo, a extensi\u00f3n esixida \u00e1s teses de doutoramento depende moito da \u00e1rea de co\u00f1ecemento na que se inscriba, as\u00ed como do pa\u00eds no que se desenvolva. As\u00ed, por exemplo, no caso dos estudos cient\u00edficos a extensi\u00f3n adoita ser moito menor que no das Humanidades, e nos pa\u00edses anglosax\u00f3ns xeralmente menor que nos pa\u00edses latinos. O tempo estimado de redacci\u00f3n dunha tese tam\u00e9n var\u00eda, a\u00ednda que adoita estar entre os tres e os cinco anos, dependendo unha vez m\u00e1is do pa\u00eds e do tema.\nProceso.\nPara a creaci\u00f3n dunha tese de doutoramento \u00e9 habitual seguir os seguintes pasos:\n\u00c9 moi frecuente que as teses de doutoramento sigan despois da defensa o seu cami\u00f1o de preparaci\u00f3n para a publicaci\u00f3n, convert\u00e9ndose as\u00ed en monograf\u00eda cient\u00edfica.\nContido da tese.\nCon respecto \u00e1 disposici\u00f3n final do informe de teses, debe seguirse un patr\u00f3n m\u00e1is ou menos est\u00e1ndar. Polo xeral o traballo, unha vez redactado, debe dividirse nos seguintes apartados:\nSe fose necesario, poden inclu\u00edrse tam\u00e9n outros apartados para achegar t\u00e1boas, gr\u00e1ficos, anexos etc."}
{"id": "383578", "revid": "22570", "url": "https://gl.wikipedia.org/wiki?curid=383578", "title": "Pamukkale", "text": "Pamukkale (\"castelo de algod\u00f3n\", en turco) \u00e9 un conxunto de piscinas termais de orixe calcaria que co pasar dos s\u00e9culos formaron concas xigantescas de auga que descenden en fervenza dun outeiro, situado preto de\u00a0Denizli, en\u00a0Turqu\u00eda. A formaci\u00f3n de Pamukkale d\u00e9bese aos mananciais de augas termais que provocan o derramamento de carbonato de calcio, que despois solidifica como m\u00e1rmore travertino. Foi declarado Patrimonio da Humanidade da UNESCO xuntamente con Hier\u00e1polis en 1988.\nA antiga cidade grecorromana de Hierapolis constru\u00eduse no alto do \"castelo\" branco que en total ten 2700 m de longp, 600 m. de largo e 160 m de altura. P\u00f3dese ver a gran distancia, desde os outeiros da cidade de Denizli, no lado oposto do val, a 20\u00a0km.\nCo\u00f1ecida como Pamukkale (Castelo de Algod\u00f3n) ou a antiga Hier\u00e1polis (Cidade Santa), esta \u00e1rea acolle doentes nas s\u00faas fontes termais desde a antig\u00fcidade cl\u00e1sica. O nome turco ref\u00edrese \u00e1 superficie calcaria branca e brillante, formada durante milenios por mananciais ricos en calcio. Pingando lentamente pola aba da inmensa monta\u00f1a, as augas ricas en minerais forman escuma e acum\u00falase nos socalcos, derramando cascadas de estalactitas en piscinas leitosas debaixo. A lenda sost\u00e9n que as formaci\u00f3ns son algod\u00f3n (o cultivo principal da \u00e1rea) solidificado que os xigantes deixaron de secar.\nO turismo \u00e9 e foi unha importante industria na \u00e1rea durante miles de anos, debido \u00e1 atracci\u00f3n das piscinas termais. Recentemente a mediados do s\u00e9culo XX, constru\u00edronse hoteis sobre as ru\u00ednas de Hier\u00e1polis, causando un dano considerable. Constru\u00eduse unha estrada desde o val sobre os socalcos, e permitiron que as motos subiran e baixaran as pendentes. Cando a zona foi declarada Patrimonio da Humanidade, os hoteis foron derribados, a estrada eliminada e substitu\u00edda por piscinas artificiais.\nEclipsados pola marabilla natural, as ben conservadas ru\u00ednas romanas e o museo de Pamukkale foron notablemente subestimados e non publicitados. Os folletos tur\u00edsticos dos \u00faltimos 20 anos presentan principalmente fotos de persoas ba\u00f1andose nas piscinas de calcio. Ag\u00e1s dunha pequena senda que sobe pola aba da monta\u00f1a, o paso polos socalcos est\u00e1 actualmente prohibido, xa que sufriron a erosi\u00f3n e a contaminaci\u00f3n da auga polos p\u00e9s dos turistas."}
{"id": "383580", "revid": "98629", "url": "https://gl.wikipedia.org/wiki?curid=383580", "title": "Escola primaria", "text": "Unha escola primaria \u00e9 unha escola na que os nenos reciben educaci\u00f3n primaria desde aproximadamente a idade de cinco a doce anos, o paso seguinte despois do preescolar e antes da escola secundaria (nalg\u00fans pa\u00edses hai un paso intermedio de escola media entre a educaci\u00f3n primaria e a secundaria). Na maior\u00eda do mundo, a educaci\u00f3n primaria \u00e9 o primeiro paso no ensino, e est\u00e1 normalmente dispo\u00f1ible sen pagar, pero tam\u00e9n se ofrecen escolas privadas independentes nas que c\u00f3mpre pagar.\nO termo \"escola primaria\" deriva do franc\u00e9s \"\u00e9cole primaire\", que foi usado por vez primeira en 1802."}
{"id": "383582", "revid": "23204", "url": "https://gl.wikipedia.org/wiki?curid=383582", "title": "Estudante", "text": "A palabra estudante \u00e9 un substantivo masculino ou feminino que se refire ao alumno ou alumna dentro do \u00e1mbito acad\u00e9mico, e que se dedica a esta actividade como a s\u00faa ocupaci\u00f3n principal.\nEtimolox\u00eda.\nO uso actual da palabra estudante prov\u00e9n da Idade Media. Do mesmo xeito que en portugu\u00e9s, espa\u00f1ol ou franc\u00e9s, procede do participio presente de \"studiare (studians, studiantis)\" que significa 'que est\u00e1 estudando'. En ingl\u00e9s (\"student\"), \u00e9 resultado dunha deformaci\u00f3n do significado da palabra latina \"studere\" e o seu substantivo \u201cstudium\u201d.\nDiferenza entre estudante e alumno.\nHabitualmente util\u00edzase indistintamente o concepto de alumno e estudante, ag\u00e1s que o segundo adoita identificar mellor o alumnado de niveis superiores. A\u00ednda as\u00ed, moitos dos matices e explicaci\u00f3n que se dan para o alumnado poden aplicarse ao estudantado.\nAsociaci\u00f3n de estudiantes.\nOs estudantes organ\u00edzanse en asociaci\u00f3ns para a defensa dos seus dereitos e a realizaci\u00f3n de actividades."}
{"id": "383583", "revid": "7596", "url": "https://gl.wikipedia.org/wiki?curid=383583", "title": "Proba (educaci\u00f3n)", "text": "Un exame ou proba de avaliaci\u00f3n \u00e9 unha proba na que se mide o nivel de co\u00f1ecementos, aptitudes, habilidades ou dunhas capacidades f\u00edsicas. \u00dasase como ferramenta para determinar a idoneidade de algu\u00e9n para a realizaci\u00f3n dunha actividade ou o aproveitamento duns estudos.\nPode ser realizado de forma oral, en papel, facendo uso dun ordenador (ou unha computadora), nunha contorna controlada (como en determinadas probas f\u00edsicas) ou nunha contorna aberta (como nun exame de conduci\u00f3n), nun per\u00edodo definido de tempo baixo supervisi\u00f3n. Pode compo\u00f1erse de varias preguntas, cuesti\u00f3ns, exercicios ou tarefas a realizar que te\u00f1en asignados uns valores en puntos.\nOs exames poden variar en estilo, rigor e requirimentos previos. Por exemplo, nunha proba de libro pechado o tomador da proba a mi\u00fado debe usar a memoria para responder a temas espec\u00edficos, e nunha proba de libro aberto o tomador da proba pode usar unha ou varias ferramentas complementarias, como un libro de referencia ou unha calculadora para responder.\nUn exame pode ser realizado de maneira formal ou informal. Un exemplo de proba informal ser\u00eda unha proba de lectura realizada por un pai a un neno. Un exemplo dunha proba formal ser\u00eda un exame final administrado por un profesor nunha aula. As probas formais a mi\u00fado resultan nunha cualificaci\u00f3n nas probas. A cualificaci\u00f3n da proba pode ser interpretada en relaci\u00f3n a unha norma ou criterio. A norma pode ser estabelecida independentemente ou por an\u00e1lise estat\u00edstica de varios individuos.\nUn \"exame r\u00e1pido\" (\"quiz\" en ingl\u00e9s) usualmente ten menos preguntas que un exame, ofrece preguntas de menor dificultade e p\u00f3dese resolver en menos tempo. Pode dividirse en varias secci\u00f3ns, cada unha fai referencia a un tema ou ten unha forma diferente de preguntar sobre o mesmo tema.\nUn \"exame estandarizado\" compara os resultados individuais cunha pauta. A pauta estabel\u00e9cese independentemente ou por an\u00e1lise estat\u00edstica dun gran n\u00famero de individuos.\nTipos de exame.\nExisten tipos de exames:"}
{"id": "383584", "revid": "72012", "url": "https://gl.wikipedia.org/wiki?curid=383584", "title": "Exame (avaliaci\u00f3n estudantil)", "text": ""}
{"id": "383585", "revid": "56817", "url": "https://gl.wikipedia.org/wiki?curid=383585", "title": "Exame", "text": "O termo exame p\u00f3dese referir a:"}
{"id": "383586", "revid": "44472", "url": "https://gl.wikipedia.org/wiki?curid=383586", "title": "Fasc\u00edculo de His", "text": ""}
{"id": "383587", "revid": "23204", "url": "https://gl.wikipedia.org/wiki?curid=383587", "title": "Bowling for Columbine", "text": "Bowling for Columbine \u00e9 un filme documental estadounidense escrito, producido, dirixido e narrado por Michael Moore. O filme explora o que Moore suxire que foron as principais causas do masacre de Columbine de 1999 e doutros actos de violencia con armas. Moore c\u00e9ntrase no contexto no que se produciu o masacre, nalgunhas opini\u00f3ns e suposici\u00f3ns p\u00fablicas sobre cuesti\u00f3ns relacionadas. O filme merg\u00fallase na natureza da violencia nos Estados Unidos de Am\u00e9rica.\nUn \u00e9xito comercial e da cr\u00edtica, o filme deu a co\u00f1ecer a Moore internacionalmente e ga\u00f1ou numerosos premios, inclu\u00edndo o Oscar \u00f3 mellor documental, o Independent Spirit, un premio especial Festival de Cannes, e o C\u00e9sar \u00f3 mellor filme estranxeiro. Est\u00e1 considetado un dos documentais m\u00e1is exitosos de t\u00f3dolos tempos."}
{"id": "383590", "revid": "89787", "url": "https://gl.wikipedia.org/wiki?curid=383590", "title": "Funci\u00f3n holomorfa", "text": "En matem\u00e1ticas, unha funci\u00f3n holomorfa \u00e9 unha funci\u00f3n complexa dunha ou m\u00e1is variables complexas que \u00e9 diferenciable nunha veci\u00f1anza en cada punto do seu dominio. A existencia dunha derivada complexa \u00e1 unha condici\u00f3n moi forte, xa que implica que calquera funci\u00f3n holomorfa \u00e9 realmente infinitamente diferenciable e igual \u00e1 s\u00faa propia serie de Taylor. As funci\u00f3ns holomorfas son o obxecto fundamental da an\u00e1lise complexa.\nA\u00ednda que o voc\u00e1bulo \"funci\u00f3n anal\u00edtica\" adoita empregarse de xeito intercambiable con \"funci\u00f3n holomorfa\", a palabra \"anal\u00edtica\" def\u00ednese nun sentido amplo para denotar calquera funci\u00f3n (real, complexa ou m\u00e1is xeral) que pode ser escrita como serie de potencias converxentes nunha veci\u00f1anza de cada punto do seu dominio. O feito de que toda funci\u00f3n holomorfa \u00e9 unha funci\u00f3n anal\u00edtica complexa e viceversa, \u00e9 un teorema fundamental da an\u00e1lise complexa.\nAs funci\u00f3ns holomorfas \u00e1s veces son denominadas \"funci\u00f3ns regulares\". Unha funci\u00f3n holomorfa cun dominio que \u00e9 o plano complexo ch\u00e1mase funci\u00f3n enteira. A expresi\u00f3n \"holomorfa nun punto \"z\"0\" significa non s\u00f3 diferenciable \"z\"0, sen\u00f3n diferenciable dentro dunha veci\u00f1anza de \"z\"0 no plano complexo.\nDefinition.\nDada unha funci\u00f3n complexa \"f\" dunha variable complexa, a derivada de \"f\" nun punto \"z\"0 no seu dominio est\u00e1 definida polo l\u00edmite\nIsto \u00e9 o mesmo que a definici\u00f3n de derivada para funci\u00f3ns reais, ag\u00e1s que todas as cantidades son complexas. En particular, o l\u00edmite t\u00f3mase cando o n\u00famero complexo \"z\" se aproxima a \"z\"0, e debe de ter o mesmo valor para cada sucesi\u00f3n de valores complexos para \"z\" que se aproxime a \"z\"0 no plano complexo. Se o l\u00edmite existe, dise que \"f\" \u00e9 complexa-diferenciable en \"z\"0. Este concepto comparte varias propiedades coa diferenciabilidade real: \u00e9 linear e segue a regra do produto, do cociente e da cadea.\nSe \"f\" \u00e9 \"complexa diferenciable\" en \"cada\" punto \"z\"0 nun conxunto aberto \"U\", dise que \"f\" \u00e9 holomorfa en \"U\". Dise que \"f\" \u00e9 holomorfa no punto \"z\"0 se \u00e9 holomorfa nalgunha veci\u00f1anza de \"z\"0. Dise que \"f\" \u00e9 holomorfa nalg\u00fan conxunto non aberto \"A\" se \u00e9 holomorfa nun conxunto aberto que cont\u00e9n \"A\".\nA relaci\u00f3n entre diferenciabilidade real e complexa \u00e9 a seguinte: se unha funci\u00f3n complexa \u00e9 holomorfa, ent\u00f3n \"u\" e \"v\" te\u00f1en derivadas primeiras parciais con respecto a \"x\" e \"y\", e satisfai as ecuaci\u00f3ns de Cauchy\u2013Riemann:\nou, equivalentemetne, a derivada Wirtinger de \"f\" con respecto ao conxugado complexo de \"z\" \u00e9 cero:\nque equivale a dicir que \"f\" \u00e9 independente funcionalmente do conxugado complexo de \"z\".\nSe non se d\u00e1 a continuidade o contrario non \u00e9 necesariamente certo. Pola contra, se \"u\" e \"v\" te\u00f1en primeira derivada parcial \"continua\" e satisfai as ecuaci\u00f3ns de Cauchy\u2013Riemann ent\u00f3n \"f\" \u00e9 holomorfa. Un contrario m\u00e1is satisfactorio, m\u00e1is complicado de comprobar \u00e9 o teorema de Looman\u2013Menchoff: se \"f\" \u00e9 continua, \"u\" e \"v\" te\u00f1en derivadas parciais primeiras (non necesariamente continuas), e satisf\u00e1n as ecuaci\u00f3ns de Cauchy\u2013Riemann, ent\u00f3n \"f\" \u00e9 holomorfa.\nTerminolox\u00eda.\nA palabra \"holomorfa\" foi introducido por dous estudantes de Cauchy, Briot (1817\u20131882) e Bouquet (1819\u20131895), e deriva do grego \u1f45\u03bb\u03bf\u03c2 (\"holos\") que quere dicir \"enteiro\", e \u03bc\u03bf\u03c1\u03c6\u03ae (\"morph\u0113\") que significa \"forma\" ou \"aparencia\".\nPropiedades.\nComo a diferenciaci\u00f3n complexa \u00e9 linear e segue as regras do produto, do cociente e da cadea, as sumas, produtos e composici\u00f3ns de funci\u00f3ns holomorfas \u00e9 holomorfa, e o cociente de d\u00faas funci\u00f3ns holomorfas \u00e9 holomorfa se o denominador non \u00e9 cero.\nSe se identifica C con R2, ent\u00f3n as funci\u00f3ns holomorfas coinciden coas funci\u00f3ns en d\u00faas variables con derivadas primeiras continuas que solucionan as ecuaci\u00f3ns de Cauchy\u2013Riemann, un conxunto de d\u00faas ecuaci\u00f3ns en derivadas parciais.\nTodas as funci\u00f3ns holomorfas poden separarse nas s\u00faas partes reais e imaxinarias, e cada unha desas \u00e9 unha soluci\u00f3n da ecuaci\u00f3n de Laplace sobre R2. Noutras palabras, de expresarse unha funci\u00f3n holomorfa \"f\"(\"z\") como ambas as \"u\" e \"v\" son funci\u00f3ns harm\u00f3nicas, onde \"v\" \u00e9 o conxugado harm\u00f3nico de \"u\".\nO teorema integral de Cauchy implica que a integral de li\u00f1a de cada funci\u00f3n holomorfa ao longo dun lazo desaparece:\nAqu\u00ed \"\u03b3\" \u00e9 un cami\u00f1o rectificable nun subconxunto aberto simplemente conexo \"U\" do plano complexo C cun punto inicial que \u00e9 igual ao punto final e \u00e9 unha funci\u00f3n holomorfa.\nA f\u00f3rmula integral de Cauchy afirma que toda funci\u00f3n holomorfa nun disco est\u00e1 completamente determinado polos seus valores na fronteira do disco. Ademais: se se sup\u00f3n que \"U\" \u00e9 un subconxunto aberto de C, \u00e9 unha funci\u00f3n holomorfa e o disco pechado est\u00e1 contido completamente en \"U\". Sexa \u03b3 o c\u00edrculo que forma a fronteira de \"D\". Ent\u00f3n para cada \"a\" no interior de \"D\":\nonde a integral de contorno t\u00f3mase no sentido contrario \u00e1s agullas do reloxo.\nA derivada \"f\"\u2032(\"a\") pode escribirse como integral de contorno empregando a f\u00f3rmula de diferenciaci\u00f3n de Cauchy:\npara cada lazo simple enrolado unha vez arredor de \"a\", e\npara lazos positivos infinitesimais \u03b3 arredor de \"a\".\nEn rexi\u00f3ns en que a derivada primeira non \u00e9 cero, as funci\u00f3ns holomorfas son aplicaci\u00f3ns conformes no sentido de que conservan \u00e1ngulos e formas (mais non tama\u00f1os) de figuras pequenas.\nTodas as funci\u00f3ns holomorfas son anal\u00edticas. \u00c9 dicir, unha funci\u00f3n holomorfa \"f\" ten derivadas de calquera orde en cada punto \"a\" do seu dominio, e coincide coa s\u00faa propia serie de Taylor en \"a\" nunha veci\u00f1anza de \"a\". De feito, \"f\" coincide coa s\u00faa serie de Taylor en \"a\" en calquera disco centrado nese punto dentro do dominio da funci\u00f3n.\nDende un punto de vista alx\u00e9brico, o conxunto de funci\u00f3ns holomorfas dun conxunto aberto \u00e9 un anel conmutativo e un espazo vectorial complexo. De feito, \u00e9 un espazo vectorial topol\u00f3xico localmente complexo coa seminorma sendo o supremo dos subconxuntos compactos.\nDende unha perspectiva xeom\u00e9trica, a funci\u00f3n \"f\" \u00e9 holomorfa en \"z\"0 se e s\u00f3 se a s\u00faa derivada exterior \"df\" nunha veci\u00f1anza \"U\" de \"z\"0 \u00e9 igual a \"f\"\u2032(\"z\") \"dz\" para algunha funci\u00f3n continua \"f\"\u2032. S\u00e9guese a partir de\nque \"df\"\u2032 tam\u00e9n \u00e9 proporcional a \"dz\", implicando que a derivada de \"f\"\u2032 \u00e9 ela mesma holomorfa e as\u00ed que \"f\" \u00e9 infinitamente diferenciable. De xeito semellante, o feito de que implica que calquera funci\u00f3n \"f\" que \u00e9 holomorfa sobre a rexi\u00f3n simplemente conexa \"U\" tam\u00e9n \u00e9 integrable sobre \"U\". (Para un cami\u00f1o \u03b3 de \"z\"0 a \"z\" contido completamente en \"U\", def\u00ednese\nSegundo o teorema da curva de Jordan e o teorema xeneralizado de Stokes, \"F\"\u03b3(\"z\") \u00e9 independente da escolla particular do cami\u00f1o \u03b3, e as\u00ed \"F\"(\"z\") \u00e9 unha funci\u00f3n ben definida sobre \"U\" tendo e .)\nExemplos.\nTodas as funci\u00f3ns polin\u00f3micas en \"z\" con coeficientes complexos son holomrfas sobre C, como o seno, o coseno e a funci\u00f3n exponencial. (De feito, as funci\u00f3ns trigonom\u00e9tricas poden definirse a partir da funci\u00f3n exponencial empregando a f\u00f3rmula de Euler). A rama principal da funci\u00f3n logaritmo complexo \u00e9 holomorfa sobre o conxunto A funci\u00f3n ra\u00edz cadrada pode definirse como\ne \u00e9 polo tanto holomorfa en calquera lugar onde est\u00e1 o logaritmo log(\"z\"). A funci\u00f3n 1/\"z\" \u00e9 holomorfa en \nComo consecuencia das ecuaci\u00f3ns de Cauchy\u2013Riemann, unha funci\u00f3n real holomorfa debe ser constante. Polo tanto, o valor absoluto de \"z\", o argumento de \"z\", a parte real de \"z\" e a parte imaxinaria de \"z\" non son holomorfas. Outro exemplo t\u00edpico de funci\u00f3n continua que non \u00e9 holomorfa \u00e9 o conxugado complexo .\nVarias variables.\nA definici\u00f3n dunha funci\u00f3n holomorfa xeneral\u00edzase a varias variables complexas dun xeito directo. Se \"D\" denota un subconxunto aberto de C\"n\", e sexa . A funci\u00f3n \"f\" \u00e9 anal\u00edtico nun punto \"p\" de \"D\" se existe unha veci\u00f1anza aberta de \"p\" en que \"f\" \u00e9 igual \u00e1 serie de potencias converxente en \"n\" variables complexas. Def\u00ednese \"f\" como holomorfas se \u00e9 anal\u00edtica en cada punto do seu dominio. O lema de Osgood demostra que para unha funci\u00f3n continua \"f\", isto \u00e9 equivalente a que \"f\" sexa holomorfa en cada variable separadamente (significando que se algunha coordenadas son fixas, ent\u00f3n a restrici\u00f3n de \"f\" \u00e9 unha funci\u00f3n holomorfa para o resto das coordenadas). O teorema de Hartog, moito m\u00e1is profundo demostra que a hip\u00f3tese do continuo \u00e9 innecesaria: \"f\" \u00e9 holomorfa se e s\u00f3 se \u00e9 holomorfa para cada variable separadamente.\nM\u00e1is xeralmente, unha funci\u00f3n de varias variables complexas que \u00e9 cadrada integrable sobre todos os subconxuntos compactos do seu dominio \u00e9 anal\u00edtica se e s\u00f3 se satisfai as ecuaci\u00f3ns de Cauchy\u2013Riemann no sentido das distribuci\u00f3ns.\nAs funci\u00f3ns de varias variables complexas son en certas formas b\u00e1sicas m\u00e1is complicadas que as funci\u00f3ns dunha variables complexa. Por exemplo, a rexi\u00f3n de converxencia dunha serie de potencias non \u00e9 necesariamente unha b\u00f3la aberta; estas rexi\u00f3ns son os dominios de Reinhardt, os exemplos m\u00e1is simples dos cales \u00e9 o polidisco. Por\u00e9n, tam\u00e9n te\u00f1en algunhas restrici\u00f3ns fundamentais. A diferenza das funci\u00f3ns dunha variables complexa, os dominios posibles sobre os que hai funci\u00f3ns holomorfas que non poden ser estendidas a dominios m\u00e1is grandes son altamente limitados. Estes conxuntos ch\u00e1manse dominios de holomorf\u00eda]].\nExtensi\u00f3n a an\u00e1lise funcional.\nO concepto dunha funci\u00f3n holomorfa pode estenderse a espazos infinitodimensionais da an\u00e1lise funcional. Por exemplo, a derivada Fr\u00e9chet ou a G\u00e2teaux poden empregarse para definir a noci\u00f3n de funci\u00f3n holomorfa sobre un espazo de Banach sobre o campo dos n\u00fameros complexos."}
{"id": "383606", "revid": "25871", "url": "https://gl.wikipedia.org/wiki?curid=383606", "title": "Jean Marais", "text": "Jean Alfred Villain-Marais, nado o 11 de decembro de 1913 en Cherburgo-Octeville e finado o 8 de novembro de 1998 en Cannes, foi un actor, director, pintor, escultor e escritor franc\u00e9s m\u00e1is co\u00f1ecido como Jean Marais. No ano 1993, Jean Marais recibiu un C\u00e9sar honor\u00edfico pola s\u00faa traxectoria profesional."}
{"id": "383615", "revid": "25871", "url": "https://gl.wikipedia.org/wiki?curid=383615", "title": "Martin Flack", "text": "Martin Flack (1882 - 1932) foi un m\u00e9dico e fisi\u00f3logo brit\u00e1nico.\nFlack \u00e9 co\u00f1ecido por ter descrito xunto con Sir Arthur Keith o n\u00f3 sinusal, en 1907, dos cales xorde os ep\u00f3nimos. Entre as s\u00faas descubertas hai que lembrar a proba para a avaliaci\u00f3n da resistencia cardiopulmonar dos aviadores, co\u00f1ecida como Proba de Flack."}
{"id": "383616", "revid": "111586", "url": "https://gl.wikipedia.org/wiki?curid=383616", "title": "Jean de Kindelan", "text": "Jean-Ambroise Kindelan ou Jean de Kindelan, nado en Pontevedra o 7 de decembro de 1759 e finado en Par\u00eds o 13 de novembro de 1822, foi un xeneral espa\u00f1ol, de orixe irlandesa, naturalizado franc\u00e9s da Revoluci\u00f3n francesa e do Imperio.\nTraxectoria.\nComezou a s\u00faa carreira tenente segundo do rexemento de infanter\u00eda de Irlanda en 1766, a continuaci\u00f3n foi sub-tenente o 24 de outubro, de 1767, tenente axudante-maior o 9 de xullo de 1790, e tenente-coronel, o 28 de outubro de 1793. Foi nomeado coronel o 11 de xullo de 1794 no rexemento de infanter\u00eda Ultonia (Ulster), e brigadier de infanter\u00eda o 10 de decembro, de 1795.\nFoi ascendido a xeneral de brigada o 5 de outubro de 1802, e asumiu a funci\u00f3n de inspector xeral de toda a infanter\u00eda de li\u00f1a estranxeira o 11 de febreiro de 1807, e ascendeu a comandante segundo do corpo de tropas espa\u00f1olas auxiliares para o Grande ex\u00e9rcito, no mes de maio de 1807. O 22 de xu\u00f1o de 1808, foi nomeado oficial da Lexi\u00f3n de Honra, e despois cabaleiro de Saint-Louis.\nO 2 de maio de 1809, comandou o rexemento Xos\u00e9 Napole\u00f3n organizado por el, a partir dun decreto de Napole\u00f3n do 13 de febreiro, e que consistiu nun rexemento de infanter\u00eda de tropas espa\u00f1olas ao servizo de Napole\u00f3n, co que participou nas campa\u00f1a do Elba, Italia, Alema\u00f1a e Rusia. Foi nomeado cabaleiro da real Orde de Espa\u00f1a en outubro de 1809, e foi elevado \u00e1 categor\u00eda de tenente xeneral por Xos\u00e9 Bonaparte o 14 de novembro de 1809. Por Decreto do 18 de maio de 1812, entra ao servizo de Francia e, posteriormente, o rexemento foi desarmado e disolto por mor dun decreto do 25 de novembro de 1813.\nO 28 de maio de 1812, foi nomeado xeneral de divisi\u00f3n ao servizo de Francia. Naturalizado franc\u00e9s o 13 de marzo de 1816, retirouse o 7 de decembro de 1816. Morreu o 13 de novembro de 1822, en Par\u00eds e foi soterrado no cemiterio do P\u00e8re-Lachaise."}
{"id": "383617", "revid": "25871", "url": "https://gl.wikipedia.org/wiki?curid=383617", "title": "Carreira profesional", "text": "Unha carreira profesional \u00e9 o conxunto ordenado de expectativas de promoci\u00f3n profesional, de mobilidade e de aumentar o reco\u00f1ecemento do exercicio no mesmo lugar de traballo do que disp\u00f3n un\u00a0empregado dende o momento da s\u00faa admisi\u00f3n ata o momento en que deixa de prestar servizos nunha organizaci\u00f3n.\nO termo \"carreira\" tam\u00e9n se emprega noutros eidos para referirse, por exemplo, \u00e1 carreira deportiva, \u00e1 escolar ou \u00e1 universitaria.\nCambios hist\u00f3ricos nas carreiras.\nA finais do s\u00e9culo XX, un amplo abano de opci\u00f3ns (especialmente no rango de profesi\u00f3ns potenciais) e o maior alcance da educaci\u00f3n fixo posible planificar (ou dese\u00f1ar) unha carreira. Tam\u00e9n \u00e9 frecuente nos adultos de finais do s\u00e9culo XX e comezos do XXI ter unha carreira dobre ou m\u00faltiple, de xeito secuencial ou \u00f3 mesmo tempo. As\u00ed, as identidades profesionais t\u00e9\u00f1ense hibridado para reflectir este cambio na \u00e9tica do traballo. O economista Richard Florida observa esta tendencia de xeito xeral e m\u00e1is especificamente entre a \"clase creativa\".\nXesti\u00f3n da carreira.\nA xesti\u00f3n da carreira describe o manexo activo e decidido dunha carreira por un individuo. Teor\u00edas sobre o que implica ter \"habilidades de xesti\u00f3n da carreira\" son descritas polo modelo Blueprint (nos Estados Unidos, o Canad\u00e1, Australia, Escocia e Inglaterra) e as Sete Cs da alfabetizaci\u00f3n dixital (especificamente relacionadas coas habilidades en Internet).\nAs habilidades clave incl\u00faen a capacidade de cavilar sobre a s\u00faa carreira actual, investigar no mercado de traballo, determinar se a educaci\u00f3n \u00e9 necesaria, atopar aperturas e facer cambios na s\u00faa carreira."}
{"id": "383618", "revid": "23204", "url": "https://gl.wikipedia.org/wiki?curid=383618", "title": "Acci\u00f3n social", "text": "A acci\u00f3n social \u00e9 toda acci\u00f3n que te\u00f1a un sentido para quen a realizan, afectando a conduta doutros, orient\u00e1ndose a acci\u00f3n mencionada por devandita afectaci\u00f3n. Unha acci\u00f3n \u00e9 toda conduta humana na que o individuo, ou individuos que a producen, establ\u00e9cena cun sentido persoal. A acci\u00f3n social estar\u00e1 referida \u00e1 conduta doutros. Non todo contacto entre homes \u00e9 de car\u00e1cter social. Non \u00e9 id\u00e9ntica, nin homox\u00e9nea, non toda acci\u00f3n social \u00e9 orientada polas acci\u00f3ns doutros.\nAcci\u00f3n e sociolox\u00eda.\nA acci\u00f3n individual prov\u00e9n, en definitiva, das ideas e das crenzas que levamos depositadas na nosa mente. Cando dita acci\u00f3n infl\u00fae, dalgunha forma, no noso ambiente social, podemos dicir que se trata dunha acci\u00f3n social. Tales ideas e crenzas poden non ter unha correspondencia certa coa realidade, por iso \u00e9 polo que a acci\u00f3n ter\u00e1 un fundamento subxectivo, en moitos casos. Non s\u00f3 debemos describir que ideas producen tales acci\u00f3ns, sen\u00f3n tam\u00e9n describir os efectos producidos por esas acci\u00f3ns.\nSegundo Max Weber, a sociolox\u00eda \u00e9 unha ciencia que procura a comprensi\u00f3n e interpretaci\u00f3n da acci\u00f3n social para, dende ela, conseguir unha explicaci\u00f3n causal tanto do curso da propia acci\u00f3n social como dos seus efectos.\nMarx despois de publicar o \u201cManifesto do Partido Comunista\u201d, deu outro significado \u00e1 acci\u00f3n social, asoci\u00e1ndoa a unha mercador\u00eda determinada. A acci\u00f3n social \u00e9 entendida ent\u00f3n como a manifestaci\u00f3n dunha forza colectiva e an\u00f3nima nas mercador\u00edas. Doutra banda,\u00a0Comte, o fundador da sociolox\u00eda moderna, destacou que a instruci\u00f3n metaf\u00edsica e literaria \u201cexerce unha acci\u00f3n social moi perturbadora nas clases ilustradas e que se far\u00eda moito m\u00e1is perigosa se se estendese \u00f3s proletariados.\nHerbert Spencer aseveraba que a gran masa dos individuos \u00e9 a que produce a acci\u00f3n social, e a\u00ednda que admit\u00eda que a suma de Acci\u00f3n Social dunha sociedade pouco numerosa non pode compararse coa dunha sociedade grande, defend\u00eda a idea que a aceptaci\u00f3n indiscutida dos efectos da acci\u00f3n social \u00e9 a consecuencia natural da espera colectiva destes resultados.\nHerdeiro da filosof\u00eda positivista e cr\u00edtico do evolucionismo social anglosax\u00f3n, Durkheim compartiu con Comte a idea de que s\u00f3 unha elite \u00e9 quen de apreciar a orixe e orientaci\u00f3n da forza colectiva exercida por e sobre a sociedade. Respecto diso escribiu: \u201ca acci\u00f3n social segue cami\u00f1os desviados de m\u00e1is e demasiados escuros, emprega mecanismos ps\u00edquicos demasiados complexos para que o observador vulgar poida percibir de onde prov\u00e9n\u201d."}
{"id": "383619", "revid": "1987", "url": "https://gl.wikipedia.org/wiki?curid=383619", "title": "Cohesi\u00f3n social", "text": "A cohesi\u00f3n social designa, en sociolox\u00eda, o grao de consenso dos membros dun grupo social ou a percepci\u00f3n de pertenza a un proxecto ou situaci\u00f3n com\u00fan. \u00c9 unha medida da intensidade da interacci\u00f3n social dentro do grupo; pode ser medido cun test de \u00edndices ou simplemente descrito ou definido para cada caso. Atenta contra a cohesi\u00f3n a anomia, \u00e9 dicir, o comportamento non baseado en normas.\nIsto quere dicir que esas relaci\u00f3ns son consensuais, percibidas como xustas entre os grupos que gobernan e os que son gobernados. Demandan ou implican tanto a percepci\u00f3n do bo desempe\u00f1o das autoridades e que esas sexan respectadas como que exista unha acci\u00f3n percibida como de interese com\u00fan.\nA cohesi\u00f3n dun grupo pode medirse mediante un test estat\u00edstico non param\u00e9trico ou libre de distribuci\u00f3n, como o coeficiente de correlaci\u00f3n de rangos de Pearson (\"r\") ou o coeficiente de correlaci\u00f3n de rangos de Kendall (\"\u03c4\"), que comparan os resultados escalares de varios cuestionarios sobre unha mesma variable en dous momentos diferentes da mostraxe ou entre d\u00faas variables diferentes pero relacionadas.\n\u00d3 discutir sobre os diferentes grupos sociais, dise que un grupo \u00e9 un estado de cohesi\u00f3n (cando os membros pos\u00faen lazos que os unen uns con outros e co grupo como un s\u00f3). A\u00ednda que o termo cohesi\u00f3n \u00e9 un proceso que consta de moitos factores, p\u00f3dense distinguir catro compo\u00f1entes esenciais: as relaci\u00f3ns sociais, as relaci\u00f3ns de traballo, a unidade (que se percibe entre os membros do grupo) e as emoci\u00f3ns dos integrantes.\nO campo da discriminaci\u00f3n social pode estudarse, dende as perspectivas sociol\u00f3xicas do interaccionismo simb\u00f3lico, o funcionalismo ou a teor\u00eda do conflito, como un problema de cohesi\u00f3n social.\nA noci\u00f3n de integraci\u00f3n social util\u00edzase habitualmente como sin\u00f3nimo da cohesi\u00f3n. Desde a perspectiva funcionalista ou a teor\u00eda de sistemas ent\u00e9ndese a integraci\u00f3n nun sistema de estratificaci\u00f3n social como fundamento harm\u00f3nico das relaci\u00f3ns entre as clases; as instituci\u00f3ns e, \"a fortiori\", o sistema social no seu conxunto consid\u00e9ranse como un todo funcional."}
{"id": "383620", "revid": "72012", "url": "https://gl.wikipedia.org/wiki?curid=383620", "title": "Espionaxe", "text": "A\u00a0espionaxe \u00e9 a pr\u00e1ctica e o conxunto de t\u00e9cnicas asociados coa obtenci\u00f3n de informaci\u00f3n confidencial.\nT\u00e9cnicas de espionaxe.\nAs t\u00e9cnicas com\u00fans de espionaxe foron, historicamente, a infiltraci\u00f3n, a corrupci\u00f3n e a chantaxe.\nCo desenvolvemento de novas tecnolox\u00edas, apareceron t\u00e9cnicas que permiten obter informaci\u00f3n obxectiva tales como fotos, conversas etc. sen intervenci\u00f3n humana. As\u00ed, hai unha industria dese\u00f1ada para facilitar sofisticados medios tecnol\u00f3xicos, de sat\u00e9lites\u00a0esp\u00eda e microc\u00e1maras, tanto para espionaxe como para a protecci\u00f3n da informaci\u00f3n. O 2013, un revelador americano, Edward Snowden, denunciou o software esp\u00eda Prisma, desenvolvido por Estados Unidos para supervisar, controlar e analizar a nivel global, os datos persoais de todo o mundo, en colaboraci\u00f3n cos xigantes da inform\u00e1tica, tales como Google, Apple e Microsoft.\nEspionaxe industrial.\nA\u00a0espionaxe industrial \u00e9 a obtenci\u00f3n il\u00edcita de informaci\u00f3n relativa \u00e1 investigaci\u00f3n, o desenvolvemento e a fabricaci\u00f3n de prototipos, por medio do cal as empresas buscan anticipar os seus competidores na colocaci\u00f3n no mercado un novo produto."}
{"id": "383621", "revid": "89787", "url": "https://gl.wikipedia.org/wiki?curid=383621", "title": "Extorsi\u00f3n", "text": "A extorsi\u00f3n \u00e9 un delito que consiste en obrigar a unha persoa, a trav\u00e9s da utilizaci\u00f3n de violencia ou intimidaci\u00f3n, a realizar ou omitir un acto xur\u00eddico ou negocio xur\u00eddico con \u00e1nimo de lucro e coa intenci\u00f3n de producir un prexu\u00edzo de car\u00e1cter patrimonial ou ben do suxeito pasivo.\nNatureza xur\u00eddica.\n\u00c9 unha figura que se atopa entre os delitos de apropiaci\u00f3n, xa que hai \u00e1nimo de lucro; os delitos de estafa, porque require unha actuaci\u00f3n por parte do suxeito pasivo consistente na realizaci\u00f3n ou omisi\u00f3n dun acto ou negocio xur\u00eddico; e o delito de ameazas condicionais, porque o suxeito activo coacciona o pasivo para a realizaci\u00f3n do negocio xur\u00eddico.\nEste delito ten unha localizaci\u00f3n independente, polo cal, a\u00ednda que garde relaci\u00f3n, \u00e9 unha figura distinta coas s\u00faas propias caracter\u00edsticas. Ademais, \u00e9 un delito pluriofensivo, xa que non se ataca s\u00f3 a un ben xur\u00eddico, sen\u00f3n a m\u00e1is dun: propiedade, integridade f\u00edsica e liberdade.\nEn canto \u00f3 momento da consumaci\u00f3n, non se pode esperar a que te\u00f1a efectos, porque no \u00e1mbito civil ese acto nunca os ter\u00eda. P\u00f3dese dar tentativa cando ese acto de violencia non alcanza o seu obxectivo, sendo unha tentativa inacabada."}
{"id": "383622", "revid": "25871", "url": "https://gl.wikipedia.org/wiki?curid=383622", "title": "F\u00f3rmula integral de Cauchy", "text": "En matem\u00e1ticas, a f\u00f3rmula integral de Cauchy, denominada as\u00ed por Augustin-Louis Cauchy, \u00e9 a afirmaci\u00f3n central da an\u00e1lise complexa. Expresa o feito de que unha funci\u00f3n holomorfa definida sobre un disco est\u00e1 completamente determinada polos seus valores na fronteira do disco e achega f\u00f3rmulas integrais para todas as derivadas dunha funci\u00f3n holomorfa. A f\u00f3rmula de Cauchy mostra que, na an\u00e1lise complexa, \"a diferenciaci\u00f3n \u00e9 equivalente \u00e1 integraci\u00f3n\": a diferenciaci\u00f3n complexa, como a integraci\u00f3n comp\u00f3rtase ben baixo l\u00edmites uniformes, o que non ocorre na an\u00e1lise real.\nTeorema.\nCom\u00e9zase cun teorema que \u00e9 menos xeral que o que se pode dicir. Sup\u00f3\u00f1ase que \"U\" \u00e9 un conxunto aberto do plano complexo C, \"f\" : \"U\" \u2192 C \u00e9 unha funci\u00f3n holomorfa e o disco pechado \"D\" = { \"z\" : | \"z\" \u2212 \"z\"0| \u2264 \"r\"} est\u00e1 completamente contido en \"U\". Sexa formula_1 o c\u00edrculo que forma a fronteira de \"D\". Ent\u00f3n para cada \"a\" no interior de \"D\":\nonde a integral de contorno se toma en sentido contrario \u00e1s agullas do reloxo.\nA demostraci\u00f3n desta afirmaci\u00f3n emprega o teorema integral de Cauchy e como nese teorema s\u00f3 require que \"f\" sexa complexa diferenciable. Posto que o rec\u00edproco do denominador \u00e9 o integrando na f\u00f3rmula integral de Cauchy pode expandirse como serie de potencias na variable (\"a\"\u00a0\u2212\u00a0\"z\"0) (especialmente, cando \"z\"0=0, formula_3), s\u00e9guese que as funci\u00f3ns holomorfas son anal\u00edticas. En particular \"f\" \u00e9 infinitamente diferenciable, con\nEsta f\u00f3rmula denom\u00ednase en ocasi\u00f3ns f\u00f3rmula de diferenciaci\u00f3n de Cauchy.\nO teorema pode xeneralizarse. O c\u00edrculo \"\u03b3\" pode substitu\u00edrse por calquera curva rectificable en \"U\" que ten n\u00famero de enrolamento un en \"a\". Ademais, para o teorema integral de Cauchy, abonda con requirir que \"f\" sexa holomorfa na rexi\u00f3n aberta arrodeada polo cami\u00f1o e continua na s\u00faa clausura.\nC\u00f3mpre notar que non todas as funci\u00f3ns continuas na fronteira poden empregarse para producir unha funci\u00f3n dentro da fronteira que concorde coa funci\u00f3n dada. Por exemplo, se se pon a funci\u00f3n definida por |\"z\"|=1, formula_5 dentro da f\u00f3rmula integral de Cauchy cons\u00e9guese cero para todos os puntos dentro do c\u00edrculo. De feito, dar s\u00f3 a parte real sobre a fronteira dunha funci\u00f3n holomorfa abonda para determinar a funci\u00f3n \u00e1 parte dunha constante imaxinaria. Pode empregarse unha combinaci\u00f3n da transformaci\u00f3n de M\u00f6bius e da f\u00f3rmula de inversi\u00f3n de Stieltjes para constru\u00edr a funci\u00f3n holomorfa dende a parte real da fronteira. Por exemplo, a funci\u00f3n formula_6 ten parte real formula_7. Sobre o c\u00edrculo unidade pode escribirse formula_8. Empregando a transformaci\u00f3n de M\u00f6bius e a f\u00f3rmula de Stieltjes constr\u00faese dentro do c\u00edrculo. O termo \"i/z\" non ten contribuci\u00f3n, e at\u00f3pase a funci\u00f3n formula_9. Esta ten a parte real correcta sobre a fronteira e tam\u00e9n da a parte imaxinaria correspondente, \u00e1 parte da constante \"i\".\nBosquexo da demostraci\u00f3n.\nEmpregando o teorema integral de Cauchy, pode verse que a integral sobre \"C\" (ou a curva pechada rectificable) \u00e9 igual \u00e1 mesma integral tomada sobre un c\u00edrculo pequeno arbitrario arredor de \"a\". Posto que \"f\"(\"z\") \u00e9 continua, pode escollerse un c\u00edrculo o bastante pequeno no que \"f\"(\"z\") est\u00e1 arbitrariamente pr\u00f3ximo a \"f\"(\"a\"). Da outra banda, a integral\nsobre calquera c\u00edrculo \"C\" centrado en \"a\". Isto pode calcularse directamente mediante un cambio de variable formula_11 onde 0 \u2264 \"t\" \u2264 2\"\u03c0\" e \"\u03b5\" \u00e9 o raio do c\u00edrculo.\nFacendo \"\u03b5\" \u2192 0 ch\u00e9gase ao valor esperado\nExemplo.\nSexa\ne sexa \"C\" o contorno descrito por |\"z\"| = 2 (i.e. o c\u00edrculo de raio 2).\nPara atopar a integral de \"g\"(\"z\") arredor do contorno \"C\", neces\u00edtase co\u00f1ecer as singularidades de \"g\"(\"z\"). Obs\u00e9rvase que se pode reescribir \"g\" como segue:\nonde formula_15 formula_16\nAs\u00ed, \"g\" ten polos en formula_17 e formula_18. O m\u00f3dulo destes puntos \u00e9 menor que 2 e ent\u00f3n est\u00e1 dentro do contorno. Esta integral pode separarse en d\u00faas integrais m\u00e1is pequenas mediante o teorema de Cauchy-Goursat; \u00e9 dicir, pode expresarse a integral arredor do contorno como suma das integrais arredor de \"z\"1 e \"z\"2 onde o contorno \u00e9 un c\u00edrculo pequeno arredor de cada polo. Ch\u00e1manse \"C\"1 e \"C\"2 aos contornos arredor de \"z\"1 e \"z\"2.\nAgora, cada unha destas integrais pode resolverse coa f\u00f3rmula integral de Cauchy, pero primeiro debe ser reescrita para poder aplicalo. Para a integral arredor de \"C\"1, def\u00ednese \"f\"1 como \"f\"1(\"z\")=(\"z\"-\"z\"1)\"g\"(\"z\"). Esta \u00e9 anal\u00edtica, posto que o contorno non cont\u00e9n a outra singularidade. P\u00f3dese simplificar \"f\"1 como:\ne agora\nPosto que o teorema integral de Cauchy di que:\np\u00f3dese avaliar a integral como segue:\nFacendo o mesmo no outro contorno:\nA integral arredor do contorno orixinal \"C\" \u00e9 ent\u00f3n a suma destas d\u00faas integrais:\nUn truco elemental empregando a descomposici\u00f3n fracci\u00f3n parcial:\nConsecuencias.\nA f\u00f3rmula integral ten amplas aplicaci\u00f3ns. En primeiro lugar, implica que unha funci\u00f3n holomorfa nun conxunto aberto \u00e9 infinitamente derivable no mesmo. Ademais, \u00e9 unha funci\u00f3n anal\u00edtica, o que quere dicir que pode representarse como serie de potencias. A demostraci\u00f3n deste feito emprega o teorema de converxencia dominada e a serie xeom\u00e9trica aplicada a\nEsta f\u00f3rmula tam\u00e9n se emprega para probar o teorema do resto, que \u00e9 un resultado para funci\u00f3ns merom\u00f3rficas, e un resultado relacionado, o principio do argumento. S\u00e1bese polo teorema de Morera que o l\u00edmite uniforme de funci\u00f3ns holomorfas \u00e9 holomorfo.\nO resultado an\u00e1logo da f\u00f3rmula integral de Cauchy na an\u00e1lise real \u00e9 a f\u00f3rmula integral de Poisson para funci\u00f3ns harm\u00f3nicas. Por\u00e9n, non todos os resultados son v\u00e1lidos para clases m\u00e1is xerais de funci\u00f3ns diferenciables ou anal\u00edticas reais. Por exemplo, a existencia da primeira derivada dunha funci\u00f3n real non precisa implicar a existencia de derivadas de ordes superiores, nin en particular que a funci\u00f3n sexa anal\u00edtica. As\u00ed, o l\u00edmite uniforme dunha sucesi\u00f3n de funci\u00f3ns diferenciables (reais) pode non ser diferenciable, ou pode ser diferenciables pero cunha derivada que non \u00e9 o l\u00edmite das derivadas dos termos da sucesi\u00f3n.\nOutra consecuencia \u00e9 que se \u00e9 holomorfa en |\"z\"| &lt; \"R\" e 0 &lt; \"r\" &lt; \"R\" ent\u00f3n os coeficientes satisf\u00e1n a desigualdade de Cauchy\nDa desigualdade de Cauchy pode deducirse que toda funci\u00f3n enteira limitada debe de ser constante (teorema de Liouville).\nXeneralizaci\u00f3n.\nFunci\u00f3ns suaves.\nUnha versi\u00f3n da f\u00f3rmula integral de Cauchy \u00e9 a f\u00f3rmula de Cauchy-Pompeiu, e tam\u00e9n s\u00e9guese nas funci\u00f3ns suaves, como establece o teorema de Stokes. Sexa \"D\" un disco en C e sup\u00f3\u00f1ase que \"f\" \u00e9 unha funci\u00f3n complexa continuamente diferenciable \"C\"1 na clausura de \"D\". Ent\u00f3n\nPode empregarse esta f\u00f3rmula de representaci\u00f3n para resolver ecuaci\u00f3ns de Cauchy-Riemann non homox\u00e9neas en \"D\". De feito, se \"\u03c6\" \u00e9 unha funci\u00f3n en \"D\", ent\u00f3n unha soluci\u00f3n particular \"f\" da ecuaci\u00f3n \u00e9 unha funci\u00f3n holomorfa f\u00f3ra do soporte de \"\u03bc\". Ademais, se nun conxunto aberto \"D\",\npara alg\u00fan \"\u03c6\" \u2208 \"C\"\"k\"(\"D\") (\"k\"\u00a0\u2265\u00a01), ent\u00f3n formula_31 est\u00e1 tam\u00e9n en \"C\"\"k\"(\"D\") e satisfai a ecuaci\u00f3n\nEsta primeira conclusi\u00f3n equivale sucintamente a que a convoluci\u00f3n \"\u03bc\"\u2217\"k\"(\"z\") dunha medida compacta co n\u00facleo de Cauchy\n\u00e9 unha funci\u00f3n holomorfa f\u00f3ra do soporte de \"\u03bc\". Aqu\u00ed p.v. denota o valor principal. A segunda conclusi\u00f3n afirma que o n\u00facleo de Cauchy \u00e9 unha soluci\u00f3n fundamental das ecuaci\u00f3ns de Cauchy\u2013Riemann. N\u00f3tese que para funci\u00f3ns complexas suaves \"f\" de soporte compacto sobre C a f\u00f3rmula integral de Cauchy xeneralizada simplif\u00edcase como\nE \u00e9 unha repetici\u00f3n do feito de que, considerado como distribuci\u00f3n, formula_35 \u00e9 unha soluci\u00f3n fundamental do operador de Cauchy-Riemann formula_36. A f\u00f3rmula integral de Cauchy xeneralizada pode deducirse de calquera rexi\u00f3n aberta limitada \"X\" con fronteira \u2202\"X\" a partir deste resultado e da f\u00f3rmula para a derivada distribucional da funci\u00f3n caracter\u00edstica \u03c7\"X\" de \"X\":\nonde a expresi\u00f3n \u00e1 dereita denota a integral de contorno ao longo de \u2202\"X\".\nVarias variables.\nNa an\u00e1lise de varias variables complexas, a f\u00f3rmula integral de Cauchy pode xeneralizarse a polidiscos. Sexa \"D\" o polidisco dado polo produto cartesiano de \"n\" discos abertos \"D\"1, ..., \"D\"\"n\":\nSupo\u00f1endo que \"f\" \u00e9 unha funci\u00f3n holomorfa en \"D\" continua da clausura de \"D\". Ent\u00f3n\nonde \"\u03b6\" = (\"\u03b6\"1...,\"\u03b6\"\"n\") \u2208 \"D\".\nEn \u00e1lxebras reais.\nA f\u00f3rmula integral de Cauchy \u00e9 xeneralizable a espazos vectoriais reais de d\u00faas ou m\u00e1is dimensi\u00f3ns. A vista desta propiedade prov\u00e9n da \u00e1lxebra xeom\u00e9trica, na que se consideran obxectos al\u00e9n dos escalares e dos vectores (como os bivectores planos e os trivectores volum\u00e9tricos) e a propia xeneralizaci\u00f3n do teorema de Stokes.\nO c\u00e1lculo xeom\u00e9trico define un operador derivado formula_40 baixo o seu produto xeom\u00e9trico, \u00e9 dicir, para un formula_41-vector corpo formula_42, a derivada formula_43 xeralmente cont\u00e9n termos de grao formula_44 e formula_45. Por exemplo, un corpo de vectores (formula_46) xeralmente ten na s\u00faa derivada unha parte escalar, a diverxencia (formula_47), e unha parte bivectorial (formula_48). Este operador derivado particular ten unha funci\u00f3n de Green:\nonde formula_50 \u00e9 a superficie dunha b\u00f3la unidade no espazo (\u00e9 dicir, formula_51, a circunferencia dun c\u00edrculo con raio 1, e formula_52, a superficie dunha esfera de raio 1). Por definici\u00f3n dunha funci\u00f3n de Green, formula_53. Esta propiedade \u00fatil pode empregarse xunto co teorema xeneralizado de Stokes:\nonde, para un espazo vectorial formula_55-dimensional, formula_56 \u00e9 un formula_57-vector e formula_58 \u00e9 un formula_55-vector. A funci\u00f3n formula_60 pode, en principio, estar composta de multivectores. A demostraci\u00f3n do teorema integral de Cauchy para dimensi\u00f3ns superiores xace no uso do teorema de Stokes xeneralizado sobre formula_61 e da regra do produto:\nonde formula_63, formula_60 se chama \"funci\u00f3n monox\u00e9nica\", xeneralizaci\u00f3n de funci\u00f3ns holomorfas a espazos de dimensi\u00f3ns superiores. Con esta condici\u00f3n, o segundo membro \u00e1 dereita da integral desaparece, quedando s\u00f3\nwhere formula_66 is that algebra's unit formula_55-vector, the pseudoscalar. The result is\nAs\u00ed, como no caso bidimensional (an\u00e1lise complexa), o valor dunha funci\u00f3n anal\u00edtica nun punto pode calcularse coa integral sobre a superficie arredor do punto, e isto \u00e9 v\u00e1lido non s\u00f3 para funci\u00f3ns escalares sen\u00f3n tam\u00e9n para funci\u00f3ns vectorais."}
{"id": "383623", "revid": "47401", "url": "https://gl.wikipedia.org/wiki?curid=383623", "title": "Augustin-Louis Cauchy", "text": ""}
{"id": "383624", "revid": "89787", "url": "https://gl.wikipedia.org/wiki?curid=383624", "title": "Agresi\u00f3n sexual", "text": "Unha agresi\u00f3n sexual \u00e9 calquera tipo de violencia de natureza sexual cometida contra outra persoa. A\u00ednda que a agresi\u00f3n sexual estea asociada \u00f3 crime de violaci\u00f3n, pode cubrir tipos de violencia que poden non ser considerados como tal.\nO que constit\u00fae unha agresi\u00f3n sexual \u00e9 determinado polas leis da xurisdici\u00f3n\u00a0onde a agresi\u00f3n ocorreu, o que var\u00eda considerabelmente, e sofre a influencia de actitudes locais, sociais e culturais.\nA agresi\u00f3n sexual incl\u00fae violaci\u00f3n, penetraci\u00f3n vaxinal, anal ou oral forzada, relaci\u00f3n sexual forzada, nudez forzada, caricias non apropiadas, bicos forzados, abuso de menores e a tortura da v\u00edtima de forma sexual."}
{"id": "383625", "revid": "23204", "url": "https://gl.wikipedia.org/wiki?curid=383625", "title": "Estrutura social", "text": "En sociolox\u00eda, a estrutura social ref\u00edrese \u00e1 forma que adopta o sistema das relaci\u00f3ns entre individuos dunha sociedade ou grupo. O concepto foi introducido na ciencia polo alem\u00e1n Georg Simmel, a finais do s\u00e9culo XIX e por Ferdinand T\u00f6nnies con 'comunidade \u00edntima' e 'asociaci\u00f3n impersoal', para explicar as relaci\u00f3ns sistem\u00e1ticas que vinculan a membros dunha determinada comunidade a\u00ednda que non se atopen en ning\u00fan momento en contacto directo, resultou un dos conceptos m\u00e1is problem\u00e1ticos da disciplina e o comportamento humano. A falta dun consenso acerca de en que medida as estruturas te\u00f1en unha existencia real, m\u00e1is al\u00f3 das acci\u00f3ns dos individuos \u2014o chamado \"problema da relaci\u00f3n axencia-estrutura-\" e a posici\u00f3n dalgunhas correntes, especialmente de orixe empirista, que negan a posibilidade de concibir adecuadamente a estrutura social no seu conxunto, foron causa de numerosos debates.\nDende a d\u00e9cada de 1920, o termo foi de uso xeral na ciencia social, especialmente como unha variable cuxos compo\u00f1enetes precisan diferenciarse en relaci\u00f3n a outras variables sociol\u00f3xicas.\nDefinici\u00f3n e concepto.\nA estrutura social \u00e9 un concepto omnipresente pero algunha vez \u00e9 empregado con diferentes significados, pois \u00e9 definido como equivalente a sistema social ou organizaci\u00f3n social guiada por normas e valores. As diferentes perspectivas en sociolox\u00eda: da dial\u00e9ctica, do funcionalismo e do Interaccionismo simb\u00f3lico, achegan descrici\u00f3ns con distintos puntos de vista de estrutura e o mesmo sucede coas ciencias sociais m\u00e1is pr\u00f3ximas \u00e1 sociolox\u00eda: a ecolox\u00eda humana, a psicolox\u00eda social e a antropolox\u00eda cultural, o cal en si mesmo \u00e9 \u00fatil, porque tam\u00e9n nisto a diversidade enriquece.\nNos planos da macrosociolox\u00eda como superestructura e da microsociolox\u00eda como h\u00e1bitat ou espazo persoal, poden definirse os conceptos co seguinte paso, (tomado da ecolox\u00eda en relaci\u00f3n co ecosistema); completando as parellas co medio ambiente e a tecnolox\u00eda."}
{"id": "383626", "revid": "89787", "url": "https://gl.wikipedia.org/wiki?curid=383626", "title": "Sociobiolox\u00eda", "text": "Sociobiolox\u00eda \u00e9 unha p\u00f3la da biolox\u00eda que estuda o comportamento social dos animais, empregando conceptos da etolox\u00eda, sociolox\u00eda, xen\u00e9tica de poboaci\u00f3ns e evoluci\u00f3n. Dentro do estudo das sociedades humanas, a sociobiolox\u00eda est\u00e1 estreitamente relacionada coa antropolox\u00eda darwiniana, coa ecolox\u00eda do comportamento humano e coa psicolox\u00eda evolucionista. O termo foi popularizado por Edward Osborne Wilson, no seu libro \"Sociobiology: The New Synthesis\", publicado en 1975.\nEsa disciplina cient\u00edfica prop\u00f3n que comportamentos e sentimentos animais, tam\u00e9n existentes nos seres humanos, como o altru\u00edsmo e a agresividade, son en parte derivados da xen\u00e9tica, e non son s\u00f3 culturais ou socialmente adquiridos. Ese tipo de afirmaci\u00f3n causou gran controversia no escenario intelectual, e at\u00e9 hoxe divide os investigadores. Por\u00e9n, boa parte das cr\u00edticas son interpretaci\u00f3ns err\u00f3neas da teor\u00eda, moi confundida co darwinismo social.\nEntendendo a teor\u00eda.\nComo o home \u00e9 tam\u00e9n un animal, este non est\u00e1 eximo de ser un obxecto de estudo da sociobiolox\u00eda. O dualismo cartesiano, que separa as funci\u00f3ns mentais dos seus elementos corporais, \u00e9 un obst\u00e1culo para o entendemento da sociobiolox\u00eda. Conforme defendido pola psicolox\u00eda evolutiva, o cerebro dos humanos tam\u00e9n sufriu presi\u00f3ns selectivas espec\u00edficas, que o adaptaron a determinadas circunstancias. Antes mesmo da vida en grandes sociedades, o home precisaba comunicarse. Un organismo xeneticamente propenso \u00f3\u00a0altru\u00edsmo, por exemplo, poder\u00eda ter ganancias maiores se o ambiente fose propicio a iso, conforme demostrou o bi\u00f3logo Robert Trivers. As\u00ed, sentimentos como a compaix\u00f3n ser\u00edan influenciados por factores xen\u00e9ticos, e polo tanto deber\u00edan ser estudados con base na biolox\u00eda.\nA sociobiologia non prop\u00f3n o determinismo de calquera forma. A influencia da cultura \u00e9 diminu\u00edda, mais non eliminada. A cultura e os xenes non deben ser vistos como factores antag\u00f3nicos no comportamento, mais como factores que interact\u00faan, a cultura sendo un factor ambiental que afecta a maneira como ser\u00e1n expresados os xenes que te\u00f1an relaci\u00f3n co comportamento."}
{"id": "383627", "revid": "1131", "url": "https://gl.wikipedia.org/wiki?curid=383627", "title": "Furto", "text": "O crime do\u00a0furto ou ladro\u00edzo consiste na apropiaci\u00f3n ilex\u00edtima dunha cousa moble, allea totalmente ou en parte, realizada sen aplicar a forza, sen violencia ou intimidaci\u00f3n nas persoas. O furto \u00e9 considerada unha falta ou delito, dependendo do valor econ\u00f3mico do furtado. A cantidade monetaria ou a mercador\u00eda furtada determinar\u00e1 o grao de furto. As penas var\u00edan segundo os pa\u00edses e os estados.\nEsta definici\u00f3n de furto est\u00e1 constru\u00edda en oposici\u00f3n \u00e1 de roubo\u00a0e\u00a0extorsi\u00f3n. O furto sempre require apropiaci\u00f3n, sen o uso de violencia f\u00edsica contra as persoas, que son caracter\u00edsticas do roubo, ou como intimidaci\u00f3n para facer a entrega, por exemplo, unha caracter\u00edstica da extorsi\u00f3n.\nCoa execuci\u00f3n do furto estase violando a posesi\u00f3n de cousas mobles, considerada como simple estado de feito, calquera que sexa a s\u00faa orixe, e represente ou non o dereito subxectivo sobre a cousa en si. Abonda que a apropiaci\u00f3n sexa ilex\u00edtima. Calquera posesi\u00f3n actual, e non s\u00f3 a civilmente protexida, est\u00e1 protexida polo dereito penal.\n\u00c9 requisito do furto, as\u00ed como doutros delitos contra o patrimonio, a existencia dunha intenci\u00f3n especial do autor, o que tecnicamente se co\u00f1ece como un elemento subxectivo do inxusto que \u00e9 o\u00a0\u00e1nimo de lucro, a intenci\u00f3n de obter un enriquecemento coa apropiaci\u00f3n. Deste xeito \u00e9 posible diferenciar\u00a0condutas\u00a0totalmente legais (por exemplo, levar algo para examina-lo), das que son claramente il\u00edcitas."}
{"id": "383628", "revid": "23204", "url": "https://gl.wikipedia.org/wiki?curid=383628", "title": "Ladro\u00edzo", "text": ""}
{"id": "383631", "revid": "98293", "url": "https://gl.wikipedia.org/wiki?curid=383631", "title": "Tempada 2016/17 do Club Deportivo Lugo", "text": "Durante a tempada 2016\u201317 o Club Deportivo Lugo competiu na Segunda Divisi\u00f3n, conseguindo por primeira vez na s\u00faa historia ao acadar o 9\u00ba posto ao remate do campionato. Joselu conseguiu ser o primeiro m\u00e1ximo goleador dunha categor\u00eda profesional co club lucense ao anotar 23 tantos.\nMaterial deportivo.\nPara a temporada 2016\u201317 o club mantivo o dese\u00f1o de camisetas do ano anterior da marca dinamarquesa Hummel.\nDese\u00f1o do equipamento do CD Lugo. Tempada 2016\u221217\nFichaxes.\nMercado de ver\u00e1n.\n&lt;br&gt;\nMercado de inverno.\n&lt;br&gt;"}
{"id": "383632", "revid": "89787", "url": "https://gl.wikipedia.org/wiki?curid=383632", "title": "Roubo", "text": "O roubo \u00e9 un crime no que se tenta tomar cousas de valor pola forza, a ameaza e o medo contra a v\u00edtima. Segundo a dereito anglosax\u00f3n, def\u00ednese o roubo como tomar a propiedade doutro, co obxectivo de privar permanentemente a esa persoa da propiedade, por medios como a forza e o medo; \u00e9 dicir, \u00e9 un furto acompa\u00f1ado por un asalto. As definici\u00f3ns precisas do crime poden variar entre as diferentes xurisdici\u00f3ns. O roubo difer\u00e9nciase doutras formas de furto pola s\u00faa inherente natureza violenta; mentres que outras formas menores de furto son castigadas como delitos penais, o roubo \u00e9 sempre un crime nas xurisdici\u00f3ns que diferencian entre os dous. Segundo a lei inglesa, moitas formas de furto son ofensas, mentres que o roubo \u00e9 un acto criminal.\nEntre os diferentes tipos de roubo est\u00e1n o roubo \u00e1 man armada, que implica unha arma e o roubo agravado, que implica o uso de armas mortais. Os atracos adoitan ter lugar no exterior e en espazos p\u00fablicos como beirarr\u00faas, r\u00faas ou aparcadoiros. O roubo dun coche \u00e9 o acto de roubar un coche \u00e1 v\u00edtima pola forza. A extorsi\u00f3n \u00e9 a ameaza de facer algo ilegal, ou a oferta de non facer algo ilegal no caso de que os bens non sexan entregados. Neste caso empr\u00e9ganse principalmente as palabras no canto de acci\u00f3ns.\nNa cultura popular.\nOs roubos foron representados, moitas veces graficamente, a trav\u00e9s de diferentes medios, e varios ladr\u00f3ns convert\u00e9ronse en iconas popularess, como Bonnie e Clyde ou John Dillinger. Exemplos de obras centradas en roubos incl\u00faen:"}
{"id": "383635", "revid": "1131", "url": "https://gl.wikipedia.org/wiki?curid=383635", "title": "Juan Carlos Mart\u00edn Corral", "text": "Juan Carlos Mart\u00edn Corral, m\u00e1is co\u00f1ecido como Juan Carlos, nado o 20 de xaneiro de 1988 en Guadalaxara, \u00e9 un futbolista espa\u00f1ol que xoga como porteiro no Girona, da Primeira Divisi\u00f3n.\nTraxectoria.\nNado en Guadalaxara, Juan Carlos formouse nas categor\u00edas inferiores do principal club da s\u00faa cidade, o CD Guadalajara. Na temporada 2004\u201305 debutou co primeiro equipo da Terceira Divisi\u00f3n. O 26 de xullo de 2005 asinou polo Rayo Vallecano, onde continuou a formarse nas categor\u00edas inferiores. Tras dous anos, en 2007 foi ascendido ao filial do club madrile\u00f1o, convert\u00e9ndose no porteiro titular do equipo, onde conseguiu o ascenso \u00e1 Segunda Divisi\u00f3n B. Juan Carlos debutou como profesional o 4 de xu\u00f1o de 2011, sa\u00edndo como gardameta titular do primeiro equipo na derrota por 2-3 ante o FC Barcelona B, partido da Segunda Divisi\u00f3n disputado no Campo de F\u00fatbol de Vallecas.\nTras o ascenso do Rayo \u00e1 Primeira Divisi\u00f3n, Juan Carlos asinou co H\u00e9rcules CF de Segunda. No equipo alacantino permaneceu d\u00faas temporadas, xogando na primeira delas o playoff de ascenso a Primeira. Na s\u00faa segunda temporada acabou por perder a titularidade, feito que motivou a s\u00faa sa\u00edda do club tras declinar renovar o seu contrato. No per\u00edodo de fichaxes de 2013 asinou polo C\u00f3rdoba, onde se converteu pronto no porteiro titular acadando co equipo andaluz o ascenso \u00e1 Primeira Divisi\u00f3n. O seu debut na m\u00e1xima categor\u00eda produciuse o 25 de agosto de 2014 na derrota do seu equipo por 0-2 ante o Real Madrid no Santiago Bernab\u00e9u. Ese ano disputou at\u00e9 32 encontros, nos que o seu equipo conseguiu tan s\u00f3 tres vitorias: fronte o Athletic Club, o Granada CF e o Rayo Vallecano, deixando neses tres partidos a porter\u00eda a cero.\nTras o descenso do C\u00f3rdoba, ao ano seguinte regresou ao Rayo Vallecano, esta vez equipo de Primeira, onde xogou 21 partidos. Tras volver descender, ao ano seguinte asinou polo Elche de Segunda Divisi\u00f3n, onde foi titular durante todo a temporada. Con todo, o equipo descendeu \u00e1 Segunda B, o que provocou que Juan Carlos procurase un novo equipo. \nO 28 de xu\u00f1o de 2017 o Club Deportivo Lugo de Segunda anunciou a s\u00faa incorporaci\u00f3n cun contrato por d\u00faas temporadas. Foi titular indiscutible durante os seus dous anos en Lugo e no primeiro deles marcou un gol contra o Sporting de Gij\u00f3n no Anxo Carro, cun disparo dende uns 60 metros que sorprendeu o porteiro rival, o galego Diego Mari\u00f1o. Pechou o seu paso polo club lugu\u00e9s con 78 partidos disputados.\nTras quedar libre asinou polo Girona, tam\u00e9n da Segunda Divisi\u00f3n. Na s\u00faa primeira tempada sufriu unha lesi\u00f3n nunha man que lle fixo perder varios partidos, e trala s\u00faa recuperaci\u00f3n tocoulle ser suplente, debido ao bo estado de forma de Asier Riesgo. F\u00edxose co posto de titular indiscutible a partir da segunda tempada, e na terceira conseguiu o ascenso \u00e1 Primeira Divisi\u00f3n."}
{"id": "383637", "revid": "89787", "url": "https://gl.wikipedia.org/wiki?curid=383637", "title": "Luis Ruiz", "text": "Luis Ruiz Sayago, nado o 30 de xu\u00f1o de 1992 en Huelva, \u00e9 un futbolista profesional espa\u00f1ol da canteira do Atl\u00e9tico de Madrid, que xoga como lateral esquerdo no CD Lugo da Segunda Divisi\u00f3n.\nTraxectoria.\nNado en Huelva, Lu\u00eds Ruiz comezou a forxarse como futbolista nas categor\u00edas inferiores do Club Atl\u00e9tico de Madrid, debutando en 2010 co seu segundo equipo filial da Terceira Divisi\u00f3n, o Atl\u00e9tico de Madrid C. Tras d\u00faas temporadas no filial no ver\u00e1n de 2013 incorporouse ao primeiro equipo do Club Deportivo Legan\u00e9s para realizar con eles a pretemporada a modo de proba. Recibindo a aprobaci\u00f3n do adestrador, Asier Garitano, o conxunto madrile\u00f1o faise definitivamente cos seus servizos. Na s\u00faa primeira tempada disp\u00f3n de minutos en trinta partidos, sendo participe do ascenso que levar\u00eda aos branquiazuis at\u00e9 a Segunda Divisi\u00f3n. En xullo de 2014 renova o seu compromiso co club por unha tempada m\u00e1is.\nO seu primeiro partido no f\u00fatbol profesional ser\u00eda o 24 de agosto de 2014, nun encontro ante o Deportivo Arab\u00e9s que finalizou con empate a un gol. Tras o ascenso a Primeira Divisi\u00f3n do Legan\u00e9s o defensa asina polo C\u00e1diz Club de F\u00fatbol o 2 de agosto de 2016 co obxectivo de manterse en Segund. Tras xogar trece partidos cos andaluces, onde consegue xogar os playoffs de ascenso. Tras acabar o seu contrato, asina o 28 de xu\u00f1o de 2017 por dous anos co Club Deportivo Lugo.\nTras d\u00faas tempadas en Lugo, Luis Ruiz chegou libre \u00f3 Deportivo da Coru\u00f1a o 5 de agosto de 2019."}
{"id": "383639", "revid": "5132", "url": "https://gl.wikipedia.org/wiki?curid=383639", "title": "Luis Ruiz Sayago", "text": ""}
{"id": "383640", "revid": "34155", "url": "https://gl.wikipedia.org/wiki?curid=383640", "title": "Sabotaxe", "text": "A sabotaxe \u00e9 unha acci\u00f3n deliberada co obxectivo de debilitar o inimigo a trav\u00e9s de subversion, da obstruci\u00f3n, da rotura ou da destruci\u00f3n de material. \u00c1s veces, a sabotaxe \u00e9 usada como unha forma de ineficiencia organizada polos\u00a0traballadores para afectar negativamente no\u00a0empregado ou para desligarse de responsabilidades por danos a terceiros.\nAntecedentes hist\u00f3ricos.\nDise popularmente que a palabra sabotaxe se orixinou a partir da palabra francesa \"sabot\". En Francia\u00a0as\u00a0zocas (zapatos de madeira) son chamados \"sabots\" e dise que nunha ocasi\u00f3n, os traballadores dalgunhas f\u00e1bricas empregaron os seus sabots para inutilizar a maquinaria, e as\u00ed amosar o seu desacordo cos propietarios. \u00c9 dicir, eles \"sabotaron\" as m\u00e1quinas.\nA verdadeira orixe da palabra tam\u00e9n parece estar relacionada coa palabra francesa \"sabot\".\nNa era industrial, os traballadores empregaban\u00a0\"sabots\" como zapatos, que os fac\u00eda cami\u00f1ar\u00a0\"de xeito ineficiente\". Por esta raz\u00f3n, a ineficiencia organizada denom\u00ednase\u00a0\"sabotaxe\"."}
{"id": "383641", "revid": "1131", "url": "https://gl.wikipedia.org/wiki?curid=383641", "title": "Homicidio", "text": "O homicidio consiste no feito de matar outra persoa. O termo procede etimoloxicamente do lat\u00edn \"homicid\u012dum\", un composto de \"homo\", \"home\", e \"caedere\", \"matar\", de modo que literalmente significa \"matar un home\".\nClasificaci\u00f3ns xerais.\nO homicidio ten cinco clasificaci\u00f3ns xerais atendendo ao elemento subxectivo do axente:\nConduta.\nO homicidio consid\u00e9rase unha conduta, e p\u00f3dese clasificar como conduta de acci\u00f3n cando o suxeito activo efect\u00faa os movementos corp\u00f3reos necesarios para producir o resultado da morte do suxeito pasivo, e conduta de omisi\u00f3n ou omisi\u00f3n impropia, na que o suxeito activo deixa de facer o que de el se esperaba como titor dunha vida e, debido a iso, prod\u00facese, como resultado, a morte do suxeito pasivo.\nPor exemplo, unha nai que deixa de alimentar o seu fillo, co resultado da morte deste, ser\u00eda un caso de homicidio por omisi\u00f3n, posto que a nai \u00e9 responsable de manter con vida a un individuo que non pode facelo por si mesmo."}
{"id": "383642", "revid": "98629", "url": "https://gl.wikipedia.org/wiki?curid=383642", "title": "Principios de N\u00fcrnberg", "text": "Os principios de N\u00fcrnberg son un conxunto de directrices que serven para determinar que constit\u00fae un crime de guerra. O documento foi elaborado pola Comisi\u00f3n de Dereito internacional das Naci\u00f3ns Unidas posteriormente aos xu\u00edzos de N\u00fcrnberg para estabelecer os principios legais que deb\u00edan rexer contra delitos de guerra, contra a humanidade e contra a paz.\nNa resoluci\u00f3n n\u00famero 177 (II), par\u00e1grafo (a) da Asemblea Xeral das Naci\u00f3ns Unidas solicit\u00f3uselle \u00e1 Comisi\u00f3n de Dereito internacional que \"formulase os principios do dereito internacional reco\u00f1ecidos na Carta dos Xu\u00edzos de N\u00fcrnberg e nas determinaci\u00f3ns do tribunal\". Durante o curso das s\u00faas deliberaci\u00f3ns sobre este tema, xurdiu a pregunta se a comisi\u00f3n deb\u00eda determinar ou non, e ata que punto os principios contidos na carta e o xu\u00edzo constit\u00faen dereito internacional. Conclu\u00eduse que dado que os principios de N\u00fcrnberg foran confirmados pola Asemblea Xeral, a tarefa confiada \u00e1 comisi\u00f3n non era dar a s\u00faa apreciaci\u00f3n sobre se os principios eran ou non Dereito internacional sen\u00f3n s\u00f3 formulalos. O texto dado a continuaci\u00f3n foi aprobado pola comisi\u00f3n na s\u00faa segunda sesi\u00f3n. O informe da comisi\u00f3n tam\u00e9n cont\u00e9n comentarios sobre os principios.\nAs gu\u00edas son as seguintes:\nPrincipio I.\nCalquera persoa que cometa actos que constit\u00faan un crime baixo as leis internacionais ser\u00e1 responsable e por conseguinte suxeito a castigo.\nPrincipio II.\nO feito de que as leis internas non impo\u00f1an castigo por un acto que constit\u00faa un crime baixo as leis internacionais non exime a persoa que cometeu o acto da s\u00faa responsabilidade baixo as leis internacionais.\nPrincipio III.\nO feito de que unha persoa que cometeu un acto que constit\u00fae un crime baixo as leis internacionais sexa Xefe do Estado ou un oficial responsable do goberno non lle exime da responsabilidade baixo as leis internacionais.\nPrincipio IV.\nO feito de que unha persoa act\u00fae baixo as ordes do seu goberno ou dun superior non o exime da responsabilidade baixo as leis internacionais, sempre que se demostre que ti\u00f1a posibilidade de actuar doutra forma.\nPrincipio V.\nCalquera persoa acusada dun crime baixo as leis internacionais ten o dereito dun xu\u00edzo xusto ante a lei.\nPrincipio VI.\nOs crimes que se enumeran a partir de aqu\u00ed son castigables como crimes baixo as leis internacionais:\nPrincipio VII.\nA complicidade na comisi\u00f3n dun crime contra a paz, un crime de guerra ou un crime contra a humanidade tal e como foron expostos no Principio VI, \u00e9 un crime baixo as leis internacionais."}
{"id": "383643", "revid": "72012", "url": "https://gl.wikipedia.org/wiki?curid=383643", "title": "Xu\u00edzos de N\u00fcrnberg", "text": ""}
{"id": "383644", "revid": "72012", "url": "https://gl.wikipedia.org/wiki?curid=383644", "title": "Principios de N\u00faremberg", "text": ""}
{"id": "383645", "revid": "22570", "url": "https://gl.wikipedia.org/wiki?curid=383645", "title": "Dereito relixioso", "text": "O Dereito relixioso ou Dereito confesional, de acordo \u00e1 moderna Ciencia do Dereito, \u00e9 aquel ordenamento xur\u00eddico que, para si mesmas, estabelecen as diferentes igrexas ou confesi\u00f3ns relixiosas, e que en tanto realidades sociais requiren dun Dereito propio (seguindo o aforismo \"ubi societas ibi ius\"). O Dereito relixioso non debe confundirse co Dereito eclesi\u00e1stico.\nEntre outros, son ordenamentos relixiosos ou confesionais o Dereito xudeu (Halaj\u00e1), o Dereito can\u00f3nico e o Dereito isl\u00e1mico (Fiqh; Xaria)."}
{"id": "383646", "revid": "72012", "url": "https://gl.wikipedia.org/wiki?curid=383646", "title": "Dereito confesional", "text": ""}
{"id": "383647", "revid": "1410", "url": "https://gl.wikipedia.org/wiki?curid=383647", "title": "Estado de emerxencia", "text": "Baixo\u00a0a denominaci\u00f3n de estado de emerxencia agr\u00fapanse os r\u00e9ximes de excepci\u00f3n que pode ditar o goberno dun pa\u00eds en situaci\u00f3ns de grave alteraci\u00f3n da normalidade ou da orde interna dun estado. Estas alteraci\u00f3ns poden ser consecuencia de\u00a0cat\u00e1strofes, epidemias ou circunstancias pol\u00edticas, civ\u00eds ou b\u00e9licas que impiden a vida normal da totalidade ou parte do territorio dun pa\u00eds.\nO estado de emerxencia abrangue distintas categor\u00edas, graduadas en funci\u00f3n das circunstancias que provocan a alteraci\u00f3n da normalidade. A\u00ednda que a lexislaci\u00f3n de cada estado estabelece as categor\u00edas oportunas, nun estado de emerxencia o goberno res\u00e9rvase o poder para restrinxir ou suspender o exercicio dalg\u00fans dereitos\u00a0da cidadan\u00eda. Os dereitos\u00a0restrinxidos poden ser os referentes \u00e1 liberdade e a seguridade persoal, a inviolabilidade do domicilio e a liberdade de reuni\u00f3n ou de tr\u00e1fico, entre outros. Durante este estado, as forzas armadas dun pa\u00eds poden asumir o control da orde interna.\nPolo xeral, as distintas categor\u00edas que abrangue o estado de emerxencia estabel\u00e9cense na constituci\u00f3n de cada pa\u00eds. No caso portugu\u00e9s, por exemplo, a Constituci\u00f3n da Rep\u00fablica Portuguesa de 1976 determina no seu artigo 19 que os r\u00e9ximes excepcionais son o estado de emerxencia e o estado de sitio. En troques, a Constituci\u00f3n Espa\u00f1ola de 1978 sinala tres r\u00e9ximes excepcionais no seu artigo 116: alarma, excepci\u00f3n e sitio."}
{"id": "383648", "revid": "31997", "url": "https://gl.wikipedia.org/wiki?curid=383648", "title": "Propiedade intelectual", "text": "A propiedade intelectual ref\u00edrese a un ben econ\u00f3mico xeralmente inmaterial, a\u00ednda que poida estar asociados a produtos f\u00edsicos, recollido na maior parte de lexislaci\u00f3ns dos pa\u00edses e suxeito a explotaci\u00f3n econ\u00f3mica por parte dos posuidores legais de devandita propiedade. Nun sentido estritamente xur\u00eddico a propiedade intelectual, \u00e9 o protexido polas leis de propiedade intelectual, e calquera produci\u00f3n intelectual non explicitamente recollida pola lexislaci\u00f3n non pode ser considerada propiedade intelectual en sentido xur\u00eddico. As\u00ed, os dereitos de propiedade intelectual protexen os intereses dos creadores ao ofrecerlles prerrogativas en relaci\u00f3n coas s\u00faas creaci\u00f3ns.\nPara a Organizaci\u00f3n Mundial da Propiedade Intelectual (OMPI) calquera creaci\u00f3n da mente humana \u00e9 parte da propiedade intelectual, con todo, as lexislaci\u00f3ns formais non garanten a explotaci\u00f3n exclusiva das creaci\u00f3ns intelectuais aos seus autores de calquera tipo de creaci\u00f3n, sen\u00f3n s\u00f3 dalgunhas formas de produci\u00f3n intelectual explicitamente recollidas en devandita lexislaci\u00f3n. A delimitaci\u00f3n de que constit\u00fae unha propiedade intelectual depende das lexislaci\u00f3ns e est\u00e1 sometida a continua renovaci\u00f3n. Por un lado a propiedade intelectual ten que ver coas creaci\u00f3ns intencionais dun individuo de maneira planificada, entre estas estar\u00edan por exemplo: os inventos, as obras literarias e art\u00edsticas, os s\u00edmbolos, os nomes, as imaxes, os debuxos e modelos utilizados no comercio. Usualmente as teor\u00edas cient\u00edficas ou os descubrimentos son produci\u00f3ns intelectuais deliberadas pero as lexislaci\u00f3ns non as consideran como obxecto protexido polas leis de protecci\u00f3n intelectual.\nOs dereitos relacionados co dereito de autor son os dereitos dos artistas int\u00e9rpretes e executantes sobre as s\u00faas interpretaci\u00f3ns e execuci\u00f3ns, os dereitos dos produtores de fonogramas sobre as s\u00faas gravaci\u00f3ns e os dereitos dos organismos de radiodifusi\u00f3n sobre os seus programas de radio e de televisi\u00f3n.\nO D\u00eda Mundial da Propiedade Intelectual cel\u00e9brase o 26 de abril.\nExiste ademais unha corrente, especialmente a que prov\u00e9n do movemento de software libre, que considera que o termo \"propiedade intelectual\" \u00e9 enganoso e re\u00fane baixo un mesmo concepto diferentes r\u00e9ximes xur\u00eddicos non equiparables entre si, como as patentes, o dereito de autor, as marcas e as denominaci\u00f3ns de orixe, entre outros."}
{"id": "383649", "revid": "72012", "url": "https://gl.wikipedia.org/wiki?curid=383649", "title": "Asalto", "text": "No \u00e1mbito xur\u00eddico, o asalto ou apoderamento ilex\u00edtimo ten por si un valor e un significado propio e inconfundible. Significa \"ocupaci\u00f3n\", \"aprehensi\u00f3n material dunha cousa\", con \u00e1nimo de obter o dominio da mesma. Constit\u00fae o despoxo da cousa, tomala con prop\u00f3sito de quitarlla a quen a ten no seu poder.\nAs distintas doutrinas acerca do alcance desta acci\u00f3n as\u00edgnanlle ao apoderamento un significado m\u00e1is o menos restrinxido:"}
{"id": "383650", "revid": "23204", "url": "https://gl.wikipedia.org/wiki?curid=383650", "title": "Clase traballadora", "text": "A clase traballadora, clase obreira ou proletariado designa o conxunto de traballadores que, dende a Revoluci\u00f3n Industrial, achegan basicamente o factor traballo na produci\u00f3n e a cambio reciben un salario ou contraprestaci\u00f3n econ\u00f3mica, sen ser propietarios individuais dos medios de produci\u00f3n. O termo contraponse as\u00ed a clase capitalista ou sector social que acapara o capital, as\u00ed como \u00f3\u00a0artesanato, sector onde polo xeral os traballadores son propietarios dos \u00fatiles de produci\u00f3n.\nOrixe do termo e usos.\nO termo \"clase traballadora\"\u00a0comezou a utilizarse en galego durante a segunda metade do s\u00e9culo XIX como traduci\u00f3n da expresi\u00f3n inglesa \"working class\" ('clase traballadora'), termo que adquiriu importancia nos primeiros escritos socio-econ\u00f3micos de Karl Marx e Friedrich Engels. Soci\u00f3logos posteriores como Max Weber redefiniron o termo us\u00e1ndoo con sentidos lixeiramente diferentes, e que permaneceu en uso at\u00e9 os nosos d\u00edas, a\u00ednda que evolucionando nos seus matices e xeneralidade do uso.\nNun sentido sociol\u00f3xico m\u00e1is restrinxido, tam\u00e9n se entende por \"clase traballadora\", o grupo de traballadores industriais asalariados. Con este enfoque, difer\u00e9nciase doutros grupos de traballadores como os campesi\u00f1os, os escravos, os traballadores aut\u00f3nomos ou os empregados de servizos. Este significado do termo \u00e9 equivalente \u00f3 termo ingl\u00e9s de \"blue colar workers\" (traballadores de pescozo azul).\nEn galego, o termo deixou de ser puramente descritivo e \u00e9 empregado con finalidades pol\u00edticas. O seu uso \u00e9 frecuente dentro do marxismo, o anarquismo, o socialismo, o comunismo e o sindicalismo."}
{"id": "383651", "revid": "89787", "url": "https://gl.wikipedia.org/wiki?curid=383651", "title": "Seguridade social", "text": "A seguridade social consiste nun conxunto de pol\u00edticas sociais cuxo fin \u00e9 amparar e asistir o cidad\u00e1n e a s\u00faa familia en situaci\u00f3ns como a vellez, a doenza e o desemprego. Un determinante com\u00fan en todos os sistemas de seguridade social \u00e9 a influencia da concepci\u00f3n do estado de benestar social, entre outras proposici\u00f3ns de reforma social.\nEn Espa\u00f1a, est\u00e1 definida polo artigo 41 da Constituci\u00f3n Espa\u00f1ola de 1978 que di que \"Os poderes p\u00fablicos manter\u00e1n un r\u00e9xime p\u00fablico de Seguridade Social para todos os cidad\u00e1ns que garanta a asistencia e prestaci\u00f3ns sociais abondas perante situaci\u00f3ns de necesidade, especialmente en caso de desocupaci\u00f3n. A asistencia e prestaci\u00f3ns complementarias ser\u00e1n libres\".\nComo norma de despregamento m\u00e1is importante, a Seguridade social en Espa\u00f1a est\u00e1 regulada polo Real Decreto Lexislativo 1/1994 de 20 de xu\u00f1o, polo cal se aproba o texto da Lei Xeral da Seguridade social. Esta norma foi modificada en numerosas ocasi\u00f3ns, polo cal para consultala \u00e9 preciso dispo\u00f1er dunha edici\u00f3n actualizada ou a unha base de datos de lexislaci\u00f3n."}
{"id": "383652", "revid": "5863", "url": "https://gl.wikipedia.org/wiki?curid=383652", "title": "Caza furtiva", "text": "O furtivismo, ou caza furtiva, \u00e9 a caza ou a pesca ilegal, en vedado.\nPode ser ilegal debido:\nEst\u00edmase que o tr\u00e1fico de vida silvestre ilegal \u00e9 polo menos de 10 mil mill\u00f3ns de d\u00f3lares.\nN\u00f3tese que s\u00f3 se pode dicir que hai caza furtiva sobre a fauna silvestre. A morte e aprehensi\u00f3n de animais dom\u00e9sticos \u00e9 furto ou roubo (\"abigeato\"), non caza furtiva.\nO furtivismo vexetal, ou \"talla furtiva\" tam\u00e9n crece. Un exemplo prominente \u00e9 a remoci\u00f3n de \"ginseng\" no Parque Nacional das Grandes Monta\u00f1as Humeantes. Est\u00edmase que as plantas secas de \"ginseng\" roubado se localizan no \"mercado negro\" a polo menos entre 450 e 500 d\u00f3lares o gramo.\nPuntos modernos.\nHai moitas acci\u00f3ns nacionais e internacionais tomadas en contra de certas clases de \"caza furtiva\". A caza de marfil foi prohibida en 1989. As Filipinas te\u00f1en m\u00e1is de 400 especies de animais ameazadas, todas ilegais para cazar.\nSinalando o problema.\nAlgunhas organizaci\u00f3ns estatais de gardaparques fan uso de \"animais rob\u00f3ticos\", en \u00e1reas de alta visibilidade para situar os cazadores furtivos e arrestalos logo de que lles disparasen a eses \"animais\".\nTerminolox\u00eda moderna.\nAta polo menos 1990, o termo \"furtivismo\" us\u00e1base \u00e1s veces para referirse ao acto de alugar traballadores que xa estaban empregados por outra compa\u00f1\u00eda (especialmente un competidor), orquestrado por un recrutador referido como un \"cazador de cabezas\"."}
{"id": "383653", "revid": "72012", "url": "https://gl.wikipedia.org/wiki?curid=383653", "title": "Furtivismo", "text": ""}
{"id": "383654", "revid": "127505", "url": "https://gl.wikipedia.org/wiki?curid=383654", "title": "Forzas especiais", "text": "As forzas especiais, forzas de operaci\u00f3ns especiais ou forza de elite, son unidades militares \u00e1xiles e vers\u00e1tiles adestradas e formadas para levar a cabo unha serie de tarefas espec\u00edficas, que van dende as \u00aboperaci\u00f3ns especiais\u00bb dentro dun conflito convencional \u00e1s que implican a guerra non convencional. Polo xeral, as forzas especiais te\u00f1en unha formaci\u00f3n m\u00e1is ampla e con frecuencia equipos m\u00e1is avanzados que as forzas convencionais. Ad\u00e1ptanse para operar como forzas asim\u00e9tricas e son quen de operar de forma independente, ou en apoio directo de calquera das forzas militares convencionais ou doutros elementos gobernamentais. Son activos de alto valor, comandados a nivel estrat\u00e9xico e que ofrecen importantes resultados non proporcionais co seu reducido tama\u00f1o.\nUnha unidade de forzas especiais est\u00e1 adestrada para levar a cabo misi\u00f3ns de combate de acci\u00f3n directa e indirecta. As operaci\u00f3ns de acci\u00f3n directa son operaci\u00f3ns ofensivas e cobren un amplo espectro de operaci\u00f3ns. As operaci\u00f3ns indirectas son habitualmente de reco\u00f1ecemento, destinadas \u00e1 obtenci\u00f3n de informaci\u00f3n. Operan sobre a base de grupos pequenos, dependendo da misi\u00f3n, con grande autonom\u00eda.\nEscolla e adestramento.\nO proceso de escolla para os homes de operaci\u00f3ns especiais \u00e9 normalmente rigoroso e intensivo. Pode inclu\u00edr alg\u00fans dos seguintes aspectos:\n1- Selecci\u00f3n:\n2- Adestramento:\nCapacidades.\nAs capacidades principais das forzas especiais incl\u00faen:"}
{"id": "383655", "revid": "23204", "url": "https://gl.wikipedia.org/wiki?curid=383655", "title": "Forzas de operaci\u00f3ns especiais", "text": ""}
{"id": "383659", "revid": "81969", "url": "https://gl.wikipedia.org/wiki?curid=383659", "title": "FC BATE Borisov", "text": "O FC BATE Borisov, \u00e9 un club de f\u00fatbol de Barysa\u016d, Belar\u00fas. Fundouse o 12 de abril de 1996 e compite actualmente na Vysheyshaya Liga, onde son o equipo m\u00e1is laureado, con 13 t\u00edtulos.\nO BATE \u00e9 o \u00fanico equipo belaruso que se clasificou algunha vez para a fase de grupos da Liga de Campi\u00f3ns da UEFA (2008\u201309, 2011\u201312, 2012\u201313, 2014\u201315 e 2015\u201316), e un dos dous \u00fanicos en xogar a fase de grupos da UEFA Europa League (2009\u201310 e 2010\u201311), xunto \u00f3 Dinamo Minsk."}
{"id": "383662", "revid": "23204", "url": "https://gl.wikipedia.org/wiki?curid=383662", "title": "Nova (astronom\u00eda)", "text": "Unha nova ou nova cl\u00e1sica \u00e9 un evento astron\u00f3mico que causa a repentina aparici\u00f3n dunha estrela brillante \"nova\", que non exist\u00eda con ese brillo previamente, o cal lentamente se esvae ata non poder verse ao cabo dunhas semanas ou de moitos meses, todo o cal \u00e9 resultado de repentinas e masivas reacci\u00f3ns nucleares na estrela. As novas non deber\u00edan confundirse con outros fen\u00f3menos astron\u00f3micos moito m\u00e1is enerx\u00e9ticos como as supernovas, nos cales se destr\u00faen catastroficamente estrelas masivas ou ananas brancas.\nAs causas da s\u00faa rechamante aparici\u00f3n var\u00edan dependendo das circunstancias das s\u00faas estrelas proxenitoras, pero te\u00f1en en com\u00fan ser estrelas binarias pr\u00f3ximas, nas que unha delas \u00e9 unha anana branca, ou ambas son ananas vermellas en proceso de emerxer. Hai varias clases de novas, base\u00e1ndose nas diferentes circunstancias da s\u00faa formaci\u00f3n, como as \"novas cl\u00e1sicas\", novas recorrentes, novas ananas, novas vermellas luminosas. Todas forman parte dun tipo de estrelas variables chamadas en conxunto estrelas variables catacl\u00edsmicas, que comparten algunhas propiedades com\u00fans con sistemas binarios pr\u00f3ximos.\nO tipo m\u00e1is com\u00fan de novas son as erupci\u00f3ns de novas cl\u00e1sicas. Son creadas probablemente nun sistema de estrelas binarias pr\u00f3ximas que consta dunha anana branca e outra compa\u00f1eira que pode ser unha estrela da secuencia principal, unha subxigante ou unha xigante vermella. Cando o per\u00edodo orbital est\u00e1 no rango de varios d\u00edas a un d\u00eda, a anana branca est\u00e1 suficientemente pr\u00f3xima \u00e1 s\u00faa estrela compa\u00f1eira como para empezar a arrastrar material por acreci\u00f3n sobre a superficie da anana branca, o cal crea unha atmosfera densa pero fina na estrela anana. Esta atmosfera feita principalmente de hidr\u00f3xeno \u00e9 quentada termicamente pola estrela anana branca quente, que finalmente alcanza unha temperatura cr\u00edtica, e isto d\u00e1 lugar a unha r\u00e1pida ignici\u00f3n desbocada por fusi\u00f3n nuclear. A partir das enormes e repentinas enerx\u00edas creadas, a atmosfera na que agora se consome o hidr\u00f3xeno na fusi\u00f3n \u00e9 despois expulsada violentamente ao espazo interestelar, e o brillo da s\u00faa envoltura vese como unha luz visible orixinada polo evento da nova. Unhas poucas novas orixinan restos de nova de curta vida, que poden durar uns s\u00e9culos. Os procesos de novas recorrentes son iguais aos das novas cl\u00e1sicas, ag\u00e1s en que nelas a ignici\u00f3n por fusi\u00f3n \u00e9 repetida porque a estrela compa\u00f1eira pode outra vez alimentar coa s\u00faa materia a atmosfera densa da anana branca.\nA aparici\u00f3n de novas ocorre principalmente no ceo ao longo de toda a V\u00eda L\u00e1ctea, pero xeralmente conc\u00e9ntrase preto do centro gal\u00e1ctico observado en Saxitario. Por\u00e9n, tam\u00e9n \u00e9 posible que aparezan en calquera parte do ceo. As novas son moito m\u00e1is frecuentes que as supernovas gal\u00e1cticas, cunha media de aparici\u00f3n de dez novas por ano. A maior\u00eda enc\u00f3ntranse usando o telescopio, e poucas chegan a ter brillo dabondo como para ser vistas a simple vista; destas quizais s\u00f3 hai unha cada doce a dezaoito meses. As novas que chegan \u00e1 1\u00aa e 2\u00aa magnitude s\u00f3 aparecen unhas poucas veces por s\u00e9culo. A \u00faltima nova brillante que apareceu foi V1369 Centauri, o 14 de decembro de 2013, que ti\u00f1a unha magnitude de 3,3.\nEtimolox\u00eda.\nA\u00ednda que as novas e supernovas son cousas distintas, o seu nome historicamente est\u00e1 relacionado. Durante o s\u00e9culo XVI, o astr\u00f3nomo Tycho Brahe observou a supernova SN 1572 na constelaci\u00f3n de Cassiopeia. Describiuna no seu libro \"De nova stella\" (en lat\u00edn 'sobre estrelas novas'), o que deu lugar a que se empezase a utilizar o termo \"nova\". No seu traballo argumentaba que un obxecto pr\u00f3ximo deber\u00eda poder verse mov\u00e9ndose en relaci\u00f3n coas chamadas estrelas fixas, e como non era as\u00ed, a nova ti\u00f1a que estar moi lonxe. A\u00ednda que esta era unha supernova e non unha nova, ambos os termos foron considerados sin\u00f3nimos ata a d\u00e9cada de 1930. Despois desa \u00e9poca as novas foron clasificadas como \"novas cl\u00e1sicas\" para distinguilas ben das supernovas, xa que as s\u00faas causas e enerx\u00edas se pensaba que eran diferentes base\u00e1ndose nas probas observacionais.\nEvoluci\u00f3n estelar das novas.\nA evoluci\u00f3n de novas potenciais empeza con d\u00faas estrelas da secuencia principal que forman un sistema binario. Unha das d\u00faas evoluciona a unha xigante vermella e deixa os restos do seu coraz\u00f3n en forma de anana branca en \u00f3rbita arredor da outra estrela. A segunda estrela, que pode estar a\u00ednda na secuencia principal ou ser unha xigante envellecida, empeza a desprender as s\u00faas envolturas que caen sobre a anana branca compa\u00f1eira cando esta desborda o seu lobo de Roche. Como resultado, a anana branca captura materia nun disco de acreci\u00f3n establemente a partir da atmosfera externa da s\u00faa compa\u00f1eira, que cae na s\u00faa propia atmosfera. Como a anana branca consta de materia dexenerada, o hidr\u00f3xeno acrecionado non se infla sen\u00f3n que incrementa a s\u00faa temperatura. Prod\u00facese unha r\u00e1pida, incontrolada e toda dun golpe fusi\u00f3n nuclear cando a temperatura desta capa atmosf\u00e9rica alcanza ~20\u00a0mill\u00f3ns de kelvins, iniciando a combusti\u00f3n nuclear polo ciclo CNO.\nA fusi\u00f3n do hidr\u00f3xeno pode ocorrer de maneira estable na superficie da anana branca con rangos estreitos de taxas de acreci\u00f3n, pero para a maior\u00eda dos par\u00e1metros do sistema binario o hidr\u00f3xeno en combusti\u00f3n \u00e9 termicamente inestable e unha gran cantidade de hidr\u00f3xeno conv\u00e9rtese rapidamente noutros elementos qu\u00edmicos m\u00e1is pesados nunha reacci\u00f3n desbocada, liberando unha enorme cantidade de enerx\u00eda. Isto expulsa os gases restantes da superficie da anana branca e produce un estalido extremadamente brillante de luz. A subida ata o pico de brillo pode ser moi r\u00e1pida ou gradual. Isto est\u00e1 relacionado coa clase de velocidade da nova (velocidade con que aparece o brillo); despois de chegar ao pico, o brillo vai declinando establemente. O tempo que tarda unha nova en decaer unhas 2 ou 3\u00a0magnitudes a partir do seu brillo \u00f3ptico m\u00e1ximo \u00fasase para clasificar as novas pola s\u00faa clase de velocidade. As novas r\u00e1pidas tardan caracteristicamente menos de 25\u00a0d\u00edas en decaer en 2\u00a0magnitudes, mentres que as novas lentas tardan uns 80\u00a0d\u00edas.\nMalia a s\u00faa violencia, a cantidade de material exectado nas novas \u00e9 xeralmente s\u00f3 dun 1/10000 da masa solar, bastante pequena en relaci\u00f3n coa masa da anana branca. Ademais, s\u00f3 o 5% da masa acrecionada se fusiona durante a explosi\u00f3n de enerx\u00eda. Non obstante, esta \u00e9 enerx\u00eda dabondo para acelerar as execci\u00f3ns da nova a velocidades moi altas de miles de quil\u00f3metros por segundo, maior nas novas r\u00e1pidas que nas lentas, cun aumento correspondente na luminosidade a partir de poucas veces a solar a de 50\u00a0000 a 100\u00a0000\u00a0veces a solar. En 2010 os cient\u00edficos usando o Telescopio Espacial de Raios Gamma Fermi da NASA sorprend\u00e9ronse ao descubrir, por primeira vez, que unha nova pode tam\u00e9n emitir raios gamma (&gt;100\u00a0MeV).\nUnha anana branca pode xerar potencialmente moitas novas co paso do tempo a medida que contin\u00faa acrecionando hidr\u00f3xeno adicional sobre a s\u00faa superficie tomado da s\u00faa estrela compa\u00f1eira. Un exemplo \u00e9 RS Ophiuchi, que se sabe que resplandeceu seis veces (en 1898, 1933, 1958, 1967, 1985 e 2006). Finalmente, a anana branca poder\u00eda estoupar como unha supernova tipo Ia se se aproxima ao l\u00edmite de Chandrasekhar.\nOcasionalmente as novas son o suficientemente brillantes e proximas para ser visibles a simple vista. O exemplo m\u00e1is brillante recente foi Nova Cygni 1975. Esta nova apareceu o 29 de agosto de 1975 na constelaci\u00f3n de Cygnus uns 5 graos ao norte de Deneb e chegou a unha magnitude de 2,0 (case o brillo de Deneb). As m\u00e1is recentes foron V1280 Scorpii, que alcanzou unha magnitude de 3,7 o 17 de febreiro de 2007, e Nova Delphini 2013. Nova Centauri 2013 descubriuse o 2 de decembro de 2013 e \u00e9 con diferenza a nova m\u00e1is brillante deste milenio cunha magnitude de 3,3.\nNovas de helio.\nUnha nova de helio (que experimenta lampos de helio) \u00e9 unha categor\u00eda proposta de eventos de novas que carece de li\u00f1as do hidr\u00f3xeno no seu espectro. Isto pode ser causado pola explosi\u00f3n dunha cuberta de helio sobre a anana branca. A teor\u00eda foi proposta por Kato, Saio e Hachisu en 1989. O primeiro candidato a nova de helio observado foi V445 Puppis en 2000. Desde ent\u00f3n, propux\u00e9ronse outras catro explosi\u00f3ns de novas como candidatas a ser novas de helio.\nFrecuencia de aparici\u00f3n e importancia astrof\u00edsica.\nOs astr\u00f3nomos estiman que na V\u00eda L\u00e1ctea se producen de 30 a 60 novas por ano, pero un exame recente afinou a cifra a 50\u00b127. O n\u00famero de novas descubertas na V\u00eda L\u00e1ctea cada ano \u00e9 moito menor, dunhas 10, o cal probablemente se explica pola absorci\u00f3n de luz polo gas e po que escurece as novas distantes da V\u00eda L\u00e1ctea. Descubr\u00edronse aproximadamente 25 novas de brillo maior da 20\u00aa magnitude na galaxia de Andr\u00f3meda cada ano e vense cantidades a\u00ednda menores noutras galaxias pr\u00f3ximas.\nA observaci\u00f3n espectrosc\u00f3pica de nebuilosas exectadas por novas mostrou que est\u00e1n enriquecidas en elementos como o helio, carbono, nitr\u00f3xeno, ox\u00edxeno, neon e magnesio. A contribuci\u00f3n de novas ao material do medio interestelar non \u00e9 grande; as novas fornecen s\u00f3 un 1/50 de material da nosa galaxia, como as supernovas, e s\u00f3 un 1/200 do que achegan as xigante vermella e estrelas superxigantes.\nAs novas recorrentes como RS Ophiuchi (con per\u00edodos de d\u00e9cadas) son raras. Por\u00e9n, os astr\u00f3nomos teorizan que a maior\u00eda, se non todas, as novas son recorrentes, pero a escalas de tempo que van de 1\u00a0000 a 100\u00a0000 anos. O intervalo de recorrencia dunha nova \u00e9 menos dependente da velocidade de acreci\u00f3n da anana branca que da s\u00faa masa. Coa s\u00faa poderosa gravidade, as ananas brancas masivas requiren menos acreci\u00f3n para alimentar unha explosi\u00f3n que as de masa menor. En consecuencia, o intervalo \u00e9 m\u00e1is curto para as ananas brancas de masa alta.\nSubtipos.\nAs novas clasif\u00edcanse de acordo coa velocidade de desenvolvemento da s\u00faa curva de luz nos seguintes grupos: \nAs novas como indicadores de distancias.\nAs novas son prometedoras para usalas para medir distancias como candea est\u00e1ndar. Por exemplo, a distribuci\u00f3n da s\u00faa magnitude absoluta \u00e9 bimodal, cun pico principal na magnitude \u22128,8 e outro menor a \u22127,5. As novas tam\u00e9n te\u00f1en aproximadamente a mesma magnitude absoluta 15 d\u00edas despois do seu pico (\u22125,5). As comparaci\u00f3ns de estimaci\u00f3ns de distancias baseadas en novas de varias galaxias pr\u00f3ximas e c\u00famulos de galaxia coas obtidas con estrelas variables cefeidas mostraron que te\u00f1en unha exactitude comparable.\nNovas brillantes desde 1890.\nDesde 1890 rexistr\u00e1ronse unhas 53 novas.\nNovas rocorrentes.\nAs novas recorrentes son obxectos que experimentan moitas explosi\u00f3ns de nova. Hai uns dez obxectos gal\u00e1cticos considerados novas rocorrentes. As novas recorrentes brillan tipicamente nunha magnitude de 8,6, mentres que unha nova cl\u00e1sica brilla a m\u00e1is da magnitude 12. As dez novas recorrentes co\u00f1ecidas son as da lista seguinte:\nNovas extragal\u00e1cticas.\nNa galaxia de Andr\u00f3meda (M31) as novas son relativamente com\u00fans. En M31 desc\u00f3brense varias ducias de novas (de magnitude aparente de m\u00e1is de 20) cada ano. A Oficina Central de Telegramas Astron\u00f3micos (\"Central Bureau for Astronomical Telegrams\", CBAT) rastrea novas en M31, M33 e M81."}
{"id": "383664", "revid": "27155", "url": "https://gl.wikipedia.org/wiki?curid=383664", "title": "Nova cl\u00e1sica", "text": ""}
{"id": "383666", "revid": "56817", "url": "https://gl.wikipedia.org/wiki?curid=383666", "title": "Alexander Barboza", "text": "Alexander Nahuel Barboza Ull\u00faa, nado en Villa Celina (La Matanza, Buenos Aires) o 16 de marzo de 1995, \u00e9 un futbolista arxentino. Xoga de defensa e o seu equipo actual \u00e9 o River Plate."}
{"id": "383667", "revid": "5863", "url": "https://gl.wikipedia.org/wiki?curid=383667", "title": "Sublevaci\u00f3n militar do 18 de xullo de 1936", "text": ""}
{"id": "383672", "revid": "1888", "url": "https://gl.wikipedia.org/wiki?curid=383672", "title": "F\u00e9lix Roig Roura", "text": "F\u00e9lix Roig Roura foi un avogado, escritor e pol\u00edtico galego.\nTraxectoria.\nPublicou poemas en \"El Umia\" e \"Aires d'a Mi\u00f1a Terra\". Foi elixido alcalde da Pobra do Carami\u00f1al en abril de 1920. Dimitiu do cargo o 20 de xullo de 1921. Foi nomeado xu\u00edz municipal da Pobra do Carami\u00f1al en agosto de 1934. Colaborou na \"Gu\u00eda del partido judicial de Noya\" (1934). Logo do golpe de Estado do 18 de xullo de 1936 foi destitu\u00eddo como xu\u00edz municipal da Pobra do Carami\u00f1al en setembro."}
{"id": "383673", "revid": "23204", "url": "https://gl.wikipedia.org/wiki?curid=383673", "title": "Michael Nyqvist", "text": "Rolf \u00c5ke Mikael Nyqvist, nado o 8 de novembro de 1960 en Estocolmo e finado o 27 de xu\u00f1o de 2017, foi un actor sueco de cine e televisi\u00f3n.\nTraxectoria.\nFormado na Escola de Arte Dram\u00e1tica de Malm\u00f6, f\u00edxose co\u00f1ecido polo seu papel como oficial de polic\u00eda na serie de filmes baseados no personaxe ficticio de Martin Beck en 1997. Por\u00e9n, o reco\u00f1ecemento internacional chegoulle despois de interpretar a Mikael Blomkvist na serie de \"Millennium\". Tam\u00e9n participou en filmes como \"\", \"John Wick\" e \"Colonia\"."}
{"id": "383675", "revid": "25871", "url": "https://gl.wikipedia.org/wiki?curid=383675", "title": "Rolf \u00c5ke Mikael Nyqvist", "text": ""}
{"id": "383676", "revid": "25871", "url": "https://gl.wikipedia.org/wiki?curid=383676", "title": "Mikael Nyqvist", "text": ""}
{"id": "383678", "revid": "89787", "url": "https://gl.wikipedia.org/wiki?curid=383678", "title": "Lista de novas na galaxia V\u00eda L\u00e1ctea", "text": "Velaqu\u00ed unha lista parcial de novas da galaxia V\u00eda L\u00e1ctea que foron descubertas e rexistradas desde 1891 (e engad\u00edronse algunhas anteriores famosas). As novas son estrelas que sofren grandes explosi\u00f3ns, pero a diferenza das supernovas, estas non resultan na destruci\u00f3n da estrela orixinal. A taxa estimada probable de novas na V\u00eda L\u00e1ctea \u00e9 dunhas 40 por ano, pero destas s\u00f3 unhas 10 por ano foron descubertas por observadores na d\u00e9cada do 2000. Esta lista pretende inclu\u00edr s\u00f3 as novas m\u00e1is brillantes e notables.\nA Oficina Central de Telegramas Astron\u00f3micos (\"Central Bureau for Astronomical Telegrams\" CBAT) elabora unha lista m\u00e1is completa de novas da nosa galaxia aparecidas desde 1612.\nNomenclatura.\nAs novas son designadas inicialmente co formato \"Nova [forma posesiva do nome da constelaci\u00f3n] [ano do descubrimento]\"; por exemplo, \"Nova Cygni 1974\" e \"Nova Scorpii 2010\". Xeralmente axi\u00f1a se lles asigna un nome permanente oficial polo Cat\u00e1logo Xeral de Estrelas Variables (\"General Catalog of Variable Stars\", GCVS) usando o formato do GCVS para nomear as estrelas variables. Cando se descobre m\u00e1is dunha nova nunha constelaci\u00f3n nun mesmo ano, eng\u00e1dese un sufixo num\u00e9rico; como en \"Nova Sagittarii 2011 #2\", \"Nova Sagitarii 2011 #3\" etc.\nT\u00e9\u00f1ase en conta no brillo m\u00e1ximo (magnitude aparente) que unha magnitude maior significa menor brillo, \u00e9 dicir, T Aurigae (+3,8) era unha nova m\u00e1is brillante que HR Lyrae (+6,5)."}
{"id": "383701", "revid": "89787", "url": "https://gl.wikipedia.org/wiki?curid=383701", "title": "Nikolai Noskov", "text": "Nikolai Ivanovich Noskov (en\u00a0), nado en Gzhatsk o 12 de xaneiro de 1956, \u00e9 un cantante e antigo vocalista da banda de hard rock\u00a0Gorky Park\u00a0(entre 1987\u20131990). Cinco veces ga\u00f1ador do \"Golden Gramophone.\" Era tam\u00e9n un membro de \u041c\u043e\u0441\u043a\u0432\u0430 (Moscova) ensemble de comezos dos anos 80, da banda \u0413\u0440\u0430\u043d-\u043f\u0440\u0438 (Grand Prix) en 1988 xusto antes de unirse a Gorky Park, e moito m\u00e1is tarde na d\u00e9cada de 1990, uniuse \u00e1 banda \u041d\u0438\u043a\u043e\u043b\u0430\u0439 (Nikolai). A comezos de 1998, Noskov tivo unha carreira en solitario na que publicou seis \u00e1lbums. No\u00a02015, foi xurado en segunda tempada do programa de televisi\u00f3n da realidade \"Glavnaya Stsena\"."}
{"id": "383702", "revid": "23204", "url": "https://gl.wikipedia.org/wiki?curid=383702", "title": "Nikolai Ivanovich Noskov", "text": ""}
{"id": "383711", "revid": "23204", "url": "https://gl.wikipedia.org/wiki?curid=383711", "title": "Laura Veirs", "text": "Laura Pauline Veirs, nada en Colorado Springs, Colorado, o 24 de outubro de 1973, \u00e9 unha cantante e compositora estadounidense.\nTraxectoria.\nVeirs criouse en\u00a0Colorado, estudou xeolox\u00eda e\u00a0chin\u00e9s mandar\u00edn en Carleton\u00a0College, traballado como tradutora para unha expedici\u00f3n xeol\u00f3xica na China. Despois trasladouse a vivir en Portland, Oreg\u00f3n.\nDurante a s\u00faa nenez, ouviu m\u00fasica folk-country, cl\u00e1sica e pop na casa. Por\u00e9n, non escoitou \"seriamente\" at\u00e9 entrados os 20 anos. En Carleton, uniuse a un grupo musical de mozas chamado Rair Kx!. Despois da graduaci\u00f3n, o seu gusto moveuse \u00f3 folk e \u00f3 country, e durante a s\u00faa estad\u00eda na China empezou a escribir letras."}
{"id": "383717", "revid": "25871", "url": "https://gl.wikipedia.org/wiki?curid=383717", "title": "Alanna Masterson", "text": "Alanna Masterson, nada o 27 de xu\u00f1o de 1988, \u00e9 unha actriz americana que \u00e9 co\u00f1ecida por interpretar a personaxe de\u00a0Tara Chambler na serie de televisi\u00f3n da\u00a0AMC\u00a0\"The Walking Dead\".\nTraxectoria.\nA s\u00faa carreira comezou en 2006, actuando nun episodio de \"Malcolm in the Middle\" (serie co-protagonizada polo seu irm\u00e1n Christopher Masterson), interpretando a \"Heidi\". M\u00e1is tarde, en 2010 obtivo un papel na serie \"First Day\" interpretando a \"Abby\" durante 7 episodios.\nMasterson interpreta a\u00a0Tara Chambler na serie de AMC \"The Walking Dead\", debutando na cuarta tempada da serie. Masterson foi promovido como personaxe regular da serie na quinta tempada e foi engadida nos cr\u00e9ditos principais na s\u00e9tima tempada. Tivo un papel recorrente na cuarta tempada da serie da ABC \"Mistresses\".\nVida persoal.\nO 4 de novembro de 2015, Masterson deu a luz \u00e1 s\u00faa primeira filla, Marlowe, co seu mozo Brick Stowell.\nAlanna e os seus irm\u00e1ns son cienci\u00f3logos,\u00a0e foron introducidos nesa relixi\u00f3n polo seu pai."}
{"id": "383719", "revid": "98629", "url": "https://gl.wikipedia.org/wiki?curid=383719", "title": "VVVVVV", "text": "VVVVVV \u00e9 un videoxogo de plataformas creado por Terry Cavanagh, desenvolvido orixinalmente en Adobe Flash e publicado o 11 de xaneiro de 2010 para Microsoft Windows e OS X. Simon roth adaptou o xogo a C++ no 2011, que foi publicado como parte do Humble Indie Bundle #3. Esta adaptaci\u00f3n permitiu trasladar o xogo posteriormente a outras plataformas coma Linux, Pandora e Nintendo 3DS.\nA diferenza de moitos videoxogos de plataformas, en \"VVVVVV\" o xogador non pode saltar. No seu lugar pode reverter a direcci\u00f3n da gravidade, provocando que o protagonista caia cara a abaixo ou cara a arriba. O xogador pode utilizar esta mec\u00e1nica para desplazarse polos distintos niveis do xogo evitando perigos est\u00e1ticos e inimigos. Cavanagh baseou esta mec\u00e1nica noutro xogo anterior dese\u00f1ado por el, titulado \"Sine Wave Ninja\". Nunha entrevista Cavanagh afirmou que lle interesaba usar esta idea coma concepto principal dun xogo, considerando que era algo que outros xogos que xa incorporaban esta mec\u00e1nica nunca fixeran antes.\n\"VVVVVV\" obtivo unha boa recepci\u00f3n da cr\u00edcita, acadando unha puntuaci\u00f3n de 78,78% (PC) e 80,28% (3DS) no agregador GameRankings."}
{"id": "383727", "revid": "5863", "url": "https://gl.wikipedia.org/wiki?curid=383727", "title": "Fernando Olmedo", "text": ""}
{"id": "383729", "revid": "98629", "url": "https://gl.wikipedia.org/wiki?curid=383729", "title": "Museo Nacional de Toquio", "text": "O Museo Nacional de Toquio foi fundado en 1872. \u00c9 o museo m\u00e1is antigo e m\u00e1is grande do Xap\u00f3n. Est\u00e1 localizado no Parque Ueno, en Toquio.\nO museo alberga unha extensa colecci\u00f3n de obxectos de valor arqueol\u00f3xico e art\u00edstico de varias eras do Xap\u00f3n e outros pa\u00edses asi\u00e1ticos. Os m\u00e1is de 110 mil obxectos, incl\u00faen 87 pertencentes ao \"Tesouro Nacional Xapon\u00e9s\", e 610 clasificados como \"Propiedade Cultural de Importancia\". O museo realiza investigaci\u00f3ns arqueol\u00f3xicas e antropol\u00f3xicas, as\u00ed como difunde a cultura a trav\u00e9s de eventos educativos relacionados \u00e1 s\u00faa colecci\u00f3n.\nO museo est\u00e1 aloxado nun conxunto de edificios separados entre si. A Galer\u00eda Honkan (\u672c\u9928), a Galer\u00eda Asi\u00e1tica (\u6771\u6d0b\u9928), Hyokeikan (\u8868\u6176\u9928), Heiseikan (\u5e73\u6210\u9928), a Galer\u00eda de Tesouros Horyuji (\u6cd5\u9686\u5bfa\u5b9d\u7269\u9928), o Centro de Investigaci\u00f3n e Informaci\u00f3n (\u8cc7\u6599\u9928) e outras instalaci\u00f3ns maiormente de servizos. Existen varios restaurantes e d\u00faas tendas.\nA informaci\u00f3n no museo est\u00e1 dispo\u00f1ible en xapon\u00e9s, ingl\u00e9s, coreano, chin\u00e9s, franc\u00e9s e alem\u00e1n.\nHistoria.\nO Museo Nacional de Toquio foi o primeiro museo a ser inaugurado no pa\u00eds. A inauguraci\u00f3n tivo lugar en 1872 en Taisenden, e foi chamado ent\u00f3n o Museo Imperial. Pouco despois da s\u00faa apertura ao p\u00fablico, o museo mudouse a \"Uchiyamashita-cho\" (actualmente \"Uchisaiwai-cho\"), e en 1882 mudouse novamente ao seu local actual, no parque Ueno. Durante o s\u00e9culo XX, o museo sufriu alg\u00fans trastornos, como o gran terremoto de Kant\u014d de 1923, e a segunda guerra mundial, durante a cal permaneceu pechado.\nGaler\u00edas.\nGaler\u00eda Xaponesa (\"Honkan\").\nA \"Galer\u00eda Honkan\" ten 24 salas de exhibici\u00f3n en dous pisos, as cales, de forma cronol\u00f3xica, mostran a arte xaponesa desde as figuras de arxila do per\u00edodo Jomon (10\u00a0000\u00a0a.\u00a0C.) ata o gravado en madeira do s\u00e9culo XIX.\nGaler\u00eda Asi\u00e1tica (\"Toyokan\").\nA Galer\u00eda Toyokan ten dez salas de exhibici\u00f3n en cinco pisos, cunha excelente colecci\u00f3n de obxectos art\u00edsticos e arqueol\u00f3xicos de varios pa\u00edses asi\u00e1ticos. O museo alberga \u00e1 maior e m\u00e1is significativa colecci\u00f3n de arte coreano, legado da \u00e9poca en que Corea era colonia xaponesa. Outros pa\u00edses de Asia nesta galer\u00eda son China, India, e o sueste asi\u00e1tico. A\u00ednda que non \u00e9 de Asia, tam\u00e9n Exipto est\u00e1 comprendido nesta galer\u00eda. O edificio que alberga \u00e1 galer\u00eda Toyokan foi constru\u00eddo en 1968, dese\u00f1ado por Taniguchi Yoshio. No primeiro piso, hai un restaurante, e unha tenda no vest\u00edbulo.\nHyokeikan.\n\"Hyokeikan\" foi inaugurado en 1909, para conmemorar o matrimonio do pr\u00edncipe herdeiro (posteriormente Emperador Taish\u014d). Este edificio foi designado posteriormente como Propiedade Cultural de Importancia, e \u00e9 aberto unicamente en ocasi\u00f3ns especiais e exposici\u00f3ns temporais.\nHeiseikan.\n\"Heiseikan\" foi inaugurado en 1999, e \u00e9 utilizado principalmente para exposici\u00f3ns temporais. Ademais, cont\u00e9n no primeiro piso \u00e1 Galer\u00eda Arqueol\u00f3xica Xaponesa, con artefactos que datan de 10.000\u00a0a.\u00a0C. a 7.000\u00a0a.\u00a0C.\nGaler\u00eda de Tesouros Horyu-Ji.\nEsta galer\u00eda cont\u00e9n os obxectos recuperados durante a restauraci\u00f3n Meiji, cando as terras do templo Horyu-ji, en Nara, foron tomadas pola familia imperial en 1878."}
{"id": "383731", "revid": "88215", "url": "https://gl.wikipedia.org/wiki?curid=383731", "title": "Jos\u00e9 Antonio Malag\u00f3n Rubio", "text": "Jos\u00e9 Antonio Malag\u00f3n Rubio, m\u00e1is co\u00f1ecido como Josete, nado o 28 de maio de 1988 en Elx, Alacant, \u00e9 un futbolista profesional espa\u00f1ol da canteira do Elche CF que xoga como defensa central no Club Deportivo Lugo da Segunda Divisi\u00f3n.\nTraxectoria.\nNado en Elx, Alacant, Josete comezou a s\u00faa carreira futbolista nas categor\u00edas inferiores do principal club da s\u00faa cidade, o Elche Club de F\u00fatbol. Na temporada 2007 debuta co filial do equipo, o Elche Ilicitano da Terceira Divisi\u00f3n. Tras 87 partidos, debuta co primeiro equipo da Segunda Divisi\u00f3n o 19 de xu\u00f1o de 2010, sa\u00edndo os oito \u00faltimos minutos na vitoria por 4\u20131 dos ilicitanos \u00e1 Real Sociedad no Estadio Mart\u00ednez Valero. Ao ano seguinte asina polo Deportivo Alav\u00e9s da Segunda Divisi\u00f3n B, onde xoga 15 partidos. Ao ano seguinte ficha polo Zamora, onde permanece at\u00e9 o 31 de decembro de 2012, data na que rescinde o seu contrato para asinar co C\u00e1diz. No equipo andaluz permanece durante catro temporadas, onde xoga un total de 110 partidos e anota 9 goles. O 22 de xaneiro de 2016 deixa aos gaditanos para asinar polo Real Oviedo da Segunda Divisi\u00f3n. Ao finalizar a temporada regresa ao Elche Club de F\u00fatbol, onde xoga 16 partidos na temporada do descenso do equipo \u00e1 Segunda B. Tras finalizar o seu contrato asina por d\u00faas temporadas co Club Deportivo Lugo."}
{"id": "383732", "revid": "89787", "url": "https://gl.wikipedia.org/wiki?curid=383732", "title": "Comunidade virtual", "text": "Denom\u00ednase comunidade virtual ou comunidade dixital a aquela comunidade cuxos v\u00ednculos, interacci\u00f3ns e relaci\u00f3ns te\u00f1en lugar, non nun espazo f\u00edsico sen\u00f3n nun espazo virtual como Internet.\u00a0As comunidades virtuais f\u00f3rmanse a partir de intereses similares entre un grupo de persoas. Organ\u00edzanse e levan a cabo a partir de obxectivos en espec\u00edfico. Pode ser de calquera tema, non hai restrici\u00f3ns. As comunidades saben que son redes, evolucionan deste xeito, ampliando os membros, diversific\u00e1ndose entre si, nacen no ciberespazo.\nO termo de comunidade virtual foi utilizado por primeira vez por Howard Rheinhold, no seu libro \"The Virtual Community: Homesteading on the Electronic Frontier\", escrito en 1994.\nObxectivos.\nOs obxectivos principais da comunidade virtual son os seguintes:\nTipos.\nHai diferentes tipos de comunidades virtuais:\nE ademais das de car\u00e1cter inform\u00e1tico, existen as que se enlazan a trav\u00e9s doutros medios:\nAspectos a considerar.\nA continuaci\u00f3n m\u00f3stranse cales son os principais aspectos a considerar para alcanzar o m\u00e1ximo desenvolvemento das iniciativas empresariais sustentadas en comunidades virtuais\nBeneficios que achegan e outros varios.\nOs principais beneficios que achegan as comunidades virtuais nos negocios son os seguintes:"}
{"id": "383733", "revid": "72012", "url": "https://gl.wikipedia.org/wiki?curid=383733", "title": "Tumulto", "text": "Un tumulto \u00e9 un conflito armado, polo xeral na v\u00eda p\u00fablica, onde se ve alterada a orde p\u00fablica por medio da violencia. Polo com\u00fan, ocorre durante unha manifestaci\u00f3n. A orixe da violencia \u00e9 polo xeral difuso e pol\u00e9mico, xa que pode orixinarse de parte da sociedade civil ou de parte das chamadas forzas de seguridade (polic\u00eda, forzas armadas etc.).\nA diferenza con outras expresi\u00f3ns violentas do movemento social pode ser maior ou menor. Se os tumultos te\u00f1en maior grao de repercusi\u00f3n ou \u00e9xito, p\u00f3dese falar alternativamente de revolta, mot\u00edn, rebeli\u00f3n ou revoluci\u00f3n.\nA resposta ante un tumulto adoita ser tarefa da polic\u00eda, comunmente dos axentes antitumultos, a\u00ednda que tam\u00e9n pode requirir apoio militar. Para controlar as masas enfurecidas adoitan empregarse armas non letais, como can\u00f3ns de auga, balas de goma, pulverizadores de pementa, porras e gas lacrim\u00f3xeno.\nAlg\u00fans pa\u00edses empregan ataques que poden producir mortes para deter os tumultos, sobre todo se se producen baixo a lei marcial, en casos de guerra. Isto perm\u00edteo o dereito militar, sempre e cando non se considere aos civ\u00eds como obxectivos de forma intencionada. Como consecuencia, adoitan producirse \u00abdanos colaterais\u00bb (eufemismo para referirse a \u00abv\u00edtimas civ\u00eds\u00bb)."}
{"id": "383735", "revid": "1576", "url": "https://gl.wikipedia.org/wiki?curid=383735", "title": "Guerra do Paraguai", "text": ""}
{"id": "383736", "revid": "89787", "url": "https://gl.wikipedia.org/wiki?curid=383736", "title": "Crime", "text": "Un crime (do termo en\u00a0lat\u00edn\u00a0\"crimen\") ou delito \u00e9 unha ofensa \u00e1 lei penal dun estado ou doutra autoridade. O crime, as\u00ed como toda infracci\u00f3n penal, caracter\u00edzase pola pr\u00e1ctica dunha conduta tipificada pola lei penal como il\u00edcita. S\u00f3 se consideran crimes as condutas practicadas por humanos.\nNun sentido vulgar, \"crime\" \u00e9 un acto que viola unha norma moral. Nun sentido formal, crime \u00e9 unha violaci\u00f3n da lei penal incriminadora. No concepto material, crime \u00e9 unha acci\u00f3n ou omisi\u00f3n que se prohibe e se procura evitar, ameaz\u00e1ndoa con pena, porque constit\u00fae ofensa (dano ou perigo) a un ben xur\u00eddico individual ou colectivo. A prohibici\u00f3n de actos como o asasinato, a violaci\u00f3n e o roubo \u00e9 internacional.\nComo concepto anal\u00edtico, o crime pode ser dividido en d\u00faas vertentes: a causalista e a final\u00edstica. A teor\u00eda causalista da acci\u00f3n (ou Teor\u00eda Cl\u00e1sica), observa o crime como un feito tipificado como tal por lei e ilegal. Tal divisi\u00f3n bas\u00e9ase na premisa de que a culpabilidade \u00e9 un v\u00ednculo subxectivo entre a acci\u00f3n e o resultado de certa conduta e non \u00e9 considerada como requisito para caracterizar un crime.\nPara a teor\u00eda finalista da acci\u00f3n, a m\u00e1is aceptada polos doutrinadores, unha conduta s\u00f3 ser\u00e1 considerada criminal se for t\u00edpica, il\u00edcita e culp\u00e1bel, unha vez que os motivos e obxectivos subxectivos do axente son analizados e decisivos para a caracterizaci\u00f3n ou non da infracci\u00f3n. A conduta s\u00f3 ser\u00e1 considerada criminal se for reco\u00f1ecido o dolo na motivaci\u00f3n do axente criminoso, ou a culpa, cando a Lei Penal expresamente prever esta posibilidade."}
{"id": "383737", "revid": "1576", "url": "https://gl.wikipedia.org/wiki?curid=383737", "title": "Pedro de Alc\u00e2ntara Jo\u00e3o Carlos Leopoldo Salvador Bibiano Francisco Xavier de Paula Leoc\u00e1dio Miguel Gabriel Rafael Gonzaga", "text": ""}
{"id": "383738", "revid": "89787", "url": "https://gl.wikipedia.org/wiki?curid=383738", "title": "Conflito \u00e9tnico", "text": "Un conflito \u00e9tnico ou guerra \u00e9tnica \u00e9 un conflito armado entre dous ou m\u00e1is grupos \u00e9tnicos, moitas veces como resultado do nacionalismo \u00e9tnico. Son de interese pola s\u00faa prevalencia aparente dende a guerra fr\u00eda e porque frecuentemente resultan en crimes de guerra, como xenocidio. Malia que a fonte do conflito pode ser pol\u00edtico, social, econ\u00f3mico ou relixioso, os individuos en conflito poden xustificar a s\u00faa loita para mellorar a posici\u00f3n do seu grupo \u00e9tnico na sociedade. Este criterio final \u00e9 o que distingue os conflitos \u00e9tnicos doutros tipos de conflito.\nUn confito \u00e9tnico non ten que ser necesariamente violento. Nunha sociedade multi-\u00e9tnica onde a liberdade de expresi\u00f3n est\u00e1 protexida, o conflito \u00e9tnico pode ser unha caracter\u00edstica habitual das democracias plurais. Por exemplo, un conflito \u00e9tnico pode ser un problema non violento polos recursos divididos entre diferentes grupos \u00e9tnicos. Por\u00e9n, o suxeiro da confrontaci\u00f3n debe estar directa ou indirectamente relacionado cun grupo \u00e9tnico. Nas sociedades multi\u00e9tnicas saudables, estes conflitos est\u00e1n institucionalizados e \"canalizados nos parlamentos, asembleas e burocracias ou a trav\u00e9s de demostraci\u00f3ns non violentas e folgas.\" Se ben os pa\u00edses democr\u00e1ticos non sempre poden evitar que os conflitos \u00e9tnicos se convertan en violencia, os conflitos \u00e9tnicos institucionalizados aseguran que os grupos \u00e9tnicos poidan articular as s\u00faas demandas de maneira pac\u00edfica, o que reduce a probabilidade de violencia. Por outra banda, nos sistemas autoritarios, as minor\u00edas \u00e9tnicas non pode expresar as s\u00faas queixas. Pola contra, as queixas silenciadas a longas fases de silencio \u00e9tnico seguido dun estoupido violento. Polo tanto, a paz \u00e9tnica \u00e9 unha ausencia de violencia, non unha ausencia de conflito. Outra consecuencia \u00e9 que as rebeli\u00f3ns \u00e9tnicas violentas a mi\u00fado dan lugar a dereitos pol\u00edticos para grupos previamente marxinados.\nTipos.\nDurante a Idade Media eran com\u00fans os conflitos \u00e9tnicos, sendo as Cruzadas un dos maiores da historia. Tempo despois, xurdiron moitos conflitos \u00e9tnicos produto da conquista da Am\u00e9rica e do colonialismo das potencias europeas.\nOs conflitos \u00e9tnicos poden producirse entre distintos grupos raciais, como no caso entre os\u00a0negros e os\u00a0brancos nos Estados Unidos e Sur\u00e1frica,\u00a0causados pola segregaci\u00f3n racial e o \"apartheid\", entre grupos racialmente homox\u00e9neos, mais de gran diversidade relixiosa como o conflito entre cat\u00f3licos e protestantes en\u00a0Irlanda do Norte; entre grupos relixiosos homox\u00e9neos, mais de diversas etnias como o masacre entre os hutus e tutsis (\u00e1mbolos dous cat\u00f3licos) en\u00a0Ruanda, e at\u00e9 mesmo entre os grupos \u00e9tnicos e relixiosos distintos como o conflito \u00e1rabe-israel\u00ed e o sino-tibetano. Difire do xenocidio en que este tende a ser perpetrado contra unha poboaci\u00f3n que non \u00e9 quen de se defender, mentres que nun conflito \u00e9tnico ambos os lados, moitas veces te\u00f1en capacidade militar para atacar \u00f3 outro (a\u00ednda que moitas veces un lado \u00e9 m\u00e1is poderoso que o outro).\nAl\u00e9n diso, nalg\u00fans casos, \u00fasase o termo \"conflito relixioso\", cando os motivos do conflito te\u00f1en un pretexto m\u00e1is relixioso que racial como no Oriente Medio, Irlanda do Norte, Sud\u00e1n e no T\u00edbet.\nOs conflitos \u00e9tnicos existen na humanidade dende o inicio dos tempos. Alg\u00fans antrop\u00f3logos, por exemplo, cren que o neandertal extinguiuse por unha guerra \u00e9tnica contra os homo sapiens. Varios pobos primitivos tam\u00e9n estiveron envoltos en conflitos \u00e9tnicos, especialmente coa transformaci\u00f3n dos n\u00f3mades e das sociedades tribais nos grandes imperios das cidade-estado, e da invasi\u00f3n e dominaci\u00f3n dun pobo sobre outro."}
{"id": "383739", "revid": "15490", "url": "https://gl.wikipedia.org/wiki?curid=383739", "title": "Jean Kindelan", "text": ""}
{"id": "383740", "revid": "136112", "url": "https://gl.wikipedia.org/wiki?curid=383740", "title": "Priyanka Chopra", "text": "Priyanka Chopra (en hindi dev\u00e1nagari: \u092a\u094d\u0930\u093f\u092f\u0902\u0915\u093e \u091a\u094b\u092a\u0921\u093c\u093e), nada en Jamshedpur, Jharkhand o 18 de xullo de 1982, \u00e9 unha actriz e cantante india e ga\u00f1adora do concurso internacional de beleza Miss Mundo no ano 2000. Antes do inicio da s\u00faa carreira de actuaci\u00f3n traballou como modelo. Ga\u00f1ou fama e notoriedade despois de ga\u00f1ar o t\u00edtulo de Miss Mundo no 2000. A mi\u00fado \u00e9 referida co alcume de \"Piggy Chops\" que lle foi dado polos seus co-protagonistas na rodaxe do filme hind\u00fa Bluffmaster!. Durante a s\u00faa carreira ga\u00f1ou unha vez o premio Filmfare, ao que tam\u00e9n foi nomeada sete veces, e un Premio Nacional de Cine da India por Mellor Actriz.\nO seu debut como actriz foi no 2002, no filme Tamizhan. Ao seguinte ano fixo o seu debut en Bollywood co filme \"\", seguindo co \u00e9xito \"Andaaz\", polo cal ga\u00f1ou un Premio Filmfare por Mellor Debut Femenil. No 2004 converteuse na segunda muller en ga\u00f1ar o Premio Filmfare a Mellor Vil\u00e1n, que recibiu polo seu aclamado papel pola cr\u00edtica en Aitrazz. Chopra m\u00e1is tarde tenr\u00eda \u00e9xito comercial con filmes como Mujhse Shaadi Karogi (2004), Krrish (2006), (2006) e Don 2 (2011).\nO 2008 marcou o comezo dunha nova etapa na carreira de Chopra. A s\u00faa interpretaci\u00f3n de modelo con problemas, no filme Fashion valeulle un Premio Nacional de Cine \u00e1 Mellor Actriz, as\u00ed como un Premio Filmfare \u00e1 Mellor Actriz. Recibiu cr\u00edticas positivas polos seus papeis en filmes como Kaminey (2009), What's your Raashee? (2009) e 7 Khoon Maaf (2011), pola que ga\u00f1ou un Premio Filmfare a Mellor Actriz. Unha vez feito isto, Chopra estabeleceuse como unha das principais actrices do Bollywood contempor\u00e1neo.\nAdemais de actuar en filmes, Chopra \u00e9 actriz de teatro e lanzou o seu primeiro \u00e1lbum discogr\u00e1fico a nivel internacional en 2012.\nTraxectoria.\nPrimeiros anos.\nOs dous pais de Priyanka, Ashok e Madhu Chopra, nada Akhauri, eran m\u00e9dicos, e ela ademais ten un irm\u00e1n. Priyanka est\u00e1 moi unida ao seu pai, orixinario de Punjab; mentres que a s\u00faa nai \u00e9 de Bihar ao norte da India. Pasou parte da s\u00faa infancia en Bareilly, Uttar Pradesh. A s\u00faa familia mud\u00e1base moito xa que o seu pai estaba na armada. Estudou no La Martiniere Lucknow en Lucknow, e m\u00e1is tarde foise aos Estados Unidos, onde estudou na Newton North High School, en Newton, Massachusetts e na Robert Kennedy High School (Flusing Queens) en Nova York antes de regresar \u00e1 India para completar a s\u00faa educaci\u00f3n na Army Public School (Bareilly). Empezou no Jai Hind College en Bombai, pero o deixou para presentarse a \"Miss Mundo\". O seu pai tam\u00e9n foi un bo cantante.\nConcursos de beleza.\nPriyanka coroouse \"Miss India Mundo\" e logo \"Miss Mundo\" en 2000. O mesmo ano, Lara Dutta e Diya Mirza, ambas da India, ga\u00f1aron Miss Universo e Miss Asia Pacific.\nFoi a quinta hind\u00fa en coroarse Miss Mundo.\nCarreira de actriz.\nTras ga\u00f1ar Miss Mundo, f\u00edxose actriz. O seu primeiro filme foi Thamizhan\" (2002) en t\u00e1mil e desde 2003 apareceu en moitas pel\u00edculas de Bollywood.\nActuou na serie \"Mujhse Shaadi Karogi\" en (2004) e logo en \"Aitraaz\", un remake en hindi do filme protagonizado por Demi Moore \"Disclosure\" (\" Acoso\") e ese mesmo ano participou no tour \"Temptations 2004\" con outras estrelas de Bollywood, Shahrukh Khan, Rani Mukerji, Saif Ali Khan, Preity Zinta e Arjun Rampal.\nEn 2005, xa protagonizara moitos filmes e en 2006, participou en dous dos filmes m\u00e1is taquilleros do ano, \"Krrish\" e \"Don - The Chase Begins Again\". En 2006, Priyanka Chopra foi votada a muller asi\u00e1tica polo Eastern Eye, unha publicaci\u00f3n asi\u00e1tica.\nCarreira musical.\nA s\u00faa primeira gravaci\u00f3n, a canci\u00f3n \"Ullathai Killadhe\" no filme \"Thamizhan Tamil\" (2002), f\u00edxose a instancias do seu director Vijay, quen se fixara na s\u00faa forma de cantar no set. En agosto de 2011, Chopra asinou un acordo de gravaci\u00f3n con Universal Music Group, o acordo indica que o seu primeiro \u00e1lbum de estudio ser\u00eda lanzado por Interscope Records en Norteam\u00e9rica e por Island Records noutros lugares.\nChopra viaxou aos Estados Unidos para traballar no seu primeiro \u00e1lbum que ti\u00f1a previsto o seu lanzamento para principios de 2014, colaborando con Sam Watters, Matthew Koma, Jay Sean e RedOne, sendo este \u00faltimo o produtor do \u00e1lbum. O seu primeiro sinxelo \"\"In My City\" en colaboraci\u00f3n de will.i.am inspirouse na s\u00faa infancia inestable e a s\u00faa viaxe dunha chica de pobo cunha celebridade, a canci\u00f3n recibiu cr\u00edticas mixtas dos cr\u00edticos, e foi un \u00e9xito comercial na India; vendeu m\u00e1is de 130.000 copias na s\u00faa primeira semana encabezando a lista pop hind\u00fa e foi certificado triplo pratino.\nEn xullo de 2013 lanzou o seu segundo sinxelo \"Exotic\", en colaboraci\u00f3n de Pitbull, e rapidamente chegou a ser n\u00famero un en iTunes India, \"Exotic\" debutou no n\u00famero 16 en \"Billboard Dance/Electronic Songs\" e no n\u00famero 11 en \"Dance/Electronic Digital Songs\".\nO seu terceiro sinxelo, unha versi\u00f3n electropop de \"I Can't Make You Love Me\"\" de Bonnie Raitt, lanzado o 22 de abril de 2014."}
{"id": "383741", "revid": "23204", "url": "https://gl.wikipedia.org/wiki?curid=383741", "title": "Guerra \u00e9tnica", "text": ""}
{"id": "383743", "revid": "89787", "url": "https://gl.wikipedia.org/wiki?curid=383743", "title": "Galaxia Seyfert", "text": "As galaxias Seyfert (ou de Seyfert) son un dos dos maiores grupos de galaxias activas, xunto cos qu\u00e1sares. Te\u00f1en un n\u00facleo similar ao dos qu\u00e1sares (fontes brillantes moi luminosas e distantes de radiaci\u00f3n electromagn\u00e9tica) cun brillo superficial moi alto, cuxo espectro revela fortes li\u00f1as de emisi\u00f3n de alta ionizaci\u00f3n, pero, a diferenza dos qu\u00e1sares, as s\u00faas galaxias hospedadoras son claramente detectables.\nAs galaxias Seyfert supo\u00f1en un 10% de todas as galaxias e son alg\u00fans dos obxectos m\u00e1is intensamente estudados en astronom\u00eda, xa que se cre que est\u00e1n alimentadas polo mesmo fen\u00f3meno que ocorre nos qu\u00e1sares, a\u00ednda que est\u00e1n m\u00e1is pr\u00f3ximas a n\u00f3s e son menos luminosas que os qu\u00e1sares. Estas galaxias te\u00f1en buratos negros supermasivos nos seus centros, que est\u00e1n rodeados por discos de acreci\u00f3n de material que est\u00e1 caendo no burato. Os discos de acreci\u00f3n crese que son a fonte da radiaci\u00f3n ultravioleta observada. O exame da emisi\u00f3n ultravioleta e as li\u00f1as de absorci\u00f3n proporciona o mellor diagn\u00f3stico para saber a composici\u00f3n do material que os rodea.\nVistas con luz visible, a maior\u00eda das galaxias Seyfert semellan galaxias espirais normais, pero cando se estudan baixo outras lonxitudes de onda, queda claro que a luminosidade dos seus n\u00facleos \u00e9 de intensidade comparable \u00e1 luminosidade dunha galaxia completa do tama\u00f1o da V\u00eda L\u00e1ctea.\nAs galaxias Seyfert reciben o seu nome por Carl Seyfert, que foi o primeiro que describiu esta clase de galaxias en 1943.\nDescubrimento.\nAs galaxias Seyfert detect\u00e1ronas por primeira vez Edward A. Fath e Vesto Slipher en 1908, desde o Observatorio Lick ao examinaren o espectro de obxectos astron\u00f3micos que se pensaba que eran \"nebulosas espirais\". Decat\u00e1ronse que NGC 1068 mostraba seis li\u00f1as de emisi\u00f3n brillantes, que se consideraban pouco habituais, xa que a maior\u00eda dos obxectos observados mostraban un espectro de absorci\u00f3n correspondente \u00e1s estrelas.\nEn 1926, Edwin Hubble examinou as li\u00f1as de emisi\u00f3n de NGC 1068 e doutras d\u00faas \"nebulosas\" e clasificounas como obxectos extragal\u00e1cticos. En 1943, Carl Keenan Seyfert dscubriu m\u00e1is galaxias similares a NGC 1068 e informou que estas galaxias ti\u00f1an n\u00facleos moi brillantes parecidos a estrelas, que produc\u00edan amplas li\u00f1as de emisi\u00f3n. En 1944 detectouse Cygnus A a 160\u00a0MHz, e esta detecci\u00f3n foi confirmada en 1948 cando se estableceu que era unha fonte discreta. A s\u00faa estrutura de dobre radio f\u00edxose aparente co uso da interferometr\u00eda. En poucos anos, descubr\u00edronse outras fontes de radio como os restos de supernovas. Ao final da d\u00e9cada de 1950, descubr\u00edronse as caracter\u00edsticas m\u00e1is importantes das galaxias Seyfert, inclu\u00edndo que os seus n\u00facleos son extremadamente compactos (&lt; 100 pc, \u00e9 dicir, \"non resoltos\"), te\u00f1en grandes masas (\u2248109\u00b11 masas solares), e a duraci\u00f3n do pico de emisi\u00f3ns nucleares \u00e9 relativamente curto (&gt;108 anos).\nNas d\u00e9cadas de 1960 e 1970, lev\u00e1ronse a cabo investigaci\u00f3ns para co\u00f1ecer mellor as propiedades das galaxias Seyfert. Tom\u00e1ronse algunhas medidas dos tama\u00f1os reais dos n\u00facleos Seyfert, e estableceuse que as li\u00f1as de emisi\u00f3n de NGC 1068 se orixinaban nunha rexi\u00f3n duns mil anos luz de di\u00e1metro. Hab\u00eda discusi\u00f3n sobre se o desprazamento ao vermello das galaxias Seyfert ti\u00f1a orixe cosmol\u00f3xica. As estimaci\u00f3ns que confirmaban a distancia das galaxias Seyfert e as s\u00faas idades eran limitadas, xa que os seus n\u00facleos variaban en brillo en escalas de tempo de s\u00f3 uns poucos anos; polo que os argumentos referidos \u00e1 distancia a esas galaxias e a velocidade constante da luz non sempre se pod\u00edan usar para determinar as s\u00faas idades. Na mesma \u00e9poca, os investigadores iniciaran o exame, identificaci\u00f3n e catalogaci\u00f3n sistem\u00e1tica de galaxias, inclu\u00edndo as Seyferts. A inicios de 1967, Benjamin Markarian publicou unha lista que conti\u00f1a uns centos de galaxias distinguidas polas s\u00faas fortes emisi\u00f3ns ultravioletas, e as medidas das posici\u00f3ns dalgunhas delas foron melloradas en 1973 por outros investigadores. Nese momento, cr\u00edase que o 1% das galaxias espirais eran Seyferts. En 1977, atopouse que moi poucas galaxias Seyfert eran el\u00edpticas, a maior\u00eda delas eran galaxias espirais normais ou barradas. Durante o mesmo per\u00edodo de tempo, fix\u00e9ranse esforzos para recadar datos espectrofotom\u00e9tricos das galaxias Seyfert. F\u00edxose obvio que non todos os espectros das galaxias Seyfert eran iguais, polo que ti\u00f1an que ser subclasificadas de acordo coas caracter\u00edsticas do seu espectro de emisi\u00f3n. Ideouse unha divisi\u00f3n simple nos tipos I e II, que depend\u00edan da anchura relativa das s\u00faas li\u00f1as de emisi\u00f3n. Posteriormente s\u00f3ubose que alg\u00fans n\u00facleos Seyfert mostran propiedades intermedias, que serven para subclasificalas nos subtipos 1.2, 1.5, 1.8 e 1.9 (ver Clasificaci\u00f3n). Os primeiros exames das galaxias Seyfert estaban nesgados ao teren en conta s\u00f3 os representantes m\u00e1is brillantes deste grupo. Exames m\u00e1is recentes que te\u00f1en en conta tam\u00e9n as galaxias con baixa luminosidade e os n\u00facleos Seyfert escurecidos suxiren que o fen\u00f3meno Seyfert \u00e9 en realidade bastante com\u00fan, e sup\u00f3n o 16%\u00a0\u00b1\u00a05% das galaxias; mesmo hai varias ducias de galaxias que mostran o fen\u00f3meno Seyfert situadas moi preto (\u224827 Mpc) da nosa propia galaxia. As galaxias Seyfert forman unha fracci\u00f3n substancial das galaxias que aparecen no cat\u00e1logo markariano, que \u00e9 unha lista de galaxias que mostran un exceso de ultravioleta nos seus n\u00facleos.\nCaracter\u00edsticas.\nUn n\u00facleo gal\u00e1ctico activo \u00e9 unha rexi\u00f3n compacta no centro dunha galaxia que ten unha luminosidade maior do normal en partes do espectro electromagn\u00e9tico. Unha galaxia que te\u00f1a un n\u00facleo activo ch\u00e1mase galaxia activa. Os n\u00facleos gal\u00e1cticos activos son as fontes m\u00e1is luminosas de radiaci\u00f3n electromagn\u00e9tica do Universo, e a s\u00faa evoluci\u00f3n pon restrici\u00f3ns aos modelos cosmol\u00f3xicos. Dependendo do tipo, a s\u00faa luminosidade var\u00eda nunha escala de tempo de horas a uns poucos anos. As d\u00faas subclases m\u00e1is grandes de galaxias activas son os qu\u00e1sares e as galaxias Seyfert, a principal diferenza entre as d\u00faas \u00e9 a cantidade de radiaci\u00f3n que emiten. Nunha galaxia Seyfert t\u00edpica, a fonte nuclear emite nas lonxitudes de onda visibles unha cantidade de radiaci\u00f3n comparable \u00e1 de todas as estrelas xuntas dunha galaxia, mentres que nun qu\u00e1sar a fonte nuclear \u00e9 m\u00e1is brillante que todas as estrelas dunha galaxia en polo menos un factor de 100. As galaxias Seyfert te\u00f1en n\u00facleos extremadamente brillantes, con luminosidades que est\u00e1n entre 108 e 1011 veces a luminosidade solar. S\u00f3 un 5% delas son radiobrillantes; as s\u00faas emisi\u00f3ns son moderadas en raios gamma e brillantes en raios X. Os seus espectros visible e infravermello mostran li\u00f1as de emisi\u00f3n moi brillantes de hidr\u00f3xeno, helio, nitr\u00f3xeno e ox\u00edxeno. Estas li\u00f1as de emisi\u00f3n te\u00f1en forte ensanchamento Doppler, o cal implica velocidades de 500 a 4\u00a0000\u00a0km/s, e crese que se orixinan preto do disco de acreci\u00f3n que rodea o burato negro central.\nLuminosidade de Eddington.\nPode calcularse o l\u00edmite inferior da masa do burato negro central usando a luminosidade de Eddington. Este l\u00edmite orix\u00ednase porque a luz mostra unha presi\u00f3n de radiaci\u00f3n. Asume que un burato negro est\u00e1 rodeado por un disco de gas luminoso. Tanto a forza gravitacional atractiva que act\u00faa sobre os pares electr\u00f3n-i\u00f3n no disco coma a forza repulsiva exercida pola presi\u00f3n de radiaci\u00f3n seguen unha lei do cadrado inverso. Se a forza gravitacional exercida polo burato negro \u00e9 menor que a forza repulsiva debida \u00e1 presi\u00f3n de radiaci\u00f3n, o disco ser\u00e1 expulsado lonxe pola presi\u00f3n de radiaci\u00f3n.\nEmisi\u00f3ns.\nAs li\u00f1as de emisi\u00f3n vistas no espectro das galaxias Seyfert poden proceder da superficie do disco de acreci\u00f3n, ou poden proceder de nubes de gas iluminadas polo motor central nun cono de ionizaci\u00f3n. A xeometr\u00eda exacta dunha rexi\u00f3n emisora \u00e9 dif\u00edcil de determinar debido a unha pobre resoluci\u00f3n do centro gal\u00e1ctico. Por\u00e9n, cada parte do disco de acreci\u00f3n ten unha diferente velocidade relativa desde a nosa li\u00f1a visual, e canto m\u00e1is r\u00e1pido rota o gas arredor do burato negro, m\u00e1is ancha ser\u00e1 a li\u00f1a de emisi\u00f3n.\nAs li\u00f1as estreitas crese que se orixinan da parte externa do n\u00facleo gal\u00e1ctico activo, no cal as velocidades son menores, mentres que as li\u00f1as anchas se orixinan preto do burato negro. Isto foi confirmado porque as li\u00f1as estreitas non var\u00edan detectablemente, o cal implica que a rexi\u00f3n emisora \u00e9 grande, ao contrario que as li\u00f1as anchas, que poden variar en escalas de tempo realtivamente curtas. O mapa de reverberaci\u00f3n \u00e9 unha t\u00e9cnica que usa esta variabilidade para tratar de determinar a localizaci\u00f3n e morfolox\u00eda da rexi\u00f3n emisora. Esta t\u00e9cnica mide a estrutura e a cinem\u00e1tica da rexi\u00f3n emisora de li\u00f1a ancha ao observar os cambios nas li\u00f1as emitidas como resposta aos cambios no espectro continuo. O uso do mapa de reverberaci\u00f3n require a asunci\u00f3n de que o continuo se orixina nunha soa fonte central. Para 35 AGN, utilizouse o mapa de reverberaci\u00f3n para calcular a masa dos buratos negros centrais e o tama\u00f1o das rexi\u00f3ns de l\u00f1a ancha.\nNas poucas galaxias Seyfert con emisi\u00f3ns altas de radio (radio-intensas) que se observaron, a emisi\u00f3n de radio crese que representa unha emisi\u00f3n sincrotron xerada no chorro. A emisi\u00f3n infravermella \u00e9 debida a que a radiaci\u00f3n noutras bandas est\u00e1 sendo procesada polo po pr\u00f3ximo ao n\u00facleo. Os fot\u00f3ns de maior enerx\u00eda crese que se crean por dispersi\u00f3n de Compton inversa por unha coroa de alta temperatura preto do burato negro.\nClasificaci\u00f3n.\nAs Seyferts foron clasificadas primeiramente en d\u00faas clases: tipo I e tipo II, dependendo das li\u00f1as de emisi\u00f3n que mostraba o seu espectro. O espectro das galaxias Seyfert tipo\u00a0I mostran li\u00f1as anchas que incl\u00faen tanto li\u00f1as permitidas, como as H\u00a0I, He\u00a0I ou He\u00a0II coma li\u00f1as prohibidas m\u00e1is estreitas, como a O\u00a0III. Mostran tam\u00e9n algunhas li\u00f1as permitidas m\u00e1is estreitas, pero incluso estas li\u00f1as estreitas son moito m\u00e1is anchas que as li\u00f1as que presentan as galaxias normais. Por\u00e9n, o espectro das galaxias Seyfert tipo\u00a0II mostran s\u00f3 li\u00f1as estreitas permitidas e non permitidas. As li\u00f1as prohibidas son li\u00f1as espectrais que aparecen debido a transici\u00f3ns de electr\u00f3ns normalmente non permitidas polas regras de selecci\u00f3n da mec\u00e1nica cu\u00e1ntica, pero a\u00ednda te\u00f1en unha pequena probabilidade de aparecer espontaneamente. O termo \"prohibido\" confunde un pouco, xa que as transici\u00f3ns de electr\u00f3ns que as causan non son prohibidas sen\u00f3n altamente improbables.\nNalg\u00fans casos, os espectros mostran li\u00f1as permitidas anchas e estreitas, polo cal son clasificadas como un tipo intermedio entre o tipo\u00a0I e o tipo\u00a0II, como as Seyfert tipo\u00a01.5. Os espectros dalgunhas desas galaxias cambiaron de tipo\u00a01.5 a tipo\u00a0II en cuesti\u00f3n de poucos anos. Por\u00e9n, a li\u00f1a de emisi\u00f3n H\u03b1 ancha caracter\u00edstica raramente (ou nunca) desaparece. A orixe das diferenzas entre as galaxias Seyfert tipo\u00a0I e tipo\u00a0II non se co\u00f1ece a\u00ednda. Hai uns poucos casos nos que as galaxias foron identificadas como de tipo\u00a0II s\u00f3 porque os compo\u00f1entes anchos das li\u00f1as espectrais foron moi dif\u00edciles de detectar. Alg\u00fans pensan que todas as Seyferts tipo\u00a0II son de feito de tipo\u00a0I, nas que os compo\u00f1entes anchos das li\u00f1as son imposibles de detectar debido ao \u00e1ngulo no que n\u00f3s estamos con respecto \u00e1 galaxia. Especificamente, nas galaxias Seyfert tipo\u00a0I, observamos a fonte compacta central m\u00e1is ou menos directamente, e as\u00ed mostreamos as nubes de alta velocidade na rexi\u00f3n de emisi\u00f3n de li\u00f1a ancha mov\u00e9ndose arredor do burato negro supermasivo que se cre est\u00e1 no centro da galaxia. En contraste, nas galaxias Seyfert tipo\u00a0II, os n\u00facleos activos est\u00e1n escurecidos e s\u00f3 se ven as rexi\u00f3ns externas m\u00e1is fr\u00edas localizadas m\u00e1is externamentre \u00e1 rexi\u00f3n de emisi\u00f3n de li\u00f1a ancha das nubes. Esta teor\u00eda co\u00f1\u00e9cese como \"esquema de Unificaci\u00f3n\" das galaxias Seyfert. Por\u00e9n, non est\u00e1 claro se esta hip\u00f3tese poida explicar todas as diferenzas observadas entre os dous tipos.\nGalaxias Seyfert tipo I.\nAs Seyferts tipo\u00a0I son fontes moi brillantes de luz ultravioleta e de raios X ademais de luz visible procedente dos seus n\u00facleos. Te\u00f1en dous conxuntos de li\u00f1as de emisi\u00f3n nos seus espectros: li\u00f1as estreitas con anchuras (medidas en unidades de velocidade) de varios centos de km/s, e li\u00f1as anchas con anchuras de ata 104 km/s. As li\u00f1as anchas orix\u00ednanse sobre o disco de acreci\u00f3n do burato negro supermasivo que se cre que produce a enerx\u00eda da galaxia, mentres que as li\u00f1as estreitas aparecen al\u00e9n da rexi\u00f3n de li\u00f1a ancha do disco de acreci\u00f3n. Ambas as emisi\u00f3ns est\u00e1n causadas por gas moi ionizado. A emisi\u00f3n de li\u00f1a ancha orix\u00ednase nunha rexi\u00f3n de 0,1-1 parsec de lonxitude. A rexi\u00f3n de emisi\u00f3n de li\u00f1a ancha, RBLR, pode estimarse a partir do tempo de retardo correspondente ao tempo que tarda a luz en viaxar desde a fonte do espectro continuo ao gas emisor da li\u00f1a.\nGalaxias Seyfert tipo II.\nAs galaxias Seyfert tipo II te\u00f1en o n\u00facleo brillante caracter\u00edstico, e aparecen brillantes cando se ven en lonxitudes de onda do infravermello. Os seus espectros conte\u00f1en li\u00f1as estreitas asociadas con transici\u00f3ns prohibidas, e li\u00f1as anchas asociadas con dipolos fortes permitidos ou transici\u00f3ns de intercombinaci\u00f3n. Nalg\u00fans tipos de galaxias Seyfert tipo\u00a0II as an\u00e1lises feitas cunha t\u00e9cnica chamada espectro-polarimetr\u00eda (espectroscopia de compo\u00f1ente de luz polarizada) revelaron rexi\u00f3ns tipo\u00a0I escurecidas. No caso de NGC 1068, mediuse a luz nuclear reflectida pola nube de po, o que levou aos cient\u00edficos a crer na presenza dun toro de po que a escurece situado arredor do continuo brillante e o n\u00facleo de li\u00f1a de emisi\u00f3n ancha. Cando a galaxia se ve desde un lado, o n\u00facleo \u00e9 observado directamente por reflexi\u00f3n no gas e po por riba e por debaixo do toro. Esta reflexi\u00f3n causa a polarizaci\u00f3n.\nGalaxias Seyfert tipo 1.2, 1.5, 1.8 e 1.9.\nEn 1981, Donald Osterbrock introduciu as notaci\u00f3ns Seyfert\u00a01.5, 1.8 e 1.9, nas que estas subclases est\u00e1n baseadas na aparencia \u00f3ptica do espectro, e as clases numericamene m\u00e1is grandes te\u00f1en compo\u00f1entes de li\u00f1a ancha m\u00e1is febles en relaci\u00f3n coas li\u00f1as estreitas. Por exemplo, o tipo\u00a01.9 s\u00f3 mostra un compo\u00f1ente ancho na li\u00f1a H\u03b1, e non nas li\u00f1as de Balmer de orde maior. No tipo\u00a01.8, poden detectarse li\u00f1as anchas moi febles nas li\u00f1as H\u03b2 as\u00ed como nas H\u03b1, a\u00ednda que son febles comparadas coas H\u03b1. No tipo\u00a01.5, a forza das li\u00f1as H\u03b1 e H\u03b2 son comparables.\nOutras galaxias similares \u00e1s Seyfert.\nAdemais da progresi\u00f3n das Seyfert do tipo\u00a0I ao tipo\u00a0II (inclu\u00edndo a do tipo\u00a01.2 ao tipo\u00a01.9), hai outros tipos de galaxias que son moi similares \u00e1s Seyferts ou que poden ser consideradas unha subclase delas. Moi similares \u00e1s Seyferts son as radiogalaxias de emisi\u00f3n de li\u00f1a estreita de baixa ionizaci\u00f3n ou LINER (do ingl\u00e9s \"low-ionisation narrow-line emission radio galaxies\"), descubertas en 1980. Estas galaxias te\u00f1en fortes li\u00f1as de emisi\u00f3n de \u00e1tomos debilmente ionizados ou neutros, mentres que as li\u00f1as de emisi\u00f3n de \u00e1tomos fortemente ionizados son relativamente d\u00e9biles en comparaci\u00f3n. As LINER comparten moitas caracter\u00edsticas coas Seyferts de baixa luminosidade. De feito, cando se ven con luz visible, as caracter\u00edsticas globais das s\u00faas galaxias hospedadoras son indistinguibles. Ademais, ambas as d\u00faas mostran unha rexi\u00f3n de emisi\u00f3n de li\u00f1a ancha, pero a rexi\u00f3n emisora da li\u00f1a nas LINER ten unha menor densidade que nas Seyferts. Un exemplo dese tipo de galaxias \u00e9 M104 na constelaci\u00f3n de Virgo, tam\u00e9n co\u00f1ecida como a galaxia Sombrero (sombreiro). Unha galaxia que \u00e9 \u00e1 vez unha LINER e unha Seyfert tipo I \u00e9 NGC 7213, unha galaxia que est\u00e1 relativamente pr\u00f3xima comparada con outros n\u00facleos gal\u00e1cticos activos. Outra subclase moi interesante \u00e9 a das Seyfert\u00a0I de li\u00f1a estreita (NLSy1, do ingl\u00e9s \"narrow line Seyfert I\"), que foron moi investigadas nos \u00faltimos anos. Te\u00f1en li\u00f1as moito m\u00e1is estreitas que as li\u00f1as anchas das Seyfert\u00a0I cl\u00e1sicas, espectros de raios X suaves e forte emisi\u00f3n para o Fe[II]. As s\u00faas propiedades suxiren que as galaxias Seyfert\u00a0I de li\u00f1a estreita son n\u00facleos gal\u00e1cticos activos xoves con altas taxas de acreci\u00f3n, o que suxire unha masa do burato negro central relativamente pequena pero crecente. Hai teor\u00edas que suxiren que as Seyfert\u00a0I de li\u00f1a estreita son galaxias nunha etapa moi inicial da s\u00faa evoluci\u00f3n, e propux\u00e9ronse ligaz\u00f3ns entre elas e as galaxias infravermellas ultraluminosas ou as galaxias Seyfert\u00a0II.\nEvoluci\u00f3n.\nA maior\u00eda das galaxias activas son moi distantes e mostran un gran desprazamento Doppler. Isto suxire que as galaxias activas apareceron nas etapas iniciais do Universo e, debido \u00e1 inflaci\u00f3n c\u00f3smica, est\u00e1n afast\u00e1ndose da V\u00eda L\u00e1ctea a velocidades moi altas. Os qu\u00e1sares son as galaxias activas m\u00e1is distantes, algunhas das cales est\u00e1n a distancias de 12 mil mill\u00f3ns de anos luz de n\u00f3s. As galaxias Seyfert est\u00e1n moito m\u00e1is pr\u00f3ximas \u00e1 Terra que os qu\u00e1sares. Como a luz ten unha velocidade finita, ver obxectos a grandes distancias no Universo \u00e9 o equivalente de ver o pasado do Universo. Por tanto, a observaci\u00f3n de n\u00facleos gal\u00e1cticos activos situados a grandes distancias e a s\u00faa escaseza na zona pr\u00f3xima a n\u00f3s do Universo indica que eran moito m\u00e1is com\u00fans no Universo temper\u00e1n, o que implica que os n\u00facleos gal\u00e1cticos activos poder\u00edan ser etapas iniciais da evoluci\u00f3n gal\u00e1ctica. Isto leva a preguntarse que obxectos son no Universo local (de hoxe en d\u00eda) os correspondentes aos n\u00facleos gal\u00e1cticos activos que atopamos a grandes desprazamentos ao vermello. Prop\u00faxose que as Seyfert\u00a0I de li\u00f1a estreita (NLSy1) poder\u00edan ser os obxectos de pequeno desprazamento ao vermello correspondentes cos qu\u00e1sares atopados a grandes desprazamentos ao vermello (z&gt;4). Ambos os dous tipos de obxectos te\u00f1en moitas propiedades similares; por exemplo: altas metalicidades ou padr\u00f3ns de li\u00f1as de emisi\u00f3n similares (forte Fe [II], feble O [III]). Algunhas observaci\u00f3ns indican que a emisi\u00f3n dos n\u00facleos gal\u00e1cticos activos desde o seu n\u00facleo non \u00e9 esfericamente sim\u00e9trica e que o n\u00facleo mostra con frecuencia simetr\u00eda axial, e a radiaci\u00f3n escapa nunha rexi\u00f3n c\u00f3nica. Base\u00e1ndose nesta observaci\u00f3n, elabor\u00e1ronse modelos para explicar as diferentes clases de n\u00facleos gal\u00e1cticos activos consider\u00e1ndoos orixinados polas diferentes orientaci\u00f3ns destes con respecto \u00e1 li\u00f1a observacional na que os vemos. Ditos modelos denom\u00ednanse modelos unificados. Os modelos unificados explican a diferenza entre as galaxias Seyfert\u00a0I e Seyfert\u00a0II como o resultado de que as Seyfert\u00a0II est\u00e1n rodeadas por toros que as escurecen e impiden que os telescopios vexan a rexi\u00f3n de li\u00f1a ancha. Os qu\u00e1sares e bl\u00e1zares poden axustarse moi facilmente a este modelo. O principal problema de tal esquema de unificaci\u00f3n \u00e9 tratar de explicar por que alg\u00fans n\u00facleos gal\u00e1cticos activos te\u00f1en altas emisi\u00f3ns de radio (radio-intensos) mentres que outros son radio-silenciosos. Suxeriuse que estas diferenzas poden deberse a diferenzas no xiro do burato negro central.\nExemplos.\nValaqu\u00ed alg\u00fans exemplos de galaxias Seyfert:"}
{"id": "383744", "revid": "27155", "url": "https://gl.wikipedia.org/wiki?curid=383744", "title": "Galaxia de Seyfert", "text": ""}
{"id": "383745", "revid": "1987", "url": "https://gl.wikipedia.org/wiki?curid=383745", "title": "Tradici\u00f3n", "text": "Tradici\u00f3n \u00e9 cada un daquelas pautas de convivencia que unha comunidade considera dignas de constitu\u00edrse como unha parte integral dos seus usos e costumes. A tradici\u00f3n adoita versar xenericamente sobre o cono\u00f1ecemento e tam\u00e9n sobre principios ou fundamentos socioculturais selectos, que por consideralos especialmente valiosos ou acertados pret\u00e9ndese que se estendan ao com\u00fan, as\u00ed unhas xeraci\u00f3ns os transmitir\u00e1n \u00e1s seguintes a fin de que se conserven, se consoliden, se adec\u00faen a novas circunstancias. Tam\u00e9n se chama \"tradici\u00f3n\" aos patr\u00f3ns que poden formar idiosincrasias, como as tradici\u00f3ns: exipcia, grega, romana etc. O cambio social altera o conxunto de elementos que forman parte da tradici\u00f3n.\nTam\u00e9n se emprega a locuci\u00f3n \"tradici\u00f3n popular\" para aludir aos valores, crenzas, costumes e formas de expresi\u00f3n art\u00edstica caracter\u00edsticos dunha comunidade, en especial a aqueles que se transmiten por v\u00eda oral. O tradicional coincide as\u00ed, en gran medida, coa cultura e o folclore ou a sabedor\u00eda popular, como nos refraneiros.\nEtimolox\u00eda.\nA palabra prov\u00e9n do substantivo latino \"traditio\", e este \u00e1 s\u00faa vez do verbo \"tradere\", \u00abentregar\u00bb.\nRen\u00e9 Gu\u00e9non.\nA palabra \"tradici\u00f3n\" ten un sentido particular nos escritos do metaf\u00edsico franc\u00e9s Ren\u00e9 Gu\u00e9non. Con ela alude Gu\u00e9non a contidos e pr\u00e1cticas trasmitidos durante s\u00e9culos que mante\u00f1en aberta unha v\u00eda de acceso \u00e1 verdade absoluta do home e a relaci\u00f3n deste con Deus e a creaci\u00f3n. Esta tradici\u00f3n \u00e9 \u00fanica para toda a humanidade (\"Traditio perennis\"), e manif\u00e9stase de forma superficialmente distinta nos diferentes pobos e relixi\u00f3ns, variando segundo o contexto, pero mantendo sempre intacta a parte interior ou esot\u00e9rica que \u00e9 inalterable e incomunicable (pois precisa da propia experiencia ou iniciaci\u00f3n). A cadea r\u00f3mpese coa \u00e9poca moderna, na que se perde (ag\u00f3chase) a tradici\u00f3n verdadeira e s\u00f3 persisten suced\u00e1neos (a vistas dos non iniciados) que non remiten a ningunha realidade trascendente, pois se trata s\u00f3 de manifestaci\u00f3ns f\u00edsicas reproducibles, e non de realidades interiores que se externalizan a trav\u00e9s de m\u00faltiples formas, axust\u00e1ndose aos l\u00edmites estabelecidos pola mesma tradici\u00f3n.\nVicente Aleixandre.\nA visi\u00f3n conservadora da tradici\u00f3n ve en ela algo que preservar de maneira fiel e acr\u00edtica. Desde unha perspectiva aberta ao cambio apr\u00e9ciase, pola contra, que a vitalidade dunha tradici\u00f3n depende da s\u00faa capacidade para renovarse, podendo modificar a s\u00faa forma para adaptarse a novas circunstancias, sen perder por iso o seu sentido.\nO poeta Vicente Aleixandre destaca esta capacidade creadora da tradici\u00f3n ao escribir no seu discurso de recepci\u00f3n do premio Nobel: \"Tradici\u00f3n y revoluci\u00f3n. He ah\u00ed dos palabras id\u00e9nticas\" (\"Tradici\u00f3n e revoluci\u00f3n. Vela\u00ed d\u00faas palabras id\u00e9nticas\".)."}
{"id": "383746", "revid": "96271", "url": "https://gl.wikipedia.org/wiki?curid=383746", "title": "Eid al-Fitr", "text": "O Eid al-Fitr (en \u00e1rabe: \u0639\u064a\u062f \u0627\u0644\u0641\u0637\u0631, en persa: \u0639\u06cc\u062f \u0641\u0637\u0631, que significan \"Festa da ruptura do xax\u00fan\") \u00e9 unha festividade relixiosa da tradici\u00f3n isl\u00e1mica. Significa a celebraci\u00f3n do fin do Ramad\u00e1n e abarca os tres primeiros d\u00edas do Shawwal. A noite anterior ao primeiro d\u00eda desta festa tam\u00e9n se considera particularmente auspiciosa. Pola ma\u00f1\u00e1 pronto, a comunidade en conxunto realiza diferentes oraci\u00f3ns e celebra un almorzo que marca o fin do xax\u00fan do mes m\u00e1is importante para o mundo musulm\u00e1n.\nOs musulm\u00e1ns celebran esta festa estreando roupa nova. Os homes usan vestimenta branca como s\u00edmbolo de pureza. O d\u00eda enteiro \u00e9 celebrado polos crentes visitando os fogares e comendo pratos especiais coci\u00f1ados nesa ocasi\u00f3n. Todos sentan xuntos. Por tradici\u00f3n os nenos reciben regalos, as gratificaci\u00f3ns e os doces entregados polos seus seres queridos como s\u00edmbolo de amor. A f\u00f3rmula para desexar unha feliz festa \u00e9 \"Eid Mubarak!\", que significa \"bendito Eid!\" ou \"santa festa!\".\nSunna.\nDenom\u00ednase \"sunna\" aos 13 requisitos que os musulm\u00e1ns deben cumprir durante esta celebraci\u00f3n. Formaban parte do costume do profeta Mahoma:"}
{"id": "383747", "revid": "72012", "url": "https://gl.wikipedia.org/wiki?curid=383747", "title": "Eid ul-Fitr", "text": ""}
{"id": "383748", "revid": "23204", "url": "https://gl.wikipedia.org/wiki?curid=383748", "title": "Shah Rukh Khan", "text": "Shah Rukh Khan (en ; en ), nado como Shahrukh Khan en Nova Deli o 2 de novembro de 1965, tam\u00e9n co\u00f1ecido como SRK, \u00e9 un actor, produtor e personalidade da televisi\u00f3n india. Co\u00f1ecido polos medios de comunicaci\u00f3n como o \"Baadshah de Bollywood\", \"Rei de Bollywood\" ou \"Rei Khan\", apareceu en m\u00e1is de 80 filmes de Bollywood, ga\u00f1ou numerosos premios e galard\u00f3ns, inclu\u00edndo 14\u00a0Premios Filmfare. Khan ten unha fama significativa en Asia e na di\u00e1spora india de todo o mundo. En termos de audiencia e recadaci\u00f3n, foi descrito como unha das estrelas de cine m\u00e1is exitosas do mundo.\nKhan comezou a s\u00faa carreira con aparici\u00f3ns en numerosas series de televisi\u00f3n a finais da d\u00e9cada de 1980. Fixo o seu debut nun filme de Bollywood en 1992 con \"Deewana\". \u00d3s comezos da s\u00faa carreira, Khan era reco\u00f1ecido por interpretar papeis de malvados nos filmes \"Darr\" (1993), \"Baazigar\" (1993) e \"Anjaam\" (1994). Acadou a fama despois de protagonizar filmes rom\u00e1ntico, como \"Dilwale Dulhania Le Jayenge\" (1995), \"Dil To Pagal Hai\" (1997), \"Kuch Kuch Hota Hai\" (1998), \"Mohabbatein\" (2000) e \"Kabhi Khushi Kabhie Gham...\" (2001). Despois, acadou o reco\u00f1ecemento da cr\u00edtica pola interpretaci\u00f3n dun alcoh\u00f3lico en \"Devdas\" (2002), un cient\u00edfico da NASA en \"Swades\" (2004), un adestrador de h\u00f3ckey en \"Chak De! India\" (2007) e un home con s\u00edndrome de Asperger en \"My Name Is Khan\" (2010). Os seus filmes m\u00e1is exitosos son as comedias \"Chennai Express\" (2013) e \"Happy New Year\" (2014). Moitos dos seus filmes tocan temas sobre a identidade nacional india e as conexi\u00f3ns coas comunidades da di\u00e1spora, ademais de temas de diferenzas raciais, sociais e relixiosas. Polas s\u00faas achegas \u00f3 mundo do cine, o Goberno da India honrouno co Padma Shri, e o Goberno de Francia coa Orde das Artes e as Letras e Lexi\u00f3n de Honra."}
{"id": "383749", "revid": "23204", "url": "https://gl.wikipedia.org/wiki?curid=383749", "title": "Shahrukh Khan", "text": ""}
{"id": "383750", "revid": "98629", "url": "https://gl.wikipedia.org/wiki?curid=383750", "title": "Comandante", "text": "O rango militar de comandante ou maior \u00e9 o inmediatamente inferior ao de tenente coronel e inmediatamente superior ao de capit\u00e1n.\nPolo xeral comanda un batall\u00f3n. Na mari\u00f1a de guerra \u00e9 o grao equivalente a capit\u00e1n de corveta.\nEspa\u00f1a.\nEn Espa\u00f1a co\u00f1\u00e9cese como comandante e ten como distintivo do seu rango unha estrela de oito puntas.\nNoutras linguas.\nEn ingl\u00e9s e en alem\u00e1n, este rango escr\u00edbese con \u00abiota\u00bb: \"major\". A pronunciaci\u00f3n \u00e9 diferente en cada unha desas d\u00faas linguas."}
{"id": "383751", "revid": "100526", "url": "https://gl.wikipedia.org/wiki?curid=383751", "title": "Tenente", "text": "Tenente, anteriormente lugartenente, \u00e9 un oficial dun ex\u00e9rcito, garda nacional ou forza a\u00e9rea. Polo xeral, est\u00e1 ao mando dunha secci\u00f3n.\nEspa\u00f1a.\nEmprego de oficial propio dos Ex\u00e9rcitos de Terra, Aire e do Instituto Armado da Garda Civil que ostenta o mando de unidades de tropa do tama\u00f1o dunha secci\u00f3n ou similar. Na Garda Civil pode exercer o mando dun posto principal. Equivale a inspector na polic\u00eda. \u00c1chase por enriba do alf\u00e9rez (emprego actualmente en desuso, relegado aos aspirantes a oficial e co\u00f1ecido como alf\u00e9rez cadete) e por debaixo do capit\u00e1n. Adoita ser o emprego inicial dos integrantes das Escalas de Oficiais por acceso directo, tras cursar cinco anos de estudos nas diferentes Academias ou Escolas militares. A partir da promoci\u00f3n que ingresou nelas en 2010, a finalizaci\u00f3n destes estudos implicou, ademais do emprego de tenente, unha enxe\u00f1ar\u00eda de grao v\u00e1lida tam\u00e9n no \u00e1mbito civil.\nO seu equivalente na Armada \u00e9 o alf\u00e9rez de nav\u00edo. A divisa consta de d\u00faas estrelas amarelas de seis puntas sobre fondo de cor variable en funci\u00f3n do Ex\u00e9rcito, caqui/verde (Ex\u00e9rcito de Terra), azul (Ex\u00e9rcito do Aire) e verde escuro na Garda Civil.\nNo ordenamento militar espa\u00f1ol tam\u00e9n est\u00e1 contemplada a figura do tenente de complemento. Como o seu nome indica \"complementa\" aos militares de carreira para cometidos espec\u00edficos. Asinan un contrato cun prazo determinado, ao final do cal deben abandonar obrigatoriamente as forzas armadas. A s\u00faa formaci\u00f3n \u00e9 bastante m\u00e1is curta que a dos militares de carreira, pero es\u00edxelles titulaci\u00f3n universitaria previa."}
{"id": "383752", "revid": "72012", "url": "https://gl.wikipedia.org/wiki?curid=383752", "title": "Maior", "text": ""}
{"id": "383753", "revid": "72012", "url": "https://gl.wikipedia.org/wiki?curid=383753", "title": "Lugartenente", "text": ""}
{"id": "383754", "revid": "1987", "url": "https://gl.wikipedia.org/wiki?curid=383754", "title": "Sistema din\u00e1mico", "text": "Un sistema din\u00e1mico \u00e9 un sistema cun estado que evoluciona co tempo. Os sistemas f\u00edsicos en situaci\u00f3n non estacionaria son exemplos de sistemas din\u00e1micos, pero tam\u00e9n existen modelos econ\u00f3micos, matem\u00e1ticos e doutros tipos que son sistemas abstractos que son, ademais, sistemas din\u00e1micos. O comportamento en devandito estado p\u00f3dese caracterizar determinando os l\u00edmites do sistema, os elementos e as s\u00faas relaci\u00f3ns; desta forma p\u00f3dense elaborar modelos que buscan representar a estrutura do mesmo sistema.\nAo definir os l\u00edmites do sistema faise, en primeiro lugar, unha selecci\u00f3n daqueles compo\u00f1entes que contrib\u00faan a xerar os modos de comportamento, e logo determ\u00ednase o espazo onde levar\u00e1 a cabo o estudo, omitindo toda clase de aspectos irrelevantes.\nHistoria.\nAdoita considerarse a Henri Poincar\u00e9 como o fundador dos sistemas din\u00e1micos. Poincar\u00e9 publicou dous monograf\u00edas cl\u00e1sicas, \"New Methods of Celestial Mechanics\" (1892\u20131899) e \"Lectures on Celestial Mechanics\" (1905\u20131910). Nelas, aplicou con \u00e9xito os resultados das s\u00faas investigaci\u00f3ns ao problema do movemento de tres corpos e estudou detalladamente o comportamento das soluci\u00f3ns (frecuencia, estabilidade, as\u00edntotas etc). Estes artigos inclu\u00edan o teorema da recorrencia de Poincar\u00e9, que afirma que certos sistemas, despois dun tempo suficientemente longo mais finito, volver\u00e1 a un estado moi pr\u00f3ximo ao inicial.\nAleksandr Lyapunov desenvolveu moitos m\u00e9todos importantes de aproximaci\u00f3ns. Os seus m\u00e9todos, que desenvolveu en 1899, fixeron posible definir a estabilidade de conxuntos de ecuaci\u00f3ns diferenciais ordinarias. Creou a teor\u00eda moderna da estabilidade dun sistema din\u00e1mico.\nEn 1913, George David Birkhoff probou o \u00faltimo teorema xeom\u00e9trico de Poincar\u00e9, caso especial do problema dos tres corpos, resultado que o fixo c\u00e9lebre. En 1927 publicou \"Dynamical Systems\" e en 1931 descubriu o que se co\u00f1ece como teorema erg\u00f3dico, que resolveu, polo menos en principio, un problema fundamental de mec\u00e1nica estat\u00edstica. O teorema erg\u00f3dico tam\u00e9n ten repercusi\u00f3ns na din\u00e1mica.\nStephen Smale tam\u00e9n fixo avances significativos. A s\u00faa primeira contribuci\u00f3n foi a \"ferradura de Smale\" que deu pulo a investigaci\u00f3n dos sistemas din\u00e1micos. Oleksandr Mykolaiovych Sharkovsky desenvolveu o teorema de Sharkovsky sobre os per\u00edodos dos sistemas din\u00e1micos discretos en 1964. Unha das implicaci\u00f3ns do teorema \u00e9 que se un sistema din\u00e1mico discreto na recta real ten un punto peri\u00f3dico de per\u00edodo\u00a03, ent\u00f3n debe ter puntos peri\u00f3dicos de calquera outro per\u00edodo.\nElementos para ter en conta.\nEn canto \u00e1 elaboraci\u00f3n dos modelos, os elementos e as s\u00faas relaci\u00f3ns, d\u00e9bese ter en conta:\nExemplo de sistema din\u00e1mico.\nUn exemplo dun sistema din\u00e1mico p\u00f3dese ver nunha especie de peces que se reproduce de tal forma que este ano a cantidade de peixes \u00e9 formula_1, o ano pr\u00f3ximo ser\u00e1 formula_2. Desta maneira p\u00f3dese p\u00f3r nomes \u00e1s cantidades de peixes que haber\u00e1 cada ano, as\u00ed: ano inicial formula_3, ano primeiro formula_4... ..., ano \"k\" formula_5.\nComo se pode observar: formula_6, c\u00famprese para calquera ano \"k\"; o cal significa que a cantidade de peixes pode determinarse se se co\u00f1ece a cantidade do ano anterior. Por conseguinte esta ecuaci\u00f3n representa un sistema din\u00e1mico.\nTipos de sistemas din\u00e1micos.\nOs sistemas din\u00e1micos div\u00eddense en sistemas \"discretos\" no tempo e \"continuos\" no tempo. Un sistema din\u00e1mico ch\u00e1mase \"discreto\" se o tempo se mide en pequenos intres; estes son modelados como relaci\u00f3ns recursivas, tal como a ecuaci\u00f3n lox\u00edstica:\nonde \"t\" denota os pasos discretos do tempo e \"x\" \u00e9 a variable que cambia con este. Un sistema din\u00e1mico discreto determinista xeral pode modelarse mediante unha ecuaci\u00f3n abstracta do tipo:\nSe o tempo se mide en forma continua, o sistema din\u00e1mico \"continuo\" resultante expr\u00e9sase como unha ecuaci\u00f3n diferencial ordinaria; por exemplo:\nonde \"x\" \u00e9 a variable que cambia co tempo \"t\". A variable \"x\" \u00e9 normalmente un n\u00famero real, a\u00ednda que tam\u00e9n pode ser un vector en R\"k\".\nSistemas lineares e non lineares.\nDist\u00ednguese entre \"sistemas din\u00e1micos lineares\" e \"sistemas din\u00e1micos non lineares\". Nos sistemas lineares, o segundo membro da ecuaci\u00f3n \u00e9 unha expresi\u00f3n que depende en forma linear de \"x\", tal como:\nSe se co\u00f1ecen d\u00faas soluci\u00f3ns para un sistema linear, a suma delas \u00e9 tam\u00e9n unha soluci\u00f3n; isto co\u00f1\u00e9cese como \"principio de superposici\u00f3n.\" En xeral, as soluci\u00f3ns provenientes dun espazo vectorial permiten o uso da \u00e1lxebra linear e simplifican significativamente a an\u00e1lise. Para sistemas lineares continuos, o m\u00e9todo da transformada de Laplace tam\u00e9n pode empregarse para transformar a ecuaci\u00f3n diferencial nunha ecuaci\u00f3n alx\u00e9brica; as\u00ed mesmo que para os sistemas lineares discretos, o m\u00e9todo da transformada Z tam\u00e9n pode empregarse para transformar a ecuaci\u00f3n diferencial nunha ecuaci\u00f3n alx\u00e9brica.\nOs sistemas non lineares son moito m\u00e1is dif\u00edciles de analizar e a mi\u00fado exhiben un fen\u00f3meno co\u00f1ecido como caos, con comportamentos totalmente impredicibles."}
{"id": "383755", "revid": "34155", "url": "https://gl.wikipedia.org/wiki?curid=383755", "title": "Xeneral", "text": "Xeneral \u00e9 un rango militar. At\u00f3pase na cima da xerarqu\u00eda castrense, sobre os oficiais superiores (comandante/maior, tenente coronel, coronel), os oficiais (alf\u00e9rez/subtenente, tenente, capit\u00e1n; na Armada: alf\u00e9rez de fragata, alf\u00e9rez de nav\u00edo e tenente de nav\u00edo, respectivamente), os suboficialis e os soldados ou mari\u00f1eiros.\nUn xeneral est\u00e1 ao mando dunha unidade militar m\u00e1is grande que un rexemento, como pode ser a brigada, divisi\u00f3n, corpo, ex\u00e9rcito, grupo de ex\u00e9rcitos ou a totalidade das forzas armadas dun pa\u00eds. Nalg\u00fans casos o nome do rango do xeneral incl\u00fae o tipo de unidade que manda, xeneral de brigada, xeneral de divisi\u00f3n, xeneral de corpo de ex\u00e9rcito ou xeneral de/do Ex\u00e9rcito. \u00c1 cabeza do xeneralato est\u00e1n determinados graos, dependendo da naci\u00f3n e historia, que a maior\u00eda das veces a\u00ednda que estean contemplados nos seus graos, non est\u00e1n activos, como mariscal, capit\u00e1n xeneral, xeneral dos ex\u00e9rcitos ou xeneral\u00edsimo.\nEspa\u00f1a.\nEn Espa\u00f1a, as forzas armadas, cuxa xefatura corresponde a un Estado Maior, div\u00eddense en Ex\u00e9rcito de Terra, Armada e Ex\u00e9rcito do Aire.\nDentro da organizaci\u00f3n do Ex\u00e9rcito, tanto de Terra como do Aire, existen diferentes \"empregos\" ou \"graos\", que se encadran nas categor\u00edas de tropa (ou mari\u00f1eir\u00eda no caso da Armada), suboficiais, oficiais, oficiais superiores e oficiais xenerais. Na c\u00fapula destes \u00faltimos, at\u00f3panse os xenerais, que en Espa\u00f1a se dividen en xeneral de brigada (OF-6), xeneral de divisi\u00f3n (OF-7), tenente xeneral (OF-8), xeneral de Ex\u00e9rcito (ou xeneral do Aire) (OF-9) e capit\u00e1n xeneral (OF-10); na Armada estes graos equivalen respectivamente aos de contraalmirante, vicealmirante, almirante, almirante xeneral e capit\u00e1n xeneral.\nOs empregos de xeneral de ex\u00e9rcito, xeneral do aire e almirante xeneral ost\u00e9ntanos aqueles oficiais xenerais que son Xefe de Estado Maior do Ex\u00e9rcito (JEME), Xefe de Estado Maior do Ex\u00e9rcito do Aire (JEMA), Xefe de Estado Maior da Armada (AJEMA) ou Xefe de Estado Maior da Defensa (JEMAD). A\u00ednda que o cargo de Xefe de Estado Maior \u00e9 temporal, o emprego de Xeneral de Ex\u00e9rcito \u00e9 permanente. Excepcionalmente poden ocupar alg\u00fan outro cargo de gran responsabilidade, o director do CNI actual foi JEMAD anteriormente.\nO grao m\u00e1ximo do xeneralato \u00e9 o de capit\u00e1n xeneral e ost\u00e9ntao unicamente o rei como mando supremo das Forzas Armadas de Espa\u00f1a, e, ocasionalmente outros xenerais a quen se concede honorificamente tal emprego, como ao xeneral Guti\u00e9rrez Mellado ou ao av\u00f3 do rei, Juan de Borb\u00f3n, conde de Barcelona, e Juan III para os mon\u00e1rquicos durante a ditadura do xeneral Franco."}
{"id": "383756", "revid": "23204", "url": "https://gl.wikipedia.org/wiki?curid=383756", "title": "Capit\u00e1n", "text": "Co nome de capit\u00e1n denom\u00ednase \u00e1 persoa que est\u00e1 \u00e1 fronte, encabeza, dirixe, goberna ou representa un grupo. Etimoloxicamente, o termo parece provir do lat\u00edn \"capitanus\", 'xefe', que derivar\u00eda, \u00e1 s\u00faa vez, do tam\u00e9n termo latino \"caput\", 'cabeza', e este do indoeuropeo \"kaput\", con igual significado. Existe a figura de capit\u00e1n en contextos diversos e con caracter\u00edsticas bastante diferenciadas.\nNos diferentes corpos militares, un capit\u00e1n \u00e9 o maior oficial de rango intermedio. O grao de capit\u00e1n \u00e9 inmediatamente inferior ao de maior e inmediatamente superior ao tenente, normalmente est\u00e1n ao mando de compa\u00f1\u00edas militares (70-250 soldados). Nos corpos de Mari\u00f1a, nalg\u00fans pa\u00edses, o rango equivalente a capit\u00e1n \u00e9 o de tenente de nav\u00edo, mentres que o de capit\u00e1n de nav\u00edo \u00e9 equivalente ao de coronel nos ex\u00e9rcitos de terra ou aire."}
{"id": "383757", "revid": "47401", "url": "https://gl.wikipedia.org/wiki?curid=383757", "title": "Sistemas din\u00e1micos", "text": ""}
{"id": "383758", "revid": "98629", "url": "https://gl.wikipedia.org/wiki?curid=383758", "title": "Almirante", "text": "Almirante \u00e9 un grao militar da mari\u00f1a de guerra que equivale ao de xeneral.\nEtimolox\u00eda.\nA palabra \u00abalmirante\u00bb v\u00e9n do \u00e1rabe \"amir\" ('comandante'), \u00e1 que se lle engade \"al-bahr\" ('do mar'). Parece que foron os sicilianos, na encrucillada entre o mundo musulm\u00e1n e cristi\u00e1n, os que uniron os dous termos para quedar en almirante. A primeira dignidade de almirante cr\u00e9ase por san Fernando e dic\u00edase almirante de Castela hom\u00f3logo de \u00abalmirante de Arag\u00f3n\u00bb. Despois Afonso X revestiuna de maior poder e atribuci\u00f3ns. No s\u00e9culo XIII nom\u00e9ase primeiro almirante de Castela a D. Ram\u00f3n de Bonifaz.\nHistoria.\nEn Espa\u00f1a, Fernando III foi quen creou esta dignidade e despois Afonso X o Sabio revestiuna con maior poder e atribuci\u00f3ns. Ao principio nome\u00e1ronse dous almirantes, un de Castela e outro de Andaluc\u00eda: o primeiro ti\u00f1a ao seu cargo a armada de nav\u00edos mancos ou soamente veleros e sen remos e gozaba de toda a xurisdici\u00f3n nas costas de Castela, Asturias e Galicia. O segundo era igualmente capit\u00e1n xeneral das galeras como doutros nav\u00edos de remo e exerc\u00eda a s\u00faa xurisdici\u00f3n en toda a extensi\u00f3n das costas de Andaluc\u00eda e Murcia. Permaneceron ambos ata o tempo de Fernando IV segundo uns ou de Afonso XI segundo outros e despois quedaron reducidos a un s\u00f3. Houbo moitos almirantes que s\u00f3 gozaron o honor\u00edfico do emprego e o \u00faltimo foi Juan Tom\u00e1s Enr\u00edquez de Cabrera y Ponce de Le\u00f3n, que faleceu o 20 de xu\u00f1o de 1705.\nRestabeleceu esta dignidade Filipe V en favor do seu fillo o infante Filipe, pero non podendo este desempe\u00f1ala por acharse ausente nos estados de Parma, Plasencia e Guastalla, declarou Fernando VI que deixaba de provela por ent\u00f3n e permaneceu suspensa efectivamente ata que en real c\u00e9dula de 7 de febreiro de 1807 serviuse conferila Carlos IV a Manuel Godoy. Non estivo en p\u00e9 por espazo de moito tempo; pero Fernando VII volveu resucitala en decreto de 25 de xullo de 1814 a favor do seu t\u00edo o infante Antonio Pascual de Borb\u00f3n e mediante outro decreto de 22 de decembro de 1818 decidiu suprimila.\nUso.\nEn sentido amplo, \u00e9 o termo empregado para designar os oficiais xenerais na maior\u00eda das armadas. En sentido estrito, \u00e9 o emprego equivalente ao de tenente xeneral dos Ex\u00e9rcitos de Terra e Aire.\nDurante a segunda guerra mundial, en Alema\u00f1a, exist\u00edan os graos de almirante xeneral (\"Generaladmiral\") e de grande almirante (\"Grossadmiral\").\nEspa\u00f1a.\nOs graos son, de menor a maior:"}
{"id": "383759", "revid": "5863", "url": "https://gl.wikipedia.org/wiki?curid=383759", "title": "Oficial (forzas armadas)", "text": "O termo oficial corresponde \u00e1 carreira, categor\u00eda ou nivel, que os efectivos ostentan desde o rango ou grao desde alf\u00e9rez ou subtenente ata xeneral, capit\u00e1n xeneral ou mariscal de campo, das forzas armadas ou as forzas de seguridade dunha naci\u00f3n; que adquiren ao finalizaren os seus estudos nas respectivas Escolas de Oficiais de cada pa\u00eds ou ao ascenderen por antig\u00fcidade ou m\u00e9rito, xa sexa o ga\u00f1ado en combate ou en tempo de paz. Os oficiais difer\u00e9ncianse entre si polo grao e a posici\u00f3n que ocupan dentro do seu rango xer\u00e1rquico.\nOs oficiais te\u00f1en como tarefa principal executar, conducir e liderar as diversas operaci\u00f3ns levadas a cabo nas s\u00faas respectivas instituci\u00f3ns, xa sexa en tempos de paz ou de guerra.\nO oficial ten unha formaci\u00f3n diferente e cunha posici\u00f3n superior ao suboficial no grao de mando.\nEspa\u00f1a.\nEx\u00e9rcito de terra.\nPersoal militar cuxa categor\u00eda \u00e9 superior \u00e1 de suboficial e inferior \u00e1 de xefe. Nos ex\u00e9rcitos espa\u00f1ois de Terra e Aire consta dos seguintes rangos, de menor a maior categor\u00eda:\nArmada.\nNa Armada Espa\u00f1ola os rangos son:"}
{"id": "383760", "revid": "27155", "url": "https://gl.wikipedia.org/wiki?curid=383760", "title": "Punto de orballo", "text": ""}
{"id": "383761", "revid": "1131", "url": "https://gl.wikipedia.org/wiki?curid=383761", "title": "Soldado raso", "text": "O soldado raso ou pe\u00f3n, \u00e9 aquel membro das forzas armadas, que xa ingresou e \u00e9 efectivo, pero que ocupa o rango m\u00e1is baixo despois de recruta na cadea de mando.\nDe feito, non ten ningu\u00e9n ao seu mando. En Espa\u00f1a, denom\u00ednaselle simplemente \"soldado\", a\u00ednda que a denominaci\u00f3n de soldado raso se entende mellor.\n\u00c9 o elemento b\u00e1sico dos ex\u00e9rcitos, e da s\u00faa preparaci\u00f3n depende, en gran parte, a eficacia das forzas armadas.\nNa Armada, salvo no corpo de Infanter\u00eda de Mari\u00f1a, en lugar de soldados existen mari\u00f1eiros. O seu xefe m\u00e1is inmediato \u00e9 o cabo. Ambos, cabo e soldado, forman parte da tropa."}
{"id": "383762", "revid": "5863", "url": "https://gl.wikipedia.org/wiki?curid=383762", "title": "Sarxento", "text": "Sarxento (sarx. ou Sxto.) \u00e9 un grao militar intermedio entre as clases de tropa e a oficialidade, que pertence, segundo o pa\u00eds e ex\u00e9rcito, a estas mesmas clases de tropa ou a unha escala denominada suboficiais.\nAlg\u00fans corpos de polic\u00eda e forzas de seguridade tam\u00e9n adoptaron este grao, como cadros de mando intermedio.\nComo grao militar at\u00f3pase por vez primeira nos antigos sarxentos maiores dos Terzos Espa\u00f1ois de Infanter\u00eda.\nNa actualidade, as funci\u00f3ns do sarxento, como chanzo intermedio entre os oficiais e a tropa, adoitan consistir na instruci\u00f3n, o adestramento, a coordinaci\u00f3n e a supervisi\u00f3n dos efectivos subordinados ao seu cargo, e \u00e1mbitos tanto instrutivos como operativos ou t\u00e9cnicos, asumindo o mando e liderado de unidades desde o pelot\u00f3n ata a secci\u00f3n. Ademais, \u00e9 o principal responsable da disciplina destes ante os seus superiores, e o primeiro elemento da cadea de mando ante quen pode o soldado buscar consello ou mostrar inquietudes persoais.\nOrixe da palabra.\nA orixe desta palabra \u00e9 anterior ao nacemento do Imperio Romano. Denomin\u00e1base as\u00ed a aqueles soldados que demostraban vigor, valor, astucia, destreza e axilidade, as\u00ed como disciplina, dedicaci\u00f3n, \u00e9tica, doutrina e demais calidades que enmarcan o suposto ideal dun militar. Na antiga Grecia denominaban con este nome aqueles guerreiros que non posu\u00edan un status na realeza para alcanzar os graos de oficiais, pero pola s\u00faa gran capacidade coas armas obti\u00f1an estes graos e continuaban o seu servizo militar baixo as ordes dos seus se\u00f1ores. A palabra sarxento prov\u00e9n do lat\u00edn \"\"sagaciter\" in proelii\" e do grego \"akr\u00edveia \"ston p\u00f3lemo\"\": certeiro no combate, do grego \"impera-tor\": se\u00f1or da guerra. No ano 1181, na antiga Francia, ra\u00edces destes grandes oficiais de status medio foron alcanzando renome, segundo a historia dos sarxentos mariscais, a que hoxe envolve a Garda Francesa e a Garda Civil Espa\u00f1ola.\nEspa\u00f1a.\nNo Ex\u00e9rcito de Terra, no Ex\u00e9rcito do Aire e na Armada \u00e9 o primeiro emprego dentro das escalas de suboficiais, e obtense tras a superaci\u00f3n dun plan de estudos repartido en tres cursos impartidos en distintas academias ou escolas militares. Tam\u00e9n se usa na Garda Civil. Na xerarqu\u00eda militar at\u00f3pase entre o de cabo maior e o de sarxento primeiro. As funci\u00f3ns do sarxento var\u00edan dependendo das ordes do seu oficial, pero normalmente enc\u00e1rganse do adestramento e a avaliaci\u00f3n da tropa. Asemade, dirixen operaci\u00f3ns de asalto ou defensa en grupos pequenos como \u00e9 o pelot\u00f3n, polo xeral entre 10 e 12 membros, divididos en d\u00faas escuadras duns seis elementos. Un exemplo de pelot\u00f3n xen\u00e9rico \u00e9: un sarxento xefe de pelot\u00f3n, dous cabos xefes das s\u00faas respectivas escuadras e os seus tres ou catro soldados polas devanditas escuadras. Hoxe en d\u00eda o traballo dun sarxento e o dun sarxento primeiro \u00e9 moi similar, por non dicir o mesmo. \u00c9 logo de ascendido a brigada cando se pode especializar na s\u00faa rama, que xa ti\u00f1a sendo sarxento, ou pasar a realizar tarefas administrativas, facendo un curso de adaptaci\u00f3n.\nHistoria.\nAo longo da historia existiron varios empregos de Sarxento:"}
{"id": "383763", "revid": "1888", "url": "https://gl.wikipedia.org/wiki?curid=383763", "title": "Alberto Lema Su\u00e1rez", "text": ""}
{"id": "383764", "revid": "83328", "url": "https://gl.wikipedia.org/wiki?curid=383764", "title": "Soldado", "text": "Un soldado, no seu sentido m\u00e1is xeral, \u00e9 un individuo que se alistou, voluntariamente ou en cumprimiento dun servizo militar obrigatorio, nas forzas armadas dun pa\u00eds soberano, recibindo adestramento e equipo para defender a devandito pa\u00eds e os seus intereses. Na s\u00faa condici\u00f3n de membro de devanditas forzas armadas, conv\u00e9rtese nun militar organizado no ex\u00e9rcito. Dentro do ex\u00e9rcito div\u00eddense os grupos de soldados xeralmente en \"corpos\" ou \"armas\" de distintas denominaci\u00f3ns, tales como infanter\u00eda, mari\u00f1eir\u00eda, artiller\u00eda, cabalar\u00eda etc).\nO termo soldado ref\u00edrese tam\u00e9n a un rango, xeralmente o m\u00e1is baixo en graos (co\u00f1ecido tam\u00e9n como \"soldado raso\").\nUn soldado non \u00e9 necesariamente un combatente. A\u00ednda que todos os soldados reciben alg\u00fan tipo de adestramento de combate b\u00e1sico, moitos realizan servizos en posici\u00f3ns distintas \u00e1s de combate (como por exemplo, administrativo, en tarefas lox\u00edsticas, ou de investigaci\u00f3n e desenvolvemento).\nHistoria.\nO servizo militar foi tradicionalmente obrigatorio para os homes. Na antiga Grecia, Esparta constitu\u00edu un claro exemplo de sociedade militarizada xa que os var\u00f3ns libres recib\u00edan un forte adestramento desde nenos e toda a s\u00faa vida estaba comprometida coa milicia. O ex\u00e9rcito romano foi un dos primeiros en encadrar soldados profesionais de forma permanente.\nA maior\u00eda dos pa\u00edses pos\u00fae un ex\u00e9rcito, xa sexa profesional (Estados Unidos), con soldados de substituci\u00f3n, \u00e9 dicir, procedentes dun recrutamento obrigatorio (Rusia) ou combinando ambos os sistemas. Alg\u00fans ex\u00e9rcitos admiten mulleres nas s\u00faas filas. En Israel, o servizo militar \u00e9 obrigatorio para ambos os sexos. Hai alg\u00fans pa\u00edses sen Forzas Armadas, como Costa Rica e Panam\u00e1, que basean a defensa da s\u00faa integridade territorial nun sistema de alianzas e tratados internacionais.\nSoldado romano.\nEn tempos da Rep\u00fablica romana e con anterioridade \u00e1 \u00e9poca de Cayo Mario, os costumes familiares respecto aos fillos que alg\u00fan d\u00eda ser\u00edan soldados eran os seguintes:\nEstes regalos eran para toda a vida e, se se conservaban en bo estado, formaban parte da herdanza."}
{"id": "383765", "revid": "23204", "url": "https://gl.wikipedia.org/wiki?curid=383765", "title": "Invasi\u00f3n", "text": "Unha invasi\u00f3n \u00e9 unha acci\u00f3n militar que consiste na entrada das forzas armadas dunha entidade xeopol\u00edtica no territorio controlado por outra entidade semellante, normalmente co obxectivo de conquistar o territorio ou cambiar o goberno estabelecido. Unha invasi\u00f3n pode ser a causa dunha guerra, pode usarse como parte dunha estratexia maior para terminar unha guerra ou pode constitu\u00edr unha guerra completa en si mesma.\nO termo adoita connotar un esforzo estrat\u00e9xico de considerable magnitude. Xa que os obxectivos dunha invasi\u00f3n adoitan ser a grande escala e a longo prazo, neces\u00edtanse moitas forzas para manter un territorio e protexer os intereses da entidade invasora. En xeral, as infiltraci\u00f3ns t\u00e1cticas m\u00e1is pequenas non se consideran invasi\u00f3ns e normalmente clasif\u00edcanse como escaramuzas, sa\u00eddas, asasinatos selectivos ou reco\u00f1ecementos ofensivos. Por definici\u00f3n, unha invasi\u00f3n \u00e9 un ataque levado a cabo por forzas externas. Por tanto, as rebeli\u00f3ns, guerras civ\u00eds, golpes de estado, democidios ou outros actos de opresi\u00f3n non se consideran invasi\u00f3ns.\nInvasi\u00f3n como agresi\u00f3n.\nTras a segunda guerra mundial, reuniuse un tribunal de N\u00faremberg para procesar aos oficiais da Alema\u00f1a nazi por crimes de guerra. Nese contexto, o concepto de \u00abinvasi\u00f3n\u00bb abstraeuse en principio como \u00abagresi\u00f3n\u00bb, para facer referencia \u00e1 propia hostilidade como violaci\u00f3n dos principios do civismo ou da lei internacional. Alema\u00f1a empezara unha campa\u00f1a de ofensivas que inclu\u00eda a invasi\u00f3n de case todos os pa\u00edses veci\u00f1os de Europa, inclu\u00edndo a Polonia, Francia e a Uni\u00f3n Sovi\u00e9tica. De acordo co tribunal, unha agresi\u00f3n \u00e9:\nFaise referencia a este principio nos Principios de N\u00faremberg que, en paralelo coas Convenci\u00f3ns de Xenebra, est\u00e1n inclu\u00eddos na Carta das Naci\u00f3ns Unidas.\nHistoria.\nA evidencia arqueol\u00f3xica indica que as invasi\u00f3ns foron frecuentes desde a prehistoria. Na antig\u00fcidade, antes das comunicaci\u00f3ns por radio e o transporte r\u00e1pido, a \u00fanica maneira de asegurarse uns reforzos suficientes era mover os ex\u00e9rcitos como unha \u00fanica forza masiva. Isto, pola s\u00faa propia natureza, conduciu ata a estratexia da invasi\u00f3n. Coas invasi\u00f3ns viron os intercambios culturais no goberno, a relixi\u00f3n, a filosof\u00eda e a tecnolox\u00eda, que moldearon o desenvolvemento de gran parte do mundo antigo."}
{"id": "383766", "revid": "23204", "url": "https://gl.wikipedia.org/wiki?curid=383766", "title": "Rebeli\u00f3n", "text": " \nUnha rebeli\u00f3n \u00e9, na maior\u00eda dos casos, unha manifestaci\u00f3n de rexeitamento \u00e1 autoridade. Isto pode variar desde a desobediencia civil ata un intento organizado e armado de destru\u00edr a autoridade estabelecida. O termo tam\u00e9n se usa para facer referencia \u00e1 resistencia armada dun grupo insubordinado fronte a un goberno estabelecido. Aqueles quen participan nunha rebeli\u00f3n, son denominados \"rebeldes\".\nUn termo similar \u00e9 o de sedici\u00f3n, que se entende como un grao menor de rebeli\u00f3n. O mot\u00edn pode entenderse, en termos militares e mari\u00f1os, como unha rebeli\u00f3n localizada nunha unidade ou barco, pero tam\u00e9n como un termo m\u00e1is xen\u00e9rico. Os conceptos ou termos que te\u00f1en un contido sem\u00e1ntico m\u00e1is amplo son os de revolta ou levantamento."}
{"id": "383771", "revid": "89787", "url": "https://gl.wikipedia.org/wiki?curid=383771", "title": "Lingua maia cl\u00e1sica", "text": "O maia cl\u00e1sico foi o membro rexistrado m\u00e1is antigo da familia de linguas maias. \u00c9 a lingua principal documentada nas inscrici\u00f3ns precolombianas da era cl\u00e1sica da civilizaci\u00f3n maia.\nRelaci\u00f3ns ling\u00fc\u00edsticas.\nO maia cl\u00e1sico \u00e9 un descendente directo do protomaia (como o son tam\u00e9n o huasteco e o iucateco) e o devanceiro com\u00fan da p\u00f3la cholana das linguas maias. Descendentes contempor\u00e1neos do maia cl\u00e1sico incl\u00faen o ch\u2019ol e o ch\u2019orti\u2019. Os falantes contempor\u00e1neos do ch\u2019ol e o ch\u2019orti\u2019 poden entender moitas palabras en maia cl\u00e1sico.\nSistema de escrita.\nO maia cl\u00e1sico \u00e9 a principal lingua documentada do sistema de escrita empregado polos maias precolombianos, e est\u00e1 especialmente representada nas inscrici\u00f3ns gl\u00edficas das rexi\u00f3ns de terras baixas do per\u00edodo entre os anos 200 e 900. A escrita maia ten algunhas semellanzas de funci\u00f3n (pero non est\u00e1 relacionado) con outros sistemas de escrita logosil\u00e1bica como a sumerio-acadia cuneiforme, nos cales se emprega unha mestura de sinais logogr\u00e1ficos e sil\u00e1bicos (grafemas). O \"corpus\" de grafemas da escrita componse dun n\u00facleo de sinais sil\u00e1bicos que reflicten a fonolox\u00eda da lingua maia cl\u00e1sica falada na rexi\u00f3n nese per\u00edodo, que se mesturaron ou complementaron cun maior n\u00famero de log\u00f3grafos. As\u00ed, as expresi\u00f3ns do maia cl\u00e1sico puideron escribirse nunha variedade de formas, xa sexa como logogramas, ideogramas con complementos fon\u00e9ticos, logogramas con s\u00edlabas, ou utilizando unha combinaci\u00f3n puramente sil\u00e1bica. Por exemplo, nun patr\u00f3n com\u00fan moitas ra\u00edces de verbos e substantivos danse por log\u00f3grafos, mentres que os seus afixos gramaticais foron escritos de forma sil\u00e1bica, \u00f3 igual que a escrita xaponesa moderna.\nGram\u00e1tica.\nNa s\u00faa tipolox\u00eda b\u00e1sica, o maia cl\u00e1sico \u00e9 verbo-suxeito-obxecto e ergativa, \u00f3 igual que as demais linguas maias. Sendo polisint\u00e9tica, emprega tanto o prefixo como o sufixo para amosar a funci\u00f3n gramatical. Os substantivos non flexionan por caso ou x\u00e9nero. Existe tam\u00e9n unha clase completa de intransitivos que transmiten a posici\u00f3n espacial do obxecto. Ademais, a lingua emprega palabras contables \u00f3 cuantificar os substantivos, e utiliza un sistema de numeraci\u00f3n vixesimal.\nOs verbos non se conxugan segundo o tempo, sen\u00f3n que son alterados semanticamente por unha serie de part\u00edculas de aspecto."}
{"id": "383772", "revid": "23204", "url": "https://gl.wikipedia.org/wiki?curid=383772", "title": "Escritura maia", "text": ""}
{"id": "383773", "revid": "23204", "url": "https://gl.wikipedia.org/wiki?curid=383773", "title": "Maia cl\u00e1sico", "text": ""}
{"id": "383807", "revid": "98629", "url": "https://gl.wikipedia.org/wiki?curid=383807", "title": "Space Flyer Unit", "text": "Space Flyer Unit, co\u00f1ecido tam\u00e9n polo seu acr\u00f3nimo \"SFU\", foi un sat\u00e9lite artificial da axencia espacial xaponesa NASDA lanzado o 18 de marzo de 1995 mediante un foguete H-II desde o Centro Espacial de Tanegashima xunto co sat\u00e9lite meteorol\u00f3xico GMS 5.\nCaracter\u00edsticas.\nSFU levaba a bordo varios experimentos de materiais e biol\u00f3xicos para facer en microgravedade e un telescopio espacial para as lonxitudes de onda do infravermello, o primeiro deste tipo posto en \u00f3rbita polo Xap\u00f3n. O telescopio ti\u00f1a unha abertura de 15\u00a0cm e pod\u00eda observar no rango de lonxitudes de onda entre 1 e 1000 micr\u00f3metros, de interese para o estudo do medio interestelar, estrelas cara o final da s\u00faa vida e o po interplanetario.\nSFU foi recuperado en \u00f3rbita polo transbordador espacial Endeavour na misi\u00f3n STS-72 o 13 de xaneiro de 1996."}
{"id": "383808", "revid": "4817", "url": "https://gl.wikipedia.org/wiki?curid=383808", "title": "SFU", "text": ""}
{"id": "383810", "revid": "23204", "url": "https://gl.wikipedia.org/wiki?curid=383810", "title": "Axolote", "text": "O axolote (do ; \"Ambystoma mexicanum\") \u00e9 unha especie de urodelo, estreitamente relacionada co \"Ambystoma tigrinum\". Malia que o axolote \u00e9 co\u00f1ecido coloquialmente como \"peixe cami\u00f1ante\", non \u00e9 un peixe, sen\u00f3n un anfibio. A especie \u00e9 orixinaria de numerosos lagos, como o lago Xochimilco preto da Cidade de M\u00e9xico. Os axolotes son infrecuentes entre os anfibios xa que alcanzan a madurez sen pasar por un proceso de metamorfose. No canto de desenvolveren pulm\u00f3ns e viviren en terra, os adultos permanecen na auga e te\u00f1en galadas externas."}
{"id": "383811", "revid": "23204", "url": "https://gl.wikipedia.org/wiki?curid=383811", "title": "Ambystoma mexicanum", "text": ""}
{"id": "383813", "revid": "23204", "url": "https://gl.wikipedia.org/wiki?curid=383813", "title": "Lingua n\u00e1huatl cl\u00e1sica", "text": "O n\u00e1huatl cl\u00e1sico (tam\u00e9n co\u00f1ecido sinxelamente como azteca ou n\u00e1huatl) \u00e9 unha das variedades do n\u00e1huatl, falada no val de M\u00e9xico e no M\u00e9xico central como \"lingua franca\" no tempo da conquista do Imperio Azteca no s\u00e9culo XVI. Durante os s\u00e9culo seguintes, foi amplamente substitu\u00eddo polo castel\u00e1n e evolucionou nas linguas nahuas modernas. Malia que est\u00e1 clasificada como unha lingua morta, o n\u00e1huatl cl\u00e1sico sobreviviu a trav\u00e9s de multitude de fontes escritas transcritas polos pobos nahuas e os espa\u00f1ois en alfabeto latino."}
{"id": "383814", "revid": "23204", "url": "https://gl.wikipedia.org/wiki?curid=383814", "title": "Pobo muskogee", "text": "Os muskogee, tam\u00e9n co\u00f1ecidos como creek e confederaci\u00f3n creek, son un grupo de pobos ind\u00edxenas das terras boscosas do sueste dos Estados Unidos. Mvskoke \u00e9 o seu aut\u00f3nimo. Orixinarios de Tennessee, Xeorxia, Alabama e o norte de Florida, os muskogee foron forzados a trasladarse a comezos do s\u00e9culo XIX \u00f3 Territorio indio (actual Oklahoma), Alabama, Luisiana e Texas. As s\u00faas linguas, o muskogee e o mikasuki, pertencen \u00e1 p\u00f3la oriental das linguas muskogees.\nOs muskogee son descendentes dos pobos da cultura do Mississippi, que constru\u00edron mont\u00edculos nas distintas xefaturas rexionais localizadas \u00f3 longo do val do r\u00edo Mississippi e os seus afluentes. Os primeiros exploradores espa\u00f1ois encontr\u00e1ronse cos devanceiros dos muskogee cando visitaron as xefaturas da cultura do Mississippi a mediados do s\u00e9culo XVI.\nOs muskogee foron os primeiros nativos americanos en ser considerados \"civilizados\" baixo o plan de George Washington. No s\u00e9culo XIX, os muskogee eran co\u00f1ecidos como unha das \"cinco tribos civilizadas\", xa que integraran numerosas pr\u00e1cticas culturais e tecnol\u00f3xicas tra\u00eddas polos europeos. Influenciados polas interpretaci\u00f3ns prof\u00e9ticas do cometa de 1811 e un terremoto, as vilas altas dos muskogee, apoiados polo l\u00edder shawnee Tecumseh, comezaron a resistir \u00f3s europeos americanos. As divisi\u00f3ns internas coas vilas baixas que deveron na guerra creek, (1813\u20131814) e provocaron unha guerra civil entre as naci\u00f3ns muskogee. As bandas creek do norte loitaron na guerra de 1812 contra os Estados Unidos, mentres que as bandas creek do sur permaneceron aliadas \u00f3s Estados Unidos. O xeneral Andrew Jackson viu a oportunidade de empregar esta rebeli\u00f3n como unha excusa para loitar contra t\u00f3dolos creek unha vez que o alzamento dos creek do norte foi sufocado coa axuda dos creek do sur. O resultado foi o debilitamento da naci\u00f3n creek e a cesi\u00f3n forzada de terras \u00f3s Estados Unidos. Durante o deportaci\u00f3n de indios da d\u00e9cada de 1830, moitos muskogee foron obrigados a trasladarse \u00f3 territorio indio."}
{"id": "383815", "revid": "23204", "url": "https://gl.wikipedia.org/wiki?curid=383815", "title": "Pobo creek", "text": ""}
{"id": "383816", "revid": "23204", "url": "https://gl.wikipedia.org/wiki?curid=383816", "title": "Muskogee", "text": ""}
{"id": "383817", "revid": "23204", "url": "https://gl.wikipedia.org/wiki?curid=383817", "title": "Confederaci\u00f3n creek", "text": ""}
{"id": "383818", "revid": "23204", "url": "https://gl.wikipedia.org/wiki?curid=383818", "title": "Pobo nez perce", "text": "Os nez perce (aut\u00f3nimo: Niim\u00edipu en lingua nez perce) son un pobo ind\u00edxena das chairas que vive na rexi\u00f3n do noroeste do Pac\u00edfico, nos Estados Unidos de Am\u00e9rica, que se atopa na meseta de Columbia. Est\u00e1n federalmente reco\u00f1ecidos como a tribo nez perce e goberna a s\u00faa propia reserva en Idaho. \u00c9 unha das cinco tribos reco\u00f1ecidas federalmente no estado.\nSegundo os antrop\u00f3logos, os nez perce descenden da cultura da antiga cordilleira, que se trasladou \u00f3 sur dende as Monta\u00f1as Rochosas e \u00f3 oeste, onde a tribo se uniu. O nome \"nez perce\" era o nome que os chinook lles deron \u00f3s exploradores franceses, que significa \"piercing do nariz,\" mais s\u00f3 os chinook usaban esta forma de decoraci\u00f3n."}
{"id": "383819", "revid": "23204", "url": "https://gl.wikipedia.org/wiki?curid=383819", "title": "Niim\u00edipu", "text": ""}
{"id": "383821", "revid": "102241", "url": "https://gl.wikipedia.org/wiki?curid=383821", "title": "Lingua nez perce", "text": "A lingua nez perce ou niimi'ipuut\u00edmt \u00e9 unha lingua sahaptiana relacionada cos numerosos dialectos do sahaptin. O nome \"nez perce\" prov\u00e9n do franc\u00e9s \"nariz furada,\" malia que os nez perce (que se chaman a si mesmo \"niim\u00edipu\", \"o pobo\") non practican esta decoraci\u00f3n. Isto puido deberse a unha confusi\u00f3n entre os franceses, que estaban rodeados de tribos que practicaban este acto."}
{"id": "383822", "revid": "23204", "url": "https://gl.wikipedia.org/wiki?curid=383822", "title": "Niimiipuut\u00edmt", "text": ""}
{"id": "383823", "revid": "98629", "url": "https://gl.wikipedia.org/wiki?curid=383823", "title": "Guerra a\u00e9rea", "text": "A guerra a\u00e9rea \u00e9 o uso de avi\u00f3ns militares e outras m\u00e1quinas que voan na guerra, inclu\u00edndo o transporte militar de carga para favorecer os intereses nacionais, como se demostrou no bloqueo de Berl\u00edn. Desde o desenvolvemento de globos de aire quente sen propulsi\u00f3n para observaci\u00f3n no s\u00e9culo XVIII, a guerra a\u00e9rea converteuse nun asunto de alta tecnolox\u00eda que conduciu a moitas t\u00e9cnicas e avances tecnol\u00f3xicos como a propulsi\u00f3n a\u00e9rea, o radar e o uso de compostos e materiais de enxe\u00f1ar\u00eda como a fibra de carbono.\nGuerra con globos.\nF\u00edxose alg\u00fan uso menor dos globos aerost\u00e1ticos para a guerra desde o s\u00e9culo XVIII. O primeiro exemplo co\u00f1ecido d\u00e9bese ao Corpo Aeroest\u00e1tico Franc\u00e9s na batalla de Fleurus en 1794, que usou un globo suxeito por cordas, \"un empresario\", para ga\u00f1ar un punto de vista.\nDurante a guerra civil estadounidense, os globos foron utilizados por ambos os bandos, norte e sur, como medio de observar os campos de batalla; inicialmente pensouse que se poder\u00edan usar para facer mellores mapas. Como exemplo, o globo do profesor Thaddeus S. C. Lowe serviu como \"observador avanzado da artillar\u00eda\", polo que Lowe ascendeu a unha altura desde a que pod\u00eda ver un \"obxectivo invisible\" e cunha serie de sinais de bandeira foi capaz de colocar fogo de artillar\u00eda desde unha posici\u00f3n de disparo invisible.\nOs globos ti\u00f1an desvantaxes. Non pod\u00edan voar con mal tempo, n\u00e9boa ou fortes ventos. Eran pilotados polo capricho dos ventos e tam\u00e9n foron un obxectivo moi grande. Os globos da Uni\u00f3n estaban sempre baixo fogo e calquera tipo de disparo, de rifle ou de can\u00f3n, dirixido a eles e que fallaba, ca\u00eda do lado da Uni\u00f3n. Os globos confederados ti\u00f1an problemas maiores. Debido aos embargos non tiveron acceso aos globos de seda. O que empregaban era a seda para facer vestidos para facer os seus globos. Moitas veces as cidades, como aconteceu en Richmond, non ti\u00f1a gas para inflalos.\nO uso de globos na guerra non se viu durante os seguintes trinta anos. A invenci\u00f3n do zeppelin ou dirixible, cos seus medios mec\u00e1nicos de propulsi\u00f3n e gu\u00eda, fixo m\u00e1is \u00fatiles os dirixibles inflables. A isto sumouse a idea de lanzar material desde as aeronaves \u00e1s posici\u00f3ns inimigas. O uso militar dos aer\u00f3statos f\u00edxose pr\u00e1ctico durante a primeira guerra mundial e o helio f\u00edxoos m\u00e1is seguros e fiables durante a segunda.\nAntes da primeira guerra mundial.\nOs ex\u00e9rcitos de moitos pa\u00edses avaliaron o uso das aeronaves con fins de observaci\u00f3n. Tam\u00e9n se investigou a aviaci\u00f3n naval; fix\u00e9ronse numerosas probas en que os hidroavi\u00f3ns se lanzaban mediante unha catapulta desde barcos no mar, para recuperalos posteriormente mediante un guindastre.\nA Mari\u00f1a dos Estados Unidos estivo interesada na aviaci\u00f3n naval desde principios do s\u00e9culo XX. En 1910-1911, a Mari\u00f1a realizou experimentos que probaron a posibilidade da aviaci\u00f3n baseada no transporte. O 14 de novembro de 1910, preto de Hampton Roads, Virxinia, o piloto civil Eugene Ely engalou dunha plataforma de madeira instalada no cruceiro explorador \"USS Birmingham (CL-2)\". Aterrou con seguridade en terra minutos despois. Ely demostrou moitos meses despois que tam\u00e9n era posible aterrar nun barco. O 18 de xaneiro de 1911 aterrou nunha plataforma encima do cruceiro estadounidense \"USS Pennsylvania (ACR-4)\" no porto de San Francisco.\nO primeiro uso de avi\u00f3ns nunha guerra real produciuse na guerra italo-turca en 1911, coa Forza A\u00e9rea Italiana bombardeando un campo turco en Ain Zara, Libia, e na primeira guerra dos Balc\u00e1ns en 1912, coa Forza A\u00e9rea B\u00falgara bombardeando as posici\u00f3ns turcas en Edirne. Tam\u00e9n se levou a cabo reco\u00f1ecemento a\u00e9reo nas d\u00faas guerras.\nPrimeira guerra mundial.\nInicialmente durante a guerra, ambas as partes empregaron globos atados ao chan e avi\u00f3ns para tarefas de observaci\u00f3n, \u00e9 dicir, para recompilar informaci\u00f3n e dirixir disparos de artillar\u00eda. O desexo de impedir a observaci\u00f3n inimiga levou os pilotos dos avi\u00f3ns a atacar outros avi\u00f3ns e globos, inicialmente con armas pequenas que se levaban na cabina (mesmo empreg\u00e1ronse ladrillos), mais debido \u00e1 tecnolox\u00eda da \u00e9poca os pilotos non pod\u00edan ter metralladoras apuntando cara a adiante. Ent\u00f3n os alem\u00e1ns desenvolveron o mecanismo de interrupci\u00f3n ou mecanismo sincronizador, que funcionaba detendo a metralladora cada vez que a h\u00e9lice estaba diante das armas. Finalmente, os aliados puideron capturar un loitador alem\u00e1n co mecanismo de interrupci\u00f3n, enxe\u00f1alo inversamente e copialo, o que provocou o nacemento do combate a\u00e9reo.\nNon hab\u00eda nin t\u00e1cticas nin regras para seguir no \"dogfight\" (loita de cans, como se co\u00f1ec\u00eda o combate a\u00e9reo pr\u00f3ximo), polo que moitos pilotos desenvolveron combates a trav\u00e9s de probas e erros. Finalmente, o \u00e1s alem\u00e1n Oswald Boelcke creou o ditado Boelcke, que conti\u00f1a oito regras de combate. O combate a\u00e9reo produc\u00edase cando os avi\u00f3ns loitaban entre si a distancias curtas, o que levou ao desenvolvemento de manobras t\u00e1cticas. Ambos os bandos tam\u00e9n fixeron uso de avi\u00f3ns para bombardeos, ataques terrestres de baixa velocidade e propaganda. O ex\u00e9rcito alem\u00e1n fixo uso dos Zeppelins, e m\u00e1is tarde de bombardeiros como o Gotha, para lanzar bombas sobre Gran Breta\u00f1a.\nAo final da guerra, os avi\u00f3ns especializ\u00e1ronse en bombardeiros, cazas e avi\u00f3ns de observaci\u00f3n.\nPer\u00edodo de entreguerras.\nEntre 1918 e 1939, a tecnolox\u00eda aeron\u00e1utica desenvolveuse moi rapidamente. En 1918, moitos avi\u00f3ns eran biplanos con armaz\u00f3ns de madeira, cubertos con tea, con cables para a contenci\u00f3n e motores arrefriados por aire. Os biplanos seguiron sendo a principal forza das forzas a\u00e9reas de todo o mundo e foron usados \u200b\u200bextensamente en conflitos como a guerra civil espa\u00f1ola. Moitos pa\u00edses industrializados tam\u00e9n crearon forzas a\u00e9reas separadas para o ex\u00e9rcito e a mari\u00f1a. Non obstante, en 1939 os avi\u00f3ns militares biplanos estaban en proceso de seren substitu\u00eddos por monoplanos enmarcados en metal, cubertos de metal e con motores arrefriados por l\u00edquido. As velocidades m\u00e1ximas triplic\u00e1ronse; as altitudes duplic\u00e1ronse (e as m\u00e1scaras de os\u00edxeno pasaron a ser de uso com\u00fan); o alcance e a carga dos bombardeiros aumentaron moito.\nAlg\u00fans te\u00f3ricos, especialmente en Gran Breta\u00f1a, creron que os avi\u00f3ns se converter\u00edan na arma militar dominante no futuro. Imaxinaron que se ga\u00f1ar\u00eda unha guerra futura destru\u00edndo desde o aire as capacidades industriais e militares do inimigo. O xeneral italiano Giulio Douhet, autor de \"O dominio do aire\", foi un fervoroso te\u00f3rico desta escola, que estivo asociado coa afirmaci\u00f3n de Stanley Baldwin de que \"o bombardeiro sempre pasar\u00e1\", \u00e9 dicir, a pesar das defensas antia\u00e9reas, sobrevivir\u00e1n suficientes avi\u00f3ns para derrubar as cidades inimigas.\nOutros, como o xeneral Billy Mitchell nos Estados Unidos, viron o potencial da enerx\u00eda a\u00e9rea para neutralizar a potencia de fogo das frotas navais de superficie. Pilotos alem\u00e1ns e brit\u00e1nicos estiveron experimentando co bombardeo a\u00e9reo de buques e co lanzamento de torpedos lanzados a\u00e9reos durante a primeira guerra mundial con resultados mixtos. Pero a vulnerabilidade dos buques da li\u00f1a \u00e1s aeronaves demostrouse finalmente o 21 de xullo de 1921 cando un escuadr\u00f3n de bombardeiros comandado polo xeneral Mitchell afundiu o acoirazado \"SMS Ostfriesland\" con bombas a\u00e9reas.\nProhibiuse a Alema\u00f1a posu\u00edr unha importante forza a\u00e9rea nos termos do armisticio da primeira guerra mundial. O ex\u00e9rcito alem\u00e1n continuou adestrando os seus soldados como pilotos clandestinamente ata que Hitler estivo listo para desafiar abertamente a prohibici\u00f3n.\nSegunda guerra mundial.\nA aviaci\u00f3n militar alcanzou o seu punto \u00e1lxido durante a segunda guerra mundial. O aumento das caracter\u00edsticas de alcance e capacidade de carga dos avi\u00f3ns contempor\u00e1neos, fixo que a potencia a\u00e9rea puidese superar as novas aplicaci\u00f3ns da primeira guerra mundial, convert\u00e9ndose nunha forza con potencia de fogo, central para todas as naci\u00f3ns combatentes.\nNo transcurso da guerra, xurdiron moitos estudos especializados para a aplicaci\u00f3n do poder a\u00e9reo. \nDespois da segunda guerra mundial.\nA aviaci\u00f3n militar na posguerra estivo dominada polas necesidades da guerra fr\u00eda. Os anos da posguerra viron a conversi\u00f3n case total dos avi\u00f3ns de combate a motores de reacci\u00f3n, co resultado de que aumentaron moito as velocidades e a altitude dos avi\u00f3ns. Ata a chegada do m\u00edsil bal\u00edstico intercontinental, as principais potencias depend\u00edan de bombardeiros de altura para levar as bombas nucleares que acababan de desenvolver; cada pa\u00eds loitou por desenvolver tecnolox\u00eda de bombardeiros e cazas de altura que os puidese interceptar. O concepto de superioridade a\u00e9rea comezou a desempe\u00f1ar un papel importante no dese\u00f1o de avi\u00f3ns tanto para os Estados Unidos como para a Uni\u00f3n Sovi\u00e9tica.\nOs estadounidenses desenvolveron e utilizaron extensamente avi\u00f3ns de observaci\u00f3n de altura para a recollida de informaci\u00f3n. O Lockheed U-2 e m\u00e1is tarde o Lockheed SR-71 Blackbird foron desenvolvidos con moito segredo. O U-2, no seu tempo, sup\u00faxose invulnerable a medidas defensivas, debido \u00e1 s\u00faa altitude extrema. Por iso foi un golpe enorme cando os sovi\u00e9ticos derrubaron un pilotado por Francis Gary Powers, cun m\u00edsil terra-aire. O combate a\u00e9reo tam\u00e9n se transformou a trav\u00e9s do uso intensivo de m\u00edsiles guiados cunha sofisticaci\u00f3n crecente no seu sistema de gu\u00eda e no seu alcance.\nNas d\u00e9cadas de 1970 e 1980 quedou claro que a velocidade e a altitude non eran suficientes para protexer un bombardeiro contra as defensas antia\u00e9reas. A \u00e9nfase trasladouse a avi\u00f3ns de ataque moi manobrables que puidesen voar \"baixo o radar\", a altitudes de s\u00f3 uns centos de metros.\nDespois da guerra fr\u00eda.\nO colapso da Uni\u00f3n Sovi\u00e9tica en 1991 obrigou as forzas a\u00e9reas occidentais a sufrir unha transformaci\u00f3n das cantidades masivas que consideraban necesario durante a guerra fr\u00eda un n\u00famero menor de avi\u00f3ns con m\u00faltiples funci\u00f3ns. O peche de moitas bases militares no exterior e os programas de reali\u00f1aci\u00f3n de bases estadounidenses serviron para sinalar a eficacia dos portaavi\u00f3ns en ausencia dun ex\u00e9rcito ou bases a\u00e9reas dedicadas, como puxeron en evidencia da guerra das Malvinas e das operaci\u00f3ns estadounidenses no golfo P\u00e9rsico. Mentres que a chegada de bombas intelixentes permitiu alcanzar certos obxectivos superficiais unha vez que se realiza un reco\u00f1ecemento axeitado (guerra centrada na rede). Nalg\u00fans casos, como a operaci\u00f3n da Forza Aliada da OTAN contra a invasi\u00f3n serbia de Kosovo, a forza a\u00e9rea foi o factor decisivo coas forzas terrestres que logo aseguraron a zona. Non obstante, en moitos casos a\u00ednda se aplica a doutrina militar habitual: guerras contra terceiros as entidades rexionais mundiais a\u00ednda non se poden ga\u00f1ar s\u00f3 coa enerx\u00eda a\u00e9rea.\nGuerra de Iraq.\nDurante a invasi\u00f3n de Iraq en 2003, conducida por forzas brit\u00e1nicas e dos Estados Unidos para derrotar o r\u00e9xime de Saddam Hussein, a guerra a\u00e9rea continuou sendo decisiva. A alianza anglo-estadounidense empezou a s\u00faa campa\u00f1a a\u00e9rea o 19 de marzo cun bombardeo nocturno limitado sobre a capital iraqu\u00ed de Bagdad. Alg\u00fans d\u00edas despois, comezou o bombardeo intensivo. Houbo unhas 14\u00a0000 sa\u00eddas a\u00e9reas, a un custo de 1 mill\u00f3n de d\u00f3lares cada unha, foron disparados 800 m\u00edsiles de cruceiro Tomahawk a numerosos obxectivos en Iraq desde o 19 de marzo ata a metade de abril do 2003. Neste momento a resistencia iraqu\u00ed finalizara practicamente.\nAs armas antia\u00e9reas iraqu\u00eds foron incapaces de abrir fogo sobre os bombardeiros de alto teito dos Estados Unidos, tales como o B-52 ou os avi\u00f3ns invisibles, como o bombardeiro B-2 Spirit e o F-117A. Os avi\u00f3ns brit\u00e1nicos e dos Estados Unidos usaron aparatos detectores de r\u00e1dar, e o reco\u00f1ecemento a\u00e9reo para localizar as armas antia\u00e9reas iraqu\u00eds. As bombas rompedoras de b\u00fankers, dese\u00f1adas para penetrar e destru\u00edr b\u00fankers, foron lanzadas sobre os centros de comando e control iraqu\u00eds. As forzas de terra de Iraq non pod\u00edan desafiar seriamente as forzas de terra estadounidenses debido \u00e1 s\u00faa supremac\u00eda a\u00e9rea. A mediados de abril do 2003, as forzas angloestadounidenses controlaban todas as cidades iraqu\u00eds m\u00e1is importantes e os campos de petr\u00f3leo."}
{"id": "383824", "revid": "23204", "url": "https://gl.wikipedia.org/wiki?curid=383824", "title": "Defensa antia\u00e9rea", "text": "A defensa antia\u00e9rea \u00e9 un dos m\u00e9todos para derribar aeronaves militares en combate, desde terra ou auga (ou simplemente \"superficie\", para englobar a ambos). Varias armas e can\u00f3ns \u00fasanse para isto desde que as primeiras aeronaves militares se usaron na primeira guerra mundial, crecendo en poder e en seguridade cos anos. Despois da segunda guerra mundial comeza a era dos m\u00edsiles guiados, especificamente os \"m\u00edsiles terra-aire\", e \u00fasanse en combinaci\u00f3n de moitas formas.\nHoubo adaptaci\u00f3ns de sistemas de artiller\u00eda est\u00e1ndares que se usaron como antia\u00e9reos, con pezas est\u00e1ndares sobre chasis, e mellorando a efectividade das armas antia\u00e9reas antes da segunda guerra mundial.\nAs oxivas dos proxect\u00eds \u00fasanse con diferentes tipos de espoletas: explosivos (barom\u00e9tricas, con retardo de tempo), ou de proximidade, para xerar fragmentos de metal na \u00e1rea do branco. Un exemplo cl\u00e1sico dun can\u00f3n antia\u00e9reo de gran calibre \u00e9 o can\u00f3n alem\u00e1n de 88 mm.\nAs armas de longo alcance deste tipo son superadas en boa medida polos m\u00e1is efectivos sistemas de m\u00edsiles antia\u00e9reos que foron introducidos na d\u00e9cada de 1950; con todo, grazas ao seu relativamente baixo custo de fabricaci\u00f3n comparado cos sistemas m\u00e1is modernos, a\u00ednda se utilizan en grandes cantidades nalg\u00fans pa\u00edses.\nPara usos de curto alcance, requ\u00edrese unha arma m\u00e1is lixeira cunha cadencia de disparo m\u00e1is alta, para garantir o impacto nun obxectivo r\u00e1pido. Os can\u00f3ns autom\u00e1ticos de 20\u00a0mm, 37\u00a0mm e 40\u00a0mm son os m\u00e1is usados para este fin. A diferenza de armas m\u00e1is pesadas, estas armas lixeiras empr\u00e9ganse amplamente hoxe en d\u00eda polas mesmas raz\u00f3ns que foron introducidas: a habilidade de seguimento r\u00e1pido do obxectivo.\nOs sistemas modernos a mi\u00fado utilizan can\u00f3ns autom\u00e1ticos, que foron previstos orixinalmente para uso aire-terra. Con todo, os \u00faltimos avances en m\u00edsiles de curto alcance estanse presentando como viables para substitu\u00edlos neste uso.\nEntre os sin\u00f3nimos para os can\u00f3ns antia\u00e9reos incl\u00faense \"AAA\" ou \"triplo-A\", unha abreviatura para Anti-Aircraft Artillery, \"ack-ack\" do alem\u00e1n \"Acht-Acht\", o nome popular do \"Flak 88\", un dos can\u00f3ns antia\u00e9reos m\u00e1is famosos, desenvolvido por Krupp en 1917, \"archie\" (un termo brit\u00e1nico acu\u00f1ado durante a primeira guerra mundial, crese que derivou de \"Archibald, certainly not!\", retrouso do c\u00f3mico de music hall George Robey), \"flak\" (do alem\u00e1n FLiegerAbwehrKanone, can\u00f3n antia\u00e9reo), \"DCA\", defensa contra avi\u00f3ns. O nome de \"m\u00edsil antia\u00e9reo\" \u00e9 sin\u00f3nimo de \"m\u00edsil terra-aire\".\nA Armada estadounidense usa o termo de guerra antia\u00e9rea (AAW); moitos dos grupos navais de combate incl\u00faen a un comandante AAW entre eles. A defensa antia\u00e9rea sovi\u00e9tica estaba a cargo da Voyska PVO, pero en Rusia foi asignada \u00e1 forza a\u00e9rea. O ex\u00e9rcito dos Estados Unidos xeralmente tivo a posibilidade de contar con superioridade a\u00e9rea para reducir a ameaza de ataques \u00e1s s\u00faas unidades terrestres desde o aire. Usan m\u00edsiles Stinger (disparados por infanter\u00eda ou desde veh\u00edculos), por un lado, e m\u00edsiles anti-aeronaves/anti-m\u00edsiles Patriot, polo outro.\nT\u00e1cticas.\nMobilidade.\nOs m\u00e1is modernos sistemas de defensa antia\u00e9rea son m\u00f3biles. Mesmo os sistemas m\u00e1is grandes tenden a ser montados sobre remolques e son dese\u00f1ados para ser rapidamente dispostos ou desmontados. No pasado, este non sempre era o caso. Os primeiros sistemas de m\u00edsiles requir\u00edan moita infraestrutura que non pod\u00eda ser movida totalmente. Coa diversificaci\u00f3n das defensas antia\u00e9reas f\u00edxose moita \u00e9nfase na mobilidade. A maior\u00eda dos sistemas modernos son autopropulsados ou de f\u00e1cil disposici\u00f3n. Mesmo os sistemas que consisten de moitos compo\u00f1entes benef\u00edcianse de estar montados nunha frota de veh\u00edculos. En xeral os adversarios poden ser identificados, atacados e destru\u00eddos desde sistemas m\u00f3biles situados en lugares onde non se espera que estean. Os sovi\u00e9ticos, en especial, concentr\u00e1ronse na mobilidade despois da lecci\u00f3n aprendida en Vietnam, a cal axudaron a ga\u00f1ar.\nEspa\u00f1a, como alg\u00fans pa\u00edses da OTAN, ten un sistema de integraci\u00f3n de sistemas para unha mellor cooperaci\u00f3n entre as diferentes Forzas Armadas."}
{"id": "383825", "revid": "127505", "url": "https://gl.wikipedia.org/wiki?curid=383825", "title": "Guerra acoirazada", "text": "A guerra acoirazada na guerra moderna ent\u00e9ndese como a utilizaci\u00f3n dos veh\u00edculos blindados de combate como un compo\u00f1ente central dos m\u00e9todos de guerra.\nApoio.\nA guerra acoirazada \u00e9 moi intensa desde o punto de vista mec\u00e1nico e lox\u00edstico, e require un apoio mec\u00e1nico moi extenso.\nOs veh\u00edculos de combate acoirazados requiren de veh\u00edculos acoirazados capaces de traballar no mesmo terreo para apoialos. Estes est\u00e1n operados polas ramas apropiadas do ex\u00e9rcito. Por exemplo, no Ex\u00e9rcito Brit\u00e1nico a recuperaci\u00f3n e mantemento de veh\u00edculos l\u00e9vaa o REME e os veh\u00edculos de combate de enxe\u00f1eiros l\u00e9vanos o RE.\nEstes incl\u00faen:\nFuturo.\nMentres que o carro de combate foi unha parte integral na guerra acoirazada do pasado, os conflitos recentes puxeron maior \u00e9nfase na mobilidade, que os carros de combate principais non poden prover. Leva unhas cantas semanas o transferir os tanques e ao seu equipamento de apoio por mar ou aire, e os veh\u00edculos a\u00ednda requiren un mantemento frecuente."}
{"id": "383826", "revid": "98629", "url": "https://gl.wikipedia.org/wiki?curid=383826", "title": "Guerra convencional", "text": "A guerra convencional \u00e9 un tipo de guerra que se realiza utilizando teor\u00edas, medios, estratexias e t\u00e1cticas tradicionais, no contexto dun conflito armado entre dous ou m\u00e1is estados abertamente host\u00eds. As forzas de ambos bandos quedan ben definidas, adoitan combater en campos de batalla definidos e loitan con armamento cuxo obxectivo primordial \u00e9 o ex\u00e9rcito inimigo e as s\u00faas infraestruturas. Normalmente, o termo \"guerra convencional\" excl\u00fae o uso de armas de destruci\u00f3n masiva e especificamente o uso de armas nucleares.\nEn xeral, o prop\u00f3sito da guerra convencional \u00e9 debilitar ou destru\u00edr as forzas militares do inimigo, para negarlle a posibilidade de seguir combatendo e obrigar \u00e1 s\u00faa dirixencia pol\u00edtica a rendirse. Con todo, pode darse que alg\u00fan dos bandos utilice t\u00e1cticas non convencionais para forzar a capitulaci\u00f3n. Este feito, e o enorme poder dalgunhas armas convencionais contempor\u00e1neas, fan que o l\u00edmite entre guerra convencional e outros tipos de guerra poida ser difuso."}
{"id": "383827", "revid": "127505", "url": "https://gl.wikipedia.org/wiki?curid=383827", "title": "Zona desmilitarizada", "text": "En terminolox\u00eda militar, unha zona desmilitarizada ou zona neutral \u00e9 unha \u00e1rea, polo xeral a fronteira ou l\u00edmite entre d\u00faas ou m\u00e1is potencias militares (ou alianzas), onde a actividade militar non est\u00e1 permitida, polo xeral por medio dun tratado de paz, un armisticio\u00a0ou outros acordos bilaterais ou multilaterais. A mi\u00fado unha zona desmilitarizada at\u00f3pase nunha li\u00f1a de control e constit\u00fae unha fronteira internacional \"de facto\".\nAlgunhas zonas desmilitarizadas convert\u00e9ronse tam\u00e9n involuntariamente en zonas de conservaci\u00f3n da vida silvestre, debido a que devanditos territorios son considerados demasiado perigosos para o asentamento e construci\u00f3n, e est\u00e1n menos expostos \u00e1 perturbaci\u00f3n humana ou a caza (Zona desmilitarizada de Corea).\nEn xeral, a palabra \"desmilitarizado\" significa ser convertido para un uso ou prop\u00f3sito non militar, ou retornado a un campo desmilitarizado. En tal sentido este termo \u00e9 as\u00ed utilizado nas ex-rep\u00fablicas sovi\u00e9ticas, tanto nos seus idiomas locais (mediante transliteraci\u00f3n) como en idiomas occidentais.\nA pesar de que moitas zonas desmilitarizadas son tam\u00e9n territorio neutral, xa que a ningunha das partes se lle permite o seu control, mesmo para a administraci\u00f3n civil, hai casos en que segue sendo unha zona desmilitarizada despois de terse realizado un acordo adxudic\u00e1ndolle o control completo a un estado, o cal renunciou ao seu dereito a estabelecer calquera forza ou instalaci\u00f3n militar al\u00ed.\nTam\u00e9n \u00e9 posible que as partes acorden a desmilitarizaci\u00f3n dunha zona sen resolver a\u00ednda as s\u00faas reivindicaci\u00f3ns territoriais en conflito, o que implica que devanditos conflitos ser\u00edan resoltos unicamente por medios pac\u00edficos (como o di\u00e1logo diplom\u00e1tico ou un tribunal internacional), ou mesmo poder\u00edan entrar nun punto \"conxelado\"."}
{"id": "383828", "revid": "127505", "url": "https://gl.wikipedia.org/wiki?curid=383828", "title": "Reparaci\u00f3ns de guerra", "text": "As reparaci\u00f3ns de guerra son pagamentos monetarios impostos polo vencedor ao vencido para cubrir os danos e perdas causados durante unha guerra. Xeralmente, este termo fai referencia ao traspaso de bens ou de sangue e non \u00e1 anexi\u00f3n de territorios.\nCr\u00edticas.\nHistoricamente as cr\u00edticas principais das reparaci\u00f3ns de guerra foron:\nJohn Maynard Keynes afirmou que a influencia en xeral das reparaci\u00f3ns de guerra poder\u00edan ser desastrosas.\nMoitos cr\u00edticos soste\u00f1en a teor\u00eda de que as reparaci\u00f3ns de guerra foron unha das causas (se ben indirecta, moi decisiva) dos moitos motivos que levaron \u00e1 segunda guerra mundial. Despois do fin da primeira guerra mundial, o Tratado de Versalles de 1919 impuxo reparaci\u00f3ns de guerra moi fortes sobre Alema\u00f1a. Moitos afirman que estes pagamentos de reparaci\u00f3ns exacerbaron os problemas econ\u00f3micos alem\u00e1ns, e a hiperinflaci\u00f3n resultante arruinou as oportunidades de recuperaci\u00f3n da Rep\u00fablica de Weimar e permitiu a chegada ao poder do Partido Nazi e de Adolf Hitler. Outros apuntan ao feito de que as reparaci\u00f3ns ao final da segunda guerra mundial foron calculadas sobre a base dos danos causados polos alem\u00e1ns durante a primeira guerra mundial. Despois da Guerra Franco-Prusiana, o monto total das reparaci\u00f3ns foi calculado con base nun valor fixo. Ademais o monto ao final da primeira guerra mundial foi obxecto de rec\u00e1lculos frecuentes, o cal alentou a Alema\u00f1a a obstru\u00edr tales pagamentos. Eventualmente, todos eses pagamentos foron cancelados ao chegar Hitler \u00e1 Chanceler\u00eda Alem\u00e1.\nEsta experiencia levou \u00e1 soluci\u00f3n ao final da segunda guerra mundial, onde os pa\u00edses ga\u00f1adores tomaron maquinaria e bens que poidesen ser trasladados desde as naci\u00f3ns vencidas, en vez de esixir di\u00f1eiro."}
{"id": "383829", "revid": "23204", "url": "https://gl.wikipedia.org/wiki?curid=383829", "title": "O testamento de Orfeo", "text": "O testamento de Orfeo (en franc\u00e9s: \"Le testament d'Orph\u00e9e\") \u00e9 un filme franc\u00e9s dirixido e protagonizado por Jean Cocteau estrado en 1960. Est\u00e1 protagonizada por Charles Aznavour, Lucia Bos\u00e8, Mar\u00eda Casares, Nicole Courcel, Luis Miguel Domingu\u00edn, Daniel G\u00e9lin, Jean-Pierre L\u00e9aud, Serge Lifar, Jean Marais, Fran\u00e7ois P\u00e9rier e Fran\u00e7oise Sagan. A pel\u00edcula foi proxectada na edici\u00f3n 2016 do Cineuropa.\nEstreouse en galego a trav\u00e9s da TVG o 16 de agosto de 1990."}
{"id": "383831", "revid": "89787", "url": "https://gl.wikipedia.org/wiki?curid=383831", "title": "Socialismo democr\u00e1tico", "text": "O socialismo democr\u00e1tico, ou democracia socialista, \u00e9 unha variante do marxismo que rexeita os m\u00e9todos autoritarios de transici\u00f3n do capitalismo ao socialismo en favor dos movementos de base co obxectivo da creaci\u00f3n inmediata de descentralizaci\u00f3n e democracia econ\u00f3mica. O termo \u00e9 de uso frecuente polos socialistas para clarificar que a s\u00faa posici\u00f3n \u00e9 tanto o socialismo como a democracia. Os socialistas democr\u00e1ticos est\u00e1n a favor xa sexa de transici\u00f3n electoral ao socialismo ou a revoluci\u00f3n espont\u00e1nea das masas desde abaixo para distinguirse dos socialistas autoritarios que requiren un estado de partido \u00fanico, a posici\u00f3n do marxismo-leninismo.\nGobernos socialistas democr\u00e1ticos.\nEntre os pa\u00edses que tiveron ou te\u00f1en gobernos socialistas democr\u00e1ticos destacan na t\u00e1boa seguinte:"}
{"id": "383832", "revid": "127505", "url": "https://gl.wikipedia.org/wiki?curid=383832", "title": "Estratexia militar", "text": "A estratexia militar (Estratexia, do grego \"stratigos\" ou \"strategos\", \u03c3\u03c4\u03c1\u03b1\u03c4\u03b7\u03b3\u03cc\u03c2, pl. \u03c3\u03c4\u03c1\u03b1\u03c4\u03b7\u03b3\u03bf\u03af; en grego d\u00f3rico: \u03c3\u03c4\u03c1\u03b1\u03c4\u03b1\u03b3\u03cc\u03c2, \"stratagos\"; literalmente significa: \u00abl\u00edder do ex\u00e9rcito\u00bb) \u00e9 o plan xeral utilizado polas organizaci\u00f3ns militares para intentar alcanzar os obxectivos fixados.\nA estratexia militar oc\u00fapase do planeamento e direcci\u00f3n das campa\u00f1as b\u00e9licas, as\u00ed como do movemento e disposici\u00f3n estrat\u00e9xica das forzas armadas. O pai da estratexia militar moderna, Carl von Clausewitz, defin\u00edaa como \"o emprego das batallas para conseguir o fin da guerra\". Desta maneira, daba prioridade aos obxectivos pol\u00edticos sobre os obxectivos militares, apoiando o control civil sobre os asuntos militares.\nNas guerras convencionais ten por obxecto dirixir as tropas no teatro de operaci\u00f3ns ata levalas ao campo de batalla. \u00c9 unha das tres facetas da arte da guerra, as outras d\u00faas ser\u00edan a t\u00e1ctica militar, que consiste na correcta execuci\u00f3n dos pl\u00e1ns militares e as manobras das forzas de combate na batalla. O terceiro compo\u00f1ente ser\u00eda a lox\u00edstica militar, destinada a manter o ex\u00e9rcito e asegurar a s\u00faa dispo\u00f1ibilidade e capacidade combativa."}
{"id": "383833", "revid": "127505", "url": "https://gl.wikipedia.org/wiki?curid=383833", "title": "Capitulaci\u00f3n", "text": "Co\u00f1\u00e9cese como capitulaci\u00f3n ao convenio en que se estipula a rendici\u00f3n dun ex\u00e9rcito, praza ou punto fortificado. Denom\u00ednase \"capitulaci\u00f3n\" debido aos cap\u00edtulos e condici\u00f3ns necesarias para levar a cabo unha rendici\u00f3n.\nA capitulaci\u00f3n implica a rendici\u00f3n das forzas derrotadas e a entrega do territorio e as s\u00faas posesi\u00f3ns aos vencedores a cambio dunha serie de termos. As condici\u00f3ns son acordadas polos l\u00edderes e diplom\u00e1ticos de ambos os bandos e afectan a todos os seus subordinados. Os termos poden ser de car\u00e1cter relixioso, civil ou militar. As capitulaci\u00f3ns sempre adoitan ser m\u00e1is beneficiosas que a captura e conquista dos asentamentos en disputa xa que evitan perdas nas facci\u00f3ns enfrontadas. Con todo, a rendici\u00f3n significa normalmente unha falta de honor e valent\u00eda aos l\u00edderes do bando prexudicado polas condici\u00f3ns e por isto s\u00f3 se emprega como \u00faltimo recurso ou por medo \u00e1 destruci\u00f3n total dunha das partes."}
{"id": "383834", "revid": "72012", "url": "https://gl.wikipedia.org/wiki?curid=383834", "title": "Uniforme militar", "text": "O uniforme militar ten unha significaci\u00f3n m\u00e1is ampla da que xeralmente se lle atrib\u00fae. Despois de todo, un uniforme militar indica no campo de batalla as \"prioridades pr\u00e1cticas\", \"de corpo\" e ata \"ideol\u00f3xicas do soldado\", que \u00e9 a persoa que realmente mata, loita e morre. Ao ver o vestiario militar, vese a exhibici\u00f3n de orgullo, ademais de ser un bar\u00f3metro dos cambios na forma de facer guerra, as variaci\u00f3ns na tecnolox\u00eda e as t\u00e1cticas de combate."}
{"id": "383835", "revid": "72012", "url": "https://gl.wikipedia.org/wiki?curid=383835", "title": "David Villa S\u00e1nchez", "text": ""}
{"id": "383836", "revid": "72012", "url": "https://gl.wikipedia.org/wiki?curid=383836", "title": "Fernando Jos\u00e9 Torres Sanz", "text": ""}
{"id": "383837", "revid": "23204", "url": "https://gl.wikipedia.org/wiki?curid=383837", "title": "Dereitos civ\u00eds e pol\u00edticos", "text": "Os dereitos civ\u00eds e pol\u00edticos, ou dereitos civ\u00eds, son os dereitos que protexen as liberdades individuais do seu quebrantamento ilegal (represi\u00f3n) por parte do poder (sexa o dos gobernos ou o de calquera outro axente pol\u00edtico p\u00fablico ou privado). Garanten a capacidade do cidad\u00e1n para participar na vida civil e pol\u00edtica do Estado en condici\u00f3ns de igualdade, e sen discriminaci\u00f3n por raza, x\u00e9nero, nacionalidade, cor, idade, afiliaci\u00f3n pol\u00edtica, etnia, relixi\u00f3n, orientaci\u00f3n sexual, identidade de x\u00e9nero ou discapacidade; e incl\u00fae dereitos individuais como a privacidade e as liberdades de pensamento, expresi\u00f3n, relixiosa, prensa, reuni\u00f3n e circulaci\u00f3n.\nOs dereitos pol\u00edticos incl\u00faen a xustiza natural no dereito, como os dereitos do acusado a un xu\u00edzo xusto, e dereitos de participaci\u00f3n na sociedade civil e na pol\u00edtica como a liberdade de asociaci\u00f3n, o dereito de reuni\u00f3n, o dereito de petici\u00f3n, a lex\u00edtima defensa e o dereito ao voto.\nOs dereitos civ\u00eds e pol\u00edticos forman a parte orixinal e principal dos dereitos humanos internacionais. Comprende a primeira parte da Declaraci\u00f3n Universal dos Dereitos Humanos de 1948. A teor\u00eda das Tres xeraci\u00f3ns de dereitos humanos considera este grupo de dereitos como \"dereitos de primeira xeraci\u00f3n\", e a teor\u00eda dos dereitos positivos e negativos consid\u00e9raos polo xeral como dereitos negativos."}
{"id": "383838", "revid": "72012", "url": "https://gl.wikipedia.org/wiki?curid=383838", "title": "Xavier Hern\u00e1ndez Creus", "text": ""}
{"id": "383839", "revid": "72012", "url": "https://gl.wikipedia.org/wiki?curid=383839", "title": "Xabier Alonso Olano", "text": ""}
{"id": "383840", "revid": "89787", "url": "https://gl.wikipedia.org/wiki?curid=383840", "title": "Guerra psicol\u00f3xica", "text": "Na s\u00faa definici\u00f3n t\u00e9cnica, guerra psicol\u00f3xica, ou guerra sen fus\u00eds, \u00e9 o emprego planificado da propaganda e da acci\u00f3n psicol\u00f3xica orientadas a direccionar condutas, na busca de obxectivos de control social, pol\u00edtico ou militar, sen recorrer ao uso das armas, ou en forma complementaria ao seu uso.\nComo na guerra militar, un plan de guerra psicol\u00f3xica est\u00e1 destinado a aniquilar, controlar ou asimilar ao inimigo.\nO fin da guerra psicol\u00f3xica \u00e9 destru\u00edr a moral do inimigo para lograr a vitoria militar e para iso se empregan dous m\u00e9todos diferentes, un o militar e outro o pol\u00edtico. O m\u00e9todo militar pract\u00edcase nos campos de batalla, directamente contra o combatente, mentres que o m\u00e9todo pol\u00edtico se dirixe cara a retagarda, basicamente contra a poboaci\u00f3n civil.\nDesde antes de 1939 practicouse a guerra psicol\u00f3xica, pero durante a segunda guerra mundial, tomou caracter\u00edsticas de ciencia, debido a que se poderon empregar t\u00e9cnicas que non se usaron antes, debido \u00e1s limitaci\u00f3ns que impo\u00f1\u00eda o desenvolvemento tecnol\u00f3xico da \u00e9poca. Pero, \u00e1 parte das vantaxes que outorgaba a tecnolox\u00eda, a sutileza e o refinamento dos m\u00e9todos empregados, fixo que as actividades neste campo tomasen caracter\u00edsticas moi especiais durante a segunda guerra mundial.\nEn sentido figurado, co\u00f1\u00e9cese como guerra psicol\u00f3xica \u00e1s estratexias e t\u00e9cnicas psicol\u00f3xicas que se utilizan nos xogos, en particular en competici\u00f3ns. Por exemplo, en deportes de contacto os competidores a mi\u00fado intentan intimidar ao rival mediante miradas, xestos e frases ameazadoras. Un exemplo disto \u00e9 o haka, unha danza guerreira que realiza a selecci\u00f3n de rugby de Nova Zelandia antes de cada partido."}
{"id": "383841", "revid": "23204", "url": "https://gl.wikipedia.org/wiki?curid=383841", "title": "Dereitos civ\u00eds", "text": ""}
{"id": "383842", "revid": "23204", "url": "https://gl.wikipedia.org/wiki?curid=383842", "title": "Complexo militar-industrial", "text": "O complexo militar-industrial (proveniente do termo orixinal en ingl\u00e9s: military\u2013industrial complex) \u00e9 un concepto que se aplica aos intereses econ\u00f3micos da industria militar aplicados ao armamentismo e a unha pol\u00edtica militarista ou imperialista. A s\u00faa divulgaci\u00f3n realizouse a partir dun discurso do presidente estadounidense Dwight Eisenhower ao terminar o seu mandato en 1961:\nEisenhower aplic\u00e1bao aos grupos industriais estadounidenses interesados en manter a carreira armament\u00edstica entre os Estados Unidos e a Uni\u00f3n Sovi\u00e9tica durante a guerra fr\u00eda para o seu beneficio econ\u00f3mico; posteriormente foi ampliada por outros pol\u00edticos estadounidenses, como o senador dem\u00f3crata J. William Fulbright.\nActualmente nos Estados Unidos o termo tam\u00e9n engloba a ampla rede de contratos e fluxos monetarios e de recursos que circulan entre os contratistas privados de defensa, o Pent\u00e1gono, o Congreso e o goberno. Esta relaci\u00f3n de intereses co\u00f1\u00e9cese como \u00abTri\u00e1ngulo de ferro\u00bb e pode dar lugar \u00e1 formaci\u00f3n dentro do aparato do estado de poderosos lobbys da industria militar. George F. Kennan, autor da doutrina da contenci\u00f3n e figura clave da guerra fr\u00eda escribiu:\nCon anterioridade, o concepto foi utilizado por Daniel Gu\u00e9rin no seu libro \"Fascism and Big Business\". Base\u00e1ndose neste concepto, tam\u00e9n se crearon os termos \u00abcomplexo militar-industrial-media\u00bb \u2013acusado de promulgar o militarismo a trav\u00e9s dos medios de comunicaci\u00f3n\u2013, \u00abcomplexo pol\u00edtico-media\u00bb \u2013uso dos medios para o mantemento da hexemon\u00eda das clases dominantes ou empresas\u2013 e \u00abcomplexo industrial de prisi\u00f3ns\u00bb \u2013aproveitamento por parte de empresas privadas da gran e crecente poboaci\u00f3n carceraria nos Estados Unidos\u2013."}
{"id": "383843", "revid": "127505", "url": "https://gl.wikipedia.org/wiki?curid=383843", "title": "Deserci\u00f3n", "text": "Na terminolox\u00eda militar, a deserci\u00f3n \u00e9 o abandono do seu deber nunha declaraci\u00f3n de guerra ou en batalla ou o seu posto asignado no momento que se dea a orde de retirada, asedio, invasi\u00f3n, incursi\u00f3n por parte do inimigo, igualmente durante unha emboscada ou \"swarming\"; tam\u00e9n cando se comete un \"fragging\" contra os propios compa\u00f1eiros de armas ou en ocasi\u00f3ns cando hai ocupaci\u00f3n militar e parte do inimigo deserta.\nO desertor pode ser un militar de calquera rango desde un soldado ata un Xeneral de Ex\u00e9rcito, o cal \u00e9 un individuo que forma parte dunhas Forzas Armadas, ostentando un posto xer\u00e1rquico, (\"rango\" ou \"grao\") dentro das mesmas, e que sen o permiso do seu superior en rango abandona a s\u00faa designaci\u00f3n.\nCando \u00e9 un recruta, non \u00e9 un desertor, sen\u00f3n un pr\u00f3fugo.\nApl\u00edcase o Dereito militar \u2013por exemplo, o C\u00f3digo de Xustiza Militar\u2013 ao militar que ocasione deserci\u00f3n, e adoita considerarse un delito, e moi grave en tempos de guerra. Nesa situaci\u00f3n es\u00edxeselles presentarse ante un Consello de guerra, Corte marcial ou Tribunal de xustiza, sendo en \u00faltima instancia obxecto dunha sanci\u00f3n penal, que pode chegar ata a pena de morte.\nO desertor ten dereito a un avogado para defenderse ante os tribunais, conforme ao Dereito Internacional, Dereito Internacional Humanitario, particularmente os Convenios de Xenebra, e os tratados sobre Dereitos Humanos.\nDe todos existiron casos en que se indultou, por parte do Poder executivo, aos desertores, sendo as\u00ed perdoados.\nHistoria.\nNos Estados Unidos, \"era o auxe da rivalidade humana\" durante a Guerra de Iraq iniciada en 2003, militares das s\u00faas Forzas Armadas presentaron obxecci\u00f3n de conciencia para integrarse \u00e1s tropas en Iraq, pois non est\u00e1n de acordo coa invasi\u00f3n, sendo considerados desertores ou obxectores de conciencia por causas relixiosas. Esta situaci\u00f3n foi analizada por Amnist\u00eda Internacional."}
{"id": "383845", "revid": "55340", "url": "https://gl.wikipedia.org/wiki?curid=383845", "title": "Comandante en xefe", "text": "Comandante en xefe \u00e9 o cargo que exerce o comando sobre todas as forzas armadas dun territorio. Na maior\u00eda dos casos son os xefes de Estado, ou os xefes de goberno. Con isto se reforza a noci\u00f3n de que \u00e9 a autoridade civil e pol\u00edtica a que est\u00e1 a cargo das forzas armadas. Foi instaurado por primeira vez por Carlos I de Inglaterra en 1639.\nEn Espa\u00f1a.\nEste cargo recibe o nome en Espa\u00f1a de capit\u00e1n xeneral de cada unha das tres ramas das Forzas Armadas e, de acordo coa Constituci\u00f3n, corresp\u00f3ndelle ao rei (actualmente ost\u00e9ntao Filipe VI)."}
{"id": "383846", "revid": "89787", "url": "https://gl.wikipedia.org/wiki?curid=383846", "title": "Teor\u00eda de n\u00fameros alx\u00e9bricos", "text": "A teor\u00eda de n\u00fameros alx\u00e9bricos ou teor\u00eda alx\u00e9brica de n\u00fameros \u00e9 unha rama da teor\u00eda dos n\u00fameros na cal o concepto de n\u00famero se expande aos n\u00fameros alx\u00e9bricos, os cales son as ra\u00edces dos polinomios con coeficientes racionais.\nUn campo de n\u00fameros alx\u00e9bricos \u00e9 unha extensi\u00f3n finita (alx\u00e9bricos) do corpo dos n\u00fameros racionais. O anel dos enteiros dun corpo de n\u00fameros alx\u00e9bricos \u00e9 o conxunto dos enteiros en devandito corpo, \u00e9 dicir, o subconxunto do corpo que consta dos elementos que son ra\u00edces de polinomios con coeficientes enteiros.\nP\u00f3dese ver, e tratar, un corpo de n\u00fameros alx\u00e9brico como un an\u00e1logo dos racionais, e o seu anel de enteiros como un an\u00e1logo dos enteiros. Agora ben, a analox\u00eda non \u00e9 perfecta: algunhas das propiedades familiares dos racionais e os enteiros non se conservan, por exemplo, a factorizaci\u00f3n \u00fanica. (A teor\u00eda de ideais suple en parte a falta de factorizaci\u00f3n \u00fanica.)\nOs corpos de n\u00fameros alx\u00e9bricos, as\u00ed como os corpos de funci\u00f3ns, son chamados corpos globais. Gran parte da teor\u00eda p\u00f3dese desenvolver de maneira paralela para ambos os tipos de obxectos. A localizaci\u00f3n consiste na pasaxe dun corpo global a un corpo local: no caso dos corpos de funci\u00f3ns, este procedemento consiste simplemente en dirixir a mirada a un punto en particular da superficie ou variedade estudada, e concentrarse en como as funci\u00f3ns se comportan na s\u00faa veci\u00f1anza inmediata.\nHistoria.\nDiofanto.\nOs inicios da teor\u00eda de n\u00fameros alx\u00e9bricos pode estudarse ata as ecuaci\u00f3ns diofantianas, chamadas as\u00ed polo matem\u00e1tico Diofanto de Alexandr\u00eda, que as estudou e desenvolveu m\u00e9todos para resolver algunhas delas. Un problema t\u00edpico de Diofanto \u00e9 atopar dous enteiros \"x\" e \"y\" tales que a s\u00faa suma e a suma dos seus cadrados sexa igual a dous n\u00fameros dados \"A\" e \"B\", respectivamente:\nAs ecuaci\u00f3ns diofantianas foron estudadas durante centos de anos. Por exemplo, as soluci\u00f3ns \u00e1 ecuaci\u00f3n \"x\"2 + \"y\"2 = \"z\"2 est\u00e1n dadas polas ternas pitag\u00f3ricas, resoltas polos babilonios (c. 1800 a.C.). Soluci\u00f3ns a outras ecuaci\u00f3ns lineares como 26\"x\" + 65\"y\" = 13, poden atoparse co algoritmo de Euclides (arredor do s\u00e9culo V a.C.).\nFermat.\nO \u00faltimo teorema de Fermat foi conxecurado por Pierre de Fermat en 1637, mais non se demostrou at\u00e9 1995 a pesar dos esforzos dos matem\u00e1ticos durante 358 anos. O problema estimulou o desenvolvemento da teor\u00eda de n\u00fameros alx\u00e9bricos no s\u00e9culo XIX e a demostraci\u00f3n da teorema de modularidade no s\u00e9culo XX.\nGauss.\nUnha das obras fundadoras da teor\u00eda de n\u00fameros alx\u00e9bricos, as \"Disquisitiones Arithmeticae\" \u00e9 un libro de texto de teor\u00eda de n\u00fameros ecrito en lat\u00edn por Carl Friedrich Gauss en 1798 cando ti\u00f1a 21 anos e publicada en 1801, aos 24 anos. No libro Gauss achega resultados na teor\u00eda de n\u00fameros obtidos por matem\u00e1ticos como Fermat, Euler, Lagrange e Legendre e engade importantes novos resultados propios. Antes de que as \"Disquisitiones\" se publicasen, a teor\u00eda de n\u00fameros consist\u00eda nunha colecci\u00f3n de teoremas illados e conxecturas. Gauss xuntou o traballo dos seus predecesores coa s\u00faa obra orixinal nun marco sistem\u00e1tico, completou os ocos, corrixiu demostraci\u00f3ns e estendeu a materia de numerosas formas.\nAs \"Disquisitiones\" foron o punto de partida para o traballo doutros matem\u00e1ticos do s\u00e9culo XIX como Ernst Kummer, Peter Gustav Lejeune Dirichlet e Richard Dedekind. Moitas das anotaci\u00f3ns dadas por Gauss son anuncios de investigaci\u00f3ns propias posteriores, algunhas delas in\u00e9ditas. P\u00f3dense considerar como os xermes das teor\u00edas das funci\u00f3ns L e a multiplicaci\u00f3n complexa.\nDirichlet.\nNun par de artigos en 1838 e 1839, Peter Gustav Lejeune Dirichlet probou a primeira f\u00f3rmula de clase num\u00e9rica, para formas cuadr\u00e1ticas (posteriormente refinada polo seu estudante Leopold Kronecker). A f\u00f3rmula, que Jacobi chamou resultado \"tocando o m\u00e1ximo da agudeza humana\", abriu o cami\u00f1o para resultados m\u00e1is xerais dos corpos num\u00e9ricos. Baseada nas investigaci\u00f3ns da estrutura do grupo unidade de corpos cuadr\u00e1ticos, probou o teorema unidade de Dirichlet, resultado fundamental da teor\u00eda de n\u00fameros alx\u00e9bricos.\nUsou por primeira vez o principio do pombal, argumento b\u00e1sico de reconto, na demostraci\u00f3n dun teorema de aproximaci\u00f3n diofantiana, posteriormente chamado teorema de aproximaci\u00f3n de Dirichlet. Publicou importantes contribuci\u00f3ns ao \u00faltimo teorema de Fermat, para o que probou os casos \"n\"\u00a0=\u00a05 e \"n\"\u00a0=\u00a014, e \u00e1 lei de reciprocidade bicuadr\u00e1tica. O problema do divisor de Dirichlet, para o que atopou os primeiros resultados, a\u00ednda \u00e9 un problema sen resolver na teor\u00eda dos n\u00fameros, a pesar das contibuci\u00f3ns posteriores doutros investigadores.\nDedekind.\nO estudo de Richard Dedekind sobre o traballo de Lejeune Dirichlet foi o que o levou ao estudo posterior dos corpos de n\u00fameros alx\u00e9bricos e dos ideais. En 1863, publicou os traballos de Dirichlet sobre a teor\u00eda de n\u00fameros como \"Vorlesungen \u00fcber Zahlentheorie\" (\"Lecci\u00f3ns sobre teor\u00eda de n\u00fameros\") sobre o que escribiu:\n\"A\u00ednda que o libro est\u00e1 baseado nas lecci\u00f3ns de Dirichlet, e a\u00ednda que o propio Dedekind referiuse ao libro como de Dirichlet, a obra foi enteiramente escrita por Dedekind, a maior parte trala morte de Dirichlet.\" (Edwards 1983)\nAs edici\u00f3ns de 1879 e 1894 inclu\u00edan suplementos que introduciron o concepto de ideal, fundamental para a teor\u00eda de aneis. Dedekind definiu un ideal como o subconxunto dun conxunto de n\u00fameros, composto por enteiros alx\u00e9bricos que satisfai ecuaci\u00f3ns polin\u00f3micas con coeficientes enteiros. O cencepto evolucionou nas mans de Hilbert e especialmente nas de Emmy Noether. Os ideais xeneralizan os n\u00fameros ideais de Ernst Eduard Kummer, que formaban parte do intento deste de 1843 para probar o teorema de Fermat.\nHilbert.\nDavid Hilbert unificou o campo da teor\u00eda de n\u00fameros alx\u00e9bricos co seu tratado de 1897 \"Zahlbericht\" (literalmente, \"informe sobre n\u00fameros\"). Tam\u00e9n resolveu un importante problema formulado por Waring en 1770. Empregou demostraci\u00f3ns existentes para demostrar que debe haber soluci\u00f3ns para o problema en lugar de ofrecer mecanismos para producir as respostas. Fixo tam\u00e9n conxecturas sobre teor\u00eda de corpos. Estes conceptos foron enormemente influentes e a s\u00faa propia contribuci\u00f3n aparece en nomes como o s\u00edmbolo de Hilbert. Os resultados foron provados en 1930 co traballo de Teiji Takagi.\nArtin.\nEmil Artin estableceu a lei de reciprocidade de Artin nunha serie de artigos (1924; 1927; 1930). Esta lei \u00e9 un teorema xeral na teor\u00eda de n\u00fameros. A expresi\u00f3n \"lei de reciprocidade\" ref\u00edrese a unha longa serie de afirmaci\u00f3ns da teor\u00eda de n\u00fameros que xeneraliza, dende a lei de reciprocidade cuadr\u00e1tica e as leis de reciprocidade de Eisenstein e Kummer \u00e1 f\u00f3rmula do produto de Hilbert para a norma s\u00edmbolo. O resultado de Artin d\u00e1 unha soluci\u00f3n parcial ao noveno problema de Hilbert.\nTeor\u00eda moderna.\nArredor de 1955, os matem\u00e1ticos xaponeses Goro Shimura e Yutaka Taniyama observou a posible relaci\u00f3n entre d\u00faas ramas das matem\u00e1ticas aparentemente distintas, as curvas el\u00edpticas e as formas modulares. O resultante teorema da modularidade, co\u00f1ecido nese momento como conxectura de Taniyama\u2013Shimura, afirma que toda curva el\u00edptica \u00e9 modular, o que quere dicir que pode asociarse cunha \u00fanica forma modular.\nIsto foi inicialmente desbotado como altamente especulativo, mais foi tomado m\u00e1is en serio cando o te\u00f3rico dos n\u00fameros Andr\u00e9 Weil atopou evidencias que o apoiaban, mais non unha demostraci\u00f3n; con este sorprendente resultado a conxectura era co\u00f1ecida como conxectura de Taniyama\u2013Shimura-Weil. Converteuse nunha parte do programa Langlands, listaxe de importantes conxecturas que necesitan ser comprobadas.\nEntre 1993 e 1994, Andrew Wiles deu unha demostraci\u00f3n para o teorema da modularidade para curvas el\u00edpticas semiestables, que xunto co teorema de Ribet proporcionou unha proba para o \u00faltimo teorema de Fermat. Wiles anunciou por primeira vez a s\u00faa demostraci\u00f3n en xu\u00f1o de 1993 nunha versi\u00f3n que axi\u00f1a se comprobou que ti\u00f1a un problema nun punto clave. A demostraci\u00f3n foi corrixida por Wiles, en parte en colaboraci\u00f3n con Richard Taylor, e a versi\u00f3n final amplamente aceptada foi presentada en setembro de 1994 e publicada formalmente en 1995. A proba usa moitas t\u00e9cnicas da xeometr\u00eda alx\u00e9brica e a teor\u00eda de n\u00fameros e ten moitas ramificaci\u00f3ns nestas ramas das matem\u00e1ticas. Tam\u00e9n emprega construci\u00f3ns t\u00edpicas da xeometr\u00eda alx\u00e9brica moderna como a categor\u00eda dos esquemas e a teor\u00eda de Iwasawa, as\u00ed como outras t\u00e9cnicas do s\u00e9culo XX non dispo\u00f1ibles para Fermat."}
{"id": "383849", "revid": "47401", "url": "https://gl.wikipedia.org/wiki?curid=383849", "title": "\u00daltimo teorema de Fermat", "text": ""}
{"id": "383850", "revid": "47401", "url": "https://gl.wikipedia.org/wiki?curid=383850", "title": "Teor\u00eda alx\u00e9brica de n\u00fameros", "text": ""}
{"id": "383851", "revid": "47401", "url": "https://gl.wikipedia.org/wiki?curid=383851", "title": "Dereitos pol\u00edticos", "text": ""}
{"id": "383853", "revid": "109216", "url": "https://gl.wikipedia.org/wiki?curid=383853", "title": "Galaxia starburst", "text": "Unha galaxia starburst (\"galaxia de brote -formaci\u00f3n- de estrelas\") \u00e9 unha galaxia na cal no momento actual se est\u00e1 a producir unha taxa excepcionalmente alta de formaci\u00f3n de estrelas, comparada coa taxa media a longo prazo de formaci\u00f3n de estrelas na propia galaxia ou a taxa de formaci\u00f3n de estrelas observada na maior\u00eda das demais galaxias. Nunha galaxia starburst, a taxa de formaci\u00f3n de estrelas \u00e9 tan grande que a galaxia consumir\u00eda a ese ritmo todas as s\u00faas reservas de gas (a partir do cal se forman as estrelas) nun per\u00edodo de tempo moito menor que a idade da galaxia (pero despois isto mod\u00e9rase). Por tanto, a natureza starburst dunha galaxia \u00e9 unha fase pola que pasa, que comprende un per\u00edodo breve de tempo da evoluci\u00f3n da galaxia. A maior\u00eda das galaxias que est\u00e1n nesa fase starburst est\u00e1n en medio do proceso dunha fusi\u00f3n ou encontro pr\u00f3ximo con outra galaxia. Son exemplo de galaxias starburst M82, NGC 4038/NGC 4039 (as galaxias Antennae, Antenas), e IC 10.\nDefinici\u00f3n.\nAs galaxias starburst def\u00ednense por estes tres factores interrelacionados:\nPode falarse de starburst como fen\u00f3meno astron\u00f3mico (de formaci\u00f3n masiva de estrelas), de galaxias starburst (galaxias onde se observa este fen\u00f3meno) ou de rexi\u00f3ns starburst (zonas onde ocorre).\nDefinici\u00f3ns comunmente usadas son: \nMecanismos causantes.\nAs galaxias starburst presentan unha gran cantidade de gas molecular fr\u00edo nun pequeno volume. As galaxias en proceso de starburst tam\u00e9n mostran frecuentemente colas mareais, que son unha indicaci\u00f3n dun encontro pr\u00f3ximo con outra galaxia, ou que est\u00e1n en proceso de fusi\u00f3n gal\u00e1ctica. As interacci\u00f3ns entre galaxias que non se fusionan poden desencadear modos de rotaci\u00f3n inestables, como a inestabilidade de barra, que causa que o gas sexa canalizado cara aos n\u00facleos e produce a ignici\u00f3n de gromos de formaci\u00f3n de estrelas preto do n\u00facleo gal\u00e1ctico.\nTipos.\nA clasificaci\u00f3n en tipos das galaxias starburst \u00e9 dif\u00edcil, xa que as galaxias starburst non representan un tipo de galaxias por si mesmas. Os procesos de starburst poden ocorrer en galaxias discoidais e galaxias irregulares a mi\u00fado mostran n\u00f3s de starburst espallados pola galaxia irregular. Non obstante, os astr\u00f3nomos clasifican normalmente as galaxias starburst base\u00e1ndose nas s\u00faas caracter\u00edsticas observacionais m\u00e1is diferentes. Algunhas das categorizaci\u00f3ns son:\nCompo\u00f1entes.\nUnha galaxia starburst debe ter certos compo\u00f1entes. En primeiro lugar, debe dispo\u00f1er unha gran subministraci\u00f3n de gas para formar estrelas. O propio gromo de estrelas pode ser causado por un encontro pr\u00f3ximo con outra galaxia (como M81/M82), unha colisi\u00f3n con outra galaxia (como as Antennae, Antenas), ou por outros procesos que forzan que o material pase ao centro da galaxia (como unha barra estelar).\nO interior dun starburst \u00e9 un ambiente bastante extremo. As grandes cantidades de gas presentes significan que se est\u00e1n formando estrelas moi masivas. Estrelas xoves quentes ionizan o gas (principalmente o hidr\u00f3xeno) que os rodea, creando a rexi\u00f3n H II. Os grupos de estrelas moi quentes son co\u00f1ecidos como asociaci\u00f3ns OB. Estas estrelas consomen o hidr\u00f3xeno moi r\u00e1pido e son moi brillantes, e \u00e9 bastante probable que exploten ao final das s\u00faas vidas como supernovas.\nDespois da explosi\u00f3n da supernova, o material exectado esp\u00e1ndese e conv\u00e9rtese nun resto de supernova. Estes restos interaccionan co ambiente que os rodea dentro do starburst (o medio interstelar) e poden ser o sitio onde se forman de maneira natural m\u00e1sers.\nEstudar as galaxias starburst pr\u00f3ximas pode axudarnos a determinar a historia da formaci\u00f3n e evolci\u00f3n das galaxias. Vense grandes cantidades de galaxias moi distantes, por exemplo, no Campo Profundo do Hubble que se sabe que son starbursts, pero est\u00e1n demasiado lonxe como para estudalas en detalle. A observaci\u00f3n de exemplos pr\u00f3ximos e a exploraci\u00f3n das s\u00faas caracter\u00edsticas pode darnos unha idea do que estaba ocorrendo no Universo temper\u00e1n a medida que a luz que vemos procedente das galaxias distantes sa\u00edu delas cando o Universo era moito m\u00e1is novo (ver desprazamento ao vermello). Por\u00e9n, as galaxias starburst parecen ser bastante raras no noso Universo local, e son m\u00e1is com\u00fans en zonas m\u00e1is distantes, o que indica que hab\u00eda m\u00e1is delas hai miles de mill\u00f3ns de anos. Todas as galaxias estaban m\u00e1is xuntas daquela, e, por tanto, era m\u00e1is probable que a gravidade dunhas influ\u00edse nas outras. Os encontros eran m\u00e1is frecuentes e produc\u00edan naquel ent\u00f3n m\u00e1is starbursts como formas gal\u00e1cticas que evolucionaron co Universo en expansi\u00f3n.\nExemplos.\nM82 \u00e9 a galaxia starburst arquet\u00edpica. O seu nivel de formaci\u00f3n de estrelas d\u00e9bese a un encontro pr\u00f3ximo coa galaxia espiral veci\u00f1a M81. Os mapas da rexi\u00f3n feitos con radiotelescopios mostran grandes chorros de hidr\u00f3xeno neutro que conectan as d\u00faas galaxias, orixinados tam\u00e9n como resultado do encontro. As radioimaxes das rexi\u00f3ns centrais da M82 tam\u00e9n mostran un gran n\u00famero de restos de supernovas xoves, que quedaron cando unha estrela supermasiva creada no starburst chega ao final da s\u00faa vida. As galaxias Antenas \u00e9 outro sistema starburst, que se ve en detalle nunha foto do Hubble, publicada en 1997."}
{"id": "383854", "revid": "6397442", "url": "https://gl.wikipedia.org/wiki?curid=383854", "title": "Premios de relato, poes\u00eda e traduci\u00f3n da Universidade de Vigo", "text": "Os Premios de relato, poes\u00eda e traduci\u00f3n da Universidade de Vigo (co\u00f1ecidos ata 1998 como Premios de relato e poes\u00eda da Universidade de Vigo e entre 1999 e 2001 como Premios de relato, poes\u00eda e teatro da Universidade de Vigo) son uns galard\u00f3ns literarios creados no ano 1997 que con car\u00e1cter anual distinguen tres modalidades: poes\u00eda, narrativa curta e traduci\u00f3n. Est\u00e1n organizados pola Universidade de Vigo, a trav\u00e9s dos equipos de Normalizaci\u00f3n ling\u00fc\u00edstica, a partir dun convenio de colaboraci\u00f3n asinado entre Consellar\u00eda de Cultura, Educaci\u00f3n e Ordenaci\u00f3n Universitaria e a dita Universidade.\nNa edici\u00f3n de 2017 fixouse un primeiro premio de 700 \u20ac e dous acc\u00e9sits de 250 \u20ac para cada categor\u00eda.\nModalidades.\nNas modalidades de poes\u00eda e relato curto, os textos deber\u00e1n ser orixinais e non publicados nin premiados en ning\u00fan outro certame, de tema libre con esta extensi\u00f3n: para poes\u00eda, un m\u00ednimo de 100 versos e m\u00e1ximo de 150; para o relato curto: m\u00ednimo de 8 folios e m\u00e1ximo de 12. Na modalidade de traduci\u00f3n literaria, integrada no ano 2002, pr\u00e9mianse textos traducidas dende calquera idioma ao galego, cun m\u00ednimo de 8 p\u00e1xinas e un m\u00e1ximo de 20. Nas edici\u00f3ns dos anos 1999, 2000 e 2001 existiu a modalidade de teatro."}
{"id": "383855", "revid": "12452", "url": "https://gl.wikipedia.org/wiki?curid=383855", "title": "Consellar\u00eda de Cultura, Educaci\u00f3n e Ordenaci\u00f3n Universitaria", "text": ""}
{"id": "383856", "revid": "6939", "url": "https://gl.wikipedia.org/wiki?curid=383856", "title": "Premio de relato da Universidade de Vigo", "text": ""}
{"id": "383857", "revid": "6939", "url": "https://gl.wikipedia.org/wiki?curid=383857", "title": "Premio de poes\u00eda da Universidade de Vigo", "text": ""}
{"id": "383858", "revid": "6939", "url": "https://gl.wikipedia.org/wiki?curid=383858", "title": "Premio de traduci\u00f3n da Universidade de Vigo", "text": ""}
{"id": "383859", "revid": "55340", "url": "https://gl.wikipedia.org/wiki?curid=383859", "title": "Nadja Vidije", "text": "Evgeni Chetvergov, m\u00e1is co\u00f1ecido polo sobrenome literario de Nujan Vidjaz e nado en Ardatovo o 30 de marzo de 1934, \u00e9 un xornalista e escritor mordovo en erzya e ruso. \u00c9 editor xefe de \"Erzyan Mastor\" e vicepresidente da fundaci\u00f3n para o rescate da lingua erzya.\nTraxectoria.\nNaceu nunha familia labrega e formouse no Instituto de Agricultura de Penza (1959). Logo de graduarse traballou durante seis anos como enxe\u00f1eiro agr\u00f3nomo en granxas estatais de Mordovia. Entre 1968 e 1996 foi profesor da Universidade de Mordovia. Comezou a publicar en 1980 en diversos xornais e tam\u00e9n publicou varios libros en erzya e ruso. Foi un dos fundadores da Sociedade cultural e educativa \"Mastorava\" ."}
{"id": "383860", "revid": "109216", "url": "https://gl.wikipedia.org/wiki?curid=383860", "title": "Scuderia Ambrosiana", "text": "A Scuderia Ambrosiana foi un equipo italiano que competiu no Campionato Mundial de F\u00f3rmula 1 en e con coches Maserati e en con Ferrari, e previamente nas carreiras de Grand Prix, onde ga\u00f1ou a Targa Florio en 1951, terminou segundo en 1937 e 1939 e foi terceiro en 1938. O equipo foi fundado por Giovanni Lurani, Luigi Villoresi, Franco Cortese e Eugenio Minetti e foi chamado as\u00ed polo Santo patr\u00f3n de Mil\u00e1n, San Ambrosio. Os coches do equipo estaban pintados en azul e negro, as cores do F.C. Internazionale Milano.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\""}
{"id": "383861", "revid": "98629", "url": "https://gl.wikipedia.org/wiki?curid=383861", "title": "Scuderia Filipinetti", "text": "Scuderia Filipinetti (tam\u00e9n en franc\u00e9s \"Ecurie Filipinetti\") foi un equipo su\u00edzo que competiu en carreiras de coches deportivos e ocasionalmente na F\u00f3rmula 1 entre 1962 e 1973. Foi fundado por Georges Filipinetti (1907-1973) para apoiar ao piloto su\u00edzo Jo Siffert, pero empregou a moitos outros pilotos inclu\u00edndo Jim Clark, Phil Hill e Ronnie Peterson. Filipinetti inicialmente chamou ao equipo \"Ecurie Nationale Suisse\", pero cambiouno logo das queixas do Automobile Club de Suisse. O equipo competiu nos seus coches cunha librea vermella e branca e habitualmente con autom\u00f3biles Ferrari, malia que tam\u00e9n empregaron outros fabricantes como Fiat e Chevrolet; O Chevrolet Corvette L88 de 1968 do equipo fixo o seu debut en Le Mans en 1968 e volveu para as 24 Horas de Le Mans cinco veces m\u00e1is, consecutivamente, ata 1973, unha marca que permanece intacta ppr calquera outro chasis.\nPilotos.\nOs pilotos m\u00e1is famosos que conduciron para a Scuderia Filipinetti entre 1962 e 1973:\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "383862", "revid": "98629", "url": "https://gl.wikipedia.org/wiki?curid=383862", "title": "Johnny Claes", "text": "Octave John \"Johnny\" Claes nado o 11 de agosto de 1916 e finado o 3 de febreiro de 1956, foi un piloto de carreiras ingl\u00e9s que competiu por B\u00e9lxica. Antes da s\u00faa fama como piloto de carreiras, Claes foi tam\u00e9n un trompetista de jazz e l\u00edder dunha exitosa banda en Gran Breta\u00f1a.\nInicios e carreira no jazz.\nClaes naceu en Londres de nai escocesa e pai belga. Foi educado en Inglaterra na escola de Lord Williams. En Inglaterra, comezou a tocar a trompeta nunha banda de jazz que inclu\u00eda a Max Jones, e outra con Billy Mason no piano. Na d\u00e9cada de 1930 mudouse aos Pa\u00edses Baixos, onde traballou con Valaida Snow e Coleman Hawkins. Tam\u00e9n traballou coa banda de Jack Kluger en B\u00e9lxica. De regreso a Inglaterra, dirixiu o seu propio grupo, os Claepigeons, gravando un disco en 1942. A finais da d\u00e9cada de 1940 abandonou a s\u00faa carreira no jazz e estableceuse en B\u00e9lxica como piloto de carreiras profesional.\nAndaina nas carreiras.\nClaes era un de varios pilotos cabaleiros que participaron nos Grand Prix despois da segunda guerra mundial. O seu primeiro contacto coas carreiras foi no Gran Premio de Francia de 1947, onde serviu como int\u00e9rprete para os pilotos brit\u00e1nicos. Fixo o seu debut en 1948, no seu propio Talbot-Lago, correu baixo a bandeira de Ecurie Belge. A\u00ednda que Claes nunca anotou ning\u00fan punto no Campionato Mundial de Pilotos, foi, do mesmo xeito que moitos dos seus contempor\u00e1neos, moi activo nas carreiras dos Grandes Premios e nas carreiras de autos deportivos. A s\u00faa primeira vitoria foi no Grand Prix des Fronti\u00e8res de 1950, disputado na pista de Chimay.\nEn abril de 1951 Claes estrelouse contra unha multitude durante as pr\u00e1cticas en San Remo, Italia. Non resultou lesionado, pero un espectador morreu e tres espectadores resultaron gravemente feridos. En 1952 cambiou o seu anticuado Talbot por un Gordini, e m\u00e1is tarde por un Connaught, sempre coas cores do Ecurie Belge, pero tam\u00e9n correu de cando en vez para equipos oficiais, inclu\u00edndo Gordini e Maserati. Tam\u00e9n ga\u00f1ou o Rally de Li\u00e8ge-Roma-Li\u00e8ge de 1953 e logrou unha vitoria de clase nas 24 Horas de Le Mans de 1954. Claes uniuse con Pierre Stasse para terminar 12\u00ba nas 24 Horas de Le Mans de 1954. Pilotaron un Porsche. Xunto co seu compatriota Jacques Swaters, Claes terminou terceiro nas 24 Horas de Le Mans de 1955.\nM\u00e1is tarde, en 1955, os problemas de sa\u00fade de Claes empeoraron, xa que contraera tuberculose. Claes vendeu o seu equipo aos Swaters, que o fusionaron co seu propio equipo Ecurie Francorchamps para formar o Ecurie Nationale Belge. Claes participou en eventos ocasionais ata o final do ano, pero finalmente sucumbiu \u00e1 enfermidade en Bruxelas en 1956, aos 39 anos.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "383864", "revid": "197", "url": "https://gl.wikipedia.org/wiki?curid=383864", "title": "Mada'in Saleh", "text": "Mada'in Saleh (ou Madain Saleh) (en \u00e1rabe: \u0645\u062f\u0627\u0626\u0646 \u0635\u0627\u0644\u062d , \"mad\u0101\u02bcin \u1e62\u0101li\u1e25\", \"cidades de Saleh\"), tam\u00e9n denominada Al-Hijr (\"lugar da rocha\"), \u00e9 unha antiga cidade localizada no norte de Hejaz (na actualidade Arabia Saudita, a 22 quil\u00f3metros da cidade da Al-`Ula (\u00e1rabe \u0627\u0644\u0639\u0644\u0627). Na Antig\u00fcidade, a cidade estaba habitada por thamudis e nabateos sendo denominada como Hegra.\nAlgunhas das inscrici\u00f3ns atopadas na zona est\u00e1n datadas cara ao segundo milenio antes de Cristo. Con todo, todos os elementos arquitect\u00f3nicos restantes d\u00e1tanse no per\u00edodo das civilizaci\u00f3ns Thamudi e Lihyan.\nEn 2008, a UNESCO proclamou a Mada'in Saleh Patrimonio da Humanidade, convert\u00e9ndose no primeiro lugar de Arabia Saudita en conseguilo.\nLocalizaci\u00f3n.\nO sitio arqueol\u00f3xico de Mada\u2019in Saleh est\u00e1 situado a 20\u00a0km \u00f3 norte da cidade de Al-`Ula, 400\u00a0km \u00f3 noroeste de Medina, e a 500\u00a0km sueste de Petra, Xordania. O sitio est\u00e1 nunha chaira, \u00f3s p\u00e9s dunha meseta de basalto, que forma parte das monta\u00f1as Hijaz. As partes oeste e noroeste do sitio te\u00f1en un nivel fre\u00e1tico que pode ser alcanzado a unha profundidade de 20\u00a0m. O lugar \u00e9 co\u00f1ecido pola s\u00faa paisaxe des\u00e9rtica, marcada por afloramentos de arenita de varios tama\u00f1os e alturas.\nTurismo.\nMada'in Saleh est\u00e1 considerada os segundos restos da cultura nabatea m\u00e1is importante tras Petra. Nabataea.net indica que 131 tumbas se atopan espalladas ao longo de 13,4 quil\u00f3metros xunto con cisternas, murallas, torres, etc."}
{"id": "383885", "revid": "88215", "url": "https://gl.wikipedia.org/wiki?curid=383885", "title": "Guillermo Donoso", "text": "Guillermo Donoso Alonso, m\u00e1is co\u00f1ecido como Guille Donoso, nado o 8 de xullo de 1995 en Xix\u00f3n, \u00e9 un futbolista profesional espa\u00f1ol da canteira do Sporting de Gij\u00f3n, que xoga como extremo na SD Ponferradina da Liga 1|2|3.\nTraxectoria.\nNado en Xix\u00f3n, Asturias, Donoso formouse nas categor\u00edas inferiores do Sporting de Gij\u00f3n. O 3 de febreiro de 2013 debuta co filial na Segunda Divisi\u00f3n B, entrando no campo como substituto durante a primeira metade na derrota por 0\u20134 ante a UD Salamanca no Hem\u00e1ntico. Tras acabar a temporada, asina un contrato de tres anos cos xixoneses, anotando pouco despois, o 1 de setembro, o seu primeiro gol como s\u00e9nior na vitoria por 4\u20131 home ante o CD Tropez\u00f3n. Pouco m\u00e1is dunha semana despois foi convocado co primeiro equipo para xogar na Copa do Rei ante Recreativo de Huelva, a\u00ednda que non chega debutar.\nTras tres temporadas no filial, onde non chega a participar co primeiro equipo, o 1 de xullo de 2016 asina co C\u00f3rdoba da Segunda Divisi\u00f3n. O seu debut como profesional chegar\u00eda o 20 de agosto, sa\u00edndo no segundo per\u00edodo para substitu\u00edr a Alejandro Alfaro na vitoria por 1\u20130 ante Tenerife no Nuevo Arc\u00e1ngel. O seu primeiro gol non tardar\u00eda en chegar, anotando o 17 de setembro na vitoria na casa por 1-0 ante o Levante. Tras xogar 22 encontros cos andaluces, Donoso decide mudar de equipo o finalizar a temporada, asinando o 30 de xu\u00f1o de 2017 un contrato por d\u00faas temporadas co Lugo."}
{"id": "383890", "revid": "55340", "url": "https://gl.wikipedia.org/wiki?curid=383890", "title": "Amy Johnson", "text": "Amy Johnson, nada o 1 de xullo de 1903 e finada o 5 de xaneiro de 1941, foi unha pioneira aviadora brit\u00e1nica e a primeira piloto en voar soa dende Gran Breta\u00f1a at\u00e9 Australia. Voando soa ou co seu marido, Jim Mollison, conseguiu varios r\u00e9cords de distancia durante a d\u00e9cada de 1930, demostrando a s\u00faa habilidade en voos a Moscova, Toquio, Cidade do Cabo ou os Estados Unidos. Voou na segunda guerra mundial como parte do Air Transport Auxiliary e morreu durante un voo \u00f3 transbordador."}
{"id": "383891", "revid": "45576", "url": "https://gl.wikipedia.org/wiki?curid=383891", "title": "\u00c9curie Belge", "text": "A \u00c9curie Belge fundouna en 1948 o piloto belga Johnny Claes, con motivo do seu debut no automobilismo. Conquistado polo mundo dos Grandes Premios durante unha reuni\u00f3n con Leslie Brooke e George Abecassis en setembro de 1947, Claes decidiu comprar o ano seguinte un Talbot-Lago de F\u00f3rmula 1. Xunto aos mec\u00e1nicos Bianchi (pai e fillo), acordan crear unha nova escudar\u00eda de coches de Gran Premio de cor amarela a \u00c9curie Belge.\nEn xaneiro de 1955, afectado por problemas de sa\u00fade xa s\u00f3 corr\u00eda ocasionalmente, Claes fusionou a s\u00faa escudar\u00eda coa \u00c9curie Francorchamps, dando lugar \u00e1 Ecurie Nationale Belge ou ENB.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "383892", "revid": "61897", "url": "https://gl.wikipedia.org/wiki?curid=383892", "title": "C\u00e1mara dos Lords", "text": ""}
{"id": "383894", "revid": "23204", "url": "https://gl.wikipedia.org/wiki?curid=383894", "title": "Bernardo Cruz", "text": "Bernardo V\u00edctor Cruz Torres, m\u00e1is co\u00f1ecido como Bernardo, nado o 17 de xullo de 1993 en C\u00f3rdoba, \u00e9 un futbolista profesional espa\u00f1ol que xoga como defensa central no Alcorc\u00f3n da Segunda Divisi\u00f3n.\nTraxectoria.\nNado en C\u00f3rdoba, Bernardo Cruz formouse nas categor\u00edas inferiores do C\u00f3rdoba Club de F\u00fatbol, principal club da s\u00faa cidade natal. Debutou en categor\u00eda xuvenil no ano 2010. O 7 de setembro de 2011, sen nin sequera ter debutado antes co C\u00f3rdoba B, debuta co primeiro equipo nun partido de Copa do Rei nun partido que enfrontaba aos andaluces contra o Real Murcia, sa\u00edndo no minuto 68 de partido en substituci\u00f3n de Jaime Astrain.\nNa temporada 2012\u221213, Bernardo asina co C\u00f3rdoba B, aparecendo nalgunhas ocasi\u00f3ns co primeiro equipo. De feito, debuta o 14 de setembro de 2013 na Segunda Divisi\u00f3n ante o Numancia. Ao acabar a temporada consegue o ascenso \u00e1 Segunda Divisi\u00f3n B. Na seguinte temporada conv\u00e9rtese nun habitual do primeiro equipo, xogando at\u00e9 15 partidos, contribu\u00edndo ao ascenso dos cordobeses \u00e1 Primeira Divisi\u00f3n. Co equipo en Primeira, ao ano seguinte \u00e9 cedido ao Racing de Santander de Segunda, onde xoga 16 partidos. Tras acabar a temporada, declina seguir no C\u00f3rdoba e asina co Sevilla Atl\u00e9tico, onde se converte nun dos piares do equipo. Tras acabar a temporada 2016\u221217, o 30 de xu\u00f1o asina co Club Deportivo Lugo por d\u00faas temporadas.\nO 9 de xaneiro de 2019, f\u00edxose oficial a s\u00faa fichaxe polo Granada CF polo resto da tempada 2018-19 e d\u00faas m\u00e1is."}
{"id": "383895", "revid": "89787", "url": "https://gl.wikipedia.org/wiki?curid=383895", "title": "Metalicidade", "text": "En astronom\u00eda e cosmolox\u00eda f\u00edsica, a metalicidade ou Z \u00e9 a fracci\u00f3n da masa dunha estrela ou outro obxecto astron\u00f3mico que non \u00e9 hidr\u00f3xeno (X) ou helio (Y); por tanto, incl\u00fae tam\u00e9n elementos que non son propiamente metais.A maior\u00eda da materia f\u00edsica do Universo est\u00e1 en forma de hidr\u00f3xeno e helio, polo que os astr\u00f3nomos usan a palabra \"metais\" como un termo breve \u00fatil para referirse a \"todos os elementos excepto o hidr\u00f3xeno e helio\". Este uso \u00e9 distinto da definici\u00f3n f\u00edsica habitual de metal s\u00f3lido. A raz\u00f3n deste uso astron\u00f3mico \u00e9 que no ambiente de altas temperaturas e presi\u00f3ns dunha estrela, os \u00e1tomos non sofren reacci\u00f3ns quimicas e, de feito, non te\u00f1en propiedades qu\u00edmicas, como a de ser un metal tal como normalmente se entende. Por exemplo, as estrelas e nebulosas con abundancias relativamente altas de carbono, nitr\u00f3xeno, ox\u00edxeno e neon denom\u00ednanse \"ricas en metais\" en termos astrof\u00edsicos, a\u00ednda que estes elementos ser\u00edan considerados non metais en qu\u00edmica.\nA distinci\u00f3n entre o hidr\u00f3xeno e o helio por un lado e os metais por outro \u00e9 relevante porque se cre que o Universo primordial non conti\u00f1a virtualmente metais, os cales foron sintetizados posteriormente dentro das estrelas.\nA metalicidade das estrelas e outros obxectos astron\u00f3micos \u00e9 unha estimaci\u00f3n aproximada da s\u00faa abundancia en distintos elementos qu\u00edmicos, que cambia co tempo debido aos mecanismos da evoluci\u00f3n estelar,\ne, por tanto, proporciona unha indicaci\u00f3n da s\u00faa idade.\nEn termos cosmol\u00f3xicos, o Universo est\u00e1 evolucionando quimicamente. Segundo a teor\u00eda do Big Bang, o Universo temper\u00e1n consist\u00eda primeiramente en hidr\u00f3xeno e helio, con trazas dos elementos litio e berilio, pero non elementos m\u00e1is pesados. Por medio do proceso da evoluci\u00f3n estelar as estrelas xeraron primeiro enerx\u00eda sintetizando metais a partir de hidr\u00f3xeno e helio por reacci\u00f3ns nucleares, despois dispersaron a maior\u00eda da s\u00faa masa por medio do vento estelar ou por explosi\u00f3ns como as das supernovas, espallando os novos metais polo Universo. Crese que as xeraci\u00f3ns m\u00e1is vellas de estrelas te\u00f1en xeralmente unha menor metalicidade que as xeraci\u00f3ns m\u00e1is novas, xa que as primeiras se formaron no Universo temper\u00e1n relativamente pobre en metais.\nOs cambios observados nas abundancias qu\u00edmicas de diferentes tipos de estrelas, baseados nas peculiaridades espectrais que foron despois atribu\u00eddas \u00e1 metalicidade, levaron ao astr\u00f3nomo Walter Baade en 1944 a propo\u00f1er a existencia de d\u00faas poboaci\u00f3ns de estrelas diferenciadas.\nEstas pasaron a co\u00f1ecerse comunmente como Poboaci\u00f3n I (rica en metais) e Poboaci\u00f3n II (pobre en metais). En 1978 engadiuse unha terceira poboaci\u00f3n estelar, a Poboaci\u00f3n III (moi pobre en metais). Teorizouse que estas estrelas extremadamente pobres en metais foron as primeiras estrelas que naceron no Universo.\nMetalicidade de estrelas e planetas.\nA medida da metalicidade dunha estrela axuda a determinar se unha estrela ter\u00e1 planetas orbitando arredor e o tipo de planetas, xa que hai unha correlaci\u00f3n directa entre a metalicidade e o tipo de planetas que unha estrela pode ter. As medidas demostraron a conexi\u00f3n entre a metalicidade dunha estrela e os planetas xigantes gasosos, como X\u00fapiter e Saturno. Cantos m\u00e1is metais hai nunha estrela e no seu sistema planetario e disco protoplanetario ionizado, m\u00e1is probable \u00e9 que o sistema te\u00f1a planetas xigantes gasosos e planetas rochosos. Os modelos actuais mostran que a metalicidade xunto coa correcta temperatura do sistema planetario e a distancia \u00e1 estrela son claves para a formaci\u00f3n de planetas e planetesimais. A metalicidade tam\u00e9n afecta \u00e1 temperatura de cor dunha estrela. As estrelas pobres en metais son m\u00e1is azuis e as estrelas ricas en metais son m\u00e1is vermellas. O Sol, con 8 planetas e 5 planetesimais, util\u00edzase como referencia, cun [Fe/H] de 0,00. Outras estrelas presentan un valor positivo ou negativo. Unha estrela cun ten a mesma abundancia de ferro que o Sol. Unha estrela cun ten a d\u00e9cima parte de elementos pesados que o Sol. Con , a abundancia de elementos pesados \u00e9 10 veces a do Sol. O exame de poboaci\u00f3ns estelares mostra que as estrelas m\u00e1is vellas (formadas m\u00e1is temperanmente) te\u00f1en menos metalicidade.\nDefinici\u00f3n.\nA composici\u00f3n estelar, tal como se determina por espectroscopia, normalmene def\u00ednese simplemente polos par\u00e1metros X, Y e Z. Aqu\u00ed X \u00e9 a porcentaxe fraccional de hidr\u00f3xeno, Y \u00e9 a porcentaxe fraccional de helio, e todos os restantes elementos qu\u00edmicos son a porcentaxe fraccional Z. Ent\u00f3n, def\u00ednese simplemente como:\nNa maior\u00eda das estrelas, nebulosas e outras fontes astron\u00f3icas, o hidr\u00f3xeno e o helio son os dous elementos dominantes. A fracci\u00f3n correspondente \u00e1 masa de hidr\u00f3xeno expr\u00e9sase xeralmente como formula_2, onde formula_3 \u00e9 a masa total do sistema e formula_4 a masa fraccional do hidr\u00f3xeno que cont\u00e9n. De xeito similar, a fracci\u00f3n que sup\u00f3n a masa de helio den\u00f3tase como formula_5. O resto dos elementos en conxunto denom\u00ednanse 'metais', e a metalicidade (a fracci\u00f3n que sup\u00f3n a masa de elementos m\u00e1is pesados que o helio) pode calcularse as\u00ed:\nPara a superficie do Sol, estes par\u00e1metros te\u00f1en os seguintes valores:\nHai que salientar que debido aos efectos da evoluci\u00f3n estelar, nin a composici\u00f3n inicial nin a composici\u00f3n de toda a masa nos tempos actuais do Sol \u00e9 a mesma que a composici\u00f3n da superficie solar de hoxe en d\u00eda.\nA metalicidade de moitos obxectos astron\u00f3micos non pode medirse directamente, sen\u00f3n que se utilizan representaci\u00f3ns aproximadas para obter unha estimaci\u00f3n indirecta. Por exemplo, un observador poder\u00eda medir o contido en ox\u00edxeno dunha galaxia (por exemplo usando o brillo dunha li\u00f1a de emisi\u00f3n do ox\u00edxeno) directamente, e despois comparar\u00eda ese valor con modelos para estimar a metalicidade total.\nC\u00e1lculo.\nA metalicidade estelar global def\u00ednese a mi\u00edudo usando o contido en ferro total da estrela \"[Fe/H]\": a\u00ednda que o ferro non \u00e9 o elemento pesado m\u00e1is abundante do Universo (sen\u00f3n o ox\u00edxeno), si est\u00e1 entre os m\u00e1is f\u00e1ciles de medir con datos espectrais do espectro visible. A proporci\u00f3n da s\u00faa abundancia def\u00ednese como o\nlogaritmo da proporci\u00f3n da abundancia de ferro na estrela comparada coa do Sol e expresada as\u00ed:\nformula_7\nonde formula_8 e formula_9 son o n\u00famero de \u00e1tomos de ferro e hidr\u00f3xeno por unidade de volume, respectivamente. A unidade que se adoita usar para a metalicidade \u00e9 o \"dex\", que \u00e9 unha contracci\u00f3n de 'expo\u00f1ente decimal'. Con esta formulaci\u00f3n, as estrelas cunha maior metalicidade que o Sol te\u00f1en un valor logar\u00edtmico positivo, mentres que as que te\u00f1en menor metalicidade que o Sol te\u00f1en un valor negativo. O logaritmo \u00e9 decimal, polo que est\u00e1 baseado en potencias de 10; as estrelas cun valor de +1 te\u00f1en dez veces a metalicidade do Sol (101). Analogamente, as que te\u00f1en un valor de \u22121 te\u00f1en a d\u00e9cima parte da do Sol (10\u22121), mentres que as que te\u00f1an un valor de \u22122 te\u00f1en a cent\u00e9sima parte da do Sol (10\u22122), e as\u00ed sucesivamente. As estrelas xoves da Poboaci\u00f3n I te\u00f1en proporci\u00f3ns ferro-hidr\u00f3xeno significativamente maiores que as estelas vellas da Poboaci\u00f3n II. As estrelas primordiais da Poboaci\u00f3n III est\u00edmase que te\u00f1en unha metalicidade de menos de \u22126,0, \u00e9 dicir, menos dunha millon\u00e9sima parte da abundancia de ferro que ten o Sol.\nO mesmo tipo de notaci\u00f3n util\u00edzase para expresar diferenzas nos elementos individuais a partir da proporci\u00f3n solar. Por exemplo, a notaci\u00f3n \"[O/Fe]\" representa a diferenza no logaritmo da abundancia de ox\u00edxeno na estrela comparada coa do Sol e o logaritmo da abundancia de ferro na estrela comparada coa do Sol:\nformula_10\nformula_11\nA clave desta notaci\u00f3n \u00e9 que se unha masa de gas se dil\u00fae con hidr\u00f3xeno puro, ent\u00f3n o seu valor [Fe/H] diminuir\u00e1 (porque hai poucos \u00e1tomos de ferro por \u00e1tomo de hidr\u00f3xeno despois da diluci\u00f3n), pero para todos os outros elementos \"X\", as proporci\u00f3ns [X/Fe] permanecer\u00e1n sen cambiar. En contraste, se unha masa de gas \u00e9 contaminado con certa cantidade de ox\u00edxeno, ent\u00f3n o seu valor [Fe/H] non cambiar\u00e1, pero a s\u00faa proporci\u00f3n [O/Fe] aumentar\u00e1. En xeral, un proceso nucleosint\u00e9tico estelar dado altera as proporci\u00f3ns de s\u00f3 uns poucos elementos ou is\u00f3topos, polo que unha estrela ou mostra de gas con valores de [X/Fe] distintos de cero pode mostrar a sinatura dun determinado proceso nuclear.\nRelaci\u00f3n entre Z e [Fe/H].\nEstes dous modos de expresar o contido \"met\u00e1lico\" dunha estrela est\u00e1n relacionados pola ecuaci\u00f3n\nformula_12\nonde [M/H] \u00e9 a abundancia de metais total da estrela (\u00e9 dicir, todos os elmentos m\u00e1is pesados que o helio) definidos como unha expresi\u00f3n m\u00e1is xeral que a de [Fe/H]:\nformula_13\nA abundancia de ferro e a abundancia met\u00e1lica total as\u00famese xeralmente que est\u00e1n relacionadas por medio da constante A da seguinte maneira:\nformula_14\nonde A toma valores entre 0,9 e 1. Usando as f\u00f3rmulas presentadas arriba, a relaci\u00f3n entre Z e [Fe/H] pode finalmente escribirse como:\nformula_15"}
{"id": "383896", "revid": "98629", "url": "https://gl.wikipedia.org/wiki?curid=383896", "title": "Teor\u00eda anal\u00edtica de n\u00fameros", "text": "No \u00e1mbito das matem\u00e1ticas, a teor\u00eda anal\u00edtica de n\u00fameros \u00e9 unha rama da teor\u00eda de n\u00fameros que utiliza m\u00e9todos da an\u00e1lise matem\u00e1tica para resolver problemas sobre os n\u00fameros enteiros. A mi\u00fado dise que comezou coa introduci\u00f3n de Dirichlet das funci\u00f3ns L de Dirichlet para presentar a primeira demostraci\u00f3n do teorema de Dirichlet sobre as progresi\u00f3ns aritm\u00e9ticas. Outro fito importante neste tema \u00e9 o teorema dos n\u00fameros primos.\nA teor\u00eda anal\u00edtica de n\u00fameros p\u00f3dese dividir en d\u00faas partes principais, que se asocian m\u00e1is ao tipo de problemas que tentan resolver que a diferenzas fundamentais nas s\u00faas t\u00e9cnicas:\nOs desenvolvementos na teor\u00eda anal\u00edtica de n\u00fameros adoitan ser refinamentos de t\u00e9cnicas existentes, que reducen os termos de erro e ampl\u00edan a s\u00faa aplicabilidade. Por exemplo, o m\u00e9todo do c\u00edrculo de Hardy e Littlewood que foi desenvolvido para aplicalo a unha serie de potencias preto do c\u00edrculo unitario no plano complexo; actualmente conc\u00edbese como funci\u00f3n de sumas exponenciais finitas (dentro do c\u00edrculo unitario, pero coas series de potencias truncadas). As necesidades da aproximaci\u00f3n diofantiana de funci\u00f3ns auxiliares que non son funci\u00f3ns xeratrices \u2013 os seus coeficientes obt\u00e9\u00f1ense empregando o principio do pombal (ou de Dirichlet)\u2013 e comprende varias variables complexas.\nOs campos da aproximaci\u00f3n diofantiana e a teor\u00eda transcendente estend\u00e9ronse, ao momento que as t\u00e9cnicas se aplicaron \u00e1 conxectura de Mordell.\nO maior cambio a nivel t\u00e9cnico posterior a 1950 foi o desenvolvemento dos m\u00e9todos de cribado como ferramenta, particularmente \u00fatil en problemas multiplicativos. Estes son de natureza combinatoria, e sumamente variados. A rama extrema da teor\u00eda combinatoria foi \u00e1 s\u00faa vez moi influ\u00edda polo valor dado \u00e1 teor\u00eda anal\u00edtica de n\u00fameros para establecer cotas superiores e inferiores. Outro desenvolvemento recente \u00e9 a teor\u00eda probabil\u00edstica de n\u00fameros, que utiliza ferramentas da teor\u00eda da probabilidade para estimar a distribuci\u00f3n de funci\u00f3ns te\u00f3ricas de n\u00fameros, tales como cantos divisores primos pos\u00fae un n\u00famero.\nUn dos desenvolvementos recentes neste campo \u00e9 a demostraci\u00f3n de Green e Tao sobre a existencia de progresi\u00f3ns aritm\u00e9ticas arbitrariamente longas nos primos.\nProblemas e resultados na teor\u00eda anal\u00edtica de n\u00fameros.\nOs teoremas e resultados m\u00e1is importantes da teor\u00eda anal\u00edtica de n\u00fameros non adoitan ser resultados estruturais exactos sobre os enteiros, para os cales as ferramentas alx\u00e9bricas e xeom\u00e9tricas son m\u00e1is apropiadas. En cambio, os mesmos son sumamente bos para prover cotas aproximadas e estimadas de varias funci\u00f3ns da teor\u00eda de n\u00fameros, tal como se ilustra nos seguintes exemplos.\nTeor\u00eda multiplicativa de n\u00fameros.\nO teorema dos n\u00fameros primos \u00e9 probablemente un dos resultados m\u00e1is famosos e interesantes da teor\u00eda anal\u00edtica de n\u00fameros. Euclides demostrou que existe un n\u00famero infinito de primos, pero resulta moi dif\u00edcil atopar un m\u00e9todo eficiente para determinar se un n\u00famero \u00e9 primo ou non, especialmente no caso de n\u00fameros primos moi grandes. Un problema relacionado a\u00ednda que m\u00e1is simple \u00e9 determinar a distribuci\u00f3n asint\u00f3tica dos n\u00fameros primos; ou sexa, unha descrici\u00f3n grosa de cantos primos \u00e9 de esperar que existan menores que un certo n\u00famero. Gauss, logo de identificar unha longa lista de primos, conxecturou que o n\u00famero de primos menores ou iguais que un n\u00famero \"N\" grande \u00e9 moi pr\u00f3ximo ao valor da seguinte integral\nEn 1859 Bernhard Riemann utilizou a an\u00e1lise complexa e unha funci\u00f3n especial meromorfa actualmente co\u00f1ecida como funci\u00f3n zeta de Riemann para obter unha expresi\u00f3n anal\u00edtica para os n\u00fameros primos menores ou iguais que un n\u00famero real\u00a0\"x\". En forma notable, o termo principal da f\u00f3rmula de Riemann era exactamente a integral indicada previamente, o cal contribu\u00edu a aumentar a sospeita sobre a validez da conxectura de Gauss. Riemann descubriu que os termos de erro nesta expresi\u00f3n e, polo tanto a forma en que os primos se atopan distribu\u00eddos, est\u00e1n estreitamente relacionados cos ceros complexos da funci\u00f3n zeta. Utilizando as ideas de Riemann e obtendo informaci\u00f3n adicional sobre os ceros da funci\u00f3n zeta, Jacques Hadamard e Charles Jean da Vall\u00e9e-Poussin tiveron \u00e9xito en completar a demostraci\u00f3n da conxectura de Gauss. En particular, demostraron que se \u03c0(\"x\")\u00a0=\u00a0{\u00a0n\u00famero\u00a0de primos \u2264\u00a0\"x\"\u00a0} ent\u00f3n\nEste resultado notable \u00e9 o que actualmente se co\u00f1ece como o teorema dos n\u00fameros primos. En termos simples, o mesmo establece que dado un n\u00famero \"N\" grande, o n\u00famero de primos menores ou iguais a \"N\" \u00e9 aproximadamente \"N\"/log(\"N\").\nDunha maneira m\u00e1is xeral, p\u00f3dese formular a mesma pregunta sobre a cantidade de n\u00fameros primos en calquera progresi\u00f3n aritm\u00e9tica \"a+nq\" para calquera enteiro \"n\". Na que foi unha das primeiras aplicaci\u00f3ns das t\u00e9cnicas anal\u00edticas \u00e1 teor\u00eda de n\u00fameros, Dirichlet demostrou que toda progresi\u00f3n aritm\u00e9tica con \"a\" e \"q\" coprimos cont\u00e9n un n\u00famero infinito de primos. O teorema dos n\u00fameros primos pode xeneralizarse para este problema; se \u03c0(\"x\",\"a\",\"q\")\u00a0=\u00a0{\u00a0n\u00famero\u00a0de primos \u2264\u00a0\"x\"\u00a0tal\u00a0que\u00a0\"p\" se atopa na progresi\u00f3n\u00a0aritm\u00e9tica\u00a0\"a+nq\"}, ent\u00f3n se \"a\" e \"q\" son coprimos,\nTam\u00e9n existe unha gran cantidade de conxecturas complexas e amplas na teor\u00eda de n\u00fameros cuxas demostraci\u00f3ns parecer\u00edan ser demasiado dif\u00edciles para as t\u00e9cnicas dispo\u00f1ibles actualmente, tal como a conxectura dos primos xemelgos que se pregunta se existe un n\u00famero infinito de primos \"p\" tales que \"p\"+2 \u00e9 primo. Supondo a validez da conxectura de Elliott-Halberstam demostrouse por Daniel Goldston, J\u00e1nos Pintz e Cem E\u0131ld\u0131r\u0131m que existe un n\u00famero infinito de primos \"p\" tales que \"p\"+\"k\" \u00e9 primo para un n\u00famero par positivo \"k\" menor que\u00a016.\nTeor\u00eda aditiva de n\u00fameros.\nUn dos problemas m\u00e1is importantes na teor\u00eda aditiva de n\u00fameros \u00e9 o problema de Waring, que pregunta se \u00e9 posible, para calquera \"k\"\u00a0\u2265\u00a02, escribir calquera n\u00famero enteiro positivo como a suma dun n\u00famero limitado das potencias \"k\"-\u00e9simas,\nO caso dos cadrados, \"k\"\u00a0=\u00a02, resolveuno Lagrange en 1770, que demostrou que todo n\u00famero enteiro positivo \u00e9 a suma de como m\u00e1ximo catro cadrados. O caso xeral demostrouno Hilbert en 1909, utilizando t\u00e9cnicas alx\u00e9bricas que non brindaron cotas expl\u00edcitas. Un avance moi importante foi o uso de t\u00e9cnicas anal\u00edticas para atacar o problema que desenvolveron Hardy e Littlewood. Estas t\u00e9cnicas son o denominado m\u00e9todo do c\u00edrculo, e d\u00e1 cotas superiores expl\u00edcitas da funci\u00f3n \"G\"(\"k\"), o menor n\u00famero de potencias \"k\"-\u00e9simas necesarias, tal como a cota de Vinogradov\nProblemas diofantianos.\nOs problemas diofantianos tratan sobre as soluci\u00f3ns enteiras de ecuaci\u00f3ns polin\u00f3micas, e especialmente cantas soluci\u00f3ns \u00e9 esperable atopar dentro dun certo intervalo.\nUn dos exemplos m\u00e1is importantes \u00e9 o problema do c\u00edrculo de Gauss, que busca puntos enteiros do tipo (\"x\",\"y\") que satisf\u00e1n\nEn termos xeom\u00e9tricos, dado un c\u00edrculo centrado na orixe no plano de raio \"r\", o problema preg\u00fantase cantos puntos dunha ret\u00edcula con v\u00e9rtices que sexan n\u00fameros enteiros at\u00f3panse sobre ou dentro do c\u00edrculo. Non \u00e9 dif\u00edcil demostrar que a resposta \u00e9 formula_2, onde formula_3 cando formula_4. Novamente, a parte dif\u00edcil e o gran logro da teor\u00eda anal\u00edtica de n\u00fameros \u00e9 obter cotas superiores espec\u00edficas do termo erro\u00a0\"E\"(\"r\").\nGauss demostrou que formula_5. En xeral, un termo erro do tipo \"O\"(\"r\") \u00e9 posible co c\u00edrculo unitario (ou, m\u00e1is apropiadamente, o disco unitario pechado) substitu\u00eddo por dilaci\u00f3ns de calquera rexi\u00f3n plana limitada cunha fronteira suave da anacos. M\u00e1is a\u00ednda, se se substit\u00fae o c\u00edrculo unitario polo cadrado unitario, o termo erro do problema xeral pode ser tan grande como unha funci\u00f3n linear de\u00a0\"r\". Polo tanto unha cota do erro do tipo formula_6 para alg\u00fan formula_7 no caso do c\u00edrculo \u00e9 unha mellora considerable. Sierpi\u0144ski en 1906 foi o primeiro que chegou a este resultado, e demostrou que formula_8. En 1915, Hardy eLandau demostraron (cada un de forma independente) que \"non\" se ten formula_9. Dende ent\u00f3n o obxectivo foi demostrar que para cada formula_10 fixo existe un n\u00famero real formula_11 tal que formula_12.\nNo 2000 Huxley demostrou que formula_13, o cal \u00e9 o mellor resultado que foi publicado.\nM\u00e9todos da teor\u00eda anal\u00edtica de n\u00fameros.\nSeries de Dirichlet.\nUnha das ferramentas m\u00e1is poderosas da teor\u00eda multiplicativa de n\u00fameros son as series de Dirichlet, que son funci\u00f3ns dunha variable complexa definidas por unha serie infinita:\nDependendo do valor dos coeficientes formula_14, esta serie pode converxer en todo o dominio, en ning\u00fan punto, ou nunha porci\u00f3n do plano. En moitos casos, a\u00ednda cando a serie non converxe en ning\u00fan punto, a funci\u00f3n holomorfa que define pode ser estendida analiticamente a unha funci\u00f3n meromorfa en todo o plano complexo. A utilidade de funci\u00f3ns como esta nos problemas multiplicativos p\u00f3dese comprender a partir da seguinte identidade formal\npolo tanto, os coeficientes do produto de d\u00faas series de Dirichlet series con convoluci\u00f3ns multiplicativas dos coeficientes orixinais.\nM\u00e1is a\u00ednda, p\u00f3dense utilizar t\u00e9cnicas tales como as sumas parciais e os teoremas tauberianos para obter informaci\u00f3n sobre os coeficientes a partir de informaci\u00f3n anal\u00edtica sobre as series de Dirichlet. Polo tanto un m\u00e9todo usual para estimar unha funci\u00f3n multiplicativa \u00e9 expresala como unha serie de Dirichlet (ou un produto de series de Dirichlet m\u00e1is simples utilizando identidades de convoluci\u00f3n), examinar esta serie como unha funci\u00f3n complexa e logo converter esta informaci\u00f3n anal\u00edtica en informaci\u00f3n sobre a funci\u00f3n orixinal.\nA funci\u00f3n zeta de Riemann.\nEuler descubriu que\nRiemann analizou esta funci\u00f3n para valore\"s\" complexos de \"s\" e mostrou que esta funci\u00f3n pode ser estendida a unha funci\u00f3n meromorfa en todo o plano cun polo simple en \"s\"=1. Esta funci\u00f3n denom\u00ednase funci\u00f3n zeta de Riemann e repres\u00e9ntase como \u03b6(\"s\"). Existe abundante literatura sobre esta funci\u00f3n e a funci\u00f3n \u00e9 un caso especial das funci\u00f3ns L de Dirichlet. O libro de Edwards, \"The Riemann Zeta Function\" \u00e9 unha boa fonte para estudar a funci\u00f3n xa que Edwards analiza en detalle o escrito orixinal de Riemann e utiliza t\u00e9cnicas b\u00e1sicas de primeiro e segundo ano da universidade. Para esta lectura \u00e9 precisa unha comprensi\u00f3n b\u00e1sica da an\u00e1lise complexa e an\u00e1lise de Fourier.\nOs estudosos te\u00f3ricos da teor\u00eda dos n\u00fameros adoitan interesarse en co\u00f1eceren o erro das aproximaci\u00f3ns tales como o teorema do n\u00famero primo. Neste caso, o erro \u00e9 menor que \"x\"/log\u00a0\"x\". A f\u00f3rmula de Riemann para \u03c0(\"x\") mostra que o termo erro nesta aproximaci\u00f3n pode expresarse en funci\u00f3n dos ceros da funci\u00f3n zeta. No seu traballo datado en 1859, Riemann fixo a conxectura que todos os ceros \"non-triviais\" de \u03b6 se atopan situados sobre a recta formula_16 pero nunca presentou unha demostraci\u00f3n desta aseveraci\u00f3n. Esta famosa e perdurable conxectura co\u00f1\u00e9cese polo nome de hip\u00f3tese de Riemann e ten numerosas implicaci\u00f3ns de importancia na teor\u00eda dos n\u00fameros; en efecto, numerosos teoremas de relevancia demostr\u00e1ronse considerando o caso que a hip\u00f3tese fose verdadeira. Por exemplo, de acordo coa hip\u00f3tese de Riemann, o termo erro no teorema do n\u00famero primo \u00e9 formula_17."}
{"id": "383897", "revid": "47401", "url": "https://gl.wikipedia.org/wiki?curid=383897", "title": "Teor\u00eda anal\u00edtica dos n\u00fameros", "text": ""}
{"id": "383898", "revid": "1888", "url": "https://gl.wikipedia.org/wiki?curid=383898", "title": "Jos\u00e9 Bargueiras", "text": "Jos\u00e9 Bargueiras Barreiro, nado en Riotorto cara a 1879 e finado en Cuba, foi un industrial e xornalista galego.\nTraxectoria.\nFillo de Jos\u00e9 Bargueiras Fern\u00e1ndez. Foi segador en Castela. Emigrou a Cuba con 22 anos. Montou un taller de ferreir\u00eda na Habana. En 1912 fundou \"La Patria Gallega\", do que foi director. Foi presidente da sociedade Emigrados de Riotorto de 1917 a 1921, apoderado do Centro Gallego de La Habana e presidente desta entidade en 1926.. En 1952 presidiu a asemblea de compromisarios do Centro Galego da Habana."}
{"id": "383899", "revid": "1888", "url": "https://gl.wikipedia.org/wiki?curid=383899", "title": "Jos\u00e9 Bargueiras Barreiro", "text": ""}
{"id": "383900", "revid": "88215", "url": "https://gl.wikipedia.org/wiki?curid=383900", "title": "Ux\u00edo da Pena", "text": "Ux\u00edo da Pena Guti\u00e9rrez, nado en Lugo o 3 de agosto de 1990, \u00e9 un exfutbolista e avogado galego, que xogaba de dianteiro.\nTraxectoria.\nNaceu en Lugo o 3 de agosto de 1990, sendo fillo de Xaime da Pena, destacado avogado lucense e antigo m\u00fasico de grupos como Brath ou Semen Up.\nDeu os seus primeiros pasos futbol\u00edsticos aos cinco anos na SG Comercial e nos Franciscanos de f\u00fatbol sala, proclam\u00e1ndose campi\u00f3n de Espa\u00f1a coa selecci\u00f3n galega aos 10 anos. Tras pasar polo Ural e polas categor\u00edas inferiores do CD Lugo, marchou a vivir \u00e1 Coru\u00f1a para estudar Dereito, mesma profesi\u00f3n que elixiron seu pai e seu irm\u00e1n Xaime. Mentres estudaba xogou en varios equipos (Eir\u00eds SD, CD Castro, Galicia de Mugardos e Eume) ata que en 2013 fichou polo Atl\u00e9tico Arteixo, co que marcou 32 goles en 28 partidos e logrou o ascenso a Preferente. \nXogou os tres seguintes anos no Cerceda, en Terceira Divisi\u00f3n, acadando nas tres tempadas a fase de ascenso a Segunda B. No primeiro ano marcou 17 goles mentres que no segundo caeu lesionado na primeira xornada, co ligamento cruzado do xeonllo roto, polo que se perdeu o resto da tempada, recuper\u00e1ndose s\u00f3 para xogar a fase de ascenso. Na s\u00faa terceira tempada en Cerceda acabou como m\u00e1ximo goleador da categor\u00eda, con 27 goles. O 1 de xullo de 2017 foi fichado polo Deportivo da Coru\u00f1a para o seu equipo filial, logo do ascenso deste \u00e1 Segunda Divisi\u00f3n B. Anotou 9 goles na fase regular da s\u00faa primeira tempada no Fabril, rematando o equipo segundo clasificado. Na fase de ascenso a Segunda, marcou un gol na ida e outro na volta na eliminatoria fronte ao Extremadura, pero o equipo caeu eliminado polo valor dobre dos goles en campo contrario. Na s\u00faa segunda tempada no filial deportivista anotou 5 goles e o club perdeu a categor\u00eda tras rematar \u00faltimo.\nNo ver\u00e1n de 2019 fichou polo Salamanca CF UDS, da Segunda B. No oitavo partido de liga contra o Guijuelo, marcou o primeiro gol do seu equipo e poucos minutos despois caeu lesionado ao sufrir unha nova rotura do ligamento cruzado, lesi\u00f3n que o mantivo afastado do campo durante todo o resto da campa\u00f1a. Na tempada 2020/21 disputou 23 partidos, case todos como suplente, e ao remate da competici\u00f3n deixou o club, descontento coa directiva.\nEn xullo de 2021 anunciouse a s\u00faa fichaxe polo Berganti\u00f1os, que vi\u00f1a de ascender \u00e1 nova Segunda Divisi\u00f3n RFEF. Co equipo de Jos\u00e9 Luis Lemos disputou 19 encontros, 9 deles como titular, e marcou un gol na primeira rolda da Copa do Rei, na vitoria por 2-0 contra o Tudelano, de Primeira RFEF. Con todo, no club de Carballo non contou cos minutos de xogo que esperaba e no mercado invernal chegou a un acordo coa entidade para sa\u00edr do equipo e fichar polo Arenteiro, da mesma categor\u00eda.\nDebutou co equipo verde nun partido contra o Langreo no Nuevo Ganz\u00e1bal, contribu\u00edndo a que o seu equipo lograse un valioso punto ao darlle a asistencia ao senegal\u00e9s Sylla no gol do empate. Con todo, s\u00f3 puido disputar cinco partidos co equipo dirixido por Fran Justo, pois menos dun mes despois da s\u00faa chegada volveu sufrir unha lesi\u00f3n de xeonllo, nun encontro ante o Pontevedra no Espi\u00f1edo. Tras un terceiro paso polo quir\u00f3fano e despois de preto dun ano de recuperaci\u00f3n, per\u00edodo no que faleceu seu pai, anunciou que deixar\u00eda o f\u00fatbol ao conclu\u00edr o hist\u00f3rico partido do seu equipo diante do Atl\u00e9tico de Madrid na Copa do Rei, encontro que viu dende o banco. "}
{"id": "383901", "revid": "27155", "url": "https://gl.wikipedia.org/wiki?curid=383901", "title": "Metalicidade (astronom\u00eda)", "text": ""}
{"id": "383902", "revid": "27155", "url": "https://gl.wikipedia.org/wiki?curid=383902", "title": "Evoluci\u00f3n das estrelas", "text": ""}
{"id": "383903", "revid": "85894", "url": "https://gl.wikipedia.org/wiki?curid=383903", "title": "Baldomero T\u00e1boas", "text": "Baldomero T\u00e1boas Mart\u00ednez, nado en Redondela e finado en Vigo a principios de marzo de 1974, foi un avogado, xornalista e pol\u00edtico galego.\nTraxectoria.\nEmigrado a Uruguai, instalouse en Paysand\u00fa. Retornado a Galicia, foi redactor de \"La Opini\u00f3n\". Foi secretario dos concellos de Nogueira de Ramu\u00edn (1915), Amoeiro, e dende 1925 do concello de Ponteareas. Na Segunda Rep\u00fablica foi presidente de Uni\u00f3n Republicana de Ponteareas. Logo do golpe de Estado do 18 de xullo de 1936 sufriu depuraci\u00f3n e expediente de responsabilidades pol\u00edticas. Despois foi secretario do concello de Lavadores e secretario adxunto do concello de Vigo, onde se xubilou en 1957."}
{"id": "383904", "revid": "1888", "url": "https://gl.wikipedia.org/wiki?curid=383904", "title": "Baldomero T\u00e1boas Mart\u00ednez", "text": ""}
{"id": "383906", "revid": "23204", "url": "https://gl.wikipedia.org/wiki?curid=383906", "title": "Haloalcano", "text": "Un haloalcano, tam\u00e9n co\u00f1ecido como haloxenuro de alquilo, haloxenoalcano ou haluro de alquilo, \u00e9 un composto qu\u00edmico derivado dun alcano por substituci\u00f3n dun ou m\u00e1is \u00e1tomos de hidr\u00f3xeno por \u00e1tomos de hal\u00f3xeno. A substituci\u00f3n por fl\u00faor, cloro, bromo e iodo conduce \u00e1 formaci\u00f3n de \"fluoroalcanos\", \"cloroalcanos\", \"bromoalcanos\" e \"iodoalcanos\", respectivamente. Os compostos mixtos tam\u00e9n son posibles. Os exemplos m\u00e1is co\u00f1ecidos son os clorofluorocarbonos (CFC) que son os principais responsables da depleci\u00f3n da capa de ozono. Os haloalcanos util\u00edzanse na fabricaci\u00f3n de dispositivos semicondutores, como refrixerantes, axentes escumantes, disolventes, propelentes en sprays, axentes extintores e reactivos qu\u00edmicos.\nFreon \u00e9 o nome comercial dun grupo cl\u00e1sico de clorofluorocarbonos usados principalmente como refrixerantes. A palabra Freon \u00e9 unha marca rexistrada pertencente a DuPont.\nOs haloalcanos co\u00f1\u00e9cense desde hai s\u00e9culos. O cloroetano xa se produc\u00eda sinteticamente no s\u00e9culo XV. A s\u00edntese sistem\u00e1tica destes compostos desenvolvida no s\u00e9culo XIX foi en paralelo co desenvolvemento da qu\u00edmica org\u00e1nica e a comprensi\u00f3n da estrutura dos alcanos. Desenvolv\u00e9ronse m\u00e9todos para a formaci\u00f3n selectiva de enlaces carbono-hal\u00f3xeno. M\u00e9todos especialmente vers\u00e1tiles son a adici\u00f3n de hal\u00f3xenos a alquenos, a hidrohaloxenaci\u00f3n de alquenos, e a conversi\u00f3n de alcohois en haluros de alquilo. Estes m\u00e9todos son tan fiables e f\u00e1ciles de aplicar que os haloalcanos eran f\u00e1ciles e baratos de obter e \u00fatiles na industria qu\u00edmica porque os haluros pod\u00edan despois ser substitu\u00eddos por outros grupos funcionais. Non obstante, viuse que moitos eran prexudiciais para o medio ambiente e foron sendo prohibidos. Os haloalcanos que conte\u00f1en cloro, bromo e iodo afectan \u00e1 capa de ozono, contribu\u00edndo \u00e1 s\u00faa deterioraci\u00f3n. Os haloalcanos fluorados vol\u00e1tiles non afectan ao ozono, pero en teor\u00eda poden ter actividade como gases de efecto invernadoiro.\nA\u00ednda que a maior\u00eda dos haloalcanos son creados polo o home, tam\u00e9n hai haloalcanos naturais, principalmente orixinados pola s\u00edntese encim\u00e1tica de certas bacterias, fungos e especialmente macroalgas. Identific\u00e1ronse m\u00e1is de 1\u00a0600 compostos haloxenados org\u00e1nicos, e os haloalcanos m\u00e1is com\u00fans son os bromoalcanos. Os compostos org\u00e1nicos bromados en biolox\u00eda van desde os bromuros de metilo producidos bioloxicamente aos compostos arom\u00e1ticos e insaturados non alcanos (indois, terpenos, acetoxeninas e fenois). Os alcanos haloxenados en plantas terrestres son m\u00e1is raros, pero tam\u00e9n os hai, como por exemplo o fluoroacetato producido como toxina por polo menos 40 especies de plantas. Co\u00f1\u00e9cense tam\u00e9n encimas deshaloxenases espec\u00edficos de bacterias que retiran os hal\u00f3xenos dos haloalcanos.\nExisten catro tipos de haloalcanos. Nos haloalcanos primarios, o carbono que leva o \u00e1tomo de hal\u00f3xeno est\u00e1 unido a un s\u00f3 grupo alquilo. Nos haloalcanos secundarios o carbono co \u00e1tomo de hal\u00f3xeno est\u00e1 unido a dous grupos alquilo. Nun haloalcano terciario o carbono unido ao hal\u00f3xeno tam\u00e9n o est\u00e1 a tres grupos alquilo. Tam\u00e9n temos outro pequeno grupo de haloalcanos no que o \u00e1tomo de hal\u00f3xeno est\u00e1 unido a un grupo metilo (halometanos).\nCompostos con cloro e fl\u00faor (CFC, HCFC, HFC).\nSon os haloalcanos principais. Os \"clorofluorocarbonos\" (CFC) son haloalcanos que conte\u00f1en tanto cloro coma fl\u00faor. Foron amplamente usados anteriormente na industria, por exemplo como refrixerantes, propelentes e disolventes limpadores. O seu uso foi en xeral prohibido polo Protocolo de Montreal, debido aos seus efectos sobre a capa de ozono. Tam\u00e9n contrib\u00faen ao quecemento global.\nOs \"hidroclorofluorocarbonos\" (HCFC) son unha clase de haloalcanos nos que non todos os hidr\u00f3xenos foron substitu\u00eddos por cloro ou fl\u00faor. Son usados fundamentalmente como substitutos dos clorofluorocarbonos (CFC), xa que os seus efectos sobre a diminuci\u00f3n do ozono son s\u00f3 de aproximadamente o 10% dos que te\u00f1en os CFC.\nCando o substitu\u00ednte dalg\u00fans hidr\u00f3xenos \u00e9 soamente o fl\u00faor ent\u00f3n denom\u00ednanse hidrofluorocarbonos (HFCs). A\u00ednda que alg\u00fans te\u00f1en un alto potencial para favorecer o quecemento global, non te\u00f1en efectos co\u00f1ecidos sobre a capa de ozono, xa que non conte\u00f1en cloro ou bromo.\nPol\u00edmeros haloxenados.\nPoden utilizarse alquenos fluorados ou clorados para a polimerizaci\u00f3n, dando lugar a pol\u00edmeros haloxenados con notables propiedades de resistencia qu\u00edmica. Exemplos importantes son o policloroeteno (Policloruro de vinilo, PVC), politetrafluoretileno (PTFE, Teflon), pero existen moitos m\u00e1is pol\u00edmeros haloxenados; os seus mon\u00f3meros son haloalquenos (m\u00e1is comunmente chamados haluros de vinilo).\nHistoria.\nDesenvolvemento inicial.\nO tetracloruro de carbono utilizouse en extintores e granadas extintoras de vidro desde finais do s\u00e9culo XIX ata aproximadamente o fin da Segunda guerra mundial. A experimentaci\u00f3n con cloroalcanos para a extinci\u00f3n do lume en aviaci\u00f3n militar empezou polo menos xa na d\u00e9cada de 1920.\nO enxe\u00f1eiro americano Thomas Midgley desenvolveu os clorofluorocarbonos (CFC) en 1928 como unha alternativa ao amon\u00edaco (NH3), clorometano (CH3Cl) e di\u00f3xido de xofre (SO2), que son t\u00f3xicos, mais eran de uso com\u00fan naquel momento como refrixerantes. O novo composto desenvolvido ti\u00f1a que ter un punto de ebulici\u00f3n baixo, non ser t\u00f3xico e en xeral inerte. Nunha demostraci\u00f3n para a American Chemical Society, Midgley demostrou todas estas propiedades inspirando o gas e expir\u00e1ndoo para soprar unha candea.\nMidgley desenvolveu especificamente o CCl2F2. Por\u00e9n, unha das caracter\u00edsticas interesantes \u00e9 que existe unha familia enteira destes compostos, cada un co seu punto de ebulici\u00f3n \u00fanico, e podendo adecuarse a diferentes aplicaci\u00f3ns. Ademais da s\u00faa aplicaci\u00f3n orixinal como refrixerantes, os clorofluoroalcanos foron utilizados como propelentes en sprays, disolventes limpadores para placas electr\u00f3nicas e axentes escumantes para producir pl\u00e1sticos expandidos, (tales como o poliestireno expandido utilizado, entre outras aplicaci\u00f3ns, en materiais de envasado).\nDesenvolvemento de alternativas.\nDurante a Segunda guerra mundial, varios dos primeiros cloroalcanos eran de uso est\u00e1ndar nos avi\u00f3ns militares de varios pa\u00edses contendentes, pero estes primeiros hal\u00f3ns, (nome co que se co\u00f1ecen os axentes extintores haloxenados), ti\u00f1an unha toxicidade excesiva. Por\u00e9n, despois da guerra tam\u00e9n se fixeron pouco a pouco m\u00e1is habituais na aviaci\u00f3n civil.\nNa d\u00e9cada de 1960, os fluoroalcanos e bromofluoroalcanos pasaron a estar dispo\u00f1ibles e foron rapidamente considerados uns dos materiais m\u00e1is efectivos descubertos para loitar contra o lume. As primeiras investigaci\u00f3ns con hal\u00f3n 1301 foron levadas a cabo por encargo do ex\u00e9rcito estadounidense, mentres que o hal\u00f3n 1211 foi desenvolvido inicialmente no Reino Unido principalmente. A finais da d\u00e9cada de 1960 eran est\u00e1ndar en moitas aplicaci\u00f3ns nas que a auga e os extintores de po seco supo\u00f1\u00edan unha risco que pod\u00eda danar o ben que se pretend\u00eda protexer do lume, como salas de computadoras, centros de telecomunicaci\u00f3ns, laboratorios, museos e colecci\u00f3ns de arte. Ao principio en barcos de guerra, na d\u00e9cada de 1970, os bromofluoroalcanos, tam\u00e9n chegaron progresivamente a ser considerados bos para un r\u00e1pido control de lumes graves en espazos pechados cun risco m\u00ednimo para o persoal.\nOs traballos para procurar alternativas para os clorofluorocarbonos como refrixerantes empezaron a finais da d\u00e9cada de 1970, despois de que se publicaron os primeiros avisos de que causaban danos ao ozono estratosf\u00e9rico na revista Nature en 1974 feitos por Molina e Rowland, (que compartiron o Premio Nobel de Qu\u00edmica en 1995). Engadindo hidr\u00f3xeno e creando hidrofluorocarbonos (HCFC), os qu\u00edmicos fixeron que estes compostos fosen menos estables na atmosfera inferior, o que facilitaba que se descompuxesen antes de alcanzar a capa de ozono. Alternativas posteriores prescinden do cloro, creando hidrofluorocarbonos (HFC) con tempos de vida a\u00ednda m\u00e1is curtos na atmosfera inferior.\nNos inicios da d\u00e9cada de 1980, os bromofluoroalcanos eran de uso com\u00fan en aeronaves, barcos e veh\u00edculos grandes, ademais de en instalaci\u00f3ns inform\u00e1ticas e museos. Por\u00e9n, empez\u00e1base a sentir preocupaci\u00f3n polo impacto dos cloroalcanos e bromoalcanos sobre a capa de ozono. A Convenci\u00f3n de Viena sobre a Protecci\u00f3n da Capa de Ozono de 1985 non cubr\u00eda os bromofluoroalcanos, xa que se pensaba naquel momento que a descarga de emerxencia dos sistemas de extinci\u00f3n era demasiado pequena en volume para producir un impacto significativo como para ter que restrinxir o seu uso, e porque ademais eran importantes para a seguridade das persoas. Por\u00e9n, no momento da sinatura do Protocolo de Montreal, xa se decataran de que as descargas accidentais ou deliberadas durante as comprobaci\u00f3ns dos sistemas e o mantemento supo\u00f1\u00edan volumes substancialmente maiores que as descargas de emerxencia en sinistros, e por conseguinte os hal\u00f3ns foron inclu\u00eddos no tratado, a\u00ednda que con excepci\u00f3ns.\nRetirada paulatina.\nOs \u00fanicos usos pemitidos para os clorofluroalcanos son medicinais.\nO uso de certos cloroalcanos como disolventes para aplicaci\u00f3ns a grande escala, tales como limpeza en seco, est\u00e1 sendo abandonado paulatinamente debido, por exemplo, \u00e1 directiva de Compostos Org\u00e1nicos Vol\u00e1tiles (COV) da UE.\nFinalmente, os bromofluoroalcanos (hal\u00f3ns), foron retirados de forma xeral en moitos pa\u00edses europeos antes do 2004, base\u00e1ndose no Protocolo de Montreal e as directrices da UE. Foron permitidos desde ent\u00f3n unicamente en aplicaci\u00f3ns cr\u00edticas como aviaci\u00f3n ou militares. A produci\u00f3n de novos stocks cesou na maior\u00eda dos pa\u00edses, probablemente en todos, a partir de 1994. Por\u00e9n, moitos pa\u00edses a\u00ednda requiren que as s\u00faas aeronaves se equipen con sistemas para extinci\u00f3n de incendios baseados en hal\u00f3ns, porque non se descubriu a\u00ednda unha alternativa completamente satisfactoria e segura para esta aplicaci\u00f3n. Existen ademais outros poucos usos moi especializados. Isto levou \u00e1 creaci\u00f3n de programas de reciclaxe de hal\u00f3ns por medio de \"bancos de hal\u00f3ns\", que tratan de asegurar unha xesti\u00f3n responsable dos hal\u00f3ns e o aforro nos stocks que quedan.\nNomenclatura.\nNomenclatura da IUPAC.\nA denominaci\u00f3n oficial dos haloalcanos deber\u00eda seguir a nomenclatura da IUPAC, na cal o m\u00e1is com\u00fan \u00e9 nomear o hal\u00f3xeno como un prefixo do alcano, (nomenclatura substitutiva). Por exemplo, o etano con bromo ser\u00eda bromoetano, o metano con catro grupos cloro ser\u00eda tetraclorometano. Tam\u00e9n se acepta nomear o composto como un \"haluro de alquilo\", (nomenclatura funci\u00f3n-radical). Por\u00e9n, moitos destes compostos xa te\u00f1en un nome trivial establecido, que \u00e9 aceptado pola nomenclatura da IUPAC. Por exemplo, o cloroformo (triclorometano).\nNomenclatura alternativa de refrixerantes.\nO sistema de denominaci\u00f3n de refrixerantes \u00fasase principalmente con alcanos de cadea curta clorados ou fluorados utilizados en refrixeraci\u00f3n. A denominaci\u00f3n internacional est\u00e1 baseada na dos Estados Unidos. Nos Estados Unidos o est\u00e1ndar est\u00e1 especificado na normativa ANSI/ASHRAE Standard 34, con suplementos anuais adicionais. Este sistema, desenvolvido hai d\u00e9cadas, converteuse nun sistema de nomenclatura internacional.\nOs prefixos ANSI/ASHRAE espec\u00edficos eran antes FC (fluororocarbono) ou R (refrixerante), pero hoxe en d\u00eda a maior\u00eda te\u00f1en prefixos baseados nunha clasificaci\u00f3n m\u00e1is concreta:\netc.\nO sistema de nomenclatura consiste en \"prefixo-01234a\", onde:\nDescodificaci\u00f3n do nome.\nP\u00f3dese facer deduc\u00edndoo das regras anteriormente expostas, ou ben sum\u00e1ndolle 90 ao n\u00famero que segue ao prefixo, obt\u00e9ndose unha cifra que se corresponde coa composici\u00f3n C:H:F. En compostos saturados o n\u00famero de substitu\u00edntes \u00e9 igual a (2C + 2). No caso que a suma de \u00e1tomos de H e F sexa inferior ao n\u00famero de substitu\u00edntes, ent\u00f3n o resto de \u00e1tomos para chegar \u00e1 saturaci\u00f3n corresponder\u00e1n a \u00e1tomos de Cl, Br e/ou I. Por exemplo:\n ASHRAE +90 Composici\u00f3n emp\u00edrica F\u00f3rmula\n C H F (+Cl) (+Br)\n CFC-11 101 1 0 1 3 - CCl3F\n HCFC-21 111 1 1 1 2 - CHCl2F\n HBFC-22B1 112 1 1 2 - 1 CHBrF2\n HFC-32 122 1 2 2 - - CH2F2\nNomenclatura alternativa de hal\u00f3ns.\nIgual que o anterior tam\u00e9n se converteu nun sistema de nomenclatura utilizado internacionalmente. Foi ideado polo corpo de enxe\u00f1eiros do ex\u00e9rcito estadounidense. Os hal\u00f3ns son hidrocarburos haloxenados destinados ao uso como axentes extintores.\nNesta nomenclatura ao termo \"Hal\u00f3n\" s\u00e9guelle un n\u00famero de 3, 4 ou 5 cifras onde o primeiro d\u00edxito corresponde ao n\u00famero de \u00e1tomos de carbono, o segundo ao n\u00famero de \u00e1tomos de fl\u00faor, o terceiro ao n\u00famero de \u00e1tomos de cloro, o cuarto ao n\u00famero de \u00e1tomos de bromo e o quinto corresponde ao n\u00famero de \u00e1tomos de iodo. Os ceros finais non se expresan. Por exemplo o Hal\u00f3n 1301 corresponde ao composto de f\u00f3rmula CBrF3, (bromotrifluorometano).\nS\u00edntese.\nOs haluros de alquilo poden sintetizarse a partir de alcanos, alquenos ou alcohois, principalmente.\nA partir de alcanos.\nOs alcanos reaccionan con hal\u00f3xenos (habitualmente cloro e bromo, xa que co fl\u00faor poden reaccionar violentamente e o iodo non reacciona) mediante unha haloxenaci\u00f3n radicalaria. Nesta reacci\u00f3n elim\u00ednase un \u00e1tomo de hidr\u00f3xeno do alcano, e seguidamente \u00e9 substitu\u00eddo por un \u00e1tomo de hal\u00f3xeno por unha reacci\u00f3n coa mol\u00e9cula diat\u00f3mica do hal\u00f3xeno. Isto \u00e9:\nAs etapas 2 e 3 seguen repet\u00edndose, e cada unha subministra o intermediario reactivo necesario para a outra etapa. Isto co\u00f1\u00e9cese como reacci\u00f3n en cadea radicalaria. A reacci\u00f3n contin\u00faa ata que os radicais son consumidos nunha das tres etapas de terminaci\u00f3n:\nNa primeira o produto \u00e9 o mesmo que o da etapa 3, o haloalcano desexado, pero por medio da destruci\u00f3n de dous radicais. A segunda \u00e9 a reacci\u00f3n inversa \u00e1 etapa 1. A terceira explica a pequena contaminaci\u00f3n nesta reacci\u00f3n con alcanos m\u00e1is grandes e os seus conseguintes haloalcanos.\nA partir de alquenos.\nUn alqueno reacciona cun haluro de hidr\u00f3xeno (HX) como o cloruro de hidr\u00f3xeno (HCl) ou o bromuro de hidr\u00f3xeno (HBr) para formar un haloalcano. O dobre enlace do alqueno \u00e9 substitu\u00eddo por dous novos enlaces, un co hal\u00f3xeno e o outro co \u00e1tomo de hidr\u00f3xeno do hidr\u00e1cido do hal\u00f3xeno. A regra de Markovnikov establece que nesta reacci\u00f3n o m\u00e1is probable \u00e9 que o hal\u00f3xeno quede unido ao carbono m\u00e1is substitu\u00eddo. Por exemplo:\nOs alquenos tam\u00e9n reaccionan con hal\u00f3xenos (X2) para formar haloalcanos con dous \u00e1tomos de hal\u00f3xeno veci\u00f1ais. Isto \u00e1s veces co\u00f1\u00e9cese como \"decoloraci\u00f3n\" do hal\u00f3xeno, xa que o reactivo X2 \u00e9 coloreado e o produto \u00e9 habitualmente incoloro. Por exemplo:\nOutra opci\u00f3n \u00e9 haloxenar a posici\u00f3n al\u00edlica dun alqueno, con \"NBS (N-bromosuccinimida)\", que act\u00faa como fonte de bromo molecular (Br2) a baixa concentraci\u00f3n ao reaccionar con bromuro de hidr\u00f3xeno (HBr) presente a nivel de trazas, usando tetraclorometano como disolvente en presenza dun iniciador de radicais libres (como per\u00f3xidos ou luz). O prop\u00f3sito da NBS \u00e9 deter a reacci\u00f3n no produto desexado; en caso contrario a bromaci\u00f3n continuar\u00eda. Como produto secundario obtense succinimida.\nA partir de alcohois.\nOs alcohois terciarios reaccionan con \u00e1cido clorh\u00eddrico directamente para producir o cloroalcano terciario, pero se se usa un alcohol primario ou secundario c\u00f3mpre a presenza dun \u00e1cido de Lewis, un \"activador\", como o cloruro de zinc. Como alternativa, a conversi\u00f3n pode levarse a cabo directamente usando cloruro de tionilo (SOCl2). Un alcohol pode tam\u00e9n ser convertido en bromoalcano usando \u00e1cido bromh\u00eddrico ou tribromuro de f\u00f3sforo (PBr3), ou en iodoalcano usando f\u00f3sforo vermello e iodo para xerar \"in situ\" o triioduro de f\u00f3sforo. Dous exemplos:\nUnha alternativa ao uso de cloruro de tionilo, \u00e9 usar cloruro de oxalilo, co que se obt\u00e9n o cloroalcano correspondente.\nUtilizando o m\u00e9todo de Rydons, un alcohol quentado cun hal\u00f3xeno en presenza de trifenil fosfato produce haloalcanos.\nA partir de \u00e1cidos carbox\u00edlicos.\nHai dous m\u00e9todos para a s\u00edntese de haloalcanos a partir de \u00e1cidos carbox\u00edlicos son a reacci\u00f3n de Hunsdiecker e a reacci\u00f3n de Kochi.\nBios\u00ednteses.\nMoitos cloro- e bromolcanos f\u00f3rmanse na natureza. As principais v\u00edas implican os encimas cloroperoxidase e bromoperoxidase.\nReacci\u00f3ns dos haloalcanos.\nOs haloalcanos son reactivos fronte a nucle\u00f3filos. O enlace entre o carbono e o hal\u00f3xeno est\u00e1 polarizado, o hal\u00f3xeno \u00e9 m\u00e1is electronegativo que o carbono ao cal est\u00e1 unido. Isto sup\u00f3n un carbono electrodeficiente (electr\u00f3filo) que, inevitablemente, atrae nucle\u00f3filos.\nReacci\u00f3ns de substituci\u00f3n.\nAs reacci\u00f3ns de substituci\u00f3n implican substitu\u00edr o hal\u00f3xeno por outro grupo.\nA hidr\u00f3lise, unha reacci\u00f3n na que a auga rompe un enlace, \u00e9 un bo exemplo da natureza electr\u00f3fila dos haloalcanos. O enlace polarizado atrae i\u00f3ns hidr\u00f3xido, OH-, (o NaOH(aq) \u00e9 unha fonte com\u00fan deste i\u00f3n). O OH- \u00e9 un nucle\u00f3filo cunha carga negativa, e xa que ten un exceso de electr\u00f3ns, pode cedelos ao carbono electr\u00f3filo, o que ten como resultado a formaci\u00f3n dun enlace covalente entre os dous. As\u00ed C-X rompe heteroliticamente dando lugar a un i\u00f3n haluro, X-. Como o OH est\u00e1 agora unido ao grupo alquilo creouse un alcohol. (A hidr\u00f3lise, por exemplo, do bromoetano leva \u00e1 formaci\u00f3n de etanol).\nHai que salientar que dentro do grupo dos hal\u00f3xenos, o enlace C-X debil\u00edtase ao aumentar o tama\u00f1o do hal\u00f3xeno, (e diminu\u00edr a forza como base do correspondente i\u00f3n haluro), e isto afecta \u00e1 velocidade da reacci\u00f3n. Por tanto, o enlace C-I dun iodoalcano xeralmente reacciona m\u00e1is r\u00e1pido que o C-F dun fluoroalcano.\nAdemais da hidr\u00f3lise, alg\u00fans outros exemplos de substituci\u00f3n nucle\u00f3fila son:\nReacci\u00f3ns de eliminaci\u00f3n.\nEn vez de xerar unha mol\u00e9cula na que o hal\u00f3xeno \u00e9 substitu\u00eddo por algo diferente, p\u00f3dense eliminar completamente tanto o hal\u00f3xeno coma un hidr\u00f3xeno veci\u00f1al para formar un alqueno. Por exemplo, con bromoetano e NaOH, o hidr\u00f3xido pode atacar a un \u00e1tomo de hidr\u00f3xeno do carbono non substitu\u00eddo, eliminando un prot\u00f3n (H+) e o bromuro do bromoetano. Isto d\u00e1 C2H4 (etileno), H2O e NaBr.\nAplicaci\u00f3ns.\nPropelentes.\nUn dos usos importantes dos CFC \u00e9 o de propelentes en inhaladores para medicamentos utilizados no tratamento da asma. A conversi\u00f3n destes dispositivos e tratamentos desde o uso dos CFC ao doutros halocarbonos que non te\u00f1an o mesmo efecto sobre a capa de ozono est\u00e1 en marcha. A capacidade dos hidrofluorocarbonos como propelentes para solubilizar medicamentos e excipientes \u00e9 diferente da dos CFC e, polo tanto, requirir\u00e1n un considerable esforzo para reformulalos.\nRefrixerantes.\nUn refrixerante \u00e9 un composto usado nun ciclo t\u00e9rmico que sofre un cambio de fase de gas a l\u00edquido e ao rev\u00e9s. Os dous usos principais dos refrixerantes son en frigor\u00edficos, conxeladores e aires acondicionados. Os CFC apareceron na d\u00e9cada de 1930 e, dadas as s\u00faas caracter\u00edsticas de seguirdade, baixa toxicidade, estabilidade, f\u00e1cil uso e baixo prezos, substitu\u00edron aos perigosos amon\u00edaco, cloruro de metilo ou SO2, que se utilizaran ata aquel momento como refrixerantes. Por\u00e9n, as evidencias da s\u00faa acci\u00f3n prexudicial sobre a capa de ozono fixeron que o uso dos CFC como refrixerantes en novas instalaci\u00f3ns estea prohibido desde mediados da d\u00e9cada de 1990. O uso dos HCFC en equipos novos tam\u00e9n est\u00e1 prohibido, a\u00ednda que poden usarse a\u00ednda por un tempo limitado en recargas. Unha alternativa \u00e9 o uso de HFCs.\nEscumas.\nUn axente escumante (ou expandente ou de expansi\u00f3n) \u00e9 un material que producir\u00e1 gas baixo certas condici\u00f3ns, (normalmente temperaturas altas), e pode usarse para formar escuma, aumentando o volume. \u00c9 o caso de compostos vol\u00e1tiles que ao quentarse producen gas. No pasado usouse amplamente o CFC-11, que posteriormente foi substitu\u00eddo principalmente polo HCFC-141b. Na actualidade t\u00e9ndese ao uso de HFCs e hidrocarburos as\u00ed como tecnolox\u00edas baseadas en CO2, auga ou aire.\nExtinci\u00f3n de incendios.\nA altas temperaturas os hal\u00f3ns descomp\u00f3\u00f1ense liberando \u00e1tomos de hal\u00f3xeno que se combinan eficazmente con radicais libres que se xeran durante a combusti\u00f3n, desactivando a reacci\u00f3n de propagaci\u00f3n da chama incluso se queda o combustible adecuado, ox\u00edxeno e calor. A reacci\u00f3n qu\u00edmica nunha chama segue unha reacci\u00f3n en cadea radicalaria. Mediante a captura dos radicais que propagan a reacci\u00f3n os hal\u00f3ns poden \"envelenar\" o lume, con concentraci\u00f3ns menores que as requiridas polos sistemas de extinci\u00f3n que usan os m\u00e9todos m\u00e1is tradicionais de arrefriamento, sufocaci\u00f3n ou diluci\u00f3n do combustible. Ademais, dada a s\u00faa limitada toxicidade e non danar os bens a protexer, tiveron unha ampla difusi\u00f3n. Debido a seren prexudiciais para a capa de ozono, o seu uso na actualidade lim\u00edtase a aplicaci\u00f3ns cr\u00edticas, (centrais nucleares, aviaci\u00f3n e militares).\nDisolventes.\nNo pasado o uso do metilcloroformo (1,1,1-tricloroetano) na limpeza de metais e do CFC-113 na limpeza de compo\u00f1entes electr\u00f3nicos estaba moi estendido. Debido aos seus efectos nocivos sobre a capa de ozono o seu uso est\u00e1 prohibido desde mediados da d\u00e9cada de 1990. Dado que tam\u00e9n o seu uso debe ser abandonado progresivamente, como substitutos provisionais us\u00e1ronse os HCFC-141b e HCFC-225 ca/cb. Outro disolvente, usado como desengraxante na industria, tam\u00e9n xa prohibido, \u00e9 o tetracloruro de carbono. Entre as alternativas que apareceron a estes disolventes enc\u00f3ntranse o uso de HFCs, hidrofluoro\u00e9teres (HFEs), disolventes clorados (por exemplo, tricloroetileno), hidrocarburos e disolventes oxixenados (por exemplo, metanol). Tam\u00e9n sistemas de limpeza que usan auga ou o uso de tecnolox\u00edas que non precisan limpeza.\nControl de pragas.\nO bromuro de metilo (CH3Br) tense usado para a fumigaci\u00f3n de solos e o control de pragas agr\u00edcolas. Na Uni\u00f3n Europea a s\u00faa utilizaci\u00f3n est\u00e1 limitada e controlada a usos cr\u00edticos."}
{"id": "383911", "revid": "23204", "url": "https://gl.wikipedia.org/wiki?curid=383911", "title": "Vasili Eroshenko", "text": "Vasili Iakovlevitx Eroshenko (en ruso \u0412\u0430\u0441\u0438\u043b\u0438\u0439 \u042f\u043a\u043e\u0432\u043b\u0435\u0432\u0438\u0447 \u0415\u0440\u043e\u0448\u0435\u043d\u043a\u043e, en ucra\u00edno \u0412\u0430\u0441\u0438\u043b\u044c \u042f\u043a\u043e\u0432\u0438\u0447 \u0404\u0440\u043e\u0448\u0435\u043d\u043a\u043e), nado en Obukhiv o 12 de xaneiro de 1890 e finado o 23 de decembro de 1952, foi un esperantista, m\u00fasico, escritor, ling\u00fcista e pedagogo ruso.\nTraxectoria.\nNaceu nunha familia labrega e quedou cego con catro anos por mor do xaramp\u00f3n. Estudou nunha escola de Moscova para nenos cegos (1899 - 1908). Entre 1907 a 1914 foi violinista na orquestra de Moscova para cegos e comezou no movemento esperantista entre 1908 e 1910. En 1912 viaxou ao Reino Unido, e al\u00ed estudou nun instituto para cegos e co\u00f1eceu a Piotr Kropotkin acheg\u00e1ndose ao anarquismo. Grazas ao contacto con esperantistas xaponeses marchou ao Xap\u00f3n e estudou masaxe nunha escola para cegos de Toquio; difundiu o esperanto entre os alumnos cegos. Tam\u00e9n se interesou pola Fe Bah\u00e1'\u00ed e traduciu ao esperanto a obra de Bah\u00e1'u'll\u00e1h \"Kalim\u00e1t-i-Makn\u00fanih\" que apareceu ao longo de varios n\u00fameros de \"La Orienta Azio\" en 1915. Tras dous anos de estad\u00eda en Toquio marchou a Siam onde fundou unha escola para cegos. Nunha viaxe \u00e1 India expuls\u00e1rono por consideralo bolxevque. No ver\u00e1n de 1919 fuxiu por Shanghai ao Xap\u00f3n. Nese pa\u00eds escribiu e publicou en xapon\u00e9s moitos contos para mozos.\nO primeiro de maio de 1921 participou na manifestaci\u00f3n de traballadores e no congreso da federaci\u00f3n socialista xaponesa. Detido e expulsado a Rusia, onde se amosou cr\u00edtico cos bolxeviques marchou a China e viviu en Harbin durante tres meses, e logo, entre outubro de 1921 e febreiro de 1922 traballou no instituto de idiomas de Shanghai. Al\u00ed co\u00f1eceu o escritor chin\u00e9s Lu Xun, quen traduciu unha colecci\u00f3n de historias de Erosshenko ao chin\u00e9s. En 1922 estivo en Pequ\u00edn dando cursos de lingua e literatura rusa na Universidade de Pequ\u00edn e nun colexio para mulleres. Tam\u00e9n nese ano participou no 15\u00ba Congreso de Esperanto en Helsinqui, Finlandia.\nEn Europa e na Uni\u00f3n Sovi\u00e9tica.\nEn 1923 estableceuse en Europa. En 1923, no Congreso Universal en N\u00fcrnberg ga\u00f1ou un premio pola s\u00faa boa pronuncia recitando o seu poema \"Ciganino\". E en 1924 participou no 16\u00ba Congreso de Esperanto en Par\u00eds, e mais tam\u00e9n no Congreso de esperantistas cegos en Viena. Despois regresou a Moscova.\nDe 1924 a 1927 traballou como tradutor na universidade comunista para o pobo traballador do leste. Traduciu obras de Marx, Engels e Lenin ao xapon\u00e9s. E en 1929 e 1930 estivo en Chukotko, onde estableceu unha escola para nenos cegos. E en 1932 traballou en Nizhnii Novgorod como un profesor de matem\u00e1ticas, braille e de lingua rusa, e logo volveu a Moscova.\nEn 1935 fundou a primeira escola para cegos en Serhetabat, Turkmenist\u00e1n, onde permaneceu ata 1945. De 1946 e 1948 ensinou ingl\u00e9s na escola de nenos cegos de Moscova e entre 1949 e 1951 viviu en Tashkent. Volveu \u00e1 s\u00faa localidade natal en 1952 e al\u00ed traballou no seu derradeiro libro ata a s\u00faa morte o d\u00eda 23 de decembro."}
{"id": "383912", "revid": "23204", "url": "https://gl.wikipedia.org/wiki?curid=383912", "title": "Okja", "text": "Okja (en ) \u00e9 un filme surcoreano-estadounidense de 2017 dirixido por Bong Joon-ho. Est\u00e1 protagonizado pola actriz surcoreana Ahn Seo-hyun, xunto cos actores de Hollywood Tilda Swinton, Paul Dano, Lily Collins e Jake Gyllenhaal.\nO filme competiu pola Palma de Ouro na secci\u00f3n principal do Festival de Cannes de 2017. Estreouse a trav\u00e9s de Netflix o 28 de xu\u00f1o de 2017.\nSinopse.\nMija (Ahn Seo-hyeon), unha nena que vive nunha remota monta\u00f1a en Gangwon, emprende unha arriscada viaxe a Nova York para rescatar \u00e1 s\u00faa mellor amiga, unha super cocha chamada Okja, das mans de Mirando Corporation, unha corporaci\u00f3n multinacional que pretende convertela en carne. No cami\u00f1o, conseguir\u00e1 axuda dalg\u00fans activistas dos dereitos dos animais da Fronte de Liberaci\u00f3n Animal que est\u00e1n en contra dos plans da corporaci\u00f3n."}
{"id": "383917", "revid": "89787", "url": "https://gl.wikipedia.org/wiki?curid=383917", "title": "Estrea da Sinfon\u00eda n.\u00ba 7 de Shostakovich en Leningrado", "text": "A estrea da \"Sinfon\u00eda n.\u00ba 7\" de Shostakovich en Leningrado tivo lugar o 9 de agosto de 1942 durante a segunda guerra mundial, mentres a cidade de Leningrado (actual San Petersburgo) era sitiada polas forzas da Alema\u00f1a nazi.\nDmitrii Shostakovich ti\u00f1a a intenci\u00f3n de que a obra fora estreada pola Orquestra Filharm\u00f3nica de Leningrado, mais a causa do sitio esta foi evacuada da cidade, as\u00ed como o propio compositor. A estrea mundial da sinfon\u00eda tivo lugar en Kuibyshev coa Orquestra do Teatro Bolshoi. A estrea en Leningrado foi realizada polas persoas sobreviventes da Orquestra da Radio de Leningrado, con reforzos de m\u00fasicos militares. A maior\u00eda das persoas que integraban a orquestra estaban famentas, o que dificultou os ensaios: desmai\u00e1banse frecuentemente durante os ensaios, e tres morreron. A orquestra s\u00f3 foi capaz de tocar a sinfon\u00eda ata o final unha vez antes do concerto.\nA pesar das pobres condici\u00f3ns das persoas que interpretaron a sinfon\u00eda e de moitas das que asistiron \u00e1 estrea, o concerto foi un grande \u00e9xito, provocando unha ovaci\u00f3n dunha hora de duraci\u00f3n. O concerto foi apoiado por unha ofensiva militar sovi\u00e9tica, cuxo nome en clave era \u2018\u2018Borrasca\u2019\u2019, destinada a silenciar as forzas alem\u00e1s durante a actuaci\u00f3n. A sinfon\u00eda foi retransmitida \u00e1s li\u00f1as alem\u00e1s por medio de altofalantes como xeito de guerra psicol\u00f3xica. A estrea en Leningrado foi considerada pola cr\u00edtica musical como unha das interpretaci\u00f3ns art\u00edsticas m\u00e1is importantes da guerra polos seus efectos psicol\u00f3xicos e pol\u00edticos. O director conclu\u00edu que \"nese momento, triunfamos sobre a desalmada maquinaria de guerra nazi\". En 1964 e 1992 lev\u00e1ronse a cabo concertos conmemorativos coa participaci\u00f3n dos m\u00fasicos sobreviventes.\nAntecedentes.\nO compositor sovi\u00e9tico Dmitrii Shostakovich (1906\u201375) finalizou a s\u00faa \"Sinfon\u00eda n.\u00ba 7\" o 27 de decembro de 1941 e adicoulla \u00e1 s\u00faa Leningrado\u00a0natal. Neses momentos a cidade estaba sitiada polas forzas da Alema\u00f1a nazi, o que provocou a morte de en torno a un terzo da poboaci\u00f3n existente antes da guerra.\nShostakovich quer\u00eda que a Orquestra Filharm\u00f3nica de Leningrado estrease a sinfon\u00eda, mais a agrupaci\u00f3n fora evacuada a Novosibirsk como parte do \u00e9xodo cultural levado a cabo polo goberno. No seu lugar, a estrea mundial realizouse en Kuibyshev o 5 de marzo de 1942, interpretada pola Orquestra do Teatro Bolshoi baixo a direcci\u00f3n de Samuil Samosud. A estrea en Moscova foi realizada por unha combinaci\u00f3n das orquestras do Bolshoi e a Orquestra da Radio de Moscova o 29 de marzo no sal\u00f3n columnado da Casa dos Sindicatos.\nA partitura da sinfon\u00eda microfilmada foi enviada a Teher\u00e1n en abril para permitir a s\u00faa difusi\u00f3n en occidente. Recibiu a s\u00faa estrea radiof\u00f3nica en Europa occidental o 22 de xu\u00f1o, nunha retransmisi\u00f3n de Henry Wood e a Orquestra Filharm\u00f3nica de Londres, e a s\u00faa estrea de concerto nun concerto dos \u2018\u2018Proms\u2019\u2019 no Royal Albert Hall de Londres o 29 xu\u00f1o. A estrea norteamericana foi retransmitida dende a cidade de Nova York o 19 de xullo de 1942 pola Orquestra Sinf\u00f3nica da NBC baixo a direcci\u00f3n de Arturo Toscanini.\nPreparaci\u00f3n.\nA Orquestra da Radio de Leningrado baixo a batuta de Karl Eliasberg era a \u00fanica agrupaci\u00f3n sinf\u00f3nica que permanec\u00eda na cidade despois de que a Filharm\u00f3nica fora evacuada. A \u00faltima actuaci\u00f3n da Orquestra da Radio tivera lugar o 14 de decembro de 1941 e a s\u00faa \u00faltima retransmisi\u00f3n o 1 de xaneiro de 1942. Unha nota do plan de ensaios indica para o seguinte ensaio que \"o ensaio non tivo lugar. Srabian est\u00e1 morto. Petrov est\u00e1 enfermo. Borishev est\u00e1 morto. A orquestra non est\u00e1 operativa\".\nO 2 de abril de 1942, Boris Zagorsky e Yasha Babushkin do departamento de artes da cidade de Leningrado anunciaron os preparativos para a interpretaci\u00f3n da sinfon\u00eda. O paro nas retransmisi\u00f3ns musicais chegou \u00e1 s\u00faa fin rapidamente grazas a Andrei Zhdanov, un pol\u00edtico sovi\u00e9tico involucrado na defensa de Leningrado, para permitir os ensaios e proporcionar apoio moral \u00e1 cidade. Realizar a sinfon\u00eda \"converteuse nun asunto de orgullo c\u00edvico, mesmo militar\". Segundo un membro da orquestra, \"as autoridades de Leningrado buscaban darlle \u00e1 xente algo de estimulaci\u00f3n emocional para que se sentisen coidados\". Considerouse un acto pol\u00edtico importante polo seu valor potencial como propaganda.\nDas 40 persoas que integraban orixinalmente a Orquestra da Radio de Leningrado, s\u00f3 14 ou 15 viv\u00edan a\u00ednda na cidade; os outros morreran de fame ou foran loitar contra o inimigo. A sinfon\u00eda de Shostakovich requir\u00eda unha grande orquestra de 100 m\u00fasicos, o que significa que o resto do persoal era moi insuficiente. Eliasberg, naquel tempo tratado de \"distrofia\", foi de porta en porta buscando aquelas persoas que se adicasen \u00e1 m\u00fasica que non responderan \u00e1 reestruturaci\u00f3n da orquestra debido \u00e1 fame ou \u00e1 debilidade. \"Meu Deus, que delgadas estaban moitas delas\", lembraba un dos organizadores. \"Como esas persoas se animaron cando comezamos a sacalas dos seus escuros apartamentos. Sac\u00e1ronnos as b\u00e1goas cando sacaron as s\u00faas roupas de concerto, os seus viol\u00edns e violonchelos e frautas, e comezaron os ensaios baixo o xeado toldo do estudio\". Un avi\u00f3n que transportaba subministraci\u00f3ns para Kuybyshev transportou a partitura da sinfon\u00eda de 252 p\u00e1xinas a Leningrado.\nO primeiro ensaio, que tivo lugar en marzo de 1942, ti\u00f1a unha duraci\u00f3n de tres horas, mais tivo que parar logo de 15 minutos porque 30 das persoas que integraban a orquestra e que asistiron ao mesmo estaban demasiado febles para tocar os seus instrumentos. Frecuentemente sufr\u00edan esvaecementos durante os ensaios, especialmente as que tocaban instrumentos de vento metal. O propio Eliasberg tivo que ser arrastrado dos ensaios nunha zorra, e finalmente foi trasladado polos funcionarios comunistas a un apartamento pr\u00f3ximo e entreg\u00e1ronlle unha bicicleta para o seu transporte. Os seus primeiros intentos na direcci\u00f3n foron como \"un paxaro ferido con \u00e1s que van caer en calquera momento\". Un informe de Babushkin sinalou que \"o primeiro viol\u00edn est\u00e1 morrendo, o timbaleiro morreu no seu cami\u00f1o ao traballo, o trompa est\u00e1 \u00e1s portas da morte\u00a0...\". As persoas que integraban a orquestra recibiron raci\u00f3ns extra (doadas por civ\u00eds entusiastas da m\u00fasica) nun esforzo por combater a fame, e ladrillos quentes foron empregados para irradiar calor; con todo, tres int\u00e9rpretes morreron durante os ensaios. Carteis en toda a cidade solicitaban a toda persoa m\u00fasica que se puxese en contacto co Comit\u00e9 da Radio para a s\u00faa incorporaci\u00f3n \u00e1 orquestra. Tam\u00e9n se retirou a int\u00e9rpretes da fronte ou se re asignaron a bandas militares sovi\u00e9ticas co apoio do comandante da fronte de Leningrado, Leonid Govorov.\nAdemais da \"S\u00e9tima sinfon\u00eda\", a improvisada orquestra tam\u00e9n ensaiou obras sinf\u00f3nicas tradicionais de Beethoven, Chaikovskii e Rimskii-Korsakov. O 5 de abril tivo lugar un concerto de extractos de Chakovskii. Algunhas persoas na orquestra protestaron pola decisi\u00f3n de tocar a sinfon\u00eda de Shostakovich, non querendo gastar as s\u00faas poucas forzas nunha obra \"intricada e non moi accesible\". Eliasberg ameazou con rescindir as raci\u00f3ns adicionais, reprimindo calquera disidencia. Durante os ensaios, Eliasberg foi criticado pola s\u00faa actitude dura: integrantes que faltaban aos ensaios, chegaban tarde, ou non tocaban segundo as expectativas perderon as s\u00faas raci\u00f3ns. Un membro da orquestra perdeu as s\u00faas raci\u00f3ns por asistir ao enterro da s\u00faa muller e chegar tarde ao ensaio. A\u00ednda que algunhas fontes suxiren que foi contratado un equipo de copistas, de acordo con outras fontes foron as propias persoas da orquestra os que tiveron que copiar as s\u00faas partes individuais a man dende a partitura.\nOs ensaios lev\u00e1ronse a cabo seis d\u00edas \u00e1 semana no Teatro Pushkin, frecuentemente dende as 10 a.m. ata a 1 p.m. Con todo, estes eran interrompidos frecuentemente polas sirenas de ataque a\u00e9reo, e algunhas das persoas que integraban a orquestra foron requiridas para realizar tarefas antia\u00e9reas ou de loita contra os incendios. Para permitirlles asistir aos ensaios, conced\u00e9ronselles tarxetas de identificaci\u00f3n orquestral para amosar nos puntos de control. As persoas que formaban parte da orquestra militar (e algunhas tropas ordinarias) foron enviadas aos ensaios para reforzar a orquestra. Os ensaios traslad\u00e1ronse \u00e1 sala da Filharm\u00f3nica en xu\u00f1o, e a finais de xullo aumentaron a 5-6 horas diarias. Os instrumentos estaban en malas condici\u00f3ns e hab\u00eda poucos reparadores dispo\u00f1ibles; a un obo\u00edsta ped\u00eduselle un gato a cambio dunha reparaci\u00f3n, xa que o reparador famento xa comera varios.\nA orquestra tocou a sinfon\u00eda completa s\u00f3 unha vez antes da estrea, nun ensaio xeral o 6 de agosto.\nInterpretaci\u00f3n.\nO concerto tivo lugar no Gran Sal\u00f3n da Filharm\u00f3nica o 9 de agosto de 1942. Este fora o d\u00eda que Hitler designara previamente para celebrar a ca\u00edda da cidade cun luxoso banquete no Hotel Astoria de Leningrado. A interpretaci\u00f3n estivo precedida por un discurso pregravado de Eliasberg, emitido \u00e1s 6 p.m.:\nO tenente xeneral Govorov ordenou un bombardeo das posici\u00f3ns da artiller\u00eda alem\u00e1 antes do concerto nunha operaci\u00f3n especial, co nome en clave de \"Borrasca\". O persoal da intelixencia sovi\u00e9tica localizara as bater\u00edas alem\u00e1s e postos de observaci\u00f3n unhas semanas antes, en preparaci\u00f3n para o ataque. Tres mil proxect\u00eds de alto calibre foron lanzados sobre o inimigo. O prop\u00f3sito da operaci\u00f3n era impedir que as tropas alem\u00e1s apuntasen \u00e1 sala de concertos e asegurarse de que estivese o suficientemente tranquila para escoitar a m\u00fasica polos altofalantes que ordenara colocar. Tam\u00e9n animou os soldados sovi\u00e9ticos a escoitar o concerto a trav\u00e9s da radio. O music\u00f3logo Andrei Krukov m\u00e1is tarde eloxiou as acci\u00f3ns de Govorov como xeito de proporcionar un \"incentivo\" para o concerto, engadindo que a s\u00faa decisi\u00f3n de permitir que os soldados participasen foi \"unha decisi\u00f3n absolutamente excepcional\". O propio Govorov posteriormente comentoulle a Eliasberg que \"tocamos o noso instrumento na sinfon\u00eda, tam\u00e9n, xa sabes\", en referencia ao fogo de artiller\u00eda. A contribuci\u00f3n militar no asunto non foi amplamente co\u00f1ecida ata despois do final da guerra.\nHoubo unha grande audiencia no concerto, que inclu\u00eda l\u00edderes do partido, persoal militar, e civ\u00eds. As persoas de Leningrado que non coll\u00edan na sala de concertos reun\u00edronse arredor das fiestras abertas e altofalantes. No escenario, as persoas que integraban a orquestra estaban \"vestidos como repolos\" con varias capas para evitar os estremecementos inducidos pola indixencia. Pouco antes do inicio do concerto, as luces el\u00e9ctricas sobre o escenario acend\u00e9ronse por primeira vez dende que comezaran os ensaios. Cando a sala de concertos quedou en silencio, Eliasberg comezou a dirixir. A actuaci\u00f3n foi dunha pobre calidade art\u00edstica, mais salientou polas emoci\u00f3ns desatadas na audiencia e polo seu final: cando alg\u00fans m\u00fasicos \"desfaleceron\" debido ao esgotamento, a audiencia levantouse \"nun xesto notable, espont\u00e1neo\u00a0... anim\u00e1ndoos a seguir adiante\".\nA interpretaci\u00f3n recibiu unha ovaci\u00f3n en p\u00e9 que durou unha hora, e Eliasberg recibiu un ramo simb\u00f3lico de flores de Leningrado de mans dunha nena. Moitas persoas da audiencia estaban chorando debido ao impacto emocional do concerto, que foi visto como unha \"biograf\u00eda musical do sufrimento de Leningrado\". As persoas que integraron a orquestra foron invitados a un banquete polos funcionarios do partido para celebralo.\nOs altofalantes emitiron a actuaci\u00f3n por toda a cidade, as\u00ed como \u00e1s forzas alem\u00e1s nun movemento de guerra psicol\u00f3xica, un \"golpe t\u00e1ctico contra a moral alem\u00e1\". Un soldado alem\u00e1n lembrou como o seu escuadr\u00f3n \"escoitou a sinfon\u00eda dos heroes\". Eliasberg co\u00f1eceu posteriormente alg\u00fans dos alem\u00e1ns que acamparan f\u00f3ra de Leningrado durante a interpretaci\u00f3n, que lle dixeron que lles fixeran crer que nunca tomar\u00edan a cidade: \"A quen estamos bombardeando? Nunca seremos capaces de tomar Leningrado porque a xente aqu\u00ed \u00e9 desinteresada\".\nRecepci\u00f3n e legado.\nO estudoso de Shostakovich Laurel Fay suxire que este concerto foi \u201cun acontecemento de importancia lendaria por si mesmo\". O xornalista Michael Tumely def\u00edneo como \"un momento lendario na historia pol\u00edtica e militar sovi\u00e9tica\". O cr\u00edtico U.S. Dhuga suxire que esta actuaci\u00f3n \"foi popularmente \u2013 e, por suposto, oficialmente \u2013 reco\u00f1ecida como o preludio da vitoria real sobre os alem\u00e1ns\". O bloqueo foi violado a principios de 1943 e finalizou en 1944. Eliasberg concordou coa valoraci\u00f3n de Dhuga, dicindo que \"toda a cidade atopara a s\u00faa humanidade\u00a0... nese momento, triunfamos sobre a desalmada maquinaria de guerra nazi\". Non houbo un reco\u00f1ecemento oficial da importancia do concerto: un m\u00fasico sinalou que despois \"non houbo retroalimentaci\u00f3n, nada ata 1945\".\nA \"S\u00e9tima sinfon\u00eda\" de Shostakovich gozou de popularidade en todo o mundo occidental durante a guerra, mais dende 1945 deixou de realizarse en gran parte f\u00f3ra da Uni\u00f3n Sovi\u00e9tica. Converteuse nun punto de controversia na d\u00e9cada de 1980 despois de que o \"Svidetelstvo\" (traducible ao galego como \"Testemu\u00f1o\") de Solomon Volkov suxeriu que non era unha cr\u00edtica aos nazis, sen\u00f3n ao goberno sovi\u00e9tico. A veracidade do relato, que el afirma que ten as s\u00faas ra\u00edces en entrevistas con Shostakovich, foi debatida. Outras cuesti\u00f3ns controvertidas sobre a sinfon\u00eda incl\u00faen se se inspirou no ataque a Leningrado (como as autoridades sovi\u00e9ticas e as declaraci\u00f3ns oficiais afirmaran) ou foi planificada anteriormente e reutilizada como propaganda, as\u00ed como o seu m\u00e9rito art\u00edstico en referencia a outras composici\u00f3ns de Shostakovich.\nA estrea fixo de Eliasberg un \"heroe da cidade\". Pouco despois do concerto, casou con Nina Bronnikova, que tocara a parte de piano. Mais unha vez finalizou o asedio e a Filharm\u00f3nica regresou a Leningrado, caeu do seu favor. O director da Filharm\u00f3nica, Yevgeny Mravinsky, despediuno en 1950 porque ti\u00f1a envexa da aclamaci\u00f3n popular a Eliasberg. Eliasberg era un director itinerante \"pobre e amplamente esquecido\" cando morreu en 1978. Con todo, no 50\u00ba aniversario da s\u00faa estrea os seus restos foron trasladados ao prestixioso cemiterio Volkovskoye ou Alexander Nevsky, como resultado dunha campa\u00f1a da arquivista de orquestra Galina Retrovskaya, o director Yuri Temirkanov, e o alcalde de San Petersburgo Anatoly Sobchak. Sarah Quigley retratou a carreira de Eliasberg durante o per\u00edodo da guerra na s\u00faa novela hist\u00f3rica \"The Conductor\".\nAs persoas que integraran a orquestra e que sobreviviron participaron nuns concertos reuni\u00f3n en 1964 e 1992, tocando \"nos mesmos asentos na mesma sala\". Shostakovich asistiu ao primeiro destes concertos o 27 de xaneiro de 1964. Vinte e d\u00faas das persoas que interpretaran a sinfon\u00eda en 1942 e Eliasberg tocaron a sinfon\u00eda, e nas outras cadeiras foron colocados instrumentos para representar aquelas que morreran dende a estrea. A interpretaci\u00f3n de 1992 contou con 14 sobreviventes. O concerto de 1942 foi tam\u00e9n conmemorado no filme de 1997 de Larry Weinstein \"\". Hai un pequeno museo adicado ao evento na Escola N.\u00ba 235 de San Petersburgo, que incl\u00fae unha estatua de Shostakovich e obxectos da actuaci\u00f3n."}
{"id": "383921", "revid": "22570", "url": "https://gl.wikipedia.org/wiki?curid=383921", "title": "Shenzhou", "text": "Shenzhou \u00e9 o nome dun modelo de nave espacial tripulada chinesa.\nAs naves Shenzhou b\u00e1sanse nas naves Soiuz rusas, pero te\u00f1en maior tama\u00f1o e diferenzas importantes. Ao igual que estas, est\u00e1n compostas por tres m\u00f3dulos:\nA seguridade dos astronautas durante o lanzamento est\u00e1 garantida co uso dun sistema de escape ao lanzamento consistente nun foguete acaroado na parte superior da c\u00e1psula que a separar\u00eda do foguete principal en caso de problemas na etapa de posta en \u00f3rbita.\nOs traballos para o dese\u00f1o e construci\u00f3n da nave comezaron en 1992, mentres que o primeiro voo de proba non tripulado non tivo lugar ata o 19 de novembro de 1999. A primeira nave Shenzhou tripulada foi lanzada o 5 de outubro de 2003 con Yang Liwei a bordo."}
{"id": "383923", "revid": "89787", "url": "https://gl.wikipedia.org/wiki?curid=383923", "title": "Bia\u0142ystok", "text": "Bia\u0142ystok \u00e9 unha cidade do sur da Polonia, asentada na ribeira esquerda do R\u00edo Bia\u0142a. Actualmente pertence ao voivodato de Podlaquia (\"Podlaskie\").\nDemograf\u00eda.\nPoboaci\u00f3n total: 295 401 habitantes. Estrutura demogr\u00e1fica segundo datos do 31 de decembro do 2007\nEvoluci\u00f3n demogr\u00e1fica da cidade:"}
{"id": "383931", "revid": "89787", "url": "https://gl.wikipedia.org/wiki?curid=383931", "title": "C\u00e6dmon", "text": "Caedmon, Cadmon\u00a0ou C\u00e6dmon, nado en Inglaterra no s. VII e finado en Whitby, Inglaterra, \"ca\". 680, foi un irm\u00e1n leigo no mosteiro beneditino de Whitby, \u00e9 o primeiro poeta en ingl\u00e9s antigo do que se conserva o nome. \u00c9 venerado como santo por varias confesi\u00f3ns cristi\u00e1s.\nTraxectoria.\nA maior\u00eda dos datos da s\u00faa vida son co\u00f1ecidos pola obra de Beda \"Historia ecclesiastica gentis Anglorum (\"no Libro IV, cap\u00edtulo XXIV\")\". De orixe anglosaxoa, foi o irm\u00e1n de lego que tivo o coidado dos animais no mosteiro, dobre Streon\u00e6shalch (abad\u00eda de Whitby), durante o per\u00edodo como abadesa de santa Hilda (614-680). Non recibiu instruci\u00f3n po\u00e9tica; segundo unha lenda, el aprendera a compo\u00f1er versos durante un so\u00f1o e convert\u00e9rase nun poeta refinado. \u00c9 un dos doce poetas nglosax\u00f3ns mencionados nas fontes medievais. Escribiu versos de tipo relixioso, especialmente sobre o xu\u00edzo final, e himnos sagrados; tam\u00e9n traduciu varios fragmentos da Biblia.\nTi\u00f1a reputaci\u00f3n de monxe e vida santa. Foi reverenciado como santo, con festa lit\u00farxica o d\u00eda 11 de febreiro.\nO \"Himno de C\u00e6dmon\".\n\u00c9 o \u00fanico traballo que se pode atribu\u00edr con seguridade a Caedmon. \u00c9 unha oraci\u00f3n en verso de nove li\u00f1as composto en ingl\u00e9s antigo, unha lingua xerm\u00e1nica. Os versos foron traducidos ao lat\u00edn na \"Historia ecclesiastica gentis anglorum de bede,\" por Beda o Venerable, pero en dous esp\u00e9cimes que consiste, nas marxes, o texto en versi\u00f3n orixinal, en dialectos de Northumbria , ou no saxon occidental do Reino de Wessex.\nTexto do \"Himno do C\u00e6dmon\":"}
{"id": "383933", "revid": "1576", "url": "https://gl.wikipedia.org/wiki?curid=383933", "title": "Caedmon", "text": ""}
{"id": "383934", "revid": "89787", "url": "https://gl.wikipedia.org/wiki?curid=383934", "title": "Diagrama conmutativo", "text": "En matem\u00e1ticas, e especialmente en teor\u00eda das categor\u00edas, un diagrama conmutativo \u00e9 un diagrama de obxectos (tam\u00e9n co\u00f1ecidos como v\u00e9rtices) e morfismos (tam\u00e9n co\u00f1ecidos como \"frechas\" ou \"arestas\") tales que todas as rutas directas no diagrama cos mesmos puntos finais conducen ao mesmo resultado por composici\u00f3n. Os diagramas conmutativos xogan un papel fundamental en teor\u00eda de categor\u00edas do mesmo xeito que as ecuaci\u00f3ns o fan en \u00e1lxebra.\nN\u00f3tese que un diagrama pode ser non conmutativo, por exemplo a composici\u00f3n de diferentes rutas no diagrama pode non dar o mesmo resultado. Para clarificar, poden empregarse frases como \u00abeste diagrama conmutativo\u00bb ou \u00abo diagrama conmuta\u00bb.\nExemplos.\nNo seguinte diagrama expr\u00e9sase o primeiro teorema de isomorf\u00eda, conmutativamente significa que formula_1:\nA continuaci\u00f3n m\u00f3strase un cadrado conmutativo xen\u00e9rico, no cal formula_2\nPara que o diagrama de abaixo conmute d\u00e9bense ter tres igualdades: formula_3 (2) formula_4 and (3) formula_5. Posto que a primeira se segue das d\u00faa \u00faltimas para que o diagrama conmute basta con mostrar (2) e (3). Por\u00e9n, posto que a igualdade (3) non se segue en xeral das outras d\u00faas igualdades, para que este diagrama conmute xeralmente non \u00e9 bastante con ter s\u00f3 as igualdades (1) e (2).\nS\u00edmbolos.\nNos textos de \u00e1lxebra, o tipo de morfismos pode denotarse mediante o uso de diferentes frechas: monomorfismos cunha formula_6, epimorfismos cunha formula_7, e isomorfismos cunha formula_8. A frecha a trazos tipicamente representa a afirmaci\u00f3n de que o morfismo indica que existe cada vez que o resto do esquema se cumpre.\nVerificaci\u00f3n da conmutatividade.\nA conmutatividade d\u00e1 sentido a un pol\u00edgono de calquera n\u00famero finito de caras (mesmo unicamente 1 ou 2), e un diagrama \u00e9 conmutativo se cada subdiagrama poligonal \u00e9 conmutativo.\nPersecuci\u00f3n de diagramas.\nA persecuci\u00f3n ou cacer\u00eda de diagramas \u00e9 un m\u00e9todo de demostraci\u00f3n matem\u00e1tica usado sobre todo en \u00e1lxebra homol\u00f3xica. Dado un diagrama conmutativo, unha demostraci\u00f3n mediante persecuci\u00f3n de diagramas implica o uso formal das propiedades do diagrama, tales como os mapas inxectivos ou supraxectivos, ou sucesi\u00f3ns exactas. Constr\u00faese un siloxismo, para o cal se usa a representaci\u00f3n gr\u00e1fica do diagrama s\u00f3 como axuda visual. De aqu\u00ed ded\u00facese que un termina por \"cazar\" ou \"atrapar\" elementos en torno ao diagrama, ata que o elemento ou resultado desexado se verifica ou se demostra construtivamente.\nAlg\u00fans exemplos de demostraci\u00f3n mediante cacer\u00eda de diagramas son aquelas que usan o lema dos cinco, o lema da serpe, o lema zigzag e o lema do nove.\nDiagramas como funtores.\nUn diagrama conmutativo nunha categor\u00eda \"C\" pode ser interpretado como un funtor dunha categor\u00eda indexada \"J\" en \"C\"; ese funtor ch\u00e1mase diagrama.\nM\u00e1is formalmente, un diagrama conmutativo \u00e9 unha visualizaci\u00f3n dun diagrama indexado por unha categor\u00eda poset:\nAo contrario, dado un diagrama conmutativo, este define unha categor\u00eda poset:\nCon todo, non todo diagrama conmuta (a noci\u00f3n de diagrama estritamente xeneraliza ao diagrama conmutativo): m\u00e1is simplemente, o diagrama dun obxecto simple cun endomorfismo (formula_9), ou con d\u00faas frechas paralelas (formula_10; formula_11), como o usado na definici\u00f3n de ecualizador \u00e9 necesario que non conmute. Ademais, os diagramas poden ser inc\u00f3modos ou imposibles de representar cando o n\u00famero de obxectos e morfismos \u00e9 grande (ou mesmo infinito)."}
{"id": "383935", "revid": "5863", "url": "https://gl.wikipedia.org/wiki?curid=383935", "title": "CC BY-NC-ND", "text": ""}
{"id": "383936", "revid": "98629", "url": "https://gl.wikipedia.org/wiki?curid=383936", "title": "Tomasz Frankowski", "text": "Tomasz Frankowski, nado en Bia\u0142ystok o 16 de agosto de 1974 \u00e9 un exfutbolista polon\u00e9s que xogaba na posici\u00f3n de dianteiro, entre outros equipos para o Jagiellonia Bia\u0142ystok. Ademais, \u00e9 internacional na selecci\u00f3n de Polonia.\nTraxectoria.\nSelecci\u00f3n.\nFrankowski fixo a s\u00faa primeira aparici\u00f3n coa selecci\u00f3n de Polonia nun amigable contra Checa o 28 de abril de 1999."}
{"id": "383939", "revid": "22570", "url": "https://gl.wikipedia.org/wiki?curid=383939", "title": "Cronobiograf\u00eda de Mar\u00eda Victoria Moreno", "text": "Li\u00f1a temporal ou cronobiograf\u00eda de Mar\u00eda Victoria Moreno."}
{"id": "383940", "revid": "5863", "url": "https://gl.wikipedia.org/wiki?curid=383940", "title": "Xavier Sen\u00edn Fern\u00e1ndez", "text": ""}
{"id": "383941", "revid": "5863", "url": "https://gl.wikipedia.org/wiki?curid=383941", "title": "Manuel Janeiro G\u00f3mez", "text": ""}
{"id": "383942", "revid": "98629", "url": "https://gl.wikipedia.org/wiki?curid=383942", "title": "Onde o aire non era brisa", "text": "Onde o aire non era brisa \u00e9 unha novela da escritora Mar\u00eda Victoria Moreno M\u00e1rquez.\nDescrici\u00f3n.\nEscrita orixinalmente en castel\u00e1n co t\u00edtulo de Alcores de Donalvar, en 1969 quedou clasificada entre as catro finalistas do Premio Caf\u00e9 Gij\u00f3n. Con todo, permaneceu in\u00e9dita ata que Pedro Ferriol Su\u00e1rez, segundo marido da autora, a rescatou dun caix\u00f3n. Tras repasala e retocala coa propia Mar\u00eda Vitoria, que lle mudou o t\u00edtulo por Donde el aire no era brisa, foi presentada a dous concursos: primeiramente a un en Murcia, onde quedou finalista, e despois ao X \"Premio de Novela Corta Manuel D\u00edaz Luis\" do concello salmantino de Monle\u00f3n, que ga\u00f1ou, baixo o pseud\u00f3nimo de Peregrina P\u00e9rez, acudindo a recoller o premio o 28 de agosto de 2005. Mar\u00eda Victoria finar\u00eda a escasos tres meses, o 22 de novembro do mesmo ano.\nO texto publicouse en castel\u00e1n en 2006 e foi traducido ao galego como Onde o aire non era brisa, por Xavier Sen\u00edn, e publicado pola Editorial Galaxia no ano 2009, con pr\u00f3logo de Pedro Ferriol.\nTrama.\nEn substituci\u00f3n da finada Asunci\u00f3n, Elena Manzanares, unha mestra novi\u00f1a, chega ao seu destino en Alcores de Donalvar, un apartado lugar castel\u00e1n que \u201c\"ten mil casas... mil homes... mil mulleres\"\u201d . Collera o coche de li\u00f1a, o R\u00e1pido, en Villanueva e cando baixa en Alcores atopa unha vila \u201c\"triste, moi cerrada. Chegar aqu\u00ed \u00e9 coma caer nun pozo e comezar a dar berros sen que ningu\u00e9n se acorde de ti ou te oia\"\u201d .\nAl\u00ed vai botar un curso no que co\u00f1ecer\u00e1 a fondo as persoas e o seu modo de vida. A trav\u00e9s dos ollos de Elena, vemos a Espa\u00f1a mesetaria e rural. Xentes que se moven en sombra, maletas maltratadas por un revisor t\u00fazaro que goberna un autob\u00fas que comunica cun mundo desco\u00f1ecido . A vila est\u00e1 gobernada polos de sempre, reina a desconfianza, os odios, a pobreza e mesmo a fame. Ata o leite en po doado polos americanos vai parar \u00e1s mans dos que mandan, que o reparten \u00e1 s\u00faa maneira en lugar de entregarllo directamente aos meni\u00f1os dos colexios. Elena non o entende e vai loitar para cambiar a situaci\u00f3n.\nAdemais a ela t\u00f3calle unha escola apartada uns poucos quil\u00f3metros de Alcores, o Outeiro, cuns te\u00f3ricos 35 alumnos. Se tivese 20 asistindo decote ter\u00eda dereito a comedor escolar, mais raramente est\u00e1n os 20, s\u00f3 uns 11 ou 12. Os rapaces te\u00f1en que axudar nos labores agr\u00edcolas e ningu\u00e9n ten interese pola s\u00faa instruci\u00f3n, tampouco os seus pais cren necesario que aprendan. A\u00ednda as\u00ed Elena vaise implicar no seu traballo, preocuparase polos rapaces e os seus problemas, por aprenderlles a ler e escribir sent\u00edndose integrada na s\u00faa escola.\nNo ver\u00e1n chegan a Alcores os segadores galegos que \u201c\"son xente moi rara. Te\u00f1en terras e v\u00e9\u00f1ense aqu\u00ed a pasalo mal e a durmir nas palleiras... As s\u00faas terras son alegres por f\u00f3ra, pero dan moi tristes colleitas. Ve\u00f1en aqu\u00ed porque necesitan os cartos que ga\u00f1an\"\u201d . Os Coroneis (familia dona de moitas terras) e outros propietarios non lles pagan nin o pactado e os segadores non se conforman.\nNarraci\u00f3n.\nA historia est\u00e1 contada en terceira persoa por un narrador extradiex\u00e9tico e omnisciente. O narrador usa o gui\u00f3n e a par\u00e9ntese en moitas ocasi\u00f3ns para expo\u00f1erlle a s\u00faa opini\u00f3n ao lector. O t\u00edtulo ten que ver co ambiente opresivo que paira sobre a localidade: non corre o aire.\nEspazo.\nAlcores de Donalvar \u00e9 a vila imaxinaria de Castela onde se desenvolve a novela. \u00c9 fin de traxecto desde Villanueva, a uns cen quil\u00f3metros por unha mala estrada. M\u00e1is lonxe est\u00e1 Tordesillas, de onde deb\u00edan acudir os bombeiros nos incendios. E tam\u00e9n se cita a capital, Valladolid. Fuente de Sope\u00f1a \u00e9 a vila tam\u00e9n imaxinaria onde naceu Elena.\nTempo.\nA historia comeza coa chegada da mestra Elena a Alcores e remata coa sa\u00edda no mesmo autob\u00fas ao rematar o curso cando o R\u00e1pido vai entrando na praza de Villanueva. A acci\u00f3n est\u00e1 ambientada na Espa\u00f1a da d\u00e9cada de 1960. A sensaci\u00f3n de intemporalidade domina a obra: \u201c\"Alcores de Donalvar onde o reloxo sen setas nin latexos da torre era todo un s\u00edmbolo de intemporalidade\"\u201d ."}
{"id": "383943", "revid": "12452", "url": "https://gl.wikipedia.org/wiki?curid=383943", "title": "D\u00eda do Orgullo Gai", "text": ""}
{"id": "383945", "revid": "6939", "url": "https://gl.wikipedia.org/wiki?curid=383945", "title": "Gay", "text": ""}
{"id": "383947", "revid": "55340", "url": "https://gl.wikipedia.org/wiki?curid=383947", "title": "Jackie Shroff", "text": "Jaikishen Kakubhai \"Jackie\" Shroff, nado o 1 de febreiro de 1957, \u00e9 un actor e produtor de cine indio. \u00c9 unha figura do cinema indio (Bollywood) dende hai m\u00e1is de catro d\u00e9cadas, e apareceu en 207 filmes en m\u00e1is de dez linguas diferentes (hindi, konkani, kanar\u00e9s, marathi, oriya, punjabi, bengal\u00ed, malayalam, t\u00e1mil, telugu)."}
{"id": "383948", "revid": "23204", "url": "https://gl.wikipedia.org/wiki?curid=383948", "title": "Jaikishen Kakubhai Shroff", "text": ""}
{"id": "383949", "revid": "23204", "url": "https://gl.wikipedia.org/wiki?curid=383949", "title": "Cop\u00e1n", "text": "Cop\u00e1n \u00e9 un lugar arqueol\u00f3xico da civilizaci\u00f3n maia que se atopa no departamento de Cop\u00e1n, no oeste de Honduras, non moi lonxe da fronteira con Guatemala. Foi a cidade capital dun gran reino do per\u00edodo cl\u00e1sico entre os s\u00e9culos V e IX. A cidade atop\u00e1base no extremo sueste da rexi\u00f3n cultural mesoamericana, limitando coa rexi\u00f3n cultural do itsmo colombiano, e estaba case toda rodeada por pobos non maias. Neste val f\u00e9rtil hoxe hai unha pequena vila duns 3000 habitantes, un pequeno aeroporto e un cami\u00f1o.\nCop\u00e1n estivo habitada por m\u00e1is de dous mil anos, dende o per\u00edodo precl\u00e1sico temper\u00e1n at\u00e9 o poscl\u00e1sico. A cidade desenvolveuse cun estilo escultural distintivo dentro da tradici\u00f3n maia das terras baixas, quizais para salientar a etnicidade maia dos gobernantes da cidade.\nA cidade cont\u00e9n un rexistro hist\u00f3rico que abrangue gran parte do per\u00edodo cl\u00e1sico e que foi reconstru\u00eddo en detalle por arque\u00f3logos e ep\u00edgrafos. Cop\u00e1n foi unha cidade poderosa que gobernaba un amplo reino dentro da \u00e1rea sur maia. A cidade sufriu un gran desastre pol\u00edtico no ano 738, cando Uaxaclajuun Ub'aah K'awiil, un dos meirandes reis da historia din\u00e1stica de Cop\u00e1n, foi capturado e executado polo seu antigo vasalo, o rei de Quirigu\u00e1. Esta inesperada derrota significou un hiato de 17 anos na cidade, e durante este tempo Cop\u00e1n puido ter intercambiado os papeis con Quirigu\u00e1.\nUnha parte significativa da zona leste da acr\u00f3pole foi erosionada polo r\u00edo Cop\u00e1n, a\u00ednda que o r\u00edo foi desviado para protexer o sitio contra un maior dano.\nNomes.\nCrese que o nome antigo de Cop\u00e1n era Oxwitik (/o\u0283witik/), que significa \"tres witiks\", a\u00ednda que o significado da palabra \"witik\" \u00e9 desco\u00f1ecido."}
{"id": "383950", "revid": "23204", "url": "https://gl.wikipedia.org/wiki?curid=383950", "title": "Oxwitik", "text": ""}
{"id": "383951", "revid": "89787", "url": "https://gl.wikipedia.org/wiki?curid=383951", "title": "Pobos maias", "text": "Os pobos maias son un grupo de pobos ind\u00edxenas de Mesoam\u00e9rica. Habitan no sur de M\u00e9xico, Guatemala, Belize, O Salvador e Honduras. O termo \"maia\" \u00e9 unha designaci\u00f3n colectiva que incl\u00fae a pobos da mesma \u00e1rea que comparten alg\u00fan grao de herdanza cultural e ling\u00fc\u00edstica ; por\u00e9n, abrangue poboaci\u00f3ns con caracter\u00edsticas distintivas, poboaci\u00f3ns, sociedades e grupos \u00e9tnicos que te\u00f1en as s\u00faas propias tradici\u00f3ns, culturas e identidade hist\u00f3rica.\nA poboaci\u00f3n precolombiana maia era de arredor de oito mill\u00f3ns de persoas. Arredor de sete mill\u00f3ns de maias viv\u00edan nesta \u00e1rea a comezos do s\u00e9culo XXI. As poboaci\u00f3ns de Guatemala, o sur de M\u00e9xico e a pen\u00ednsula do Iucat\u00e1n, Belize, O Salvador e o oeste de Honduras conseguiron manter en grande medida a s\u00faa herdanza cultural. Algunhas poboaci\u00f3ns est\u00e1n bastante integradas dentro da maior\u00eda mestiza castelanizada das naci\u00f3ns nas que residen, mentres que outras mante\u00f1en un estilo de vida m\u00e1is tradicional, mantendo algunha das linguas maias como primeira lingua.\nA meirande poboaci\u00f3n contempor\u00e1nea de maias habita en Guatemala, Belize, e as partes occidentais de Honduras e O Salvador, as\u00ed como en partes dos estados mexicanos do Iucat\u00e1n, Campeche, Quintana Roo, Tabasco e Chiapas."}
{"id": "383952", "revid": "23204", "url": "https://gl.wikipedia.org/wiki?curid=383952", "title": "Pobo maia", "text": ""}
{"id": "383956", "revid": "27155", "url": "https://gl.wikipedia.org/wiki?curid=383956", "title": "Haloxenuro de alquilo", "text": ""}
{"id": "383957", "revid": "27155", "url": "https://gl.wikipedia.org/wiki?curid=383957", "title": "Haloxenoalcano", "text": ""}
{"id": "383959", "revid": "23204", "url": "https://gl.wikipedia.org/wiki?curid=383959", "title": "Amerindio", "text": ""}
{"id": "383960", "revid": "27155", "url": "https://gl.wikipedia.org/wiki?curid=383960", "title": "Haluro de alquilo", "text": ""}
{"id": "383961", "revid": "27155", "url": "https://gl.wikipedia.org/wiki?curid=383961", "title": "Alquil haluro", "text": ""}
{"id": "383962", "revid": "5863", "url": "https://gl.wikipedia.org/wiki?curid=383962", "title": "Peregrina P\u00e9rez", "text": ""}
{"id": "383963", "revid": "102241", "url": "https://gl.wikipedia.org/wiki?curid=383963", "title": "Lingua ixil", "text": "O ixil \u00e9 unha das linguas maias faladas en Guatemala. Segundo os estudos ling\u00fc\u00edsticos hist\u00f3ricos, o ixil xurdiu como unha lingua separada nalg\u00fan momento arredor do ano 500. \u00c9 a lingua nai do pobo ixil, que comprende a poboaci\u00f3n das vilas de San Juan Cotzal, Santa Mar\u00eda Nebaj e San Gaspar Chajul, nas terras altas de Guatemala. Por mor da emigraci\u00f3n, tam\u00e9n existe unha comunidade falante de ixil en Cidade de Guatemala e nos Estados Unidos. Malia que existen algunhas diferenzas no vocabulario entre as falas das tres vilas, son todas mutuamente intelixibles e deben ser consideradas dialectos dunha \u00fanica lingua."}
{"id": "383964", "revid": "5863", "url": "https://gl.wikipedia.org/wiki?curid=383964", "title": "Alcores de Donalvar", "text": ""}
{"id": "383965", "revid": "5863", "url": "https://gl.wikipedia.org/wiki?curid=383965", "title": "Donde el aire no era brisa", "text": ""}
{"id": "383966", "revid": "102241", "url": "https://gl.wikipedia.org/wiki?curid=383966", "title": "Lingua tectiteca", "text": "O tectiteco \u00e9 unha lingua ind\u00edxena mesoamericana e un membro da p\u00f3la quicheana-mameana da familia de linguas maias. \u00c9 falada polo pobo tectiteco de Huehuetenango, Guatemala.\u00a0Est\u00e1 estreitamente relacionada coa lingua mam. Certo n\u00famero de falantes da lingua asent\u00e1ronse en M\u00e9xico. Por mor da proximidade de Huehuetenango coa fronteira mexicana os falantes da lingua acolleron aspectos do castel\u00e1n mexicano na s\u00faa fala. O n\u00famero de falantes cont\u00e1base en 4\u00a0900 no 2010 segundo Ethnologue e segundo o Endangered Languages Project, a lingua at\u00f3pase en perigo."}
{"id": "383967", "revid": "6575479", "url": "https://gl.wikipedia.org/wiki?curid=383967", "title": "Mercedes Tella", "text": "Mercedes Tella Comas, nada na Coru\u00f1a en 1868 e finada en Vilafranca do Bierzo o 30 de xaneiro de 1934, foi unha pedagoga e escritora galega.\nTraxectoria.\nIrm\u00e1 de Alfredo Tella. Estudou Maxisterio na Coru\u00f1a e marchou a Madrid onde fixo o grao normal. En 1896 foi nomeada profesora auxiliar da Escola Normal de Madrid, e en 1909 profesora supernumeraria da secci\u00f3n de Ciencias da mesma escola. En 1901 obtivo a praza de profesora da Normal da Coru\u00f1a. Estudou Pedagox\u00eda na Facultade de Filosof\u00eda e Letras. Presentou comunicaci\u00f3n e interveu nos debates do IX Congreso Internacional de Hixiene e Demograf\u00eda (1898). Participou na Asemblea dos Amigos de la Ense\u00f1anza de Madrid e presentou unha memoria ao Congreso de Medicina de Madrid. Foi redactora da \"Gaceta de Instrucci\u00f3n P\u00fablica\". En 1907 foi nomeada directora da Escola Normal da Coru\u00f1a, permanecendo no cargo at\u00e9 1911. En 1914 volveu ser nomeada directora, permanecendo no cargo at\u00e9 a s\u00faa xubilaci\u00f3n. Pronunciou conferencias e escribiu artigos cient\u00edficos, literarios e pedag\u00f3xicos en peri\u00f3dicos e revistas.\nReco\u00f1ecementos.\nEn 1929 recibiu a Cruz de Afonso XII.\nVida persoal.\nEra irm\u00e1 do escritor Alfredo Tella e casou con Mario S\u00e1nchez Belorado."}
{"id": "383968", "revid": "1888", "url": "https://gl.wikipedia.org/wiki?curid=383968", "title": "Mercedes Tella Comas", "text": ""}
{"id": "383970", "revid": "89787", "url": "https://gl.wikipedia.org/wiki?curid=383970", "title": "Radiogalaxia", "text": "As radiogalaxias e os seus obxectos relacionados como qu\u00e1sares con emisi\u00f3ns de radio altas (radio-intensos) e bl\u00e1zares, son tipos de galaxias activas que son moi luminosas nas lonxitudes de onda de radio, con luminosidades de ata 1039 W entre 10\u00a0MHz e 100\u00a0GHz. A emisi\u00f3n de radio d\u00e9bese ao proceso sincrotr\u00f3n. A estrutura observada na emisi\u00f3n de radio est\u00e1 determinada pola interacci\u00f3n entre os chorros xemelgos e o medio externo, modificada polos efectos da direcci\u00f3n relativista (\"relativistic beaming\"). As galaxias hospedadors son case exclusivamente grandes galaxias el\u00edpticas. As galaxias activas radio-intensas (\"radio-loud\") poden detectarse a grandes distancias, o que fai que sexan ferramentas \u00fatiles para a cosmolox\u00eda observacional. Recentemente, fix\u00e9ronse moitos traballos sobre os efectos destes obxectos sobre o medio intergal\u00e1ctico, especialmente en grupos e c\u00famulos de galaxias.\nProcesos de emisi\u00f3n.\nAs emisi\u00f3ns de radio das galaxias activas radio-intensas \u00e9 unha emisi\u00f3n sincrotr\u00f3n, como se infire pola s\u00faa natureza de banda ancha moi regular e forte polarizaci\u00f3n. Isto implica que o plasma emisor de radio cont\u00e9n, polo menos, electr\u00f3ns con velocidades relativistas (con factores de Lorents de ~104) e campos magn\u00e9ticos. Como o plasma debe ser neutro, debe tam\u00e9n conter prot\u00f3ns ou positr\u00f3ns. Non hai maneira de determinar o contido de part\u00edculas directamente a partir das observaci\u00f3ns da radiaci\u00f3n sincrotr\u00f3n. Ademais, non hai maneira de determinar as densidades de enerx\u00eda en part\u00edculas e campos magn\u00e9ticos a partir da observaci\u00f3n: a mesma emisi\u00f3n sincrotr\u00f3n pode ser o resultado duns poucos electr\u00f3ns e un forte campo magn\u00e9tico, ou dun feble campo magn\u00e9tico e moitos electr\u00f3ns, ou algo intermedio. \u00c9 posible determinar unha \"condici\u00f3n de enerx\u00eda m\u00ednima\" que \u00e9 a densidade de enerx\u00eda m\u00ednima que pode ter unha rexi\u00f3n cunha determinada emisi\u00f3n, pero durante moitos anos non houbo ningunha raz\u00f3n para crer que as verdadeiras enerx\u00edas estaban preto das enerx\u00eda m\u00ednimas.\nUn proceso irm\u00e1n da radiaci\u00f3n sincrotr\u00f3n \u00e9 o proceso Compton inverso, no cal os electr\u00f3ns relatvistas interaccionan con fot\u00f3ns do ambiente, e coa dispersi\u00f3n de Thomson chegan a altas enerx\u00edas. A emisi\u00f3n de Compton inversa a partir de fontes radio-intensas resulta ser particularmente importante en raios X, e, como depende s\u00f3 da densidade de electr\u00f3ns, unha detecci\u00f3n de dispersi\u00f3n de Compton inversa permite facer unha estimaci\u00f3n dependente do modelo das densidades de enerx\u00eda nas part\u00edculas e campos magn\u00e9ticos. Isto foi utilizado para argumentar que moitas forzas potentes est\u00e1n en realidade bastante preto da condici\u00f3n de enerx\u00eda m\u00ednima.\nA radiaci\u00f3n sincrotr\u00f3n non est\u00e1 restrinxida \u00e1s lonxitudes de onda de radio: se a fonte de radio pode acelerar part\u00edculas a enerx\u00edas suficientemente altas, caracter\u00edsticas que son detectadas nas lonxitudes de onda de radio poden tam\u00e9n verse no infravermello, \u00f3ptico, ultravioleta ou mesmo raios X. No \u00faltimo caso os electr\u00f3ns responsables deben ter enerx\u00edas en exceso de 1 TeV nas forzas de campos magn\u00e9ticos t\u00edpicos. De novo, a polarizaci\u00f3n e o espectro continuo son utilizados para distinguir a radiaci\u00f3n sincrotr\u00f3n a partir doutros procesos de emisi\u00f3n. As fontes usuais de emisi\u00f3ns de sincrotr\u00f3n de alta frecuencia son os chorros e puntos quentes. \u00c9 df\u00edcil distinguir observacionalmente entre o sincrotr\u00f3n e a radici\u00f3n Compton inversa, que seguen sendo obxecto de intensa investigaci\u00f3n.\nOs procesos, chamados en conxnto aceleraci\u00f3n de part\u00edculas, producen poboaci\u00f3ns de part\u00edculas relativistas e non t\u00e9rmicas que dan lugar a radiaci\u00f3ns sincrotr\u00f3n e Compton inversa. A aceleraci\u00f3n de Fermi \u00e9 un proceso plausible de aceleraci\u00f3n de part\u00edculas en galaxias activas radio-intensas.\nEstruturas de radio.\nAs radiogalaxias, e en menor medida, os qu\u00e1sares radio-intensos mostran un amplo rango de estruturas nos mapas de radio. As estruturas a grande escala m\u00e1is com\u00fans ch\u00e1manse \"lobos\": estes son estruturas dobres, a mi\u00fado bastante sim\u00e9tricas, aproximadamente elpsoidais situadas a cada lado dos n\u00facleos activos. Unha minor\u00eda significativa de fontes de baixa luminosidade mostran estruturas xeralmente co\u00f1ecidas como \"plumas\" que son moito m\u00e1is alongadas. Algunhas radiogalaxias mostran unha ou d\u00faas formaci\u00f3ns estreitas longas chamadas \"chorros\" (o exemplo m\u00e1is famoso \u00e9 a galaxia xigante M87 no c\u00famulo de Virgo), que proceden directamente do n\u00facleo e dir\u00edxense aos lobos. Desde a d\u00e9cada de 1970, o modelo m\u00e1is amplamente aceptado foi que os lobos ou plumas est\u00e1n alimentados por \"raios\" de part\u00edculas de alta enerx\u00eda e campos magn\u00e9ticos que proceden de preto do n\u00facleo activo. Os chorros crese que son manifestaci\u00f3ns visibles dos raios, e a mi\u00fado o termo \"chorro\" util\u00edzase para referirse tanto \u00e1s formaci\u00f3ns observables coma ao fluxo subxacente.\nEn 1974, as fontes de radio foron divididas por Fanaroff e Riley en d\u00faas clases, agora co\u00f1ecidas como Clase I de Fanaroff e Riley (FRI), e Clase II de Fanaroff e Riley (FRII). A distinci\u00f3n f\u00edxose orixinalmente base\u00e1ndose na morfolox\u00eda da emisi\u00f3n de radio a grande escala (o tipo foi determinado pola distancia entre os puntos m\u00e1is brillantes na emisi\u00f3n de radio): as fontes FRI eran m\u00e1is brillantes cara ao centro, mentres que as fontes FRII eran m\u00e1is brillantes no bordo. Fanaroff e Riley observaron que hab\u00eda unha divisi\u00f3n razoablemente clara na luminosidade entre as d\u00faas clases: as FRIs eran de baixa luminosidade, as FRII eran de alta luminosidade. Con observaci\u00f3ns de radio m\u00e1is detalladas, a morfolox\u00eda resultou reflectir o m\u00e9todo de transporte de enerx\u00eda na fonte de radio. Os obxectos FRI te\u00f1en tipicamente chorros brillantes no centro, mentres que os FRII te\u00f1en chorros difuminados pero \"puntos quentes\" brillantes ao final dos lobos. As FRII parecen poder transportar enerx\u00eda eficientemente aos extremos dos lobos, mentres que os raios FRI non son eficaces porque radian unha significativa cantidade da s\u00faa enerx\u00eda a medida que viaxan.\nCon m\u00e1is detalle, a divisi\u00f3n entre FRI/FRII depende do ambiente da galaxia hospedadora no sentido de que a transici\u00f3n FRI/FRII aparece a maiores luminosidades en galaxias m\u00e1is masivas. Os chorros FRI desaceleran nas rexi\u00f3ns nas cales as s\u00faas emisi\u00f3ns de radio son m\u00e1is brillantes, e as\u00ed parece que a transici\u00f3n FRI/FRII reflicte se un chorro/raio pode propagarse a trav\u00e9s da galaxia hospedadora sen ser decelerada a velocidades sub-relativistas por interacci\u00f3n co medio intergal\u00e1ctico. A partir de an\u00e1lises de efectos de direcci\u00f3n relativista, s\u00e1bese que os chorros de fontes FRII permanecen relativistas (con velocidades de polo menos 0,5c) f\u00f3ra dos l\u00edmites dos lobos. Os puntos quentes que normalmente se ven nas fontes FRII interpr\u00e9tanse como que son a manifestaci\u00f3n visible dos choques formados cando os chorros r\u00e1pidos e, por tanto, supers\u00f3nicos terminan abruptamente ao final da fonte, e as s\u00faas distribuci\u00f3ns de enerx\u00eda espectral son consistentes con esta descrici\u00f3n. A mi\u00fado vense m\u00faltiples puntos quentes, o que reflicte ou un fluxo continuado despois do choque ou un movemento do punto de terminaci\u00f3n do chorro: a rexi\u00f3n de puntos quentes global \u00e9 \u00e1s veces chamada o complexo do punto quente.\nOs nomes que se lle dan a diversos tipos de fontes de radio base\u00e1ndose na s\u00faa estrutura de radio son:\nCiclos de vida e din\u00e1mica.\nAs radiogalaxias m\u00e1is grandes te\u00f1en lobos ou plumas que se estenden a escalas de megaparsec (ou m\u00e1is no caso de radiogalaxias xigantes como 3C236), o que implica unha escala de tempo para o seu crecemento da orde de decenas a centos de mill\u00f3ns de anos. Isto significa que, ag\u00e1s no caso de fontes moi pequenas e moi novas, non podemos observar a din\u00e1mica da radio fonte directamente, e debe recorrerse \u00e1 teor\u00eda e a inferencias a partir de gran n\u00famero de obxectos. Est\u00e1 claro que as fontes de radio deben empezar sendo pequenas e despois crecen e fanse grandes. No caso de fontes con lobos, a din\u00e1mica \u00e9 bastante simple: os chorros alimentan os lobos, a presi\u00f3n dos lobos increm\u00e9ntase, e os lobos exp\u00e1ndense. O r\u00e1pido que se expanden depende da densidade e presi\u00f3n do medio externo. A fase de maior presi\u00f3n do medio externo, e a m\u00e1is importante desde o punto de vista da din\u00e1mica, \u00e9 o gas quente difuso que emite raios X. Durante moito tempo asumiuse que as fontes potentes se expandir\u00edan supersonicamente, xerando un choque no medio externo. Por\u00e9n, as observaci\u00f3ns de raios X mostran que as presi\u00f3ns do lobo interno de fontes FRII potentes est\u00e1n a mi\u00fado preto das presi\u00f3ns t\u00e9rmicas externas e non son moito maiores que as presi\u00f3ns externas, como se requirir\u00eda para a expansi\u00f3n supers\u00f3nica. O \u00fanico sistema en expansi\u00f3n inequivocamente supers\u00f3nica co\u00f1ecido son os lobos internos da radiogalaxia de baixa potencia Centaurus A, que son probablemente o resultado dunha explosi\u00f3n comparativamente recente do n\u00facleo activo.\nGalaxias hospedadoras e medio que as rodea.\nEstas fontes de radio est\u00e1n case universalmente hospedadas en galaxias el\u00edpticas, a\u00ednda que hai unha excepci\u00f3n ben docmentada, a NGC 4151. Algunhas galaxias Seyfert mostran pequenos e d\u00e9biles chorros de radio, pero non son o suficientemente radio-luminosas para ser clasificadas como radio-intensas. Esta informaci\u00f3n e a das galaxias hospedadora de qu\u00e1sares radio-intensos e bl\u00e1zares indica que est\u00e1n tam\u00e9n hospedadas en galaxias el\u00edpticas.\nHai varias posibles raz\u00f3ns para esta forte preferencia polas el\u00edpticas. Unha \u00e9 que as el\u00edpticas conte\u00f1en xeralmente os buratos negros m\u00e1is masivos, e as\u00ed son capaces de alimentar as galaxias activas m\u00e1is luminosas (ver luminosidade de Eddington). Outra \u00e9 que as el\u00edpticas xeralmente se encontran en ambientes m\u00e1is ricos, proporcionando un medio intergal\u00e1ctico a grande escala para confinar a fonte de radio. Tam\u00e9n pode ser que as maiores cantidades de gas fr\u00edo nas galaxias espirais dalgunha maneira distorsionen ou supriman un chorro en formaci\u00f3n. Ata o momento non hai unha soa explicaci\u00f3n convincente para as observaci\u00f3ns.\nModelos unificados.\nOs diferentes tipos de galaxias activas radio-intensas est\u00e1n ligados nos modelos unificados. A observaci\u00f3n clave que levou \u00e1 adopci\u00f3n dos modelos unificados para as radiogalaxias potentes e qu\u00e1sares radio-intensos foi que todos os qu\u00e1sares parecen estar dirixidos cara a n\u00f3s, mostrando un movemento superluminal nas cores e chorros brillantes no lado da fonte que est\u00e1 m\u00e1is preto de n\u00f3s (o \"efecto Laing-Garrington\"). Se este \u00e9 o caso, debe haber unha poboaci\u00f3n de obxectos non dirixidos cara a n\u00f3s, e, como sabemos que os lobos non est\u00e1n afectados pola direccionalidade, aparecer\u00edan ante o observador como radiogalaxias con tal que o n\u00facleo do qu\u00e1sar estea escurecido cando a fonte se ve de perfil. Agora ac\u00e9ptase que polo menos algunhas radiogalaxias potentes te\u00f1en qu\u00e1sares 'ocultos', a\u00ednda que non est\u00e1 claro se todas esas radiogalaxias ser\u00edan en realidade qu\u00e1sares se as observasemos no \u00e1ngulo correcto. De maneira similar, as radiogalaxias con baixa emisi\u00f3n de radio son unha plausible poboaci\u00f3n emparentada dos obxectos BL Lac.\nUsos das radiogalaxias.\nFontes distantes.\nAs radiogalaxias e qu\u00e1sares radio-intensos foron moi utilizados, especialmente nas d\u00e9cadas de 1980 e 1990, para encontrar galaxias distantes: facendo unha selecci\u00f3n baseada no espectro de radio e despois observando a galaxia hospedadora era posible encontrar obxectos a altos desprazamentos ao vermello a baixo custo en canto a tempo de telescopio. O problema que ti\u00f1a este m\u00e9todo era que as hospedadora de galaxias activas poden non ser galaxias t\u00edpicas en canto ao seu desprazamento ao vermello. De xeito similar, as radiogalaxias foron utilizadas no pasado para encontrar c\u00famulos emisores de raios X distantes, pero agora pref\u00edrense m\u00e9todos de selecci\u00f3n non nesgados.\nRegras de medida est\u00e1ndares.\nFix\u00e9ronse alg\u00fans traballos intentando usar as radiogalaxias como unidades (regras) de medida est\u00e1ndar para determinar par\u00e1metros cosmol\u00f3xicos. Este m\u00e9todo est\u00e1 inzado de dificultades porque o tama\u00f1o dunha radiogalaxia depende tanto da s\u00faa idade coma do seu ambiente. Por\u00e9n, cando se usa un modelo dunha fonte de radio, os m\u00e9todos baseados nas radiogalaxias poden ser concordantes con outras observaci\u00f3ns cosmol\u00f3xicas.\nEfectos sobre o medio que as rodea.\nTanto se a fonte de radio se est\u00e1 expandindo supersonicamente coma se non, debe facer un traballo contra o medio externo durante a expansi\u00f3n, e ao facelo cede enerx\u00eda para quentar e disipar o plasma externo. A enerx\u00eda m\u00ednima almacenada nos lobos dunha fonte de radio poderosa pode ser de 1053 J. O l\u00edmite inferior no traballo feito sobre o medio externo por unha forza tal \u00e9 varias veces este valor. Gran parte do actual interese nas fontes de radio est\u00e1 enfocado no efecto que deben ter nos centros dos c\u00famulos no momento presente. Igualmente interesante \u00e9 o seu probable efecto sobre a formaci\u00f3n de estruturas co paso do tempo cosmol\u00f3xico: crese que poden proporcionar un mecanismo de retroalimentaci\u00f3n para facer m\u00e1is lenta a formaci\u00f3n da maior\u00eda dos obxectos masivos.\nTerminolox\u00eda.\nTerminolox\u00eda que era amplamente usada f\u00edxose pouco axeitada agora que se acepta xeralizadamente que os qu\u00e1sares e as radiogalaxias son o mesmo tipo de obxecto (ver m\u00e1is arriba). Acu\u00f1ouse o acr\u00f3nimo \"DRAGN\" (do ingl\u00e9s 'Double Radiosource Associated with Galactic Nucleus', Radiofonte Dobre Asociada con N\u00facleo Gal\u00e1ctico). pero o seu uso a\u00ednda non se espallou. O termo \"fonte de radio extragal\u00e1ctica\" \u00e9 de uso com\u00fan, pero pode levar a confusi\u00f3n, xa que se detectan moitos outros obxectos extragal\u00e1cticos nos exames de radio, especialmente as galaxias starburst. O termo \"Galaxia activa radio-intensa\" (\"Radio-loud active galaxy\") non \u00e9 ambiguo, polo que foi o m\u00e1is utilizado neste artigo."}
{"id": "383971", "revid": "102241", "url": "https://gl.wikipedia.org/wiki?curid=383971", "title": "Lingua chuj", "text": "O chuj \u00e9 unha lingua maia falada por preto de 40\u00a0000 membros do pobo chuj en Guatemala e arredor de 10\u00a0000 en M\u00e9xico. O chuj \u00e9 un membro da p\u00f3la q\u2019anjob\u2019al xunto coas linguas tojolab'al, q'anjob'al, acateca, jacalteca e mocho\u2019. A familia chujeana xurdiu hai aproximadamente 2\u00a0000 anos. En Guatemala, os falantes de chuj residen principalmente nos concellos de San Mateo Ixtat\u00e1n, San Sebasti\u00e1n Coat\u00e1n e Nent\u00f3n, no departamento de Huehuetenango. Algunhas comunidades en Barillas e Ixc\u00e1n tam\u00e9n falan chuj. Os dous dialectos principais de chuj son o de San Mateo Ixtat\u00e1n e o de San Sebasti\u00e1n Coat\u00e1n."}
{"id": "383972", "revid": "27155", "url": "https://gl.wikipedia.org/wiki?curid=383972", "title": "Dispersi\u00f3n de Compton", "text": ""}
{"id": "383973", "revid": "23204", "url": "https://gl.wikipedia.org/wiki?curid=383973", "title": "Lingua tojolab\u02bcal", "text": "O tojolab\u02bcal \u00e9 unha lingua maia falada no sueste do estado de Chiapas, M\u00e9xico. Est\u00e1 relacionada coa lingua chuj falada en Guatemala. O tojolab\u02bcal \u00e9 falado principalmente nos departamentos de Chiapanecan Colonia en Las Margaritas.\nO nome da lingua deriva da expresi\u00f3n [tohol a\u02c8bal], que quere dicir \"boa lingua\". Os documentos do s\u00e9culo XIX ref\u00edrense \u00e1s veces a ela como \"chaneabal\" (que significa \"catro linguas\", posiblemente como unha referencia \u00e1s catro linguas maias faladas nas terras altas de Chiapas: o tzotzil, o tzeltal, o tojolab\u02bcal e o chuj."}
{"id": "383974", "revid": "23204", "url": "https://gl.wikipedia.org/wiki?curid=383974", "title": "Lingua tojolabal", "text": ""}
{"id": "383975", "revid": "1987", "url": "https://gl.wikipedia.org/wiki?curid=383975", "title": "Rieiro, Arant\u00f3n, Santa Comba", "text": "Rieiro \u00e9 un lugar da parroquia de Arant\u00f3n no concello coru\u00f1\u00e9s de Santa Comba na Comarca do Xallas. A s\u00faa poboaci\u00f3n no ano 2018, segundo o Instituto Nacional de Estad\u00edstica, era de 37 habitantes, dos cales 21 eran mulleres e 16 homes. At\u00f3pase a escasos seis quil\u00f3metros da vila de Santa Comba, capital do concello hom\u00f3nimo.\nDescrici\u00f3n do lugar.\nRieiro \u00e9 unha pequena aldea da comarca do Xallas que a\u00ednda conserva alg\u00fan vestixio do rural galego anterior \u00e1 guerra civil. Pequenas casas de pouco m\u00e1is de dous metros de altura, h\u00f3rreos cheos de cereal e gando pastando ao car\u00f3n das eiras privadas son algunhas mostras.\nA escasos metros do lugar at\u00f3pase o r\u00edo Xallas, cunha antiga presa de pedra e unha ribeira ch\u00e1 que fai posible tumbarse ao car\u00f3n do r\u00edo sen perigo."}
{"id": "383976", "revid": "1131", "url": "https://gl.wikipedia.org/wiki?curid=383976", "title": "Benigno Ledo", "text": "Benigno Ledo Gonz\u00e1lez co\u00f1ecido como O cura das abellas, nado na Chanca (Ad\u00e1, Chantada) o 20 de xullo de 1867 e finado e na casa reitoral de Argoz\u00f3n segundo unhas fontes e no lugar da Chanca segundo outras o 14 de decembro de 1950, foi un sacerdote e apicultor galego introdutor dun modelo de colmea de cadro m\u00f3bil horizontal.\nTraxectoria.\nFoi cura p\u00e1rroco de Argoz\u00f3n (Chantada) e propagandista da apicultura. Colaborou en \"El Lucense\", \"La Voz de la Verdad\", \"El Norte de Galicia\", \"El Ideal Gallego\" e \"El Cultivador Moderno\". Unha das s\u00faas achegas m\u00e1is salientables foi a introduci\u00f3n en 1880 do modelo de colmea co\u00f1ecido como colmea \"Layens\" dende Francia. Este modelo fora creado en 1874 por Georges de Layens, modificando unha colmea de cadro m\u00f3bil. Benigno Ledo introduciuna no seu lugar natal, A Chanca, convert\u00e9ndose no primeiro apicultor espa\u00f1ol en introducir este modelo en Espa\u00f1a.\nBenigno Ledo foi o creador dun novo modelo de colmea denominada \"Ledoargoz\u00f3n\" ou \"Ledo-Argoz\u00f3n\", premiada no Concurso Nacional de Ganados, Maquinaria Agr\u00edcola e Industrias Derivadas no ano 1917 e que estaba baseada na colmea Voirnot. Tam\u00e9n simplificou os procesos de extracci\u00f3n do mel das colmeas modernas. Foi nomeado profesor de apicultura da Deputaci\u00f3n de Lugo o 10 de decembro de 1927, cargo que ocupou ata a s\u00faa xubilaci\u00f3n en 1948. A propia deputaci\u00f3n sufragaba os seus gastos para a realizaci\u00f3n de clases pr\u00e1cticas de apicultura por varios pobos da provincia, eventos que ti\u00f1an unha gran confluencia de interesados. Dirixiu a aula de Apicultura que estivo situada, en vida de Benigno Ledo, nos xard\u00edns da r\u00faa San Marcos en Lugo, \u00e1 beira do pazo provincial. Tam\u00e9n instalou colmeas modelo nos xard\u00edns do Seminario diocesano de Lugo, onde tam\u00e9n exerc\u00eda labores docentes nesta \u00e1rea."}
{"id": "383977", "revid": "102241", "url": "https://gl.wikipedia.org/wiki?curid=383977", "title": "Lingua mocho\u2019", "text": "O mocho\u2019 ou mototzintleco \u00e9 unha lingua maia falada no leste do estado de Chiapas, M\u00e9xico. \u00c9 unha lingua da p\u00f3la occidental maia. Os falantes de mocho' ref\u00edrense \u00e1 s\u00faa propia lingua como \"qat\u00f4:k\", que quere dicir 'a nosa lingua'. O tuzanteco est\u00e1 estreitamente relacionado con ela, a\u00ednda que est\u00e1 considerado un dialecto.\nO mocho' est\u00e1 considerada unha lingua moribunda, con menos de 30 falantes rexistrados, e non existe traspaso xeracional da lingua \u00e1s novas xeraci\u00f3ns. A maior\u00eda dos falantes son biling\u00fces co castel\u00e1, que est\u00e1 a subtitu\u00edr \u00f3 mocho' no sur de M\u00e9xico."}
{"id": "383978", "revid": "23204", "url": "https://gl.wikipedia.org/wiki?curid=383978", "title": "Lingua mototzintleca", "text": ""}
{"id": "383979", "revid": "102241", "url": "https://gl.wikipedia.org/wiki?curid=383979", "title": "Lingua q\u2019anjob\u2019al", "text": "O q\u2019anjob\u2019al, tam\u00e9n co\u00f1ecido como kanjobal, \u00e9 unha lingua maia falada principalmente en Guatemala e en parte de M\u00e9xico. Segundo as estimaci\u00f3n de 1998, ti\u00f1a arredor de 77\u00a0700 falantes nativos, principalmente no departamento de Huehuetenango. Os principais concellos nos que se fala o q'anjob'al son San Juan Ixcoy (\"Yich K'ox\"), San Pedro Soloma (\"Tz'uluma' \"), Santa Eulalia (\"Jolom Konob' \"), Santa Cruz Barillas (\"Yalmotx\"), San Rafael La Independencia e San Miguel Acat\u00e1n (Pedro Mateo Pedro 2010). O q'anjob'al \u00e9 ensinado nos colexios p\u00fablicos dentro do sistema biling\u00fce de educaci\u00f3n intercultural de Guatemala."}
{"id": "383980", "revid": "23204", "url": "https://gl.wikipedia.org/wiki?curid=383980", "title": "Lingua kanjobal", "text": ""}
{"id": "383982", "revid": "19415", "url": "https://gl.wikipedia.org/wiki?curid=383982", "title": "Sinfon\u00eda n\u00ba 1 (Shostakovich)", "text": ""}
{"id": "383983", "revid": "19415", "url": "https://gl.wikipedia.org/wiki?curid=383983", "title": "Sinfon\u00eda n\u00ba 104 (Haydn)", "text": ""}
{"id": "383985", "revid": "102241", "url": "https://gl.wikipedia.org/wiki?curid=383985", "title": "Lingua jacalteca", "text": "O jacalteco, tam\u00e9n co\u00f1ecido como popti\u2019, \u00e9 unha lingua maia falada principalmente en Guatemala e en parte de M\u00e9xico. \u00c9 falada por m\u00e1is de 9\u00a0000 membros do pobo jacalteco do departamento guatemalteco de Huehuetenango, e por outros 500 m\u00e1is na zona adxacente de Chiapas, en M\u00e9xico. O nome popti' para a lingua \u00e9 empregado pola \"Academia de Linguas Maias de Guatemala\" e polo Congreso de Guatemala."}
{"id": "383986", "revid": "839", "url": "https://gl.wikipedia.org/wiki?curid=383986", "title": "Dmitri Shostakovich", "text": ""}
{"id": "383987", "revid": "23204", "url": "https://gl.wikipedia.org/wiki?curid=383987", "title": "Lingua popti\u2019", "text": ""}
{"id": "383988", "revid": "89787", "url": "https://gl.wikipedia.org/wiki?curid=383988", "title": "Verderolo serrano", "text": "O verderolo serrano (antes Serinus citrinella e agora Carduelis citrinella) \u00e9 unha especie de ave paseriforme da familia dos frinx\u00edlidos (Fringillidae), que se distrib\u00fae polas monta\u00f1as da Europa central e meridional. Est\u00e1 presente en Galicia, mais lixeiramente ameazada pola destruci\u00f3n do seu h\u00e1bitat e a s\u00faa recolecci\u00f3n e a s\u00faa poboaci\u00f3n mundial c\u00edfrase entre 475.000 e 600.000 exemplares.\nTaxonom\u00eda.\nInicialmente atribu\u00eddo ao x\u00e9nero \"Serinus\" por\u00e9n posteriormente prop\u00faxose o seu traslado, sobre a base de estudos de filoxenia molecular, a \"Carduelis.\" A\u00ednda os diferentes autores non est\u00e1n de acordo sobre en que x\u00e9nero debe situarse. \"Serinus corsicanus\" ou \"Carduelis corsicana\", que se distrib\u00fae por C\u00f3rsega e Sarde\u00f1a era antes considerada parte desta especie.\nDescrici\u00f3n.\nO macho no ver\u00e1n, de cor verde amarelado no peito, pos\u00fae un dorso verde de tonalidade m\u00e1is apagada. O seu tama\u00f1o, pequeno, \u00e9 de aproximadamente 12\u00a0cm de lonxitude, 19 de envergadura e pesa ao redor de 14 g.\nTr\u00e1tase dunha ave gregaria, que aparece frecuentemente no chan ou en \u00e1rbores, aliment\u00e1ndose de sementes. O seu voo, lixeiro e r\u00e1pido, pos\u00fae ondulaci\u00f3ns vigorosas. Ani\u00f1a de maio a xullo pondo 4 ovos nunha ou d\u00faas ni\u00f1adas. O ni\u00f1o est\u00e1 tapizado de herba e peluxe vexetal. A s\u00faa distribuci\u00f3n \u00e9 europea (norte de Espa\u00f1a, sur de Francia e Alpes). Amosa preferencia polos bosques de monta\u00f1a, especialmente de faias, pi\u00f1eiros e abetos."}
{"id": "383990", "revid": "18868", "url": "https://gl.wikipedia.org/wiki?curid=383990", "title": "Carduelis citrinella", "text": ""}
{"id": "383991", "revid": "18868", "url": "https://gl.wikipedia.org/wiki?curid=383991", "title": "Serinus citrinella", "text": ""}
{"id": "383993", "revid": "102241", "url": "https://gl.wikipedia.org/wiki?curid=383993", "title": "Lingua acateca", "text": "O acateco \u00e9 unha lingua maia falada principalmente en Guatemala e en parte de M\u00e9xico. \u00c9 falada polo pobo acateco que habita no departamento de Huehuetenango, en Guatemala, e nos concellos de Concepci\u00f3n Huista, Nent\u00f3n, San Miguel Acat\u00e1n, San Rafael La Independencia e San Sebasti\u00e1n Coat\u00e1n. Un grupo de falantes tam\u00e9n vive no estado de Chiapas, M\u00e9xico. No ano 1998 contaba con m\u00e1is de 58\u00a0600 falantes, dos cales 48\u00a0500 viv\u00edan en Guatemala e o resto en M\u00e9xico. O acateco est\u00e1 estreitamente relacionado coas linguas q\u2019anjob\u2019al e jacalteca. As tres linguas forman a sub-p\u00f3la q'anjob'al-jacalteca. Crese que o grupo q'anjob'al\u2013jacalteco diviuse nas tres linguas hai 1\u00a0500 anos.\nO acateco estaba considerado como un dialecto da lingua q\u2019anjob\u2019al at\u00e9 a d\u00e9cada de 1970, cando os ling\u00fcistas se decataron das diferenzas gramaticais con respecto do q'anjob'al."}
{"id": "383994", "revid": "23204", "url": "https://gl.wikipedia.org/wiki?curid=383994", "title": "Lingua q'anjob'al", "text": ""}
{"id": "383995", "revid": "102241", "url": "https://gl.wikipedia.org/wiki?curid=383995", "title": "Lingua poqomam", "text": "O poqoman \u00e9 unha lingua maia que se fala en Alta Verapaz, Guatemala. Est\u00e1 estreitamente relacionada coa lingua poqomchi' e segundo o censo do ano 2002, a lingua ti\u00f1a uns 11\u00a0273 falantes."}
{"id": "383996", "revid": "102241", "url": "https://gl.wikipedia.org/wiki?curid=383996", "title": "Lingua poqomchi\u02bc", "text": "O poqomchi\u02bc \u00e9 unha lingua maia falado polo pobo poqomchi\u02bc en Baja Verapaz, Guatemala. Est\u00e1 estreitamente relacionada coa lingua poqomam e ten dous dialectos principais, oriental e occidental, falados por m\u00e1is de 90\u00a0000 persoas no ano 2000. \u00c9 a lingua predominante do concello de Chicam\u00e1n (El Quich\u00e9) que limita con Baja Verapaz."}
{"id": "384000", "revid": "102241", "url": "https://gl.wikipedia.org/wiki?curid=384000", "title": "Lingua achi", "text": "O achi \u00e9 unha lingua maia estreitamente relacionada co k\u02bciche\u02bc. \u00c9 falada polo pobo achi, principalmente no departamento de Baja Verapaz, en Guatemala. Existen dous dialectos do achi, o achi de Rabinal e o de Cubulco.\nUnha das obras mestras da literatura precolombiana \u00e9 \"Rabinal Ach\u00ed\", unha obra de teatro escrita en lingua achi."}
{"id": "384006", "revid": "102241", "url": "https://gl.wikipedia.org/wiki?curid=384006", "title": "Lingua tz\u2019utujil", "text": "O tz\u2019utujil \u00e9 unha lingua maia falada polo pobo tz\u2019utujil na rexi\u00f3n do sur do lago de Atitl\u00e1n, en Guatemala. O tz'utujil est\u00e1 est\u00e1 estreitamente relacionado coas linguas veci\u00f1as kaqchikel e k\u02bciche\u02bc. Segundo o censo de 2002, m\u00e1is de 60\u00a0000 persoas falan tz'utujil como a s\u00faa lingua nai. Ten dous dialectos, o oriental e o occidental.\nA maior\u00eda do pobo tz\u2019utujil ten o castel\u00e1n como segunda lingua, a\u00ednda que moita da poboaci\u00f3n m\u00e1is vella non \u00e9 quen de falalo. Moitos nenos non aprenden o castel\u00e1n at\u00e9 que van \u00e1 escola, \u00f3s cinco anos. No ano 2012, a Biblioteca Comunitaria Rija'tzuul Na'ooj de San Juan La Laguna ten actividades de contacontos para nenos en tz'utujil, e existen edici\u00f3ns de libros nesa lingua."}
{"id": "384007", "revid": "23204", "url": "https://gl.wikipedia.org/wiki?curid=384007", "title": "Lingua tzutujil", "text": ""}
{"id": "384008", "revid": "23204", "url": "https://gl.wikipedia.org/wiki?curid=384008", "title": "Lingua tz'utujil", "text": ""}
{"id": "384010", "revid": "102241", "url": "https://gl.wikipedia.org/wiki?curid=384010", "title": "Lingua sacapulteca", "text": "O sacapulteco \u00e9 unha lingua maia falada por m\u00e1is de 15\u00a0000 persoas en Sacapulas, El Quich\u00e9, e na Cidade de Guatemala. Est\u00e1 estreitamente relacionada coa lingua k\u02bciche\u02bc."}
{"id": "384011", "revid": "102241", "url": "https://gl.wikipedia.org/wiki?curid=384011", "title": "Lingua sipacapense", "text": "O sipacapense ou sipakapa \u00e9 unha lingua maia estreitamente relacionada coa lingua k\u02bciche\u02bc. \u00c9 falada polo pobo sipacapenses, que habita no concello guatemalteco de Sipacapa, no departamento de San Marcos."}
{"id": "384012", "revid": "23204", "url": "https://gl.wikipedia.org/wiki?curid=384012", "title": "Lingua sipakapa", "text": ""}
{"id": "384013", "revid": "102241", "url": "https://gl.wikipedia.org/wiki?curid=384013", "title": "Lingua uspanteca", "text": "O uspanteco \u00e9 unha lingua maia falada por m\u00e1is de 2\u00a0000 persoas nos concellos guatemaltecos de Uspant\u00e1n e Playa Grande Ixc\u00e1n, no departamento de El Quich\u00e9. Est\u00e1 estreitamente relacioando coa lingua k\u02bciche\u02bc."}
{"id": "384014", "revid": "23204", "url": "https://gl.wikipedia.org/wiki?curid=384014", "title": "Lingua k\u02bciche\u02bc cl\u00e1sica", "text": "O k\u02bciche\u02bc cl\u00e1sico\u00a0foi unha forma ancestral da lingua moderna\u00a0k\u02bciche\u02bc, que foi falada nas terras altas de Guatemala no s\u00e9culo XVI, no tempo da conquista espa\u00f1ola de Guatemala. O k\u02bciche\u02bc cl\u00e1sico foi preservado nun n\u00famero de documentos hist\u00f3ricos\u00a0mesoamericanos, historias de li\u00f1axe, dicionarios e textos de misioneiros, e \u00e9 a lingua na cal se escribiu a obra\u00a0\"Popol Vuh\" (ou \"Popol Wuj\"\u00a0na ortograf\u00eda moderna)."}
{"id": "384015", "revid": "839", "url": "https://gl.wikipedia.org/wiki?curid=384015", "title": "Xos\u00e9 I Absi", "text": "Xos\u00e9 I Absi (en ), nado en Damasco (Siria) o 20 de xu\u00f1o de 1946, \u00e9 o Patriarca de Antioqu\u00eda e todo Oriente, de Alexandr\u00eda e de Xerusal\u00e9n da Igrexa Cat\u00f3lica Greco-Melquita e bispo de Damasco dende o 21 de xu\u00f1o de 2017.;\nTraxectoria.\nAbsi naceu en Damasco, Siria, o 20 de xu\u00f1o de 1946. O 6 de maio de 1973 foi ordenado sacerdote da Orde dos Misioneiros de San Paulo, de quen foi tam\u00e9n superior entre 2001 e 2006\nO 21 de xu\u00f1o de 2017 foi elixido patriarca de Antioqu\u00eda e bispo de Damasco. O papa Francisco concedeulle o 22 de xu\u00f1o de 2017 a comu\u00f1\u00f3n eclesial."}
{"id": "384016", "revid": "1888", "url": "https://gl.wikipedia.org/wiki?curid=384016", "title": "Benigno Ledo Gonz\u00e1lez", "text": ""}
{"id": "384017", "revid": "1888", "url": "https://gl.wikipedia.org/wiki?curid=384017", "title": "Ant\u00f3n de Barreiros", "text": ""}
{"id": "384018", "revid": "98629", "url": "https://gl.wikipedia.org/wiki?curid=384018", "title": "Lingua protomaia", "text": "O protomaia \u00e9 o devanceiro hipot\u00e9tico das linguas maias, tanto das que a\u00ednda se falan hoxe, como das xa extintas, inclu\u00edndo o\u00a0maia cl\u00e1sico\u00a0documentado nas\u00a0inscrici\u00f3ns xerogl\u00edficas maias.\nFonolox\u00eda.\nO protomaia ten as seguintes sons, de acordo coa reconstruci\u00f3n feita por Campbell e Kaufman (1985).\nCinco vogais: a, e, i, o e u. Cada unha delas ten unha versi\u00f3n curta e unha longa versi\u00f3n: aa, ee, ii, oo e uu.\nRegras sonoras.\nO seguinte conxunto de cambios no protomaia para as linguas modernas empr\u00e9gase como base da clasificaci\u00f3n das linguas maias. Cada cambio de son pode ser compartido por moitas linguas, un fondo agrisado sinala que non goubo ning\u00fan cambio."}
{"id": "384020", "revid": "1131", "url": "https://gl.wikipedia.org/wiki?curid=384020", "title": "Gabino D\u00edaz de Herrera", "text": "Gabino D\u00edaz de Herrera Iglesias, co\u00f1ecido como Mauro do Sil, nado no Barco de Valdeorras o 22 de novembro de 1906 e finado na Coru\u00f1a o 12 de febreiro de 1983, foi un escritor galego.\nTraxectoria.\nFillo de Antonio D\u00edaz de Herrera, capit\u00e1n de Infanter\u00eda, e Brenda Lucrecia Iglesias, dunha rica familia de vi\u00f1ateiros. Estudou o bacharelato na Coru\u00f1a. Estudou os primeiros cursos de Filosof\u00eda e Letras na Universidade de Santiago de Compostela e frecuentou os parladoiros do Caf\u00e9 Espa\u00f1ol. Marchou a Madrid en 1925, onde rematou a carreira. Publicou poemas en \"Galicia Gr\u00e1fica\", \"Vida Gallega\", \"Almanaque Gallego\" e \"Cristal\". En 1927 publicou o poemario \"Abril\" e ao ano seguinte apareceu a s\u00faa traduci\u00f3n ao castel\u00e1n de \"El Teniente azul\" de Colette-Willy. En 1933 obtivo o premio de poes\u00eda no concurso da Asociaci\u00f3n da Prensa de Le\u00f3n e o premio do certame de poes\u00eda do Concello de Lugo. Despois da guerra civil publicou poemas en \"Cartel\". Desde os anos corenta traballou como arquiveiro na Biblioteca Nacional de Madrid. Ao morrer a s\u00faa muller trasladouse ao Arquivo do Reino de Galicia da Coru\u00f1a. Finou na Coru\u00f1a o 12 de febreiro de 1983.\nVida persoal.\nCasou con Mar\u00eda Guiti\u00e1n Barreiro."}
{"id": "384028", "revid": "54334", "url": "https://gl.wikipedia.org/wiki?curid=384028", "title": "Lanterna Verde (filme)", "text": "Lanterna Verde (en ) \u00e9 un filme estadounidense de superheroes baseado na personaxe de DC Comics Green Lantern que foi dirixido por Martin Campbell. Est\u00e1 protagonizado por Ryan Reynolds, Blake Lively, Peter Sarsgaard, Mark Strong, Angela Bassett e Tim Robbins. Foi orixinalmente escrito por Michael Green e Marc Guggenheim, e posteriormente foi reescrito por Michael Goldenberg. O filme conta a historia de Hal Jordan, un piloto de aviaci\u00f3n que \u00e9 escollido para converterse no primeiro en ser membro de Green Lantern Corps. Hal recibe un anel que lle proporciona superpoderes para combater a Parallax, que ameaza con rachar co equilibrio de poder no universo.\nEstreouse en galego na TVG o 18 de setembro de 2016."}
{"id": "384029", "revid": "23204", "url": "https://gl.wikipedia.org/wiki?curid=384029", "title": "Green Lantern (filme)", "text": ""}
{"id": "384036", "revid": "25871", "url": "https://gl.wikipedia.org/wiki?curid=384036", "title": "Manuel Buhigas Novo", "text": "Manuel Buhigas Novo, nado en Vilagarc\u00eda de Arousa e finado no Mes\u00f3n do Vento (Ordes) en 1936, foi un pol\u00edtico galego.\nTraxectoria.\nFillo de Ulpiano Buhigas Abad. En 1924 foi nomeado axente de seguros do Real Autom\u00f3bil Club de Espa\u00f1a. Na ditadura de Primo de Rivera foi cabo do Somat\u00e9n de Vilagarc\u00eda e Cambados. Foi contratado como actor e caricato en 1927, chegando a facer unha xira por Am\u00e9rica. Asentouse en Cabanas. Aprobou en 1934 os exames para mec\u00e1nico maquinista da mari\u00f1a civil co n\u00famero un. Militante do PSOE, participou en mitins do Frente Popular para as elecci\u00f3ns de febreiro de 1936. Logo do triunfo do Frente Popular foi nomeado concelleiro de Cabanas en febreiro, e elixido primeiro tenente alcalde na corporaci\u00f3n que presidiu \u00c1lvaro Puentes Ant\u00f3n. Co golpe de Estado do 18 de xullo de 1936 foi detido e paseado no Mes\u00f3n do Vento (Ordes), sen que chegara a atoparse o seu cad\u00e1ver. O xu\u00edz de instruci\u00f3n de Pontedeume abr\u00edulle expediente de responsabilidades pol\u00edticas en marzo de 1943.\nVida persoal.\nCasou en Pontedeume con Mar\u00eda Manuela Rodr\u00edguez Anca en xaneiro de 1931."}
{"id": "384050", "revid": "89787", "url": "https://gl.wikipedia.org/wiki?curid=384050", "title": "Ribeiro en Com\u00fan", "text": "Ribeiro en Com\u00fan \u00e9 un colectivo cidad\u00e1n e veci\u00f1al que xorde do manifesto hom\u00f3nimo para presentarse nas elecci\u00f3ns municipais de 2015 no concello de Ribadavia, con Brais Fidalgo Mart\u00ednez como cabeza de lista. En ditas elecci\u00f3ns conseguiu entrar na corporaci\u00f3n municipal cun concelleiro e o 11,37% dos votos. Nas elecci\u00f3ns do 26 de maio de 2019 soben a 3 escanos obtendo o 21,77% dos votos. "}
{"id": "384051", "revid": "22570", "url": "https://gl.wikipedia.org/wiki?curid=384051", "title": "Grande Atractor", "text": "O Grande Atractor \u00e9 unha anomal\u00eda gravitatoria que se encontra no espazo intergal\u00e1ctico no centro do proposto Superc\u00famulo Laniakea, que indica a existencia dunha concentraci\u00f3n de masa localizada que \u00e9 decenas de miles de veces m\u00e1is masiva que a V\u00eda L\u00e1ctea. Esta masa \u00e9 observable polo seu efecto no movemento das galaxias e os seus c\u00famulos asociados nunha rexi\u00f3n de centos de mill\u00f3ns de anos luz de lonxitude. O Grande Atractor est\u00e1 mov\u00e9ndose cara ao Superc\u00famulo de Shapley. Recentes estudos astron\u00f3micos revelaron a existencia dun novo superc\u00famulo de galaxias, denominado Superc\u00famulo de Vega, na localizaci\u00f3n onde teoricamente deber\u00eda estar o Gande Atractor.\nEstas galaxias presentan todas desprazamento ao vermello, de acordo co fluxo de Hubble, o que indica que est\u00e1n afast\u00e1ndose de n\u00f3s e unhas doutras, mais as variaci\u00f3ns no seu desprazamento ao vermello son suficientes para revelar a existencia dunha anomal\u00eda. As variaci\u00f3ns nos seus desprazamentos ao vermello son co\u00f1ecidas como velocidades peculiares, e cobren un rango duns +700\u00a0km/s a \u2212700\u00a0km/s, dependendo da desviaci\u00f3n angular con respecto \u00e1 direcci\u00f3n do Grande Atractor.\nLocalizaci\u00f3n.\nAs primeiras indicaci\u00f3ns da desviaci\u00f3n da expansi\u00f3n iuniforme do Universo obtiv\u00e9ronse en 1973 e de novo en 1978. A localizaci\u00f3n do Grande Atractor determinouse finalmente en 1986: est\u00e1 situado a unha distancia entre 150 e 250 mill\u00f3ns de anos luz (47\u201379\u00a0Mpc) (a \u00faltima cifra \u00e9 a estimaci\u00f3n m\u00e1is recente) da V\u00eda L\u00e1ctea, na direcci\u00f3n das constelaci\u00f3ns Triangulum Australe e Norma. A\u00ednda que os obxectos situados nesa direcci\u00f3n sit\u00faanse na chamada Zona de Evitaci\u00f3n (a parte do ceo nocturno escurecida pola V\u00eda L\u00e1ctea) e son por iso dif\u00edciles de estudar con lonxitudes de onda visibles, as observaci\u00f3ns de raios X revelaron que esa rexi\u00f3n do espazo est\u00e1 dominada polo c\u00famulo de Norma (ACO 3627), un c\u00famulo masivo de galaxias no que predominan grandes galaxias vellas, moitas das cales est\u00e1n colisionando coas s\u00faas veci\u00f1as e radiando grandes cantidades de ondas de radio.\nDebate sobre a s\u00faa masa aparente.\nEn 1992, gran parte dos sinais aparentes do Grande Atractor eran atribu\u00eddos ao efecto do nesgo de Malmquist. En 2005, os astr\u00f3monos realizaron un exame de raios X dunha parte do ceo co\u00f1ecido como proxecto dos c\u00famulos da Zona de Evitaci\u00f3n (ou CIZA, do ingl\u00e9s \"Clusters in the Zone of Avoidance\") e informaron que o Grande Atractor ti\u00f1a en realidade s\u00f3 unha d\u00e9cima parte da masa que os cient\u00edficos inicialmente estimaran. Este estudo tam\u00e9n confirmou teor\u00edas anteriores como que a V\u00eda L\u00e1ctea est\u00e1 sendo atra\u00edda cara a un c\u00famulo de galaxias moito m\u00e1is masivo preto do Superc\u00famulo de Shapley, que se encontra m\u00e1is al\u00e1 do Grande Atractor, e que se chama atractor de Shapley.\nFluxo escuro.\nUn termo que se ten utilizado \u00e1s veces en relaci\u00f3n co Grande Atractor \u00e9 o de \"fluxo escuro'\". O fluxo escuro en astrof\u00edsica describe un posible compo\u00f1ente non aleatorio da velocidade peculiar duns c\u00famulos de galaxias. A velocidade medida \u00e9 a suma da predita pola lei de Hubble sumada a unha posible e inexplicada pequena velocidade \"escura\" que fl\u00fae nunha direcci\u00f3n com\u00fan \u00e1 dos c\u00famulos gal\u00e1cticos.\nSuperc\u00famulo Laniakea.\nProp\u00faxose a existencia do Superc\u00famulo Laniakea, definido como a cunca do Grande Atractor, que comprende os anteriormente definidos superc\u00famulos de Virgo e Hydra-Centaurus. Deste xeito, o Grande Atractor ser\u00eda o n\u00facleo dun novo superc\u00famulo.\nSuperc\u00famulo de Vela.\nEn 2016, un equipo multinacional de astr\u00f3nomos surafricanos, europeos e australianos dirixidos polo astr\u00f3nomo australiano Ren\u00e9e C. Kraan-Korteweg anunciou o descubrimento dun novo superc\u00famulo de galaxias, denominado Superc\u00famulo de Vega, que explicar\u00eda ben a identidade do misterioso Grande Atractor. Usando datos do espectr\u00f3grafo AAOmega, o Telescopio anglo-australiano de 3.9\u00a0m e o Gran Telescopio surafricano, detectaron unha rexi\u00f3n de sobredensidade gal\u00e1ctica consistente coa designaci\u00f3n de \"superc\u00famulo\", que proporciona a explicaci\u00f3n requirida para unha anomal\u00eda gravitatoria na veci\u00f1anza do superc\u00famlo de Shapely, onde se teoriza que est\u00e1 localizado o Grande Atractor.."}
{"id": "384052", "revid": "1888", "url": "https://gl.wikipedia.org/wiki?curid=384052", "title": "Galicia. Revista Mensual Ilustrada", "text": "Galicia foi unha publicaci\u00f3n editada en Madrid entre 1932 e 1935.\nHistoria e caracter\u00edsticas.\nSubtitulada \"Revista mensual ilustrada\", apareceu en 1932. Estaba dirixida por Lu\u00eds Conde de Rivera con Jos\u00e9 Boull\u00f3n como director xerente. Entre os escritores asiduos da primeira \u00e9poca estiveron F\u00e9lix Estrada Catoyra, Juan Rof Codina, Heliodoro Gallego Armesto, \u00c1ngel del Castillo e Eduardo Lence-Santar.\nEn 1934 Jos\u00e9 Boull\u00f3n pasou a ser o director e Manuel Casado Nieto era o redactor xefe. En 1935 cambiou o subt\u00edtulo por \"Revista gr\u00e1fica mensual\"."}
{"id": "384054", "revid": "92340", "url": "https://gl.wikipedia.org/wiki?curid=384054", "title": "Lu\u00eds Conde Rivera", "text": "Lu\u00eds L\u00f3pez de Rivera, co\u00f1ecido como Lu\u00eds Conde de Rivera, Lu\u00eds Conde Rivera ou Conde de Rivera, foi un xornalista e escritor galego.\nTraxectoria.\nFoi redactor de \"El Noroeste\". En 1927 publicou unha novela curta titulada \"Carmeli\u00f1a\". Colaborou en \"Vida Gallega\", \"El Correo Gallego\" e \"El Eco de Santiago\". Marchou a Madrid en 1928, onde se integrou no Lar Gallego, colaborou en \"ABC\", \"Blanco y Negro\" e \"Galicia en Madrid\" e dirixiu \"Galicia. Revista Mensual Ilustrada\". Foi director do diario \"Voluntad\" de Xix\u00f3n dende decembro de 1937, e foi redactor xefe de \"La Ma\u00f1ana\" de Lleida, cando o dirix\u00eda Emilio Romero. Despois trasladouse \u00e1 Coru\u00f1a onde dirixiu a revista \"Alfar\", colabotou en \"La Noche\" e incorporouse \u00e1 redacci\u00f3n de \"El Pueblo Gallego\" en xullo de 1948. Instalouse en Sevilla, onde traballou no \"ABC\", foi correspondente de \"La Noche\" e colaborou en \"La Vanguardia\"."}
{"id": "384055", "revid": "1888", "url": "https://gl.wikipedia.org/wiki?curid=384055", "title": "Lu\u00eds L\u00f3pez de Rivera", "text": ""}
{"id": "384056", "revid": "5863", "url": "https://gl.wikipedia.org/wiki?curid=384056", "title": "Eduardo Lence Santar", "text": ""}
{"id": "384058", "revid": "102241", "url": "https://gl.wikipedia.org/wiki?curid=384058", "title": "Lingua kabiye", "text": "A lingua kabiye \u00e9 unha lingua n\u00edxer-congo falada principalmente no norte de Togo. \u00d3 longo do s\u00e9culo XX, produciuse unha gran migraci\u00f3n \u00f3 centro e \u00f3 sur de Togo e tam\u00e9n a Ghana e Ben\u00edn. Segundo a oficina de estat\u00edstica de Lom\u00e9, os falantes de kabiye representaban o 23% da poboaci\u00f3n de Togo en 1999.\nO kabiye \u00e9 unha das d\u00faas linguas nacionais de Togo (xunto co ewe). No contexto togol\u00e9s, \"lingua nacional\" implica que a lingua \u00e9 promocionada nos medios de comunicaci\u00f3n nacionais e na educaci\u00f3n."}
{"id": "384059", "revid": "23204", "url": "https://gl.wikipedia.org/wiki?curid=384059", "title": "Lingua kabiy\u00e9", "text": ""}
{"id": "384060", "revid": "89787", "url": "https://gl.wikipedia.org/wiki?curid=384060", "title": "Clasificaci\u00f3n morfol\u00f3xica das galaxias", "text": "A clasificaci\u00f3n morfol\u00f3xica das galaxias \u00e9 un sistema utilizado polos astr\u00f3nomos para dividir as galaxias en grupos baseados na s\u00faa aparencia visual. Hai varios esquemas en uso polos cales poden clasificarse as galaxias segundo as s\u00faas morfolox\u00edas, o m\u00e1is famoso \u00e9 o das secuencias de Hubble, ideado por Edwin Hubble e ampliado posteriormente por G\u00e9rard de Vaucouleurs e Allan Sandage.\nSecuencia de Hubble.\nA secuencia de Hubble \u00e9 un esquema de clasificaci\u00f3n morfol\u00f3xica das galaxias inventado por Edwin Hubble en 1926.\nA mi\u00fado ch\u00e1maselle coloquialmente \u201cdiapas\u00f3n de Hubble\u201d pola forma en que tradicionalmente se representa. O esquema de Hubble divide as galaxias en tres grandes clases base\u00e1ndose na s\u00faa aparencia visual (orixinalmente en placas fotogr\u00e1ficas):\nEstas grandes clases poden ser ampliadas para poder facer distinci\u00f3ns m\u00e1is detalladas das aparencias e para inclu\u00edr outros tipos de galaxias, como as galaxias irregulares, que non te\u00f1en unha estrutura regular obvia (discoidal ou elipsoidal).\nA secuencia de Hubble repres\u00e9ntase xeralmente en forma dun diapas\u00f3n prolongado, coas galaxias el\u00edpticas \u00e1 esquerda (o seu grao de elipticidade increm\u00e9ntase de esquerda a dereita) e coas espirais barradas e non barradas formando as d\u00faas ramas paralelas do diapas\u00f3n. As galaxias lenticulares est\u00e1n situadas entre as el\u00edpticas e as espirais no punto onde as d\u00faas ramas se unen ao \u201cmango\u201d.\nHoxe en d\u00eda, a secuencia de Hubble \u00e9 o istema m\u00e1is comunmente usado para clasificar as galaxias, tanto na investigaci\u00f3n astron\u00f3mica profesional coma na astronom\u00eda amadora e a divulgaci\u00f3n.\nSistema de de Vaucouleurs.\nO sistema de de Vaucouleurs para clasificar as galaxias \u00e9 unha ampliaci\u00f3n moi usada da secuencia de Hubble, descrita primeiramente por G\u00e9rard de Vaucouleurs en 1959. De Vaucouleurs argumentou que a clasificaci\u00f3n bidimensional de Hubble de galaxias espirais, baseada no apertados que estean os brazos da espiral e a presenza ou ausencia dunha barra, non describe adecuadamente a variedade total de morfolox\u00edas das galaxias observadas. En particular, argumentou que os aneis e lentes son importantes compo\u00f1entes estruturais das galaxias espirais.\nO sistema de de Vaucouleurs mant\u00e9n a divisi\u00f3n b\u00e1sica de Hubble das galaxias en el\u00edpticas e lenticulares, espirais e irregulares. Para complementar o esquema de Hubble, de Vaucouleurs introduciu un sistema de clasificaci\u00f3n m\u00e1is elaborado para as galaxias espirais, baseado en tres caracter\u00edsticas morfol\u00f3xicas:\nA maior\u00eda das galaxias nestas tres clases foran clasificadas como Irr I no esquema orixinal de Hubble. Ademais, a clase Sd cont\u00e9n algunhas galaxias da clase Sc de Hubble. As galaxias das clases Sm e Im son denominadas espirais magall\u00e1nicas e irregulares, respectivamente, nome que procede das Nubes de Magall\u00e1ns. A Gran Nube de Magall\u00e1ns \u00e9 do tipo SBm, mentres que a Pequena Nube de Magall\u00e1ns \u00e9 irregular (Im).\nOs diferentes elementos do esquema de clasificaci\u00f3n est\u00e1n combinados (na orde en que foron listados) para dar a clasificaci\u00f3n completa dunha galaxia. Por exemplo, unha galaxia espiral debilmente barrada con brazos enroscados moi laxamente e un anel denom\u00ednase SAB(r)c.\nVisualmente, o sistema de de Vaucouleurs pode representarse como a versi\u00f3n tridimensional do diapas\u00f3n de Hubble, cun \"estadio\" (non espiralado) no eixe \"X\", unha \"familia\" (sen barra) no eixe \"Y\", e unha \"variedade\" (sen anel) no eixe \"Z\".\nEstadio num\u00e9rico de Hubble.\nDe Vaucouleurs tam\u00e9n asignou valores num\u00e9ricos a cada clase de galaxia do seu esquema. Os valores do estadio num\u00e9rico de Hubble \"T\" van desde \u22126 a +10, onde os n\u00fameros negativos corresponden con galaxias de tipo temper\u00e1n ou inicial (el\u00edpticas e lenticulares) e os n\u00fameros positivos res\u00e9rvanse para os tipos tard\u00edos (espirais e irregulares). As galaxias el\u00edpticas son divididas en tres 'estadios': el\u00edpticas compactas (cE), el\u00edpticas normais (E) e os tipos tard\u00edos (E+). As lenticulares son igualmente subdivididas nos tipos temper\u00e1ns (S\u2212), intermedias (S0) e tard\u00edas (S+). As galaxias irregulares poden ser do tipo irregular magall\u00e1nico (\"T\" = 10) ou compacto (\"T\" = 11).\nO uso de estadios num\u00e9ricos permite estudos m\u00e1is cuantitativos da morfolox\u00eda das galaxias.\nEsquema de Yerkes (ou Morgan).\nCreado polo astr\u00f3nomo norteamericano William Wilson Morgan. Xunto con Philip Keenan, Morgan desenvolveu o sistema MK para a clasificaci\u00f3n das estrelas polo seu espectro. O esquema de Yerkes usa os espectros das estrelas da galaxia, as\u00ed como a forma, real e aparente, e o grao de concentraci\u00f3n central para clasificar as galaxias.\nAs\u00ed, por examplo, a galaxia de Andr\u00f3meda clasif\u00edcase como kS5."}
{"id": "384062", "revid": "1888", "url": "https://gl.wikipedia.org/wiki?curid=384062", "title": "Lu\u00eds Conde de Rivera", "text": ""}
{"id": "384063", "revid": "98629", "url": "https://gl.wikipedia.org/wiki?curid=384063", "title": "Mozart (hom\u00f3nimos)", "text": "Mozart pode referirse a:"}
{"id": "384064", "revid": "839", "url": "https://gl.wikipedia.org/wiki?curid=384064", "title": "Youssef I Absi", "text": ""}
{"id": "384066", "revid": "23204", "url": "https://gl.wikipedia.org/wiki?curid=384066", "title": "Lingua kaurna", "text": "A lingua kaurna \u00e9 unha lingua pama-nyungana falada historicamente polo pobo kaurna que habita nas chairas de Adelaide, en Australia Meridional. O pobo das chairas de Adelaide \u00e9 co\u00f1ecido como pobo kaurna no presente, pero este est\u00e1 composto por varios grupos tribais, cada un co seu propio distrito \"parnkarra\" e coa s\u00faa propia forma dialectal da lingua. Estes dialectos foron falados nas \u00e1reas de Crystal Brook e Clare no norte, cabo Jervis no sur, e arredor do monte Lofty. Deixou de falarse como lingua habitual no s\u00e9culo XIX, pero a partir da d\u00e9cada de 1990, estase reclamando o seu ensino e reintroduci\u00f3n."}
{"id": "384068", "revid": "5863", "url": "https://gl.wikipedia.org/wiki?curid=384068", "title": "Lu\u00eds L\u00f3pez Rivera", "text": ""}
{"id": "384069", "revid": "5863", "url": "https://gl.wikipedia.org/wiki?curid=384069", "title": "Conde de Rivera", "text": ""}
{"id": "384071", "revid": "65337", "url": "https://gl.wikipedia.org/wiki?curid=384071", "title": "Rupia", "text": "A rupia (en hindi e urdu: \u0930\u0941\u092a\u092f\u093e, transl. \"rupay\u0101\", do s\u00e1nscrito r\u00fapya, \"r\u016bpyakam\", \"moeda de prata\") \u00e9 o nome com\u00fan das moedas oficiais da India, Paquist\u00e1n, Sri Lanka, Nepal, Mauricio, Seychelles, Indonesia e as\u00a0Maldivas.\nDiv\u00eddese en cen unidades, denominadas \"centavos\" nas illas Seychelles, Mauricio e Sri Lanka; paise (singular: \"paisa\") na India, Paquist\u00e1n e Nepal; \"sen\"\u00a0en Indonesia; \"laaris\" nas Maldivas. O s\u00edmbolo xen\u00e9rico \u00e9 \u20a8 ou Rs, con variaci\u00f3ns nacionais. Para diferenciar das demais rupias, a india introduciu o s\u00edmbolo\u00a0en 2011.\nA rupia tam\u00e9n foi usada pola Nintendo como moeda en forma de xemas na serie de xogos: The Legend of Zelda\nEtimolox\u00eda.\nA orixe da palabra \"rupia\" \u00e9 o termo s\u00e1nscrito \"r\u016bp\" ou \"r\u016bp\u0101\" (\"prata\"), da cal deriva\u00a0\"r\u00fapya\" (\"prata amoedada\") e \"r\u016bpyakam\" (devan\u00e1gari: \u0930\u0942\u092a\u094d\u092f\u0915\u092e\u094d), \"moeda de prata\". O seu primeiro rexistro en portugu\u00e9s \u00e9 de 1608.\nHistoria.\nA variante \"R\u016bpaya\" foi usada para a moeda creada no s\u00e9culo XVI por Sher Shah Suri, un afg\u00e1n que reinou por un breve per\u00edodo (1540 a 1545) en Delhi. A \"R\u016bpaya\" orixinal era unha moeda de prata cuxo peso correspond\u00eda a 178 grans ou 11,5344 gramos. A moeda circulou dende ent\u00f3n, at\u00e9 mesmo durante o per\u00edodo da India Brit\u00e1nica, con 11,66 gramos e 91,7% de contido de prata por peso (isto \u00e9, prata no valor de cerca de US$ 4 en prezos actuais). \u00d3\u00a0final do s\u00e9culo XIX, a taxa de cambio usual era de 1 rupia para 1 xilin\u00a0e 4 peniques\u00a0brit\u00e1nicos, ou 1/15 da libra esterlina.\nO uso da prata como padr\u00f3n tivo consecuencias serias no s\u00e9culo XIX, cando as maiores econom\u00edas do mundo adoptaban o padr\u00f3n ouro. O descubrimento de grandes cantidades de prata nos Estados Unidos e en colonias europeas resultou no declive do valor da prata en relaci\u00f3n \u00f3 ouro. Por este motivo, a moeda-padr\u00f3n da India perdeu valor en relaci\u00f3n \u00f3 resto do mundo."}
{"id": "384072", "revid": "5863", "url": "https://gl.wikipedia.org/wiki?curid=384072", "title": "Alfar (1945)", "text": "Alfar foi unha revista de periodicidade mensual editada na Coru\u00f1a entre 1945 e 1947 pola Sociedad Gallega de Publicaciones vinculada \u00e1 Delegaci\u00f3n Nacional de Prensa. Sacou \u00e1 r\u00faa un total de nove n\u00fameros.\nHistoria e caracter\u00edsticas.\nSubtitulada Revista Gr\u00e1fica de Galicia, apareceu a finais de decembro de 1945. Publicaci\u00f3n mensual, estaba dirixida por Lu\u00eds Conde Rivera. Conti\u00f1a reportaxes, fotograf\u00edas de actualidade, curiosidades e pasatempos. Cesou a s\u00faa publicaci\u00f3n en 1947.\nEntre os seus colaboradores estaban Luis Villardefrancos, Enrique Larios, Luis Cano, Juan F. Pi\u00f1eiro, Carlos Ren\u00e9 e Enrique Mari\u00f1as."}
{"id": "384073", "revid": "56817", "url": "https://gl.wikipedia.org/wiki?curid=384073", "title": "Jean-Amand Lamaze", "text": "Jean-Amand Lamaze, S.M., nado o 28 de marzo de 1833 en Saint-Michel-sur-Meurthe (Vosgos, Francia) e finado o 9 de setembro de 1906 en Maofaga (Tongatapu, Tonga) foi un misioneiro cat\u00f3lico franc\u00e9s, bispo e vigairo apost\u00f3lico de Ocean\u00eda Central dende 1879 at\u00e9 o seu pasamento.\nTraxectoria.\nNaceu o 28 de marzo de 1833 en Saint-Michel-sur-Meurthe, un concello do departamento dos Vosgos, no Reino de Francia. O 1 de maio de 1857, con 24 anos, foi ordenado sacerdote, e cinco anos m\u00e1is tarde, o 24 de setembro de 1862 profesou como padre marista.\nO 23 de maio de 1879 foi nomeado vigairo apost\u00f3lico de Ocean\u00eda Central, bispo titular de \"Olympus\", e administrador apost\u00f3lico da vigair\u00eda apost\u00f3lica das Navegadores. Recibiu a consagraci\u00f3n episcopal de mans do cardeal Louis-Marie Caverot o 21 de decembro do mesmo ano.\nEn 1896, co nomeamento de Pierre-Jean Broyer, deixou de administrar o arquip\u00e9lago das Navegadores. Continuou a exercer como vigairo apost\u00f3lico de Ocean\u00eda Central at\u00e9 o seu pasamento o 9 de setembro de 1906 en Tongatapu."}
{"id": "384075", "revid": "1822", "url": "https://gl.wikipedia.org/wiki?curid=384075", "title": "Hesp\u00e9rides", "text": "As Hesp\u00e9rides (ou Hesperia) son as deidades gregas do solpor e do ocaso do Sol.\nXenealox\u00eda.\nSegundo a narraci\u00f3n alternativa poden ser fillas de:\nEn xeral, consid\u00e9ranse irm\u00e1s de N\u00e9mese, as Moiras e Eris, e mesmo de \u00c9ter, H\u00e9mera, Hipnos, Xeras, Estixia, Caronte e T\u00e1natos por parte de \u00c9rebo ou de Equidna, as Gorgonas, as Greias, Lad\u00f3n e as sereas por parte de Ceto.\nNomes.\nSegundo os autores, o seu n\u00famero pode ser variable:\nNa mitolox\u00eda.\nAs Hesp\u00e9rides viv\u00edan nun xard\u00edn coa \u00e1rbore de Xea, que daba un froito que outorgaba a inmortalidade. Heracles, no duod\u00e9cimo dos seus doce traballos, recibiu como encomenda a de roubar unha desas maz\u00e1s douradas, pero o xard\u00edn estaba gardado por Lad\u00f3n, un drag\u00f3n de cen cabezas (ou unha serpe) posto por Hera como protecci\u00f3n.\nDe cami\u00f1o \u00f3 xard\u00edn Heracles liberou a Prometeo do seu castigo e, debido \u00e1 oposici\u00f3n de Oc\u00e9ano e de Trit\u00f3n, obrigou a Helios a que lle emprestara a s\u00faa copa dourada para cruzar o mar.\nSegundo alg\u00fans relatos, o drag\u00f3n foi morto por Atlas, por petici\u00f3n s\u00faa, mentres Heracles sustentaba o mundo nos ombros durante o traballo.\nNoutra narraci\u00f3n, Perseo obrigou as greias a confesar onde viv\u00edan as Hesp\u00e9rides, pois Atenea d\u00edxolle que elas lle dar\u00edan armas para vencer \u00e1 gorgona Medusa. As\u00ed Perseo atopou as ninfas, das que obter\u00eda un zurr\u00f3n m\u00e1xico (\"kibisis\") para conter a cabeza da Medusa sen perigo. Posteriormente, Hipomenes usar\u00e1 as maz\u00e1s douradas do xard\u00edn para ga\u00f1ar e conquistar a Atalanta.\nNa cultura popular.\nNa constelaci\u00f3n de H\u00e9rcules, o heroe aparece esmagando o monstro, que est\u00e1 tam\u00e9n representado na constelaci\u00f3n de Draco.\nO significado de Hesp\u00e9rides xa estaba asociado para os gregos e latinos c\u00f3 do lugar que est\u00e1 \u00f3 occidente, \u00f3 ocaso, \u00f3 po\u00f1ente, pois xa a ra\u00edz grega est\u00e1 relacionada con palabras como \"oeste\" (\"west\") ou \"v\u00e9spera\". Debido a isto, houbo lugares que se denominaron Hesp\u00e9rides simplemente por estar \u00f3 occidente e/ou ser frut\u00edferos e paradis\u00edacos: a Pen\u00ednsula It\u00e1lica para os gregos, a Pen\u00ednsula Ib\u00e9rica (Tartessos) para os latinos, ou a illa de El Hierro. \nOutros mitos alternativos identifican o seu xard\u00edn con Lixus, onde Heracles derrotar\u00eda a Anteo, fundador de T\u00e1nxer, ou co lugar do reino de Hades onde resid\u00edan os heroes bendicidos, as Illas Afortunadas ou Illas da Bendici\u00f3n. Tam\u00e9n se di que formaba parte da pent\u00e1pole libia xunto con Teucheira, Barca, Cirene e o seu porto Apolonia. N\u00f3tese tam\u00e9n que unha das illas Hesp\u00e9rides onde viv\u00eda Xeri\u00f3n era Eritia (supostamente C\u00e1diz e cun dos nomes das Hesp\u00e9rides: Eritheia).\nDado que o froito do xard\u00edn das Hesp\u00e9rides era unha maz\u00e1, asociouse o xard\u00edn das Hesp\u00e9rides co Ed\u00e9n da Biblia. Outra asociaci\u00f3n \u00e9 que as maz\u00e1s son as estrelas do firmamento.\nNa ciencia e literatura.\nDebido a isto, \"hesp\u00e9rico\" se usa en xeolox\u00eda para certas formaci\u00f3ns e per\u00edodos relacionados coa formaci\u00f3n da Pen\u00ednsula Ib\u00e9rica. O macizo hesp\u00e9rico, xurdido coa orox\u00e9nese herciniana na Era Primaria que creou a Meseta Central, erosionouse na Secundaria, alterou os seus bordos na Terciaria (pola orox\u00e9nese alpina que produciu o choque da placa africana contra a europea, creando o Macizo Galaico e as monta\u00f1as de Galicia, a Cordilleira Cant\u00e1brica ou Serra Morena) e sufriu sedimentaci\u00f3n na Cuaternaria. O seu mapa xeol\u00f3xico foi feito por Isidro Parga Pondal da Area de Xeolox\u00eda e Miner\u00eda do Seminario de Estudos Galegos en 1983.\nDo mesmo xeito, o termo se aplica no planeta Marte, onde formaci\u00f3ns como o lago de Chryse Planitia ou a s\u00faa drenaxe por Ares Vallis, a maior parte dos cr\u00e1teres de Syrtis Major Planum ou o remodelamento de Acidalia Planitia se dar\u00edan na chamada idade hesp\u00e9rica ou \u00e9poca hesperiana.\nA denominaci\u00f3n das deusas deulle nome \u00f3 buque oceanogr\u00e1fico militar espa\u00f1ol, o Hesp\u00e9rides (A-33), protagonista da Expedici\u00f3n Malaspina (2010-2011). Tam\u00e9n serviu para chamar un x\u00e9nero de bolboretas (\"Hesperis\") e a familia que as comprende (\"Hesp\u00e9ridos\"), debido \u00f3s seus costumes crepusculares e nocturnos. Do mesmo xeito, unha especie vexetal (sin\u00f3nimo parcial de \"Matthiola\", o x\u00e9nero alel\u00ed mari\u00f1o) ten o mesmo nome xen\u00e9rico.\n\"Os Hesp\u00e9ridas\" foi un dos t\u00edtulos provisionais do poema de Eduardo Pondal \"Os Eoas\". \"Hesperodia\" ou \"La Hespero\u00edda\" foi o doutro, un panex\u00edrico de Jer\u00f3nimo Berm\u00fadez de Castro."}
{"id": "384076", "revid": "839", "url": "https://gl.wikipedia.org/wiki?curid=384076", "title": "Arquidiocese de Valladolid", "text": ""}
{"id": "384078", "revid": "89787", "url": "https://gl.wikipedia.org/wiki?curid=384078", "title": "Burato negro estelar", "text": "Un burato negro estelar (ou burato negro de masa estelar) \u00e9 un burato negro formado polo colapso gravitacional dunha estrela masiva. As s\u00faas masas var\u00edan entre 5 e varias decenas de veces a masa solar. Este tipo de buratos negros tam\u00e9n se denominan colapsares.\nHai probas observacionais de que hai outros dous tipos de buratos negros que son moito m\u00e1is masivos que os buratos negros estelares. Son os buratos negros de masa intermedia (no centro de c\u00famulos globulares) e os buratos negros supermasivos, como o situado no centro da V\u00eda L\u00e1ctea e outras galaxias.\nPropiedades.\nSegundo o teorema \"no-hair\" (sen pelos), un burato negro s\u00f3 pode ter tres propiedades fundamentais: masa, carga el\u00e9ctrica e momento angular (esp\u00edn). Crese que os buratos negros que se formaron na natureza te\u00f1en todos esp\u00edn, a\u00ednda que non se rexistrou ningunha observaci\u00f3n definitiva de dito esp\u00edn. O esp\u00edn dun burato negro estelar d\u00e9bese \u00e1 conservaci\u00f3n do momento angular da estrela que o orixinou.\nO colapso gravitacional dunha estrela \u00e9 un proceso natural que pode producir un burato negro. \u00c9 inevitable ao final da vida dunha estrela, cando todas as fontes enerx\u00e9ticas da estrela se esgotaron. Se a masa da parte que se colapsa da estrela est\u00e1 por debaixo do l\u00edmite de Tolman\u2013Oppenheimer\u2013Volkoff (TOV) para materia dexenerada de neutr\u00f3ns, o produto final \u00e9 unha estrela compacta, quer unha anana branca (para masas por debaixo do l\u00edmite de Chandrasekhar) quer unha estrela de neutr\u00f3ns ou unha (hipot\u00e9tica) estrela de quarks. Se a estrela que se colapsa ten unha masa que excede o l\u00edmite TOV, a contracci\u00f3n continuar\u00e1 ata chegar ao volume cero (singularidade) e nese punto do espazo f\u00f3rmase un burato negro.\nA masa m\u00e1xima que pode posu\u00edr unha estrela de neutr\u00f3ns (sen converterse en burato negro) non se co\u00f1ece ben. En 1939, estim\u00e1base en 0,7 masas solares, que era o chamado l\u00edmite TOV. En 1996, unha estimaci\u00f3n diferente elevou esta masa superior a un rango entre 1,5 e 3 masas solares.\nNa teor\u00eda da relatividade xeral, un burato negro poder\u00eda existir con calquera masa. Pero canto menor sexa a masa, maior ten que ser a densidade da materia para que se forme un burato negro. Non se co\u00f1ece ning\u00fan proceso que poida producir buratos negros con masas menores dunhas poucas veces a masa solar. Se existen buratos negros tan pequenos, son probablemente buratos negros primordiais. Ata 2016, o burato negro estelar m\u00e1is grande co\u00f1ecido ti\u00f1a 15,65\u00b11,45 masas solares. En setembro de 2015, descubriuse un burato negro de 62\u00b14 masas solares estudando ondas gravitacionais que se formaron nun evento de fusi\u00f3n de dous pequenos buratos negros. En abril de 2008, a NASA e outros informaron do descubrimento de que XTE J1650-500 era o burato negro de menor masa co\u00f1ecido, cunha masa de 3,8 masas solares e un di\u00e1metro de s\u00f3 24\u00a0km. Por\u00e9n, esta afirmaci\u00f3n foi posteriormente rectificada, xa que a s\u00faa masa m\u00e1is probable \u00e9 de 5 a 10 masas solares.\nSistemas binarios compactos de raios X.\nOs buratos negros estelares en sistemas binarios pr\u00f3ximos son observables cando a materia se transfire desde unha estrela compa\u00f1eira ao burato negro. A liberaci\u00f3n de enerx\u00eda na ca\u00edda cara \u00e1 estrela compacta \u00e9 tan grande que a materia qu\u00e9ntase ata temperaturas de varios centos de mill\u00f3ns de graos e radia en forma de raios X (astronom\u00eda de raios X). A presenza do burato negro \u00e9, por tanto, observable en raios X, mentres que a estrela compa\u00f1eira pode observarse con telescopios \u00f3pticos. A liberaci\u00f3n de enerx\u00eda nun burato negro e estrela de neutr\u00f3ns son da mesma orde de magnitude. Os buratos negros e as estrelas de neutr\u00f3ns son a mi\u00fado dif\u00edciles de distinguir.\nPor\u00e9n, as estrelas de neutr\u00f3ns te\u00f1en propiedades adicionais. Mostran rotaci\u00f3n diferencial, e te\u00f1en un campo magn\u00e9tico e presentan explosi\u00f3ns localizadas (explosi\u00f3ns termonucleares). Sempre que se observen esas propiedades, o obxecto compacto do sistema binario \u00e9 unha estrela de neutr\u00f3ns.\nAs masas derivadas proceden de observaci\u00f3ns de fontes compactas de raios X (combinando datos de raios X e datos \u00f3pticos). Todas as estrelas de neutr\u00f3ns identificadas te\u00f1en unha masa por debaixo de 2,0 masas solares. Ning\u00fan dos sistemas compactos cunha masa por riba de 2,0 masas solares mostra as propiedades dunha estrela de neutr\u00f3ns. A combinaci\u00f3n destes factores fai m\u00e1is probable que esta clase de estrelas compactas cunha masa por riba de 2,0 masas solares sexan de feito buratos negros.\nN\u00f3tese que esta proba da existencia de buratos negros estelares non \u00e9 enteiramente observacional, sen\u00f3n que depende de consideraci\u00f3ns te\u00f3ricas: P\u00f3dese pensar que estes obxectos masivos en sistemas estelares binarios non poden ser outra cousa que buratos negros. Unha proba directa da existencia dun burato negro ser\u00eda que se puidese observar a \u00f3rbita dunha part\u00edcula ou nube de gas que cae dentro do burato negro.\nCandidatos.\nA nosa V\u00eda L\u00e1ctea cont\u00e9n varios candidatos a buratos negros de masa estelar que est\u00e1n m\u00e1is pr\u00f3ximos \u00e1 Terra que o burato negro supermasivo da rexi\u00f3n do centro gal\u00e1ctico. A maior\u00eda destes candidatos forman parte de sistemas binarios de raios X nos cales o obxecto compacto arrastra materia da s\u00faa compa\u00f1eira por medio dun disco de acreci\u00f3n. Os probables buratos negros nestas parellas te\u00f1en unha masa que var\u00eda entre 3 e m\u00e1is de 12 masas solares.\nA desaparici\u00f3n de N6946-BH1 despois dun evento de supernova fracasada ocorrido en NGC 6946 puido ter como resultado a formaci\u00f3n dun burato negro."}
{"id": "384079", "revid": "197", "url": "https://gl.wikipedia.org/wiki?curid=384079", "title": "H\u00e9rcules (constelaci\u00f3n)", "text": ""}
{"id": "384080", "revid": "5863", "url": "https://gl.wikipedia.org/wiki?curid=384080", "title": "Luis Villardefrancos", "text": ""}
{"id": "384081", "revid": "27155", "url": "https://gl.wikipedia.org/wiki?curid=384081", "title": "Burato negro de masa estelar", "text": ""}
{"id": "384082", "revid": "27155", "url": "https://gl.wikipedia.org/wiki?curid=384082", "title": "Colapsar", "text": ""}
{"id": "384084", "revid": "5863", "url": "https://gl.wikipedia.org/wiki?curid=384084", "title": "Eugenio D'ors", "text": ""}
{"id": "384085", "revid": "23204", "url": "https://gl.wikipedia.org/wiki?curid=384085", "title": "Bret Sergeant Hart", "text": ""}
{"id": "384086", "revid": "17467", "url": "https://gl.wikipedia.org/wiki?curid=384086", "title": "Elecci\u00f3ns \u00f3 Parlamento de Galicia de 2016", "text": ""}
{"id": "384087", "revid": "23204", "url": "https://gl.wikipedia.org/wiki?curid=384087", "title": "Eucalyptus obliqua", "text": "Eucalyptus obliqua, \u00a0\u00e9 unha especie de eucalipto\u00a0madeireiro\u00a0nativo do sueste de Australia.\nAt\u00f3pase ocasionalmente naturalizado en Galiza.\nEn ingl\u00e9s co\u00f1\u00e9cese comunmente coma carballo australiano (\"Australian oak\"), copa parda (\"brown top\"), casca fibrosa de copa parda (\"brown top stringbark\") ou e carballo de Tasmania (\"Tasmanian oak\").\nDescrici\u00f3n.\n\u00c9 unha\u00a0\u00e1rbore que acada os 90 metros de alto, cun toro de at\u00e9 tres metros de grosor\u00a0Ten un lignot\u00faber, as\u00ed que as \u00e1rbores queimadas ou talladas \u00e1s veces recup\u00e9ranse no h\u00e1bito\u00a0\"mallee\". Ten unha casca grosa, rugosa, fibrosa, e follas verde con brillo de at\u00e9 22 cent\u00edmetros de longo, e 1\u00bd de 7 cent\u00edmetros de largo. As inflorescencias consisten de sete a 15 flores brancas. Os froitos te\u00f1en forma de bocoi mi\u00fado.\nDistribuci\u00f3n e h\u00e1bitat.\nE.\u00a0\"obliqua\" est\u00e9ndese polas \u00e1reas m\u00e1is frescas do sueste de Australia. Distrib\u00faese desde a Illa Kangaroo, a trav\u00e9s de Australia Meridional, en toda Victoria e Tasmania, principalmente ao leste das mesetas en Nova Gales do Sur, cunhas poucas poboaci\u00f3ns estend\u00e9ndose ao sur de Queensland. Polo tanto o rango total de latitude \u00e9 28\u201343\u00bd\u00b0S. Desenv\u00f3lvese desde o nivel do mar at\u00e9 elevaci\u00f3ns de 1200 msnm nas Mesetas do Norte de Nova Gales do Sur. O clima \u00e9 h\u00famido ou subh\u00famido, con temperaturas variando desde frescas at\u00e9 mornas, e unhas precipitaci\u00f3ns anuais indo desde os 500 a 2400 mm . Severas xeadas invernais son com\u00fans, e a intensa seca non \u00e9 com\u00fan.\nDesenv\u00f3lvese nunha gran variedade de solos en \u00e1reas monta\u00f1osas e outeiros. En \u00e1reas frescas monta\u00f1osas forma bosques abertos altos con outras especies de eucalipto tales como \"E.\u00a0fastigata\"\u00a0(\"\"brown barrel\"), \"E. nitens\"\u00a0(\"shining gum\"\"),\u00a0\"\u00a0E. cypellocarpa\"\u00a0(eucalipto gris de monta\u00f1a\",\u00a0\"mountain grey gum\"\"), \"E. viminalis\" eucalipto\u00a0do man\u00e1 (\"manna gum\") e \u00a0\"E. delegatensis\"\u00a0\"(freixo alpino\", \"alpine ash\").\nUsos.\n\u00c9 unha das madeiras duras m\u00e1is importantes de Australia, \"E.\u00a0obliqua \"acost\u00famase vender con \"E.\u00a0regnans\" (\"mountain ash\") como \"freixo de Victoria\" (\"Vic ash\") ou \"carballo de Tasmania\" (\"Tasmanian oak\"). \u00c9 lix\"e\"iramente m\u00e1is denso que \"E.\u00a0regnans\" \u2013 os estimados de densidade var\u00edan de 720\u00a0kg/m\u00b3 to 830\u00a0kg/m\u00b3 - e \u00e9 m\u00e1is dura tam\u00e9n. O s\u00e1mago \u00e9 cor caf\u00e9 p\u00e1lida, a cerna \u00e9 cor caf\u00e9. Ten unha textura moi homox\u00e9nea, con gran recto \u00e1s veces entrelazados, e aneis ben definidos. As veas no eucalipto son com\u00fans.\nA madeira ten moderada dureza e forza, mais pouca duraci\u00f3n. \u00c9 f\u00e1cil de cortar, trab\u00e1llaselle comodamente, \u00e9 aglomerada e marcada; \u00e9 conveniente para se dobrar ao vapor. \u00c9 na s\u00faa maior parte usada para produci\u00f3n de polpa e para construci\u00f3n e manufactura, especialmente en construci\u00f3n de casas, ebanistar\u00eda, chans, e moblaxe.\nTaxonom\u00eda.\n\"E\".\u00a0\"obliqua\" ten a distinci\u00f3n taxon\u00f3mica de ser a primeira especie de \"Eucalyptus\" descuberta e publicada. Foi por vez primeira colleitada durante a terceira expedici\u00f3n de James Cook; o botanista\u00a0David Nelson recadou un esp\u00e9cime de Bruny Island, unha illa a cal \u00e9 parte de Tasmania. Este esp\u00e9cime foi enviado ao Museo Brit\u00e1nico en Londres, onde foi examinado polo bot\u00e1nico franc\u00e9s Charles Louis L'H\u00e9ritier de Brutelle. L'H\u00e9ritier usouno como especie tipo para o novo x\u00e9nero, o cal o publicou en 1788. Nomeou o x\u00e9nero \"Eucalyptus\" do grego eu (\"bo, ben\") e \"calyptos\" (\"cuberto\") en referencia \u00e1 cuberta do gomo da flor. Deulle \u00e1 especie o nome \"obliqua\" do lat\u00edn \"obliquus\" (\"oblicuo\"), en referencia \u00e1s bases das follas de desigual lonxitude. Polo tanto o nome completo da especie \u00e9 Eucalyptus obliqua L'H\u00e9r. e foi publicado en \"Sertum Anglicum\" 18. 1788[1789].\nEtimolox\u00eda.\nEucalyptus: nome xen\u00e9rico que prov\u00e9n do grego antigo: \"e\u00fb\" = \"ben, xustamente\" e \"kalypt\u00f3s\" = \"cuberto, que recobre\". En \"Eucalyptus\" L'H\u00e9r., os p\u00e9talos, soldados entre si e \u00e1s veces tam\u00e9n con s\u00e9palos, forman parte do op\u00e9rculo, perfectamente axustado ao hipanto, que se desprende \u00e1 hora da floraci\u00f3n.\nobliqua: ep\u00edteto lat\u00edno que significa \"oblicuo\".\nSinonimia.\nEstas especies ten moitos sin\u00f3nimos:"}
{"id": "384089", "revid": "4482", "url": "https://gl.wikipedia.org/wiki?curid=384089", "title": "Eucalipto nitens", "text": "O eucalipto nitens (Eucalyptus nitens), co\u00f1ecido en ingl\u00e9s coma\u00a0\"shining gum\", \u00e9 unha especie nativa de Victoria e o leste de Nova Gales do Sur en Australia. Medra en\u00a0bosques h\u00famidos t\u00e9pedos e nas s\u00faas marxes, en solos f\u00e9rtiles de \u00e1reas de clima fresco.\u00a0At\u00f3pase naturalizado en Galicia, a\u00ednda que en menor medida ca o eucalipto azul. Atura mellor as xeadas ca este \u00faltimo.\nDescrici\u00f3n.\n\"Eucalyptus nitens\" \u00e9 un \u00e1rbore\u00a0grande que medra at\u00e9 60 m de altura, en Victoria ocasionalmente acada os 90 m de alto. A casca \u00e9 persistente na parte baixa do toro, cinsenta a caf\u00e9 agrisada, fibrosa-escamosa, lisa na parte exterior, branca, cinsenta ou amarela, mud\u00e1ndoa en longos list\u00f3ns. As follas son opostas, ovadas a el\u00edpticas, cordadas, glaucas, e as follas adultas son estreitas-lanceoladas ou lanceoladas, 15\u201325\u00a0cm de longo, 1,5\u20132,5\u00a0cm de largo, verdes, de brillo e coloradas. A inflorescencia \u00e9 de 7 flores, o ped\u00fanculo estreitamente chan ou angular, 6\u201315\u00a0mm de longo. Os casulos son s\u00e9siles, ovoides ou cil\u00edndricos, 5\u20137\u00a0mm long, 3\u20134\u00a0mm de di\u00e1metro, a cicatriz do anel \u00e9 causada pola muda do op\u00e9rculo exterior; a caliptra \u00e9 c\u00f3nica, aguda ou obtusa, m\u00e1is curta ou tan larga como hipantio. O froito \u00e9 cil\u00edndrico ovoide, 4\u20137\u00a0mm de longo, 4\u20136\u00a0mm de di\u00e1metro; o disco \u00e9 deprimido e as valvas encerradas ou ao nivel do aro.\nUsos.\nEn Tasmania \"Eucalyptus nitens\" \u00e9 unha das especies m\u00e1is importantes madeireiras usadas en plantaci\u00f3ns xunto con \"Eucalyptus globulus\" (eucalipto azul de Tasmania) e \"Pinus radiata\" (pi\u00f1eiro insigne).\nTaxonom\u00eda.\n\"Eucalyptus nitens\" foi descrita por H.Deane &amp; Maiden e publicado en \"A critical revision of the genus Eucalyptus\" 2: 273. 1913.\nEucalyptus: nome xen\u00e9rico que prov\u00e9n do grego antigo: \"e\u00fb\" = \"ben, xustamente\" e \"kalypt\u00f3s\" = \"cuberto, que recobre\". En \"Eucalyptus\" L'H\u00e9r., os p\u00e9talos, soldados entre si e \u00e1s veces tam\u00e9n con s\u00e9palos, forman parte do op\u00e9rculo, perfectamente axustado ao hipanto, que se desprende \u00e1 hora da floraci\u00f3n.\nnitens: ep\u00edteto lat\u00edno "}
{"id": "384090", "revid": "18868", "url": "https://gl.wikipedia.org/wiki?curid=384090", "title": "Eucalyptus nitens", "text": ""}
{"id": "384091", "revid": "197", "url": "https://gl.wikipedia.org/wiki?curid=384091", "title": "Era Primaria", "text": ""}
{"id": "384097", "revid": "6395101", "url": "https://gl.wikipedia.org/wiki?curid=384097", "title": "Camilo Pereira Freijenedo", "text": "Camilo Pereira Freijenedo, finado en Vigo a principios de setembro de 1931, foi un avogado e pol\u00edtico galego.\nTraxectoria.\nFillo de Hip\u00f3lito Pereira e Mar\u00eda Freigenedo, oriundos de Seoane de Arcos (O Carballi\u00f1o). Licenciado en Dereito pola Universidade de Santiago de Compostela, instalouse na Estrada a finais da d\u00e9cada dos sesenta como procurador dos tribunais. Adscrito ao Partido Liberal, foi concelleiro da Estrada e deputado provincial (1888-1900). Foi secretario do xulgado municipal da Estrada. Foi presidente da empresa Autom\u00f3viles Gallegos. En 1926 conced\u00e9ronlle a medalla do Traballo, sendo o primeiro galego en conseguila.\nVida persoal.\nCasou en 1873 con Peregrina Renda L\u00f3pez e foi pai de Sara Pereira Renda (que casou con Alfredo P\u00e9rez Viondi en 1897) e Virxinia Pereira Renda (que casou con Castelao)."}
{"id": "384099", "revid": "89787", "url": "https://gl.wikipedia.org/wiki?curid=384099", "title": "Galaxia anana", "text": "Unha galaxia anana \u00e9 unha pequena galaxia composta por desde uns 100 mill\u00f3ns ata varios miles de mill\u00f3ns de estrelas, o que \u00e9 unha cifra pequena comparada cos 200 a 400 mil mill\u00f3ns de estrelas que ten unha galaxia grande como a V\u00eda L\u00e1ctea. A Gran Nube de Magall\u00e1ns, que orbita moi pr\u00f3xima \u00e1 V\u00eda L\u00e1ctea e cont\u00e9n uns 30 mil mill\u00f3ns de estrelas, \u00e9 \u00e1s veces clasificada como galaxia anana, a\u00ednda que outros a consideran unha galaxia normal de pleno dereito. A formaci\u00f3n de galaxias ananas e a s\u00faa actividade crese que est\u00e1n moi influenciadas polas interacci\u00f3ns con galaxias grandes. Os ast\u00f3nomos identificaron numerosos tipos de galaxias ananas, base\u00e1ndose na s\u00faa forma e composici\u00f3n.\nFormaci\u00f3n.\nUnha teor\u00eda vixente afirma que a maior\u00eda das galaxias, inclu\u00edndo as galaxias ananas, f\u00f3rmanse en asociaci\u00f3n coa materia escura, ou a partir de gas que cont\u00e9n metais. Por\u00e9n, a sonda espacial da NASA Galaxy Evolution Explorer (Explorador da Evoluci\u00f3n das Galaxias) identificou novas galaxias ananas que se formaban a partir de gases con baixa metalicidade. Estas galaxias estaban localizadas no Anel de Leo, unha nube de hidr\u00f3xeno e helio arredor de d\u00faas galaxias masivas na constelaci\u00f3n de Leo.\nDebido ao seu pequeno tama\u00f1o, observouse que galaxias ananas eran atra\u00eddas cara a galaxias espirais veci\u00f1as e desgarradas, o que ten como resultado unha fusi\u00f3n de galaxias.\nGalaxias ananas locais.\nHai moitas galxias ananas no Grupo Local onde se encontra a V\u00eda L\u00e1ctea; estas pequenas galaxias orbitan frecuentemente arredor de galaxias m\u00e1is grandes, como a V\u00eda L\u00e1ctea, Andr\u00f3meda e Triangulum. Un traballo de 2007 suxeriu que moitas galaxias ananas foron creadas por mareas gal\u00e1cticas durante a evoluci\u00f3n inicial da V\u00eda L\u00e1ctea e Andr\u00f3meda. As galaxias ananas mareais prod\u00facense cando as galaxias colisionan e as s\u00faas masas interaccionan gravitatoriamente. Correntes de material gal\u00e1ctico sep\u00e1ranse das galaxias parentais e dos halos de materia escura que as rodean.\nArredor da V\u00eda L\u00e1cea orbitan m\u00e1is de 20 galaxias ananas co\u00f1ecidas, e observaci\u00f3ns recentes fixeron pensar aos astr\u00f3nomos que o c\u00famulo globular m\u00e1is grande da V\u00eda L\u00e1ctea, Omega Centauri, \u00e9, de feito, o n\u00facleo dunha galaxia anna cun burato negro no seu centro, o cal foi hai alg\u00fan tempo absorbido pola V\u00eda L\u00e1ctea.\nGalaxias ananas compactas azuis.\nEn astronom\u00eda, unha galaxia anana compacta azul ou galaxia BCD (do ingl\u00e9s \"Blue Compact Dwarf\") \u00e9 unha pequena galaxia que cont\u00e9n grandes c\u00famulos de estrelas masivas, quentes e novas. Como as m\u00e1is brillantes destas estrelas son azuis, isto causa que a propia galaxia apareza predominantemente de cor azul. A maior\u00eda das galaxias ananas compactas azuis son tam\u00e9n clasificadas como ananas irregulares ou como ananas lenticulares. Como est\u00e1n compostas por c\u00famulos de estrelas, as galaxias BCD carecen de forma uniforme. Consomen gas moi intensamente, o que fai que as s\u00faas estrelas sexan moi violentas cando se forman.\nAs galaxias BCD arrefr\u00edan no proceso de formaci\u00f3n de novas estrelas. As estrelas das galaxias f\u00f3rmanse en diferentes per\u00edodos de tempo, polo que as galaxias te\u00f1en tempo de arrefriar e de acumular materia para formar novas estrelas. A medida que pasa o tempo, esta formaci\u00f3n de estrelas cambia a forma das galaxias.\nExemplos pr\u00f3ximos son: NGC 1705, NGC 2915, NGC 3353 e UGCA 281.\nAnanas ultracompactas.\nAs galaxias ananas ultracompactas ou galaxias UCD (do ingl\u00e9s \"Ultra-compact Dwarf\") son unha clase de galaxias moi compactas con densidades estelares moi altas,\ndescubertas na d\u00e9cada do 2000.\nCrese que conte\u00f1en uns 100 mill\u00f3ns de estrelas. Teor\u00edzase que son os n\u00facleos de galaxias ananas el\u00edpticas nucleadas que foron despoxadas de gas e de estrelas perif\u00e9ricas polas interacci\u00f3ns mareais, e viaxaron a trav\u00e9s do coraz\u00f3n de ricos c\u00famulos. Atop\u00e1ronse UCD no C\u00famulo de Virgo, c\u00famulo de Fornax, Abell 1689 e no C\u00famulo de Coma, entre outros lugares.\nNunha particular e sen precedentes gran mostraxe o equipo da Next Generation Virgo Cluster Survey atopou ~ 100 UCD na rexi\u00f3n central do c\u00famulo de Virgo. Os primeiros estudos relativamente robustos das propiedades das UCD de Virgo indican que as UCD te\u00f1en unha distinta din\u00e1mica\ne propiedades estruturais con respecto aos c\u00famulos globulares. Un exemplo extremo de UCD \u00e9 M60-UCD1, situada a uns 54 mill\u00f3ns de anos luz de n\u00f3s, que cont\u00e9n aproximadamente 200 mill\u00f3ns de masas solares dentro dun raio de 160 anos luz; a s\u00faa rexi\u00f3n central est\u00e1 ateigada de estrelas situadas unhas 25 veces m\u00e1is xuntas que as estrelas da rexi\u00f3n da V\u00eda L\u00e1ctea onde est\u00e1 a Terra.\nM59-UCD3 \u00e9 de aproximadamente o mesmo tama\u00f1o que M60-UCD1 cun raio de luz media, rh, de aproximadamente 20 parsecs pero \u00e9 un 40% m\u00e1is luminosa cunha magnitude aparente relativa de aproximadamente \u221214.6. Isto fai a M59-UCD3 a galaxia co\u00f1ecida m\u00e1is densa.\nBase\u00e1ndose nas velocidades orbitais estelares, dous UCD do c\u00famulo de Virgo se cre que te\u00f1en buratos negros supermasivos con pesos do 13% e 18% das masas desas galaxias."}
{"id": "384102", "revid": "27155", "url": "https://gl.wikipedia.org/wiki?curid=384102", "title": "Galaxia anana compacta azul", "text": ""}
{"id": "384103", "revid": "27155", "url": "https://gl.wikipedia.org/wiki?curid=384103", "title": "Galaxia BCD", "text": ""}
{"id": "384106", "revid": "27155", "url": "https://gl.wikipedia.org/wiki?curid=384106", "title": "Anana ultracompacta", "text": ""}
{"id": "384107", "revid": "27155", "url": "https://gl.wikipedia.org/wiki?curid=384107", "title": "Galaxia UCD", "text": ""}
{"id": "384108", "revid": "1888", "url": "https://gl.wikipedia.org/wiki?curid=384108", "title": "Camilo Pereira Freigenedo", "text": ""}
{"id": "384109", "revid": "5863", "url": "https://gl.wikipedia.org/wiki?curid=384109", "title": "Naoko Takeuchi", "text": ", nada na cidade de Kofu, na prefectura de Yamanashi, o 15 de marzo de 1967, \u00e9 unha artista xaponesa de manga. \u00c9 co\u00f1ecida polas series manga \"\" (1991\u20131997) e \"Sailor Moon\" (1991\u20131997).\nGa\u00f1ou o segundo premio de Banda Dese\u00f1ada Nakayoshi de Newcomers por \"Yume ja Nai no Ne\" (1985) e o premio de Novo Artista por \"Love Call\" (1986). O seu seguinte manga \"Sailor Moon\", converteuse nun dos manga m\u00e1is exitosos e populares do mundo, con m\u00e1is de 35 mill\u00f3ns de copias vendidas internacionalmente. En 1993, ga\u00f1ou o premio de Manga Kodansha pola serie. F\u00f3ra do Xap\u00f3n, as adaptaci\u00f3ns anime de \"Sailor Moon\" foron m\u00e1is exitosas que o manga e consid\u00e9ranse que axudaron a popularizar a animaci\u00f3n xaponesa no mundo occidental."}
{"id": "384110", "revid": "23204", "url": "https://gl.wikipedia.org/wiki?curid=384110", "title": "Lingua yankunytjatjara", "text": "A lingua yankunytjatjara (tam\u00e9n chamada yankuntatjara, jangkundjara, kulpantja) \u00e9 unha lingua pama-nyungana. \u00c9 unha das linguas wati, e \u00e9 unha das moitas variedades das linguas do deserto occidental, todas as cales son mutuamente intelixibles.\nO yankunytjatjara \u00e9 falado no noroeste da Australia Meridional e \u00e9 unha das m\u00e1is orientais das linguas do deserto occidental, que son faladas polas comunidades de mimili, indulkana e fregon e \u00f3 longo de Oodnadatta e Coober Pedy (malia que este \u00faltimo non est\u00e1 no territorio tradicional yankunytjatjara)."}
{"id": "384111", "revid": "23204", "url": "https://gl.wikipedia.org/wiki?curid=384111", "title": "Lingua yankuntatjara", "text": ""}
{"id": "384112", "revid": "23204", "url": "https://gl.wikipedia.org/wiki?curid=384112", "title": "Lingua jangkundjara", "text": ""}
{"id": "384113", "revid": "23204", "url": "https://gl.wikipedia.org/wiki?curid=384113", "title": "Lingua kulpantja", "text": ""}
{"id": "384114", "revid": "98629", "url": "https://gl.wikipedia.org/wiki?curid=384114", "title": "Propeno", "text": "O propeno, tam\u00e9n chamado propileno ou metil etileno, \u00e9 un hidrocarburo insaturado coa f\u00f3rmula qu\u00edmica C3H6. Ten un dobre enlace e \u00e9 o segundo membro m\u00e1is simple dos alquenos.\nPropiedades.\nA temperatura moderada e presi\u00f3ns atmosf\u00e9ricas, o propeno \u00e9 un gas incoloro e cun d\u00e9bil cheiro a petr\u00f3leo.\nO propeno ten unha maior densidade e punto de ebulici\u00f3n que o etileno debido \u00e1 s\u00faa maior masa. Ten un punto de ebulici\u00f3n lixeiramente m\u00e1is baixo que o propano, polo que \u00e9 m\u00e1is vol\u00e1til. Carece de enlaces polares, a\u00ednda que a mol\u00e9cula ten un pequeno momento dipolar debido \u00e1 s\u00faa reducida simetr\u00eda (o seu grupo puntual \u00e9 Cs).\nO propeno ten a mesma f\u00f3rmula emp\u00edrica que o ciclopropano, pero os seus \u00e1tomos est\u00e1n conectados de diferente modo, polo que son is\u00f3meros estruturais.\nAparici\u00f3n na natureza.\nO propeno enc\u00f3ntrase na natureza como un subproduto dos vexetais e procesos de fermentaci\u00f3n.\nO 30 de setembro de 2013 a NASA anunciou que a nave orbitadora Cassini, que formaba parte da misi\u00f3n Cassini-Huygens, descubrira pequenas cantidades de propeno na atmosfera de Tit\u00e1n usando espectroscopia.\nProduci\u00f3n.\nO propeno prod\u00facese a partir de combustibles f\u00f3siles, como petr\u00f3leo, gas natural e, en moita menor medida, carb\u00f3n. O propeno \u00e9 un subproduto da refinaci\u00f3n do petr\u00f3leo e o procesamento do gas natural. Durante o refinado do petr\u00f3leo, o etileno (eteno), o propeno e outros compostos prod\u00facense como resultado do cracking de mol\u00e9culas de hidrocarburos m\u00e1is grandes para orixinar hidrocarburos de maior demanda. Unha fonte principal de propeno \u00e9 o cracking da nafta usado para producir etileno, pero tam\u00e9n resulta do cracking realizado para obter outros produtos. O propeno pode ser separado por destilaci\u00f3n fraccionada a partir de mesturas de hidrocarburos obtidos a partir do cracking e outros procesos de refinado; o propeno de grao de refinar\u00eda \u00e9 do 50 ao 70%.\nUn cambio na industria a refinado de vapor de materias primas con rendementos de propeno relativamente menores e as demandas reducidas de gasolina para motores en certas \u00e1reas, reduciu a produci\u00f3n de propeno.\nAdemais de como subproduto doutros procesos, os m\u00e9todos de produci\u00f3n deliberada de propeno est\u00e1n fac\u00e9ndose cada vez m\u00e1is significativos na industria. As tecnolox\u00edas de produci\u00f3n deliberada incl\u00faen:\nA met\u00e1tese de olefinas, tam\u00e9n co\u00f1ecida como desproporcionaci\u00f3n, \u00e9 unha reacci\u00f3n reversible entre etileno e butenos na cal rompen os dobres enlaces e despois son reformados para formar propeno. Cons\u00e9guense rendementos de propeno duns 90 wt%. Esta opci\u00f3n pode tam\u00e9n usarse cando non hai materia prima de buteno. Neste caso, parte do etileno alimenta unha unidade de dimerizaci\u00f3n de etileno que converte o etileno en buteno.\nA deshidroxenaci\u00f3n de propano converte o propano en propeno e o subproduto hidr\u00f3xeno. O rendemento da produci\u00f3n de propeno a partir de propano \u00e9 de aproximadamente 85 m%. Os subprodutos da reacci\u00f3n (principalmente hidr\u00f3xeno) son xeralmente utilizados como combustibles para a reacci\u00f3n de deshidroxenaci\u00f3n do propano. Como resultado, o propeno tende a ser o \u00fanico produto \u00fatil, a non ser que exista demanda local de hidr\u00f3xeno. Esta ruta \u00e9 frecuentemente usada en certas rexi\u00f3ns, como o Pr\u00f3ximo Oriente, onde hai unha abundancia de propano procedente de operaci\u00f3ns de petr\u00f3leo/gas. Nesta rexi\u00f3n, o rendemento de propeno esp\u00e9rase que poida fornecer non s\u00f3 as necesidades locais, sen\u00f3n tam\u00e9n a demanda crecente da China. Por\u00e9n, como a oferta de gas natural nos Estados Unidos est\u00e1n increment\u00e1ndose significativamente debido ao aumento da explotaci\u00f3n de gas extra\u00eddo de xistos, os prezos do propano est\u00e1n descendendo, e deste gas poder\u00eda obterse propeno. As compa\u00f1\u00edas qu\u00edmicas est\u00e1n xa planeando establecer plantas de deshidroxenaci\u00f3n de propano nos Estados Unidos para aproveitar os baixos prezos da materia prima, obtido a partir de gas de xisto. Numerosas plantas est\u00e1n pensadas para a deshidroxenaci\u00f3n do propano est\u00e1n actualmente en construci\u00f3n en todo o mundo. O proceso de deshidroxenaci\u00f3n do propano pode realizarse por medio de varias tecnolox\u00edas comerciais. As principais diferenzas entre elas est\u00e1n no catalizador empregado, o dese\u00f1o do reactor e as estratexias para conseguir maiores taxas de conversi\u00f3n.\nO m\u00e9todo do metanol-a-olefinas/metanol-a-propeno converte gas de s\u00edntese (syngas) a metanol, e despois converte o metanol a etileno e/ou propeno. O proceso produce auga como subproduto. O gas de s\u00edntese prod\u00facese a partir da reformaci\u00f3n de gas natural ou pola reformaci\u00f3n inducida por vapor de produtos do petr\u00f3leo como a nafta, ou por gasificaci\u00f3n de carb\u00f3n.\nO cracking catal\u00edtico flu\u00eddo (FCC) de alta severidade usa a tecnolox\u00eda tradicional FCC en severas condici\u00f3ns (maiores proporci\u00f3ns catalizador-petr\u00f3leo, maiores taxas de inxecci\u00f3n de vapor, maiores temperaturas etc.) para as\u00ed maximizar a cantidade de propeno e outros produtos lixeiros. Unha unidade FCC de alta severidade \u00e9 alimentada xeralmente con parafinas e residuos, e produce un 20\u201325 m% de propeno sobre a materia prima, xunto con maiores volumes de gasolina para motores e subprodutos destilados.\nEn Europa e Norteam\u00e9rica a produci\u00f3n de propeno permaneceu est\u00e1tica en arredor de 35 mill\u00f3ns de toneladas do 2000 ao 2008, pero foise incrementando no leste de Asia, principalmente en Singapur e a China. A produci\u00f3n mundial total de propeno \u00e9 actualmente aproximadamenrte a metade que a de etileno.\nUsos.\nDespois do etileno, o propeno \u00e9 o segundo produto de partida m\u00e1is importante para as produci\u00f3ns na industria petroqu\u00edmica. \u00c9 a materia prima para obter unha ampla variedade de produtos. En 2013 proces\u00e1ronse en todo o mundo uns 85 mill\u00f3ns de toneladas de propeno. Os fabricantes do pl\u00e1stico polipropileno consomen case dous terzos de toda a produci\u00f3n de propeno. Os usos finais do polipropileno son pel\u00edculas, fibras, contedores, empaquetado, tap\u00f3ns e peches. O propeno tam\u00e9n se usa para a produci\u00f3n de importantes compostos qu\u00edmicos como o \u00f3xido de propileno, acrilonitrilo, cumeno, butiraldehido e \u00e1cido acr\u00edlico.\nO propeno e o benceno son convertidos en acetona e fenol por medio do proceso do cumeno (ou de Hock). O propeno tam\u00e9n se usa para producir isopropanol (propan-2-ol), acrilonitrilo, \u00f3xido de propileno e epiclorohidrina.\nA actual produci\u00f3n industrial de \u00e1cido acr\u00edlico implica a oxidaci\u00f3n parcial catal\u00edtica do propeno. O propeno \u00e9 tam\u00e9n un intermediario na oxidaci\u00f3n selectiva do propano nunha etapa a \u00e1cido \nacr\u00edlico.\nNa industria e obradoiros, o propeno \u00e9 utilizado como combustible alternativo ao acetileno en soldadura e oxicorte, soldadura e quentamento de metais para conseguir dobralos. Converteuse nun produto est\u00e1ndar en produtos da compa\u00f1\u00eda BernzOmatic e outros en substitutos de MAPP (metilacetileno-propadieno propano), agora que o verdadeiro gas MAPP xa non est\u00e1 dispo\u00f1ible.\nReacci\u00f3ns.\nO propeno lembra outros alquenos en que sofre reacci\u00f3ns de adici\u00f3n electr\u00f3fila de forma relativamente f\u00e1cil a temperaturas moderadas. A debilidade relativa do seu dobre enlace explica a s\u00faa tendencia a reaccionar con substancias que poden orixinar esta transformaci\u00f3n. As reacci\u00f3ns como alqueno incl\u00faen: polimerizaci\u00f3n, oxidaci\u00f3n, haloxenaci\u00f3n e hidrohaloxenaci\u00f3n, alquilaci\u00f3n, hidrataci\u00f3n, oligomerizaci\u00f3n, e hidroformilaci\u00f3n.\nCombusti\u00f3n.\nO propeno sofre reacci\u00f3ns de combusti\u00f3n de maneira similar a outros alcanos. En presenza de ox\u00edxeno suficiente ou en exceso, o propeno arde formando auga e di\u00f3xido de carbono.\nCando hai insuficiente ox\u00edxeno para unha combusti\u00f3n total, prod\u00facese unha combusti\u00f3n incompleta na que se forman tam\u00e9n mon\u00f3xido de carbono e/ou feluxe (carbono).\nSeguridade ambiental.\nO propeno \u00e9 un produto da combusti\u00f3n nos incendios forestais, fumes de cigarros, e escapes de veh\u00edculos de motor e aeronaves. \u00c9 unha impureza nlg\u00fans gases de calefacci\u00f3ns. As concentraci\u00f3ns de propeno observadas estaban no rango entre 0,1 e 4,8 partes por mil mill\u00f3ns (ppb) no aire de zonas rurais, entre 4 e 10,5 ppb no aire urbano, e entre 7 e 260 ppb en mostras de aire industrial.\nNalg\u00fans pa\u00edses europeos e nos Estados Unidos estableceuse un Valor L\u00edmite Limiar de 500 partes por mill\u00f3n (ppm) para a exposici\u00f3n laboral (media ponderada no tempo en 8 horas). Consid\u00e9rase un composto org\u00e1nico vol\u00e1til (COV) e as s\u00faas emisi\u00f3ns foron reguladas por moitos gobernos, pero, en pa\u00edses como EUA, non est\u00e1 na lista da EPA de contaminantes do aire perigosos. Ten unha vida media relativamente curta, e crese que no se bioacumula.\nO propeno ten unha baixa toxicidade aguda por inhalaci\u00f3n. A inhalaci\u00f3n deste gas pode causar efectos anest\u00e9sicos e, en concentraci\u00f3ns moi altas, inconsciencia.\nAlmacenamento e manipulaci\u00f3n.\nComo o propeno \u00e9 vol\u00e1til e inflamable, deben tomarse precauci\u00f3ns para evitar o risco dun incendio cando se manipula este gas. Se o propeno se carga nalg\u00fan equipamento que poida causar ignici\u00f3n, dito equipamento deber\u00eda ser apagado mentres se carga, descarga, conecta ou desconecta.\nO proeno almac\u00e9nase xeralmente como l\u00edquido a presi\u00f3n, a\u00ednda que tam\u00e9n \u00e9 posible almacenalo con seguridade como gas a temperatura ambiente en contedores axeitados.\nFarmacolox\u00eda.\nO propeno act\u00faa como un depresor do sistema nervioso central polo seu agonismo alost\u00e9rico co receptor GABAA. Un exceso de exposici\u00f3n a este gas pode causar sedaci\u00f3n e amnesia, que progresa ao coma e \u00e1 morte por un mecanismo equivalente \u00e1 sobredose de benzodiazepina. A inhalaci\u00f3n deliberada pode tam\u00e9n ter como resultado a morte por asfixia."}
{"id": "384116", "revid": "5863", "url": "https://gl.wikipedia.org/wiki?curid=384116", "title": "Federico Maci\u00f1eira y Pardo de Lama", "text": ""}
{"id": "384117", "revid": "5863", "url": "https://gl.wikipedia.org/wiki?curid=384117", "title": "Evaristo Martelo Paum\u00e1n del Nero", "text": ""}
{"id": "384118", "revid": "27155", "url": "https://gl.wikipedia.org/wiki?curid=384118", "title": "Propileno", "text": ""}
{"id": "384144", "revid": "61134", "url": "https://gl.wikipedia.org/wiki?curid=384144", "title": "Dirichlet", "text": ""}
{"id": "384145", "revid": "61134", "url": "https://gl.wikipedia.org/wiki?curid=384145", "title": "Peter Dirichlet", "text": ""}
{"id": "384146", "revid": "61134", "url": "https://gl.wikipedia.org/wiki?curid=384146", "title": "Lejeune Dirichlet", "text": ""}
{"id": "384147", "revid": "44472", "url": "https://gl.wikipedia.org/wiki?curid=384147", "title": "Metazoario", "text": ""}
{"id": "384148", "revid": "44472", "url": "https://gl.wikipedia.org/wiki?curid=384148", "title": "Detrit\u00edvoro", "text": ""}
{"id": "384149", "revid": "44472", "url": "https://gl.wikipedia.org/wiki?curid=384149", "title": "Sapr\u00f3fago", "text": ""}
{"id": "384150", "revid": "44472", "url": "https://gl.wikipedia.org/wiki?curid=384150", "title": "Heterotrofismo", "text": ""}
{"id": "384151", "revid": "15490", "url": "https://gl.wikipedia.org/wiki?curid=384151", "title": "Reggie White", "text": "Reginald Howard White, nado o 19 de decembro de 1961 en Chattanooga (Tennessee) e finado o 26 de decembro de 2004, foi un xogador profesional de f\u00fatbol americano estadounidense que se desenvolv\u00edaa na posici\u00f3n de Defensive end. A maior parte da s\u00faa carreira xogou para os Philadelphia Eagles e os Green Bay Packers da National Football League (NFL), a\u00ednda que tam\u00e9n formou parte durante unha temporada dos Carolina Panthers. Co equipo de Green Bay conseguiu ga\u00f1ar a s\u00faa \u00fanica Super Bowl (XXXI).\nA nivel universitario formouse na Universidade de Tennessee, onde foi reco\u00f1ecido como All-American. Despois de xogar d\u00faas temporadas como profesional para os Memphis Showboats da United States Football League (USFL), foi seleccionado na primeira rolda do Draft suplementario da NFL de 1984. Tras unha carreira de 15 temporadas, converteuse nun dos xogadores m\u00e1is premiados na historia da competici\u00f3n. Durante a s\u00faa carreira profesional foi tam\u00e9n co\u00f1ecido por ser ordenado ministro evanx\u00e9lico, o que levou a que fose co\u00f1ecido co alcume de \"the Minister of Defense\" (do ingl\u00e9s: \"o Ministro de Defensa\")."}
{"id": "384153", "revid": "72012", "url": "https://gl.wikipedia.org/wiki?curid=384153", "title": "Corymbia ficifolia", "text": "O Corymbia ficifolia, previamente \"Eucalyptus ficifolia\", \u00e9 unha \u00a0\u00e1rbore\u00a0da familia Myrtaceae (a mesma familia na que se incl\u00faen os eucaliptos verdadeiros). Empr\u00e9gase coma ornamental en Galicia.\nDistribuci\u00f3n e h\u00e1bitat.\n\u00c9 nativo dunha \u00e1rea pequena das costas do sur de Australia Occidental (dunhas ducias de quil\u00f3metros) ao leste da localidade de Walpole (430\u00a0km ao sueste de Perth), por\u00e9n non \u00e9 considerada vulner\u00e1bel en estado salvaxe.\nEn Australia denom\u00ednana \"Red Flowering Gum\" (eucalipto de flor vermella)\u00a0\nPrefire solos inf\u00e9rtiles e areentos, mais ad\u00e1ptase de xeito doado a unha gran diversidade de condici\u00f3ns t\u00e9pedas. Non atura as\u00a0xeadas\u00a0severas ou o exceso de humidade tropical.\n\u00dasase coma ornamental coma \u00e1rbore de beirarr\u00faa: algo resistente ao fr\u00edo, de moderado crecemento, non adoita requirir poda.\nNon se reproduce por esgallos, pero faino ben de semente, tarda ao redor de 7 anos antes de que floreza por vez primeira e 15-20 anos para acadar o seu tama\u00f1o final que \u00e9 de entre 2\u20138 m como m\u00e1ximo.\nTaxonom\u00eda.\n\"Corymbia ficifolia\" foi descrita por (F.Muell.) K.D.Hill &amp; L.A.S.Johnson e publicado en \"Telopea\" 6: 245. 1995."}
{"id": "384155", "revid": "17467", "url": "https://gl.wikipedia.org/wiki?curid=384155", "title": "Eucalyptus ficifolia", "text": ""}
{"id": "384157", "revid": "61897", "url": "https://gl.wikipedia.org/wiki?curid=384157", "title": "Politicolox\u00eda", "text": ""}
{"id": "384163", "revid": "1093", "url": "https://gl.wikipedia.org/wiki?curid=384163", "title": "Manuel Loureda Calvete", "text": ""}
{"id": "384164", "revid": "61897", "url": "https://gl.wikipedia.org/wiki?curid=384164", "title": "O manifesto comunista", "text": ""}
{"id": "384165", "revid": "1131", "url": "https://gl.wikipedia.org/wiki?curid=384165", "title": "Praia de Traba", "text": "A praia de Traba \u00e9 un areal situado no lugar de Boa\u00f1o, na parroquia de Traba, no concello coru\u00f1\u00e9s de Laxe; at\u00f3pase delimitada pola Punta Arnao (sur) e pola Punta Traba (norte). Conta cunha lonxitude de 2.650 m. A Lagoa de Traba at\u00f3pase na parte posterior do sistema dunar.\nPor esta praia pasa a 4\u00aa etapa da ruta de sendeirismo do Cami\u00f1o dos Faros.\nEcolox\u00eda.\nO lugar onde se atopa a praia \u00e9 de grande interese ecol\u00f3xico e at\u00f3pase catalogado como espazo natural protexido por resoluci\u00f3n 10/01/1990 da Conseller\u00eda de Ordenaci\u00f3n do Territorio e Obras P\u00fablicas da Xunta de Galicia co nome de Espazo natural da Lagoa e Dunas de Traba.\nA lagoa formouse pola formaci\u00f3n dunha barreira de dunas entre o mar e os regatos que nel abocaban. Entre a fauna da lagoa salientan garzas, parrulos, gaivotas. A mesma at\u00f3pase arrodeada dun mesto canival, mais pos\u00fae un observatorio de aves.\nOs fortes ventos da zona fan avanzar o sistema dunar cara a lagoa, polo que esta vaise reducindo.\nHistoria.\nExistiu no lugar unha poderosa familia nobre, os Traba, que tomou o nome dun castelo, hoxe non localizado, na parroquia hom\u00f3nima. Desta familia descenden moitas das sonadas li\u00f1axes da nobreza galega, coma os Moscoso, os Andrade, os Mari\u00f1as ou os Montaos.\nOs Condes de Traba, con Froila Verm\u00fadez coma primeiro membro da li\u00f1axe, controlaron parte da costa de Galiza na Alta Idade Media. Pedro Froilaz, seu fillo, foi o primeiro personaxe en asinar coma Conde de Galiza.\nA orixe do top\u00f3nimo poder\u00eda estar no substantivo latino \"tabula\" (t\u00e1boa, referido neste caso \u00e1 chaira cadrada onde se atopa a vila).\nNo ano 2000 ocorreu en Galicia a cat\u00e1strofe do Prestige, onde se verteron ao mar toneladas de combust\u00edbel. A praia de Traba foi unha das m\u00e1is afectadas polo chapapote.\nLendas.\nUnha lenda di que cando Santiago Ap\u00f3stolo estaba a predicar por estas terra, os moradores dunha vila chamada de Vilaverde desouviron as palabras deste, polo que a aldea se afundiu na lagoa para sempre.\nO val onde se atopa a praia e mais a lagoa c\u00e9rcase por varios outeiros coma o da Torre da Moa (241 m.), onde hai un castro e restos romanos e medievais. Coma ocorre en practicamente todos os castros galegos, abundan as lendas dos mouros."}
{"id": "384166", "revid": "18868", "url": "https://gl.wikipedia.org/wiki?curid=384166", "title": "Espazo natural da Lagoa e Dunas de Traba", "text": ""}
{"id": "384167", "revid": "18868", "url": "https://gl.wikipedia.org/wiki?curid=384167", "title": "Lagoa de Traba", "text": ""}
{"id": "384168", "revid": "85894", "url": "https://gl.wikipedia.org/wiki?curid=384168", "title": "Jos\u00e9 Mar\u00eda Garc\u00eda de la Villa", "text": "Jos\u00e9 Mar\u00eda Garc\u00eda de la Villa Merch\u00e1n, nado en 1945 en Vigo e finado o 2 de agosto de 2014, foi un psiquiatra e arque\u00f3logo afeccionado galego.\nTraxectoria.\nLicenciado en Medicina pola Universidade de Salamanca, especializouse en Psiquiatr\u00eda e Neurolox\u00eda no Hospital psiqui\u00e1trico de To\u00e9n traballando cun dos eminentes psiquiatras galegos Manuel Cabaleiro Go\u00e1s.\nComo psiquiatra traballou en tres hospitais en Galicia, o xa mencionado de To\u00e9n, pero tam\u00e9n en Conxo e no Rebull\u00f3n, onde chegou a ser subdirector. Tam\u00e9n dirixiu durante uns anos o Hospital Provincial de Pontevedra. Tam\u00e9n foi presidente fundador da Asociaci\u00f3n Galega de Sa\u00fade Mental.\nAo longo da s\u00faa traxectoria persoal e profesional, en Salamanca, To\u00e9n e no Baixo Mi\u00f1o foi apa\u00f1ando e catalogando restos arqueol\u00f3xicos, ata un conxunto de 594 pezas procedentes de xacementos paleol\u00edticos e mesol\u00edticos tan importantes como Cerro del Berrueco, Castro de Trelle ou o xacemento da Piteira. En 2017, tres anos despois do falecemento de Garc\u00eda de la Villa, este tesouro foi atopado nuns colectores de cascallo e doados ao Museo Qui\u00f1ones de Le\u00f3n de Vigo."}
{"id": "384170", "revid": "85894", "url": "https://gl.wikipedia.org/wiki?curid=384170", "title": "A Nosa Casa de Galicia en Par\u00eds", "text": "A Nosa Casa de Galicia en Par\u00eds \u00e9 unha asociaci\u00f3n de galegos residentes en Par\u00eds creada en 1997.\nTraxectoria.\nEsta sociedade naceu o 22 de maio de 1997 da man dun grupo de galegos residentes en Par\u00eds, amantes da cultura galega e motivados pola desaparici\u00f3n da antiga \"Casa de Galicia\" fundada en 1976 e que desaparecera en 1978. Unhas setenta persoas asistiron a unha reuni\u00f3n nos locais do grupo folcl\u00f3rico da antiga \"Casa de Galicia\", coa intenci\u00f3n de crear outra asociaci\u00f3n galega en Par\u00eds. As\u00ed, fundouse \"A nosa Casa de Galicia. Asociaci\u00f3n Cultural y Deportiva\". Nomearon unha directiva de transici\u00f3n e interpuxeron unha denuncia contra a antiga directiva da \"Casa de Galicia\" pola s\u00faa mala xesti\u00f3n (que levou \u00e1 desaparici\u00f3n da sociedade), nun intento de dar certa credibilidade \u00e1 nova asociaci\u00f3n, deixando claro que non ti\u00f1an nada que ver coa anterior. Nunha carta de presentaci\u00f3n da nova sociedade dirixida pola directiva aos \u201cgalegos da di\u00e1spora\u201d po\u00f1en de manifesto as s\u00faas intenci\u00f3ns:\nOs socios fundacionais da nova asociaci\u00f3n foron:\nO presidente en 2017 era Sen\u00e9n Fente D\u00edaz.\nObxectivos da asociaci\u00f3n.\nO prop\u00f3sito da asociaci\u00f3n \u00e9 o de reunir \u00f3s galegos residentes en Francia, exaltar os valores galegos, difundir a cultura galega, favorecer as manifestaci\u00f3ns art\u00edsticas e literarias referidas a Galicia e motivar o deporte (sobre todo o f\u00fatbol). (art. 2 dos Estatutos).\nA asociaci\u00f3n organiza actividades culturais como cursos de galego, conferencias, mesas redondas, exposici\u00f3ns etc. Tam\u00e9n disp\u00f3n dunha biblioteca (con obras de referencia da literatura galega que xa exist\u00edan na antiga Casa de Galicia) e dun grupo de baile galego que recibe o mesmo nome que a asociaci\u00f3n. No centro, p\u00f3dese atopar un bar e un restaurante nos que gozar de pratos da gastronom\u00eda espa\u00f1ola e galega."}
{"id": "384171", "revid": "89787", "url": "https://gl.wikipedia.org/wiki?curid=384171", "title": "Comisi\u00f3n de Igualdade do Congreso dos Deputados", "text": "A Comisi\u00f3n de Igualdade do Congreso dos Deputados \u00e9 unha comisi\u00f3n lexislativa espa\u00f1ola creada o 10 de marzo de 1988 inicialmente como unha comisi\u00f3n mixta do Congreso e do Senado. Na lexislatura de 2008 cre\u00e1ronse d\u00faas comisi\u00f3ns, unha en cada c\u00e1mara.\nDesde os seus inicios at\u00e9 o 2015 tramitou preto de cincocentas iniciativas.\nA creaci\u00f3n desta Comisi\u00f3n permanente apoiouse no artigo 9.2 da Constituci\u00f3n Espa\u00f1ola, que atrib\u00fae aos poderes p\u00fablicos promover as condici\u00f3ns para que a liberdade e a igualdade do individuo e dos grupos en que se integra sexan reais e efectivas; remover os obst\u00e1culos que impidan ou dificulten a s\u00faa plenitude e facilitar a participaci\u00f3n de todos os cidad\u00e1ns na vida pol\u00edtica, econ\u00f3mica, cultural e social.\nEntre os seus obxectivos est\u00e1 realizar o seguimento das actuaci\u00f3ns dos Gobernos no eido da igualdade, promover o co\u00f1ecemento da lexislaci\u00f3n no mesmo campo, velar pola s\u00faa aplicaci\u00f3n e realizar unha continua an\u00e1lise da sociedade espa\u00f1ola para detectar o grao de cumprimento da lexislaci\u00f3n sobre igualdade.\nCronolox\u00eda.\nO 10 de marzo de 1988, durante a III Lexislatura creouse a \"Comisi\u00f3n Mixta para a Igualdade de Oportunidades da Muller\"\nNa Lexislatura IV de 1990 a 1993 a comisi\u00f3n pasa a denominarse \"Comisi\u00f3n Mixta dos Dereitos da Muller;\" denominaci\u00f3n que se conservou at\u00e9 a lexislatura 2004-2008, na que pasou a chamarse Comisi\u00f3n Mixta para os Dereitos da Muller e de Igualdade de Oportunidades.\nEn 2004 denom\u00ednase \"Comisi\u00f3n Mixta dos Dereitos da Muller e de Igualdade Oportunidades.\" Entre os traballos da comisi\u00f3n destacan os relativos \u00e1 Lei Integral contra a Violencia de X\u00e9nero (2004), a Lei para a igualdade efectiva entre homes e mulleres (2007) ou o \"Informe sobre o relatorio de\" prostituci\u00f3n(2007).\nNo 2008 na IX Lexislatura, a Comisi\u00f3n deixa de ser mixta e cr\u00e9anse d\u00faas comisi\u00f3ns de igualdade independentes, unha no Congreso dos Deputados e outra no Senado. A Comisi\u00f3n de Igualdade do Congreso dos Deputados traballa no \"Proxecto de Lei Org\u00e1nica de sa\u00fade sexual e reprodutiva e da interrupci\u00f3n voluntaria do embarazo\" (2009) e o Proxecto de Lei integral para a igualdade de trato e a non discriminaci\u00f3n (2011).\nDe 2011 a 2015 aprob\u00e1ronse ao redor de corenta proposici\u00f3ns non de Lei sobre temas como a reduci\u00f3n da brecha salarial, igualdade no emprego, medidas para fomentar o \"emprendemento\" feminino, loita contra a violencia de x\u00e9nero, atenci\u00f3n \u00e1s v\u00edtimas de violencia de x\u00e9nero e \u00e1s menores v\u00edtimas desta violencia, conciliaci\u00f3n e flexibilidade de horarios, \"corresponsabilidade\", sanidade e muller, etc. Tam\u00e9n se crearon dous subcomisi\u00f3ns: a Subcomisi\u00f3n sobre Racionalizaci\u00f3n de Horarios, Conciliaci\u00f3n e \"Corresponsabilidade\" e a \"Subcomisi\u00f3n para o Estudo de Tr\u00e1taa de Seres Humanos con Fins de Explotaci\u00f3n Sexual en Espa\u00f1a\"."}
{"id": "384172", "revid": "6939", "url": "https://gl.wikipedia.org/wiki?curid=384172", "title": "Premio Realia de Traduci\u00f3n Literaria", "text": "O premio Realia de Traduci\u00f3n Literaria \u00e9 un galard\u00f3n literario organizado pola Editorial Hugin e Munin en colaboraci\u00f3n co Concello de Santiago de Compostela.\nHistoria e caracter\u00edsticas.\nA primeira edici\u00f3n do premio celebrouse en 2017. Ten por obxecto distinguir unha obra narrativa traducida ao galego dende calquera lingua estranxeira e fomentar e visibilizar o traballo dos profesionais da traduci\u00f3n. Ten car\u00e1cter bienal e est\u00e1 remunerado: inicialmente con 1.200 \u20ac e, dende 2021, con 1.500 \u20ac. Outra das caracter\u00edsticas do premio era que, pasado un ano dende a publicaci\u00f3n en papel da obra, esta se publicaba de balde en BIVIR, a biblioteca virtual que xestiona a Asociaci\u00f3n de Tradutores Galegos, algo que cesou ao desaparecer a asociaci\u00f3n. "}
{"id": "384173", "revid": "1131", "url": "https://gl.wikipedia.org/wiki?curid=384173", "title": "Premio Agust\u00edn Fern\u00e1ndez Paz de narrativa infantil e xuvenil pola Igualdade", "text": "O Premio Agust\u00edn Fern\u00e1ndez Paz de narrativa infantil e xuvenil pola Igualdade \u00e9 un galard\u00f3n creado en homenaxe a figura do escritor Agust\u00edn Fern\u00e1ndez Paz. Est\u00e1 organizado polo Concello de Vilalba, o Instituto de Estudos Chairegos e Edici\u00f3ns Xerais de Galicia. A primeira edici\u00f3n data de 2017.\nTen unha dotaci\u00f3n econ\u00f3mica de 3.000 euros. Os textos presentados enm\u00e1rcanse dentro da literatura infantil e xuvenil, e a s\u00faa tem\u00e1tica est\u00e1 relacionada co compromiso pola igualdade de x\u00e9nero, raza, nacionalidade etc."}
{"id": "384174", "revid": "6939", "url": "https://gl.wikipedia.org/wiki?curid=384174", "title": "Premio Agust\u00edn Fern\u00e1ndez Paz", "text": ""}
{"id": "384175", "revid": "6939", "url": "https://gl.wikipedia.org/wiki?curid=384175", "title": "Premio Realia de Traduci\u00f3n", "text": ""}
{"id": "384176", "revid": "6939", "url": "https://gl.wikipedia.org/wiki?curid=384176", "title": "Concello de Santiago de Compostela", "text": ""}
{"id": "384179", "revid": "5863", "url": "https://gl.wikipedia.org/wiki?curid=384179", "title": "Ant\u00f3n Presa Viso", "text": "Antonio Presa Viso, nado en Ribadetea (Ponteareas) en 1895 e finado na mesma parroquia o 14 de xaneiro de 1924, foi un escritor galego.\nTraxectoria.\nFoi correspondente de \"Heraldo de Vigo\" en Ponteareas. Oficial de Facenda, traballou nas Delegaci\u00f3ns de Facenda de Segovia e Le\u00f3n. Pertenc\u00eda ao Partido Nazonalista Gallego. Publicou poemas en \"Vida Gallega\", \"Diario de Le\u00f3n\" e \"Blanco y Negro\" e foi colaborador de \"El Tea\" onde publicaba unha secci\u00f3n titulada \"Enxebradas. Lira Celta\". Foi autor do xoguete c\u00f3mico \"A dona do agrario\" estreada polo coro Foliadas e Cantigas de Pontevedra, no Sal\u00f3n Quiroga de Mar\u00edn, o 22 de abril de 1923; da comedia en dous actos e un pr\u00f3logo \"A Morri\u00f1a\" estreada tam\u00e9n por Foliadas e Cantigas no Teatro Tamberlick de Vigo en xu\u00f1o dese mesmo ano e doutra obra titulada\" Cornetada\". Morreu aos 28 anos.\nVida persoal.\nCasou en Ourense con Mercedes Sas Murias en 1917."}
{"id": "384182", "revid": "27155", "url": "https://gl.wikipedia.org/wiki?curid=384182", "title": "Reforma con vapor", "text": ""}
{"id": "384183", "revid": "89787", "url": "https://gl.wikipedia.org/wiki?curid=384183", "title": "Gas de s\u00edntese", "text": "O gas de s\u00edntese ou syngas \u00e9 unha mestura de gas combustible que consta principalmente de hidr\u00f3xeno, mon\u00f3xido de carbono e con frecuencia algo de di\u00f3xido de carbono. O nome procede do seu uso como intermediario na creaci\u00f3n de gas natural sint\u00e9tico e para producir amon\u00edaco ou metanol. O gas de s\u00edntese ou syngas \u00e9 xeralmene un produto da gasificaci\u00f3n e a s\u00faa principal aplicaci\u00f3n \u00e9 a xeraci\u00f3n de electricidade. O gas de s\u00edntese \u00e9 un combustible e util\u00edzase a mi\u00fado como combustible de motores de combusti\u00f3n interna. Ten unha densidade de enerx\u00eda que \u00e9 menos da metade que a do gas natural.\nO gas de s\u00edntese pode producirse a partir de moitas fontes, como o gas natural, carb\u00f3n, biomasa, ou virtualmente calquera hidrocarburo, por reacci\u00f3n con vapor (reformado con vapor), di\u00f3xido de carbono (reformado seco) ou ox\u00edxeno (oxidaci\u00f3n parcial). O gas de s\u00edntese ou syngas \u00e9 unha fonte intermediaria esencial para a produci\u00f3n de hidr\u00f3xeno, amon\u00edaco, metanol, e combustibles de hidrocarburos sint\u00e9ticos. O gas de s\u00edntese \u00fasase tam\u00e9n como intermediario na produci\u00f3n de petr\u00f3leo sint\u00e9tico para o seu uso como combustible ou lubricante por medio do proceso Fischer-Tropsch e previamente polo proceso de metanol a gasolina da compa\u00f1\u00eda Mobil.\nOs m\u00e9todos de produci\u00f3n incl\u00faen o reformado con vapor de gas natural ou hidrocarburos l\u00edquidos para producir hidr\u00f3xeno, a gasificaci\u00f3n de carb\u00f3n, biomasa, e nalg\u00fans tipos de instalaci\u00f3ns a gasificaci\u00f3n de enerx\u00eda obtida a partir de lixo.\nQu\u00edmica da produci\u00f3n.\nA composici\u00f3n qu\u00edmica do gas de s\u00edntese var\u00eda dependendo das materias primas e os procesos utilizados. O producido por gasificaci\u00f3n do carb\u00f3n xeralmente \u00e9 unha mestura dun 30 a 60% de mon\u00f3xido de carbono, 25 a 30% de hidr\u00f3xeno, 5 a 15% de di\u00f3xido de carbono, e 0 a 5% de metano. Tam\u00e9n cont\u00e9n cantidades menores doutros gases.\nA principal reacci\u00f3n que produce gas de s\u00edntese \u00e9 o reformado con vapor, que \u00e9 unha reacci\u00f3n endot\u00e9rmica na que se necesitan 206 kJ/mol do metano para a conversi\u00f3n.\nA primeira reacci\u00f3n, entre o coque incandescente e o vapor, \u00e9 fortemente endot\u00e9rmica, e produce mon\u00f3xido de carbono (CO) e hidr\u00f3xeno (a mestura de CO e \u00e9 o chamado \"gas de auga\" na vella terminolox\u00eda). Unha vez que o leito de coque arrefriou ata unha temperatura \u00e1 cal a reacci\u00f3n endotermica xa non pode continuar, o vapor \u00e9 substitu\u00eddo por un refacho de aire.\nEnt\u00f3n, te\u00f1en lugar a segunda e terceira reacci\u00f3ns, producindo primeiro unha reacci\u00f3n exot\u00e9rmica (formando inicialmente di\u00f3xido de carbono e elevando a temperatura do leito de coque) seguida por unha segunda reacci\u00f3n endot\u00e9rmica, na cal este \u00e9 convertido en mon\u00f3xido de carbono. A reacci\u00f3n global \u00e9 exot\u00e9rmica, form\u00e1ndose o chamado \"gas produtor\" (na vella terminolox\u00eda). Pode reinxectarse vapor, despois aire etc., para dar lugar a unha serie sen fin de ciclos ata que o coque se consome finalmente. O gas produtor ten moito menor valor enerx\u00e9tico en relaci\u00f3n ao gas de auga, debido principalmente \u00e1 diluci\u00f3n con nitr\u00f3xeno atmosf\u00e9rico. O ox\u00edxeno puro pode substitu\u00edr o aire para evitar o efecto de diluci\u00f3n, producindo gas de moito maior valor calor\u00edfico.\nCando se usa como intermediario na s\u00edntese industrial a grande escala de hidr\u00f3xeno (principalmente usado na produci\u00f3n de amon\u00edaco), tam\u00e9n se produce a partir de gas natural (por medio da reacci\u00f3n de reformado con vapor), tal como segue:\nPara producir m\u00e1is hidr\u00f3xeno a partir desta mestura, eng\u00e1dese m\u00e1is vapor e l\u00e9vase a cabo o cambio a gas de auga:\nO hidr\u00f3xeno, para poder usarse, debe separarse do co que est\u00e1 mesturado. Isto faise principalmente por adsorci\u00f3n por inversi\u00f3n de presi\u00f3n (ou PSA, do ingl\u00e9s \"pressure swing adsorption\"), tratamento de gas con aminas, e reactores de membrana.\nTecnolox\u00edas alternativas.\nOxidaci\u00f3n parcial catal\u00edtica de biomasa.\nA conversi\u00f3n de biomasa en gas de s\u00edntese ten normalmente un baixo rendemento. A Universidade de Minesota desenvolveu un catalizador metal que reduce o tempo de reacci\u00f3n da biomasa nun factor de 100. O catalizador pode operar a presi\u00f3n atmosf\u00e9rica e a carbonizaci\u00f3n \u00e9 reducida. O proceso completo \u00e9 autot\u00e9rmico e, por tanto, non \u00e9 necesario quentar.\nDi\u00f3xido de carbono e hidr\u00f3xeno.\nEnerx\u00eda das microondas.\nO CO2 pode ser escindido a CO e despois combinado con hidr\u00f3xeno par formar gas de s\u00edntese . Un m\u00e9todo para a produci\u00f3n de mon\u00f3xido de carbono a partir de di\u00f3xido de carbono trat\u00e1ndoo con radiaci\u00f3n de microondas est\u00e1 sendo examinado polo proxecto de combustibles solares do Instituto Holand\u00e9s para a Investigaci\u00f3n en Enerx\u00eda Fundamental. Afirmouse que esta t\u00e9cnica foi usada durante a Guerra fr\u00eda en submarinos nucleares rusos para permitirlles desfacerse do gas CO2 sen deixar unha traza de burbullas. Na prensa diaria publicouse durante esa mesma \u00e9poca que os submarinos americanos usaban depuradores qu\u00edmicos convencionais para eliminar o CO2. Documentos co\u00f1ecidos despois do afundimento do Kursk, que era un submarino de clase Oscar da \u00e9poca da Guerra fr\u00eda, indican que no buque se utilizaban depuradores de super\u00f3xido de potasio para eliminar o CO2.\nEnerx\u00eda solar.\nA calor xerada pola enerx\u00eda solar concentrada pode usarse para impulsar reacci\u00f3ns termoqu\u00edmicas para escindir o di\u00f3xido de carbono a mon\u00f3xido e producir hidr\u00f3xeno. Pode usarse o gas natural como materia prima nunha instalaci\u00f3n que integra a enerx\u00eda solar concentrada con enerx\u00eda dunha planta que usa como combustible gas natural aumentado con gas de s\u00edntese mentres loce o sol. O proxecto luz do sol a petr\u00f3leo desenvolveu un aparello que permite unha eficiente produci\u00f3n usando esta t\u00e9cnica, que se chama CR5.\nEnerx\u00eda e\u00f3lica.\nProp\u00faxose tam\u00e9n un sistema de enerx\u00eda e\u00f3lica para fornecer calor \u00e1 reacci\u00f3n de reformado con vapor. Isto evita ter que queimar gas natural para quentar e simplifica radicalmente o reformador de vapor.\nCoelectr\u00f3lise.\nEmpregando a coelectr\u00f3lise, \u00e9 dicir, a conversi\u00f3n electroqu\u00edmica de vapor e di\u00f3xido de carbono co uso de electricidade xerada de forma renovable, o gas de s\u00edntese pode producirse no marco dun escenario de valorizaci\u00f3n de CO2, o que permite un ciclo pechado do carbono.\nElectricidade.\nO uso de electricidade para extraer di\u00f3xido de carbono da auga e despois converter gas de auga en gas de s\u00edntese foi ensaiado polo US Naval Research Lab.\nFontes renovables.\nA electricidade xerada a partir de fontes renovables tam\u00e9n se usa para procesar di\u00f3xido de carbono e auga a gas de s\u00edntese por medio de electr\u00f3lise a alta temperatura. Isto \u00e9 un intento de manter a neutralidade no balance de emisi\u00f3n de carbono no proceso de xeraci\u00f3n. Audi, en asociaci\u00f3n coa compa\u00f1\u00eda Sunfire, abriu unha planta piloto en novembro de 2014 para xerar e-di\u00e9sel usando este proceso.\nUsos.\nOs procesos de gasificaci\u00f3n do carb\u00f3n para crear gas de s\u00edntese foron utilizados durante moitos anos para fabricar gas de alumado para iluminar r\u00faas e casas, coci\u00f1ar \ne, ata certo punto, para a calefacci\u00f3n, antes de que a iluminaci\u00f3n el\u00e9ctrica e as infraestruturas de gas natural se fixesen amplamente dispo\u00f1ibles. O gas de s\u00edntese producido nas instalaci\u00f3ns de gasificaci\u00f3n para ober enerx\u00eda a partir do lixo pode utilizarse para xerar electricidade.\nPostratamento.\nO gas de s\u00edntese pode utilizarse no proceso Fischer-Tropsch para producir di\u00e9sel, ou converterse en, por exemplo, metano, metanol e dimetil \u00e9ter en procesos catal\u00edticos.\nSe o gas de s\u00edntese \u00e9 postratado cun procesamento criox\u00e9nico, deber\u00eda terse en conta que esta tecnolox\u00eda ten grandes dificultades para recuperar o mon\u00f3xido de carbono puro se est\u00e1n presentes volumes relativamente grandes de nitr\u00f3xeno debido a que o mon\u00f3xido de carbono e o nitr\u00f3xeno te\u00f1en puntos de ebulici\u00f3n moi similares, que son \u2013191.5\u00a0\u00b0C e \u2013195.79\u00a0\u00b0C, respectivamente. Certos procesos eliminan con tecnolox\u00eda selectiva o mon\u00f3xido de carbono por complexaci\u00f3n/descomplexaci\u00f3n de mon\u00f3xido de carbono con cloruro de aluminio cuproso () disolvido nun l\u00edquido org\u00e1nico como o tolueno. O mon\u00f3xido de carbono purificado pode ter unha pureza maior do 99%, o que o fai unha boa materia prima para a industria qu\u00edmica. O gas rexeitado do sistema pode conter di\u00f3xido de carbono, nitr\u00f3xeno, metano, etano e hidr\u00f3xeno. O gas rexeitado pode ser despois procesado nun sistema de adsorci\u00f3n por inversi\u00f3n de presi\u00f3n para eliminar o hidr\u00f3xeno, mentres que o hidr\u00f3xeno e o mon\u00f3xido de carbono poden ser recombinados na correcta proporci\u00f3n para a produci\u00f3n catal\u00edtica de metanol, ou o di\u00e9sel por Fischer-Tropsch etc. A purificaci\u00f3n criox\u00e9nica, como \u00e9 moi intensa enerxeticamente, non \u00e9 moi axeitada para fabricar simplemente combustible, debido a que se reduce moito a ganancia enerx\u00e9tica neta.\nCapacidade enerx\u00e9tica.\nO gas de s\u00edntese que non \u00e9 metanizado ten tipicamente un valor calor\u00edfico de 120 BTU/scf . O gas de s\u00edntese sen tatar pode facerse pasar a trav\u00e9s de turbinas h\u00edbridas que permiten unha maior eficiencia porque operan a menores temperaturas, o que aumenta a duraci\u00f3n das pezas."}
{"id": "384184", "revid": "27155", "url": "https://gl.wikipedia.org/wiki?curid=384184", "title": "Reformado con vapor", "text": ""}
{"id": "384189", "revid": "1888", "url": "https://gl.wikipedia.org/wiki?curid=384189", "title": "Antonio Presa Viso", "text": ""}
{"id": "384190", "revid": "72012", "url": "https://gl.wikipedia.org/wiki?curid=384190", "title": "Parque Nacional Natural Tayrona", "text": "O Parque Nacional Natural Tayrona \u00e9 unha \u00e1rea protexida na rexi\u00f3n colombiana do norte do Caribe, dentro da xurisdici\u00f3n do departamento de Magdalena e a 34 quil\u00f3metros da cidade de Santa Marta. O parque presenta unha biodiversidade end\u00e9mica da \u00e1rea da Serra Nevada de Santa Marta, presentando unha variedade de climas e relevo que var\u00eda dende o nivel do mar a 900 metros de altitude. O parque cobre aproximadamente 30 quil\u00f3metros cadrados de \u00e1rea mar\u00edtima no mar do Caribe e aproximadamente 150 quil\u00f3metros cadrados de terra.\nXuntamente con outros parques nacionais da Colombia, o Parque Natural Nacional de Tayrona foi declarado parte integrante da rede internacional de Reservas da Biosfera pola UNESCO. Foi o segundo parque nacional m\u00e1is visitado na Colombia en 2013, con 237.246 visitantes. O parque m\u00e1is visitado foi o Parque Nacional Natural Islas Corales del Rosario y San Bernardo."}
{"id": "384192", "revid": "27155", "url": "https://gl.wikipedia.org/wiki?curid=384192", "title": "Syngas", "text": ""}
{"id": "384193", "revid": "98629", "url": "https://gl.wikipedia.org/wiki?curid=384193", "title": "Pobo mentawai", "text": "Os mentawai (tam\u00e9n chamados mentawei e mentawi) son un pobo nativo das Illas Mentawai, na provincia de Sumatra Occidental, Indonesia. O seu xeito de vida \u00e9 semi-n\u00f3made e cazador-colleiteiro. Habitan nas zonas costeiras e selv\u00e1ticas das illas. A s\u00faa poboaci\u00f3n est\u00edmase en arredor de 64\u00a0000 persoas. A lingua mentawai pertence \u00e1 familia austronesia. Este pobo caracter\u00edzase pola s\u00faa espiritualidade, a s\u00faa arte corporal e a tendencia a limar os dentes, unha pr\u00e1ctica que eles consideran est\u00e9tica e embelecedora."}
{"id": "384194", "revid": "23204", "url": "https://gl.wikipedia.org/wiki?curid=384194", "title": "Pobo mentawei", "text": ""}
{"id": "384195", "revid": "23204", "url": "https://gl.wikipedia.org/wiki?curid=384195", "title": "Pobo mentawi", "text": ""}
{"id": "384196", "revid": "23204", "url": "https://gl.wikipedia.org/wiki?curid=384196", "title": "Lingua mentawai", "text": "A lingua mentawai \u00e9 unha lingua austronesia, falada polos mentawai que habitan nas illas Mentawai, na provincia de Sumatra Occidental, en Indonesia."}
{"id": "384197", "revid": "89787", "url": "https://gl.wikipedia.org/wiki?curid=384197", "title": "Uaxaclajuun Ub'aah K'awiil", "text": "Uaxaclajuun Ub'aah K'awiil (tam\u00e9n co\u00f1ecido polo apelativo \"Dezaoito Coello\"), foi o d\u00e9cimo terceiro ajaw ou gobernante da poderosa cidade-estado maia de Cop\u00e1n, na actual Honduras (o seu nome maia c\u00e1sico era probablemente \"Oxwitik\"). Gobernou dende o 2 de xaneiro de 695 at\u00e9 o 3 de maio de 738.\nHistoria.\nUaxaclajuun Ub'aah K'awiil ascendeu \u00f3 trono de Cop\u00e1n despois da morte de d\u00e9cimo segundo gobernante, Chan Imix K'awiil, en 695. Comezou o seu reinado coa construci\u00f3n da Estrutura de Esmeralda co obxectivo de enterrar os restos de Chan Imix K'awiil. Isto terminou ritualmente o antigo templo adxacente de Papagayo constru\u00eddo 250 anos antes polo segundo gobernante K'inich Popol Hol, fillo de K'inich Yax K'uk' Mo'. Posteriormente, constru\u00edu as escaleiras xerogl\u00edficas do lado leste da Estrutura Esmeralda. Unha pasaxe na escaleira conmemora a s\u00faa construci\u00f3n 15 anos despois da morte de Chan Imix K'awiil."}
{"id": "384198", "revid": "23204", "url": "https://gl.wikipedia.org/wiki?curid=384198", "title": "Ajaw", "text": "O ajaw ou ahau \u00e9 a denominaci\u00f3n da clase gobernante (os dignatarios) das cidades-estado da cultura maia. Este termo foi interpretado como un sin\u00f3nimo de \"se\u00f1or\", \"dirixente\", \"rei\" ou \"l\u00edder\", pero este termo abarca a todos os membros da caste gobernante, e non s\u00f3 a un individuo. O t\u00edtulo de \"ajaw\" tam\u00e9n lle foi concedido \u00e1 caste sacerdotal maia. Tam\u00e9n foi o nome do vix\u00e9simo d\u00eda do calendario ritual dos maias.\nOrixe.\nA palabra prov\u00e9n do maia cl\u00e1sico, e a\u00ednda existe entre as actuais linguas maias, con algunhas variaci\u00f3ns de pronuncia ou de escrita. A enciclopedia \"Iucat\u00e1n no Tempo\" di que segundo o \"Dicionario de Motul\", \"ajaw\" significa rei ou emperador, monarca, pr\u00edncipe ou gran se\u00f1or. Igualmente significa corcovado. Ajaw \u00e9 tam\u00e9n o nome dun d\u00eda do calendario maia.\nA forma \"ajaw\" foi proposta e aprobada en 1994 pola Academia de Linguas Maias de Guatemala, e foi adoptada polos maias contempor\u00e1neos. Antes esta normalizaci\u00f3n das linguas maias, este termo era normalmente escrito como \"ahau\", derivado das primeiras transcrici\u00f3ns de textos en maia iucateco \u00f3 espa\u00f1ol. No sistema de escrita maia, o termo \"ajaw\" era escrito por medio de glifos.\nUso.\nO t\u00edtulo de \"kuhul ajaw\" (\"se\u00f1or divino\") \u00e9ralle outorgado a un individuo con gran poder e influencia na pol\u00edtica maia. O poder e a influencia dun ajaw variaba considerablemente, xa que o dominio dun s\u00f3 individuo pod\u00eda abarcar varias cidades, e a s\u00faa influencia pod\u00eda estenderse m\u00e1is al\u00f3 desta esfera. Este dominio pod\u00eda tam\u00e9n reco\u00f1ec\u00e9rselle \u00e1 s\u00faa dinast\u00eda ou \u00e1 s\u00faa cidade.\nO t\u00edtulo de ajaw tam\u00e9n lle foi outorgado a varias mulleres, a quen se lles antepu\u00f1a o prefixo ix- (\"muller\") \u00f3 seu t\u00edtulo para indicar o seu sexo.\n\"Ajaw\" como unidade de tempo.\nCronoloxicamente, dentro do ciclo maia, o \"Ajaw\" \u00e9 un ciclo composto por 13 katunes (93.600 kines/d\u00edas ou 256,28 anos) ou 260 Tunes (per\u00edodos de 360 d\u00edas) ou 360 Tzolkin. \u00c1 s\u00faa vez, 20 ciclos ajaw compo\u00f1en unha das capas do ciclo da Conta longa. Por tanto, o \"Ahau\" \u00e9 a 20\u00aa parte da Conta Longa e tam\u00e9n \u00e9 a cent\u00e9sima parte do ciclo de 5 contas longas."}
{"id": "384199", "revid": "23204", "url": "https://gl.wikipedia.org/wiki?curid=384199", "title": "Ahau", "text": ""}
{"id": "384200", "revid": "23204", "url": "https://gl.wikipedia.org/wiki?curid=384200", "title": "Sokna", "text": ""}
{"id": "384201", "revid": "197", "url": "https://gl.wikipedia.org/wiki?curid=384201", "title": "Padr\u00eds", "text": ""}
{"id": "384202", "revid": "197", "url": "https://gl.wikipedia.org/wiki?curid=384202", "title": "Grille", "text": ""}
{"id": "384203", "revid": "197", "url": "https://gl.wikipedia.org/wiki?curid=384203", "title": "Pudenza", "text": ""}
{"id": "384204", "revid": "23204", "url": "https://gl.wikipedia.org/wiki?curid=384204", "title": "Imperio Antigo", "text": ""}
{"id": "384205", "revid": "23204", "url": "https://gl.wikipedia.org/wiki?curid=384205", "title": "Imperio Medio", "text": ""}
{"id": "384206", "revid": "23204", "url": "https://gl.wikipedia.org/wiki?curid=384206", "title": "Imperio Novo", "text": ""}
{"id": "384207", "revid": "5863", "url": "https://gl.wikipedia.org/wiki?curid=384207", "title": "Federal Bureau of Investigation", "text": ""}
{"id": "384208", "revid": "895", "url": "https://gl.wikipedia.org/wiki?curid=384208", "title": "Francis Uzoho", "text": "Francis Odinaka Uzoho, nado en Nwangele o 28 de outubro de 1998, \u00e9 un futbolista nixeriano. Xoga de porteiro e o seu club actual \u00e9 o AC Omonia chipriota. \u00c9 internacional coa selecci\u00f3n nixeriana.\nTraxectoria.\nComezou a s\u00faa carreira en clubs do seu pa\u00eds, onde comezou a xogar de dianteiro, e aos 14 anos foi captado por un scout da Aspire Academy de Qatar, a onde se incorporou en 2014.\nO 16 de xaneiro de 2017 anunciouse a s\u00faa fichaxe polo Deportivo da Coru\u00f1a para o seu equipo xuvenil, procedente da Aspire Academy de Qatar.\nO 15 de outubro de 2017 debutou en Primeira Divisi\u00f3n co Deportivo da Coru\u00f1a, nun empate a domicilio fronte o SD Eibar que rematou en empate (0\u20130), da man do adestrador Pepe Mel.\nO 24 de agosto de 2018 anunciouse a ampliaci\u00f3n do contrato de Francis co Deportivo por tres tempadas m\u00e1is. Ese mesmo d\u00eda, anunciouse a s\u00faa cesi\u00f3n por unha tempada \u00f3 Elche CF da Segunda Divisi\u00f3n. Tras media tempada no club ilicitano, onde sufriu unha fractura nas costelas e xogou sete partidos, en xaneiro de 2019 foi cedido ao Anorthosis Famagusta FC, equipo da cidade chipriota de Famagusta. Despois de debutar con vitoria fronte ao Apollon Limassol, o presidente do Anorthosis e varios colaboradores foron arrestados por falsificar o certificado m\u00e9dico de Francis. O xogador foi posteriormente multado e sancionado e d\u00e9uselle o partido por perdido ao seu equipo. Dous meses despois conseguiu unha nova licenza e puido volver xogar un partido, pero foi expulsado por enfrontarse aos seareiros rivais. En maio xogou o seu terceiro e \u00faltimo partido co Anorthosis.\nEn xullo de 2019 foi cedido ao AC Omonia Nicosia, tam\u00e9n de Chipre, onde xogou varios partidos ata que en outubro sufriu unha grave lesi\u00f3n de xeonllo nun partido amig\u00e1bel da s\u00faa selecci\u00f3n contra Brasil, ao caer tras un choque contra Casemiro e romper os ligamentos. Foi operado en novembro na Coru\u00f1a e perdeu todo o resto da tempada. En xullo de 2020 o Deportivo anunciou o seu traspaso ao APOEL FC, o outro gran club de Nicosia e o m\u00e1is laureado da liga chipriota.\nSelecci\u00f3n nacional.\nFormou parte da selecci\u00f3n de f\u00fatbol nixeriana sub-17 que se proclamou campioa da Copa do Mundo de f\u00fatbol sub-17 en 2013 nos Emiratos \u00c1rabes Unidos.\nFoi convocado pola selecci\u00f3n nixeriana por primeira vez en 2017, aos 19 anos de idade. Debutou un mes despois nun amig\u00e1bel contra a Arxentina, onde os nixerianos venceron por 2-4. Dende ent\u00f3n e ata a s\u00faa lesi\u00f3n foi o porteiro titular da selecci\u00f3n, coa que xogou a Copa Mundial de 2018 e a Copa de \u00c1frica de 2019, obtendo nesta \u00faltima o terceiro lugar."}
{"id": "384209", "revid": "8354", "url": "https://gl.wikipedia.org/wiki?curid=384209", "title": "Eugenio Fern\u00e1ndez Leis", "text": "Eugenio Fern\u00e1ndez Leis, nado en Santiago de Compostela e finado en Vigo en febreiro de 1942, foi un xornalista e escritor galego.\nTraxectoria.\nFuncionario do concello de Vigo, xubilouse en 1926. Foi redactor de \"Noticiero de Vigo\", \"La Voz de Vigo\" e \"La Concordia\", colaborou en \"El Progreso\" e \"Vida Gallega\". Publicou contos en galego en \"El Tea\". Foi correspondente de \"La Voz de Galicia\" de Buenos Aires en Vigo. Foi presidente da sociedade Recreo Liceo de Vigo."}
{"id": "384210", "revid": "55340", "url": "https://gl.wikipedia.org/wiki?curid=384210", "title": "Referendo constitucional das Illas Feroe de 2018", "text": "O referendo para a aprobaci\u00f3n dunha nova constituci\u00f3n nas Illas Feroe previsto inicialmente para o 25 de abril de 2018. Os votantes decidir\u00e1n sobre unha proposta para crear unha constituci\u00f3n feroesa separada de Dinamarca, con vistas a unha futura independencia. As\u00ed e todo non se puido celebrar a\u00ednda por non se po\u00f1er de acordo o parlamento fero\u00e9s no texto da nova constituci\u00f3n.\nO referendo foi anunciado no 2017 polo Primeiro Ministro das illas, Aksel V. Johannesen."}
{"id": "384211", "revid": "1888", "url": "https://gl.wikipedia.org/wiki?curid=384211", "title": "P\u00edo Lino Cui\u00f1as", "text": ""}
{"id": "384212", "revid": "5863", "url": "https://gl.wikipedia.org/wiki?curid=384212", "title": "Humberto Cu\u00ed\u00f1as", "text": "Humberto Cu\u00ed\u00f1as Gonz\u00e1lez, nado en Vigo, foi un xornalista e poeta galego.\nTraxectoria.\nFillo de P\u00edo Lino Cu\u00ed\u00f1as Pereira, traballou no Banco de Vigo de Ourense. Poeta xocoso. Foi redactor de \"La Lucha\", \"Letras y Deportes\" e \"La R\u00e1faga\". Pertenceu \u00e1 directiva do Centro de Hijos de Vigo e colaborou en \"Mart\u00edn Codax\". Publicou un libro de versos festivos titulado \"Berzas y otras legumbres\".\nVida persoal.\nFoi irm\u00e1n do tam\u00e9n xornalista Celso Cu\u00ed\u00f1as Gonz\u00e1lez."}
{"id": "384213", "revid": "1888", "url": "https://gl.wikipedia.org/wiki?curid=384213", "title": "Humberto Cu\u00ed\u00f1as Gonz\u00e1lez", "text": ""}
{"id": "384215", "revid": "1888", "url": "https://gl.wikipedia.org/wiki?curid=384215", "title": "P\u00edo Lino Cu\u00ed\u00f1as Pereira", "text": ""}
{"id": "384216", "revid": "89787", "url": "https://gl.wikipedia.org/wiki?curid=384216", "title": "Raio de Schwarzschild", "text": "O raio de Schwarzschild (tam\u00e9n chamado historicamente \u00e1s veces raio gravitacional) \u00e9 o un par\u00e1metro f\u00edsico que aparece na soluci\u00f3n de Schwarzschild das ecuaci\u00f3ns de campo de Einstein, correspondente ao raio que define o horizonte dun burato negro de Schwarzschild. \u00c9 un raio caracter\u00edstico asociado con calquera cantidade de masa. O \"raio de Schwarzschild\" recibe ese nome polo astr\u00f3nomo alem\u00e1n Karl Schwarzschild, que calculou esta soluci\u00f3n exacta para a teor\u00eda xeral da relatividade en 1916.\nO raio de Schwarzschild v\u00e9n dado pola expresi\u00f3n\nonde G \u00e9 a constante gravitacional universal, M \u00e9 a masa do obxecto e c \u00e9 a velocidade da luz.\nHistoria.\nEn 1916, Karl Schwarzschild obtivo a soluci\u00f3n exacta \u00e1s ecuaci\u00f3ns de campo de Einstein para o campo gravitacional f\u00f3ra dun corpo esfericamente sim\u00e9trico non rotante (m\u00e9trica de Schwarzschild). Usando a definici\u00f3n \"M\" , a soluci\u00f3n conti\u00f1a un termo coa forma ; no que o valor de formula_2 que fac\u00eda este termo singular acabou por co\u00f1ecerse como \"raio de Schwarzschild\". A importancia f\u00edsica desta \"singularidade\" e se esta singularidade pod\u00eda darse algunha vez na natureza foi algo debatido durante moitas d\u00e9cadas, e unha aceptaci\u00f3n xeral de que a existencia de buratos negros era posible non chegou ata a segunda metade do s\u00e9culo XX.\nPar\u00e1metros.\nO raio de Schwarzschild dun obxecto \u00e9 proporcional \u00e1 masa. Segundo isto, o Sol ten un raio de Schwarzschild de aproximadamente 3,0\u00a0km, mentres que o da Terra \u00e9 s\u00f3 duns 9,0\u00a0mm. A masa do universo observable ten un raio de Schwarzschild de aproximadamente 13,7 miles de mill\u00f3ns de anos luz.\nClasificaci\u00f3n dos buratos negros polo raio de Schwarzschild.\nCalquera obxecto cuxo radio sexa menor que o seu raio de Schwarzschild denom\u00ednase burato negro. A superficie no nivel do raio de Schwarzschild act\u00faa como un horizonte de sucesos nun corpo que non est\u00e1 en rotaci\u00f3n (un burato negro en rotaci\u00f3n opera de forma lixeiramente diferente). Non poden escapar desta superficie nin a luz nin part\u00edculas procedentes da rexi\u00f3n interior, de a\u00ed o seu nome de \"buratos negros\".\nOs buratos negros poden clasificarse base\u00e1ndose no seu radio de Schwarzschild, ou de xeito equivalente, pola s\u00faa densidade. Como o raio est\u00e1 linearmente relacionado coa masa, e o volume encerrado corresponde coa terceira potencia do raio, os buratos negros pequenos son, por tanto, moito m\u00e1is densos que os grandes. O volume encerrado no horizonte de sucesos dos buratos negros m\u00e1is masivos ten unha densidade inferior ao das estrelas da secuencia principal.\nBurato negro supermasivo.\nUn burato negro supermasivo \u00e9 o tipo m\u00e1is grande de burato negro, a\u00ednda que hai poucos criterios oficiais sobre como ten que ser exactamnte un obxecto para ser considerado as\u00ed, pero crese que debe ter centos ou miles ou ata miles de mill\u00f3ns de masas solares. (Detect\u00e1ronse buratos negros supermasivos de ata 21 mil mill\u00f3ns de masas solares (2,1 \u00d7 1010 M\u2609), como NGC 4889.) A diferenza dos buratos negros estelares, os supermasivos te\u00f1en densidades comparativaemnte menores. (N\u00f3tese que un burato negro \u00e9 unha rexi\u00f3n esf\u00e9rica do espazo que rodea a singularidade que est\u00e1 no seu centro, pero el non \u00e9 unha singularidade.) Tendo iso presente, a densidade media dos buratos negros supermasivos pode ser menor que a densidade da auga.\nO raio de Schwarzschild dun corpo \u00e9 proporcional \u00e1 s\u00faa masa e, por tanto, ao seu volume, asumindo que o corpo ten unha masa-densidade constante. En contraste, o raio f\u00edsico do corpo \u00e9 proporcional \u00e1 ra\u00edz c\u00fabica do seu volume. Por tanto, a medida que o corpo acumula materia a unha densidade dada fixa (por exemplo, 103 kg/m3, a densidade da auga), o seu raio de Schwarzschild incrementarase m\u00e1is rapidamente que o seu raio f\u00edsico. Cando un corpo desta densidade creceu ata unhas 136 mill\u00f3ns de masas solares (1,36 \u00d7 108 M\u2609), o seu raio f\u00edsico ser\u00eda superado polo seu raio de Schwarzschild, e as\u00ed formar\u00eda un burato negro supermasivo.\nCrese que os buratos negros supermasivos como este non se forman inmediatamente a partir do colapso singular dun c\u00famulo de estrelas, sen\u00f3n que poden comezar a s\u00faa existencia como buratos negros de tama\u00f1o estelar e crecer fac\u00e9ndose m\u00e1is grandes por acreci\u00f3n sucesiva de materia ou incluso doutros buratos negros.\nO raio de Schwarzschild do burato negro supermasivo do noso centro gal\u00e1ctico ser\u00eda de aproximadamente 13,3 mill\u00f3ns de quil\u00f3metros.\nBurato negro estelar.\nOs buratos negros estelares te\u00f1en densidades moito maiores que os supermasivos. Se se acumula materia a densidade nuclear (a densidade que hai no n\u00facleo dun \u00e1tomo, que \u00e9 duns 1018 kg/m3; densidade que tam\u00e9n se alcanza nunha estrela e neutr\u00f3ns), esta acumulaci\u00f3n estar\u00e1 dentro do seu propio raio de Schwarzschild cunhas 3 masas solares e ser\u00eda un burato negro estelar.\nBurato negro primordial.\nUnha masa pequena ten un raio de Schwarzschild extremadamente pequeno. Unha masa similar \u00e1 do Monte Everest ten un raio de Schwarzschild moito menor que 1 nan\u00f3metro. A s\u00faa densidade media con ese tama\u00f1o ser\u00eda tan alta que non se co\u00f1ece ning\u00fan mecanismo que puidese formar un obxecto tan extremadamente compacto. Ditos buratos negros probablemente puideron formarse nun estadio temper\u00e1n da evoluci\u00f3n do Universo, xusto despois do Big Bang, cando as densidades eran extremadamente altas. Por tanto, estes buratos negros en miniatura hipot\u00e9ticos ch\u00e1manse buratos negros primordiais.\nOutros usos.\nNa dilataci\u00f3n do tempo gravitacional.\nA dilataci\u00f3n do tempo gravitacional preto dun corpo case esf\u00e9rico en lenta rotaci\u00f3n, como a Terra e o Sol pode aproximarse razoablemente usando o raio de Schwarzschild da seguinte maneira:\nonde:\nOs resultados do experimento de Pound\u2013Rebka de 1959 son consistentes coas predici\u00f3ns feitas pola relatividade xeral. Medindo a dilataci\u00f3n do tempo gravitacional da Terra, este experimento mediu indirectamente o raio de Schwarzschild da Terra.\nEn campos gravitatorios newtonianos.\nO campo gravitatorio newtoniano preto dun corpo esf\u00e9rico grande en lenta rotaci\u00f3n pode aproximarse razoablemente usando o raio de Schwarzschild da seguinte maneira:\ne\nPor tanto, dividindo a expresi\u00f3n de arriba pola de abaixo:\nonde:\nNa superficie da Terra:\nEn \u00f3rbitas keplerianas.\nPara todas as \u00f3rbitas circulares arredor dun corpo central dado:\nPor tanto, \npero\nPor tanto,\nonde:\nEsta igualdade pode ser xeneralizada a \u00f3rbitas el\u00edpticas as\u00ed:\nonde:\nPara a Terra orbitando o Sol ser\u00eda:\n\u00d3rbitas circulares relativistas e a esfera de fot\u00f3ns.\nA ecuaci\u00f3n kepleriana para as \u00f3rbitas circulares pode xeneralizarse para a ecuaci\u00f3n relativista para as \u00f3rbitas circulares representando unha dilataci\u00f3n do tempo no termo velocidade:\nEsta ecuaci\u00f3n final indica que un obxecto que orbita \u00e1 velocidade da luz ter\u00eda un raio orbital de 1,5 veces o raio de Schwarzschild. Esta \u00e9 unha \u00f3rbita especial chamada esfera de fot\u00f3ns.\nRaio de Schwarzschild para a masa de Planck.\nPara a masa de Planck formula_17, o raio de Schwarzschild formula_18 e a lonxitude de onda de Compton formula_19 son da mesma orde que a lonxitude de Planck formula_20.\nV\u00e9xase tam\u00e9n.\nOutros artigos.\nClasificaci\u00f3n dos buratos negros por tipo:\nClasificaci\u00f3n dos buratos negros por masa:"}
{"id": "384220", "revid": "18868", "url": "https://gl.wikipedia.org/wiki?curid=384220", "title": "Xabre", "text": "Xabre pode referirse a:"}
{"id": "384221", "revid": "23204", "url": "https://gl.wikipedia.org/wiki?curid=384221", "title": "Tripla Alianza Azteca", "text": ""}
{"id": "384223", "revid": "23204", "url": "https://gl.wikipedia.org/wiki?curid=384223", "title": "Imperio Azteca", "text": "O Imperio Azteca ou a Tripla Alianza (en ), comezou como unha alianza de tres \"altepetl\", ou cidades-estado aztecas: Tenochtitl\u00e1n, Texcoco e Tlacop\u00e1n. Estas tres cidades-estado gobernaron a \u00e1rea arredor do Val de M\u00e9xico dende 1428 at\u00e9 que en 1521 foron derrotadas polas forzas dos conquistadores espa\u00f1ois e os seus aliados nativos baixo o mando de Hern\u00e1n Cort\u00e9s.\nA Tripla Alianza formouse na facci\u00f3n vitoriosa dunha guerra civil entre a cidade de Azcapotzalco e as s\u00faas antigas provincias tributarias. Malia que o imperio comezou nun principio como unha alianza por tres cidades autogobernadas, Tenochtitl\u00e1n axi\u00f1a se converteu na dominante militarmente. Na \u00e9poca da chegada dos espa\u00f1ois, en 1519, as terras da Alianza estaban gobernadas por Tenochtitl\u00e1n, mentres que os seus aliados ti\u00f1an papeis subsidiarios.\nA alianza comezou guerras e expandiuse rapidamente despois da s\u00faa formaci\u00f3n. No seu estado m\u00e1ximo de expansi\u00f3n, a alianza controlou a maior\u00eda do centro de M\u00e9xico as\u00ed como territorios m\u00e1is distantes dentro de Mesoam\u00e9rica, como a provincia de Xoconochco, un exclave azteca preto da actual fronteira con Guatemala. O goberno azteca foi descrito polos estudosos como \"hexem\u00f3nico\" ou \"indirecto\". Os aztecas deixaron no poder \u00f3s gobernantes das cidades conquistadas sempre que aceptasen dun tributo semi-anual \u00e1 Alianza, as\u00ed como apoio militar na guerra. En compensaci\u00f3n, a autoridade imperial ofreceu protecci\u00f3n e estabilidade pol\u00edtica, e facilitou a integraci\u00f3n econ\u00f3mica de diversos pobos e territorios cunha significativa autonom\u00eda local.\nA relixi\u00f3n do imperio era o polite\u00edsmo azteca, adorando a diversos pante\u00f3ns que inclu\u00edan a ducias de deidades. Moitos cultos conseguiron un reco\u00f1ecemento oficial importante abondo como para estar representado no recinto do templo central da capital. O culto imperial era o de Huitzilopochtli, o distintivo deus guerreiro dos mexicas. Os pobos das provincias conquistadas ti\u00f1an permitido manter e continuar coas s\u00faas propias tradici\u00f3ns relixiosas, sempre que engadisen \u00f3 deus imperial Huitzilopochtli nos seus pante\u00f3ns locais."}
{"id": "384225", "revid": "23204", "url": "https://gl.wikipedia.org/wiki?curid=384225", "title": "Conquista espa\u00f1ola do Imperio Azteca", "text": ""}
{"id": "384226", "revid": "5863", "url": "https://gl.wikipedia.org/wiki?curid=384226", "title": "Alfonso Castelao", "text": ""}
{"id": "384227", "revid": "23204", "url": "https://gl.wikipedia.org/wiki?curid=384227", "title": "Imperio azteca", "text": ""}
{"id": "384229", "revid": "25871", "url": "https://gl.wikipedia.org/wiki?curid=384229", "title": "Inca", "text": ""}
{"id": "384238", "revid": "89787", "url": "https://gl.wikipedia.org/wiki?curid=384238", "title": "Samuel de Champlain", "text": "Samuel de Champlain, nado en Brouage, Charente-Maritime, entre 1567 e 1580, e finado na rexi\u00f3n canadense do Quebec, o 25 de decembro de 1635, foi un navegante, cart\u00f3grafo, debuxante, militar, explorador, xe\u00f3grafo, etn\u00f3grafo, diplom\u00e1tico e cronista franc\u00e9s que fundou a cidade de Quebec o 3 de xullo de 1608 e est\u00e1 considerado o \"pai da Nova Francia\".\nNado nunha familia de mestres mari\u00f1eiros, Champlain, sendo a\u00ednda novo, participou na exploraci\u00f3n de Norteam\u00e9rica en 1603 baixo a direcci\u00f3n de Fran\u00e7ois Grav\u00e9 du Pont (1560 - ca. 1629) e ao servizo do gobernador de Dieppe, que ti\u00f1a nese momento o monopolio para explotar a incipiente industria de peles en Nova Francia. No per\u00edodo 1604-1607, Champlain participou na exploraci\u00f3n e colonizaci\u00f3n de Acadia (hoxe Nova Escocia) e logo, en 1608, estableceu a colonia francesa que agora \u00e9 a cidade de Quebec. Champlain foi o primeiro europeo que explorou e describiu a rexi\u00f3n dos Grandes Lagos e publicou mapas das s\u00faas viaxes e as cousas que aprendeu dos ind\u00edxenas e dos franceses que viv\u00edan entre os nativos. Estableceu relaci\u00f3ns coas tribos innu locais, e m\u00e1is tarde con outros m\u00e1is ao oeste, na rexi\u00f3n do r\u00edo Ottawa, o lago Nipissing e a ba\u00eda Georgian), e acordou brindarlles apoio nas s\u00faas guerras contra os iroqueses.\nEn 1620, Lu\u00eds XIII de Francia encomendoulle a Champlain p\u00f3r fin \u00e1 exploraci\u00f3n e regresar a Quebec e dedicarse \u00e1 administraci\u00f3n do pa\u00eds. Malia carecer do t\u00edtulo formal, por non pertencer \u00e1 nobreza, Samuel de Champlain serviu como gobernador de Nova Francia. Estableceu ligaz\u00f3ns comerciais froito das cales se enviaron mercador\u00edas, principalmente pel, a Francia, e supervisou o crecemento de Nova Francia no val do r\u00edo San Lourenzo ata a s\u00faa morte en 1635.\nChamplain l\u00e9mbrase como \"Pai da Nova Francia\" e na s\u00faa lembranza ergu\u00e9ronse moitos monumentos e bautiz\u00e1ronse numerosos lugares, r\u00faas e infraestruturas no nord\u00e9s de Am\u00e9rica do Norte. O m\u00e1is notable deles \u00e9 o lago Champlain, situado na fronteira entre os Estados Unidos e o Canad\u00e1. En 1609 dirixiu unha expedici\u00f3n augas arriba polo r\u00edo Richelieu e explorou un lago longo e estreito situado entre as Monta\u00f1as Verdes, no actual Vermont, e as Adirondack, no actual estado de Nova York. D\u00e9uselle o seu nome ao lago por ser o primeiro europeo en cartografalo e describilo.\nTraxectoria.\nPrimeiros anos.\n\u00c9 moi probable que Samuel Champlain nacese na cidade portuaria de Brouage, preto de Rochefort na antiga provincia de Saintonge, fillo de Antoine Champlain (tam\u00e9n escrito Anthoine Chappelain nalg\u00fans rexistros) e de Marguerite Le Roy. A data e o lugar de nacemento exactos desco\u00f1\u00e9cense, xa que todos os rexistros civ\u00eds de Brouage se perderon nun incendio en 1969. No seu libro de 1851, Pierre Damien Rainguet, un sacerdote cat\u00f3lico de Saintonge, calculou o ano de nacemento de Champlain en 1567, sen dar ningunha referencia dos datos usados para a s\u00faa estimaci\u00f3n. Na primeira metade do s\u00e9culo XX alg\u00fans autores optaron por outras datas, como 1570 ou 1575. En 1978 Jean Liebel publicou unha investigaci\u00f3n innovadora sobre estas estimaci\u00f3ns do ano de nacemento de Champlain e conclu\u00edu que \"Samuel Champlain naceu cara a 1580 en Brouage\". Liebel afirma que alg\u00fans autores, inclu\u00eddos os sacerdotes cat\u00f3licos Rainguet e Laverdi\u00e8re, ti\u00f1an preferencias polos anos nos que Brouage estivo baixo control cat\u00f3lico (como os anos 1588, 1510 e 1866).\nChamplain dic\u00eda ser de Brouage no t\u00edtulo do seu libro de 1603 e ser \"Saintongeois\" no t\u00edtulo do seu segundo libro, de 1613. O sentimento relicxioso da s\u00faa familia pod\u00eda ser tanto protestante como cat\u00f3lica tolerante, xa que Brouage foi a maior parte do tempo unha cidade cat\u00f3lica nunha rexi\u00f3n protestante, e o seu nome (Samuel), procedente do Antigo Testamento, non se lle daba xeralmente aos nenos cat\u00f3licos.\nA s\u00faa infancia \u00e9 pouco co\u00f1ecida, pero s\u00e1bese que naceu nunha familia de mari\u00f1eiros (o seu pai e o seu t\u00edo pol\u00edtico eran mari\u00f1eiros ou navegantes) e que gozou dunha boa formaci\u00f3n como navegante e cart\u00f3grafo, as\u00ed como debuxante e redactor de textos.\nA s\u00faa educaci\u00f3n non inclu\u00edu nin o grego antigo nin o lat\u00edn, polo que non pod\u00eda ler a literatura antiga. Entre as s\u00faas obras salientan varias cr\u00f3nicas de Nova Francia, \"Voyages\", publicadas en 1603, 1613, 1619 e 1632, e o \"Trait\u00e9 de la marine et du devoir d'un bon marinier\" (\"Tratado da mari\u00f1a e do deber dun bo mari\u00f1eiro\", de 1632. Atrib\u00faseselle tam\u00e9n outra obra non publicada e escrita pouco antes de 1603, titulada \"Brief discours des choses plus remarquables que Samuel Champlain de Brouage a reconnues aux Indes Occidentais\" (\"Breve discurso das cousas m\u00e1is salientables que Samuel Champlain Brouage co\u00f1eceu nas Indias Occidentais\"), na que se d\u00e1 luz ao per\u00edodo da s\u00faa vida que abrangue entre 1595 e 1601.\nNo ex\u00e9rcito do rei da Breta\u00f1a (1595-1598).\nDado que cada frota francesa ti\u00f1a que asegurarse a s\u00faa propia defensa no mar, Champlain tratou de aprender loitando coas armas de fogo do seu tempo e adquiriu ese co\u00f1ecemento pr\u00e1ctico ao servir no ex\u00e9rcito do rei Henrique IV durante as derradeiras etapas das guerras de relixi\u00f3n de Francia. Samuel Champlain uniuse ao ex\u00e9rcito real, baixo a direcci\u00f3n dos mariscais d'Aumont, de St. Luc e, a continuaci\u00f3n, Brissac en Blavet, na Breta\u00f1a. O ex\u00e9rcito fora reunido coa intenci\u00f3n de someter o duque de Mercoeur, gobernador de Gran Breta\u00f1a, que ofrecera refuxio a un corpo expedicionario espa\u00f1ol e \u00e1s derradeiras tropas rebeldes da Santa Liga durante a oitava guerra relixiosa (1585-1598).\nChamplain serviu neste ex\u00e9rcito durante tres anos, ata a Paz de Vervins (1598). Al\u00ed labrou unha boa reputaci\u00f3n entre os seus superiores.\nDurante ese tempo, segundo el, participou nunha viaxe secreta para o rei e entrou en combate (talvez no asedio da fortaleza Crozon, a finais de 1594). Cara a 1597, era xa capit\u00e1n dunha compa\u00f1\u00eda que serv\u00eda nunha gornici\u00f3n preto de Quimper.\nPrimeiras viaxes.\n1599-1601: no golfo de M\u00e9xico.\nEn 1598 o seu t\u00edo pol\u00edtico, Guillaume All\u00e8ne, alcumado \"o capit\u00e1n provenzal\", navegante, deulle a oportunidade de que o acompa\u00f1ase, xa que o seu barco, o Saint-Julien, fora fretado para transportar as tropas espa\u00f1olas a C\u00e1diz de conformidade co Tratado de Vervins. Logo dunha pasaxe dif\u00edcil, permaneceron alg\u00fan tempo en C\u00e1diz antes de que o seu t\u00edo conseguise unha nova fretaxe para acompa\u00f1ar unha gran frota espa\u00f1ola \u00e1s Indias Occidentais. O seu t\u00edo, que permanecer\u00e1 en C\u00e1diz, ofreceulle novamente un lugar no seu barco, esta vez ao mando de Jer\u00f3nimo de Vallebrera, e instru\u00edu o mozo Champlain para velar polo buque como encargado de seguridade. Esta viaxe durou dous anos e permitiulle a Champlain ver e escoitar moito acerca das explotaci\u00f3ns espa\u00f1olas no Novo Mundo, desde o Caribe ata Cidade de M\u00e9xico. Informado ou asesorado por espa\u00f1ois, Champlain participar\u00eda na exploraci\u00f3n de M\u00e9xico e ata o que hoxe \u00e9 Panam\u00e1, que el reco\u00f1eceu por si mesmo.\nNo cami\u00f1o tomou notas detalladas e escribiu un informe sobre o que aprendeu nesa viaxe, e deulle ese informe en segredo ao rei Enrique, que o recompensou cunha pensi\u00f3n anual desde 1603 (e que en 1618 foi aumentada a 600 libras por ano).\nDado que era secreto, este informe non foi publicado por primeira vez ata moi tarde, en 1870, por Laverdi\u00e8re: \"Brief Discours des Choses plus remarquables que Sammuel Champlain de Brouage a reconneues aux Indes Occidentalles au voiage qu'il na faict en icettes en l'ann\u00e9e 1599 et en l'ann\u00e9e 1601, comme ensuite\" (e en ingl\u00e9s como \"Narrative of a Voyage to the West Indies and Mexico 1599\u20131602\"). A autenticidade deste relato como obra escrita por Champlain foi cuestionada adoito, por mor ds imprecisi\u00f3ns e as discrepancias con outras fontes nunha serie de puntos importantes; con todo, estudos recentes apuntan a que a obra fose escrita por Champlain.\nTras o regreso de Champlain a C\u00e1diz en agosto de 1600, o seu t\u00edo, que caera enfermo, requiriuno para que coidase dos seus negocios. Champlain f\u00edxoo e, cando o seu t\u00edo Guillaume All\u00e8ne morreu en xu\u00f1o de 1601, Champlain pasou a herdar os seus bens, que inclu\u00edan un terreo preto de La Rochelle, propiedades comerciais en Espa\u00f1a, e un barco mercante de 150 toneladas. Esta herdanza, combinada coa pensi\u00f3n anual do rei, deulle ao mozo explorador unha gran independencia, xa que non depender\u00eda do apoio financeiro de comerciantes nin doutros investidores.\nDesde 1601 ata 1603 Champlain serviu como xe\u00f3grafo na corte do rei Enrique. Como parte das s\u00faas funci\u00f3ns, viaxou aos portos franceses e aprendeu moito sobre Norteam\u00e9rica dos pescadores que estacionalmente viaxaban \u00e1s zonas costeiras desde Nantucket a Terra Nova para capitalizar as ricas pesqueiras de al\u00ed. Tam\u00e9n fixo un estudo dos anteriores fracasos franceses na colonizaci\u00f3n da zona, inclu\u00eddo o de Pierre de Chauvin de Tonnetut (antes de 1575-1603) na colonia fundada en 1600 en Tadoussac, na boca do r\u00edo San Lourenzo, na que soamente cinco dos 16 colonos lograron sobrevivir ao duro inverno (e na que participou tam\u00e9n Fran\u00e7ois Grav\u00e9).\n1603: no r\u00edo San Lourenzo.\nCando en 1602 Chauvin perdeu o monopolio sobre o comercio de peles, o rei decidiu outorgarlle ese monopolio comercial coa Nova Francia a Aymar de Chaste, daquela gobernador de Dieppe. Champlain achegouse a De Chaste para lograr ocupar un lugar na primeira viaxe que se realizase a Norteam\u00e9rica, intenci\u00f3n que recibiu a aprobaci\u00f3n do rei cando Champlain se comprometeu a darlle un informe detallado de tal expedici\u00f3n. Recomendado por De Chaste a un dos seus capit\u00e1ns, Francois de Grave, que liderar\u00eda a seguinte expedici\u00f3n de comercio de peles a Nova Francia, Champlain logrou ser admitido e viaxar en condici\u00f3n de observador. Fran\u00e7ois Grav\u00e9 du Pont era xa un navegante, explorador e comerciante experimentado nesas rexi\u00f3ns e, cada ver\u00e1n, desde uns 20 anos atr\u00e1s, remontaba o r\u00edo San Lourenzo en barco ata Trois-Rivi\u00e8res. Champlain logrou establecer unha s\u00f3lida amizade para sempre con Grav\u00e9, que o educar\u00eda sobre a navegaci\u00f3n en Am\u00e9rica do Norte e en particular no r\u00edo San Lourenzo e que, ademais, o instru\u00edu no trato cos nativos de al\u00ed (e en Acadia despois).\nO 15 de m\"a\"rzo de 1603 Champlain partiu do porto normando de Honfleur a bordo de \"La Bonne Renomm\u00e9e\". O 24 de maio a frota ancorou en Tadoussac. O 27 de maio, Champlain e Grav\u00e9 atravesaron en barco a desembocadura do r\u00edo Saguenay e descenderon en Pointe aux Alouettes. Renderon tam\u00e9n visita ao xefe local Anadabijou, que acampaba preto, con quen fixeron acordos que marcaron toda a pol\u00edtica indiana francesa do seguinte s\u00e9culo, inclu\u00edndo a participaci\u00f3n francesa nas guerras contra os iroqueses.\nA expedici\u00f3n segu\u00eda os pasos de Jacques Cartier. Quer\u00edan chegar ao lugar que Champlain describiu como o \"Grand Sault Saint Louis\"\u00bb (os r\u00e1pidos de Lachine), que Cartier chamara \"Ochelaga\" e que non lograra franquear o 2 de outubro de 1535. Champlain describiu as fortes correntes que fac\u00edan que fose dif\u00edcil a navegaci\u00f3n nas s\u00faas canoas, e que os obrigou a completar a s\u00faa viaxe por terra. Demasiado ansioso por chegar a ese \"Grand Sault\", que esperaba franquear, Champlain apenas se decatou de dous importantes lugares estrat\u00e9xicos, onde m\u00e1is tarde se establecer\u00e1n postos de comercio e que ser\u00e1n os futuros asentamentos de Quebec e Trois-Rivi\u00e8res.\nChamplain non ti\u00f1a nomeamento oficial nesa viaxe nin labor ning\u00fan m\u00e1is que elaborar un informe e debuxar con precisi\u00f3n un mapa de \"La Grande Rivi\u00e8re de Canadas\" (o r\u00edo San Lourenzo), desde a s\u00faa embocadura ata o \"Grand Sault Saint-Louis\". Tras o seu regreso a Francia na compa\u00f1a dalg\u00fans nativos \u2014chegou a Honfleur o 20 de setembro\u2014 presentoulle o seu informe ao rei e publicou un relato da expedici\u00f3n, titulado \"Des Sauvages: ou voyage de Samuel Champlain, de Brouages, faite na France nouvelle l'an 1603\" , con debuxos e mapas, un deles do r\u00edo San Lourenzo.\n1604-1607: en Acadia e ata o futuro Boston.\nDe novo coa promesa a Henrique IV de Francia de informar sobre as novas descubertas, Champlain uniuse a unha segunda expedici\u00f3n a Nova Francia na primavera de 1604, no que participou como explorador, xe\u00f3grafo e cart\u00f3grafo. Esta viaxe de exploraci\u00f3n durou varios anos e centrouse nas zonas ao sur do r\u00edo San Lourenzo, no que despois chegou a co\u00f1ecerse como Acadia (hoxe Nova Escocia). Foi dirixido por Pierre Dugua de Mons (ca. 1560-1628), un nobre e comerciante e protestante ao que o rei nomeara \"lugartenete xeral na Am\u00e9rica Septentrionale\" e lle concedera o monopolio do comercio de peles en Nova Francia, para compensar os gastos de establecer unha colonia. A expedici\u00f3n estivo pilotada tam\u00e9n por Fran\u00e7ois Grav\u00e9; aparellouse en Havre-de-Gr\u00e2ce e contou con dous barcos, \"Le Bonne Renomm\u00e9e\", ao mando de Grav\u00e9, e \"Le Don de Dieu\", onde viaxaban Dugua de Mons, Jean de Biencourt, Orville e Samuel Champlain.\nTras cruzar o Atl\u00e1ntico, o 4 de maio arribaron ao sur da Acadia. Dugua encomendoulle a Champlain atopar un sitio para dispor o campamento de inverno. Champlain emprendeu unha navegaci\u00f3n costeira, en barca, con dez homes. Despois de explorar os posibles lugares na \"Baie Fran\u00e7aise\" (hoxe ba\u00eda de Fundy), Champlain seleccionou unha insua no r\u00edo Sainte-Croix, no que ser\u00e1 o primeiro asentamento franc\u00e9s no Novo Mundo.\u00a0 Procederon a explorar para atopar minas e outro sitio para unha colonia m\u00e1is sustentable, entrando nos r\u00edos Penobscot e Kennebec e reco\u00f1ecendo m\u00e1is de 200\u00a0km de costa, dos que Champlain proporcionou unha descrici\u00f3n exacta. Despois de soportar un duro inverno na illa, no que faleceron case a metade dos cidad\u00e1ns franceses, a mediados de xu\u00f1o regresou de novo Grav\u00e9 du Pont, cunha corentena de homes e novas provisi\u00f3ns.\nBuscaron outro lugar m\u00e1is ao sur do Kennebec, que tivese bo solo, mellor clima e boas relaci\u00f3ns cos aut\u00f3ctonos, visitando a ba\u00eda das Sete Illas (ba\u00eda Casco), a ba\u00eda Chouacou\u00ebt (ba\u00eda Saco), o cabo das Illas (cabo Ann), a ba\u00eda das Illas (ba\u00eda de Boston), o porto de San Lu\u00eds (ba\u00eda de Plymouth), o cabo Branco (cabo Cod) e Mallebarre (Nauset Harbour). Volveron de regreso o 3 de setembro e Champlain deixou da viaxe unha descrici\u00f3n moi precisa.\nO 21 de setembro trasladaron a colonia a Port Royal, nun lugar protexido dos ventos do noroeste e na beira dun lago, no fondo da \"Baie Fran\u00e7aise\" (no val de Annapolis Royal, en Nova Escocia). Dugua viuse obrigado a deixar o asentamento para regresar a Francia en setembro de 1605, porque se decatou de que o seu monopolio estaba en risco, e designou ao mando a Orville e despois a Grav\u00e9 du Pont.\nO 5 de maio de 1606 regresou o buque \"Jonas\" con novos colonos, a\u00ednda sen ningunha muller nin neno. O 26 de xullo partiu de regreso o barco, ao mando de Grav\u00e9 e con cincuenta colonos, substitu\u00edndo John Biencourt Poutrincourt a Grav\u00e9 du Pont como comandante da colonia. Marcos Lescarbot e o boticario Lu\u00eds Hebert, curm\u00e1n alem\u00e1n de Poutrincourt, permaneceron na colonia. Ese outono, Champlain e Poutrincourt dedic\u00e1ronse de novo \u00e1 exploraci\u00f3n, ao sur de Acadia e o cabo Cod, en busca doutro lugar para establecer unha colonia permanente. Atoparon boas ba\u00edas e bautizaron varios lugares, pero a presenza brit\u00e1nica na zonae as malas relaci\u00f3ns cos indios lev\u00e1ronos a renunciar \u00e1 s\u00faa instalaci\u00f3n na costa. O 14 de novembro estaban de regreso en Port Royal, onde foron ben acollidos pola pequena colonia.\nA finais de maio de 1607 chegoulles a noticia de que os privilexios do comercio de Dugua de Mons foran revogados, baixo a presi\u00f3n doutros comerciantes e os defensores do libre comercio. Champlain volveu explorar a costa cara ao sur, desde a illa do Cabo Bret\u00f3n ata o sur do cabo Cod, en Massachusetts), en busca de sitios m\u00e1is doados de defender e adecuados. Pequenas escaramuzas cos residentes nausets disuad\u00edrono da idea de establecer un asentamento preto da actual Clatham e bautizou a zona como Mallebar (\"Mala Barra\"). Champlain cartografou toda esa costa, o que lle valeu o t\u00edtulo de \"xe\u00f3gradfo do rei\", atribu\u00eddo par Marc Lescarbot. O 3 de setembro todos os membros da colonia partiron a bordo do \"Jonas\" de Port Royal e a expedici\u00f3n regresou a Francia. Chegaron a Saint-Malo o 30 de setembro. Esa mesma primavera, o 13 de maio, os ingleses fundaron, con 105 colonos, Jamestown.\n1608-1609: fundaci\u00f3n da cidade de Quebec.\nChamplain non quedou moito tempo en Francia, xa que Dugua de Mons, que lograra mentres unha pr\u00f3rroga do monopolio por un \u00fanico ano, quer\u00eda que Champlain viaxase de novo coa tarefa de preparar o establecemento dunha colonia permanente francesa nun lugar adecuado ao longo da \"Grande Rivi\u00e8re de Canada\" (hoxe en d\u00eda, o r\u00edo San Lourenzo). Dugua correu cos custos do equipamento dunha frota de tres barcos con traballadores (a\u00ednda non \u00edan nin mulleres nin nenos), que sa\u00edu do porto franc\u00e9s de\u00a0 Honfleur. A nave principal, novamente o \"Le Don de Dieu\", estaba baixo o mando de Champlain, como tenente de Dugua de Mons, que permaneceu en Francia. Outro buque, o \"L\u00e9vrier\", \u00eda dirixido polo seu xa amigo Du Pont.\nO pequeno grupo de colonos chegou a Tadoussac, no curso baixo do r\u00edo San Lourenzo, o 3 de xu\u00f1o. Por mor da perigosa forza do r\u00edo Saguenay acabaron al\u00ed a viaxe nos barcos e continuaron r\u00edo arriba polo gran r\u00edo en pequenos botes, con homes e materiais.\nO 3 de xullo Champlain desembarcou en \"Point of Quebec\" (hoxe o cabo Diamant) e dedicouse a fortificar a zona erixindo tres edificios principais de madeira, cada un de dous pisos de altura, que colectivamente bautizou como \"Habitation\" (\"vivenda\"), cun valo de madeira e un foxo de catro mentros de ancho arredor deles. Esta instalaci\u00f3n converteuse na semente da primeira colonia francesa \u00e1s beiras do r\u00edo San Lourenzo e foi o comezo da Cidade de Quebec. Cultivar a terra, explorar e fortificar este lugar convert\u00e9ronse nas grandes paix\u00f3ns de Champlain para o resto da s\u00faa vida.\n1609: no lago Champlain.\nO 28 de maio de 1609 Grav\u00e9 du Pont regresou a Tadoussac con reavituallamentos. Desde a primavera e durante o ver\u00e1n de 1609, Champlain encargouse de establecer mellores relaci\u00f3ns coas tribos nativas locais. Fixo alianzas cos wyandot (chamados \"Huron\" polos franceses) e os algonquinos e, como en Tadoussac seis anos antes, renovou as alianzas coas tribos que viv\u00edan ao norte do r\u00edo San Lourenzo.\nChamplain partiu, con nove soldados franceses e 300 nativos, o 28 de xu\u00f1o para explorar a \"rivi\u00e8re des Iroquois\" (agora r\u00edo Richelieu) e converteuse no primeiro europeo que cartografou o lago que nomeou co seu propio nome, que se prolonga no actual estado de Vermont).\nO 29 de xullo, nalg\u00fan lugar da zona pr\u00f3ximo a Ticonderoga e Crown Point, Champlain e o seu equipo atoparon un grupo de iroqueses. Ao d\u00eda seguinte, douscentos iroqueses avanzaban sobre a s\u00faa posici\u00f3n. Un gu\u00eda ind\u00edxena sinalou os tres xefes iroqueses: Champlain inmediatamente matou dous deles \u00e1 vez cun s\u00f3 disparo de arcabuz, que tam\u00e9n provocou a r\u00e1pida fuxida de todos os iroqueses. Esta acci\u00f3n deu comezo a un longo per\u00edodo de relaci\u00f3ns host\u00eds entre a confederaci\u00f3n das cinco naci\u00f3ns iroquesas contra os colonos franceses, que durar\u00e1 o resto de s\u00e9culo.\n1609-1610: ida e volta Francia-Quebec.\nO 5 de setembro, Champlain regresou a Francia acompa\u00f1ando a Grav\u00e9 du Pont, despois de deixar ao mando da colonia a Pierre Chauvin, para informar o se\u00f1or de Mons, e despois o rei, en Fontainebleau, e tratar con el de renovar o seu monopolio sobre o comercio de peles. Moitos comerciantes opux\u00e9ronse a iso e as negociaci\u00f3ns fracasaron, pero Champlain e Mons conseguiron convencer a alg\u00fans distribuidores de Rouen para formar unha asociaci\u00f3n con eles. O obxectivo era converter unha parte do asentamento de Quebec nun almac\u00e9n para o seu uso exclusivo, en virtude do cal os comerciantes se comprometeron a apoiar a colonia.\nO 8 de abril de 1610 Champlain partiu de Francia no \"Loyale\", con Grav\u00e9 du Pont e acompa\u00f1ados por artes\u00e1ns, e o 28 de abril estaba de regreso no Quebec, tras a s\u00faa cuarta traves\u00eda. Ao chegar, os seus aliados indios requir\u00edan a s\u00faa axuda noutro episodio na guerra contra os iroqueses. Durante a batalla, na desembocadura do r\u00edo dos iroquesess (agora Richelieu), Champlain recibiu unha frecha que lle atravesou o l\u00f3bulo da orella e lle causou feridas no pescozo. Outra vez vitorioso, regresou a Quebec e viu que o comercio de peles fora desastroso para os comerciantes que o apoiaban. Al\u00ed co\u00f1eceu a noticia do asasinato do rei franc\u00e9s por Fran\u00e7ois Ravaillac, un cat\u00f3lico fan\u00e1tico, e que o imperio recaera na s\u00faa esposa, Mar\u00eda de M\u00e9dici, como rexente, dada a minor\u00eda de idade de Lu\u00eds XIII de Francia. Mar\u00eda era unha cat\u00f3lica ac\u00e9rrima, con pouco interese pola Nova Francia, e a moitos protestantes, partidarios financeiros de Champlain neg\u00f3uselles o acceso \u00e1 corte, inclu\u00edndo a Dugua, que debeu renunciar ao t\u00edtulo de \"lugartenente xeral para a Nova Francia\".\nChamplain, ao saber tales noticias, embarcou o 8 de agosto para Francia, acompa\u00f1ado entre outros do hur\u00f3n Savignon, deixando 16 homes no Quebec, con Jean de Godet du Parc ao mando, para establecer novas conexi\u00f3ns pol\u00edticas de apoio aos esforzos de colonizaci\u00f3n. O 27 de setembro Champlain arribou a Honfleur e axi\u00f1a fixo saber \u00e1 ra\u00ed\u00f1a nai que o 24 de xu\u00f1o dese mesmo ano se produciran os primeiros bautismos cristi\u00e1ns en Nova Francia, o do xefe Membertou e 20 membros da s\u00faa familia.\nA exploraci\u00f3n da Nova Francia.\n1611: exploraci\u00f3n da illa de Mont Royal.\nUn dos mandatos que Samuel de Champlain levaba era atopar, na illa de Mont Royal, sexa na beira do r\u00edo das Pradar\u00edas ou ben preto do salto San Lu\u00eds, o lugar m\u00e1is propicio para o establecemento dunha futura colonia. En honra da s\u00faa nova esposa, bautizou como illa de Santa-Helena unha grande illa que se atopa ao p\u00e9 do gran salto de San Lu\u00eds e que mant\u00e9n o nome hoxe en d\u00eda.\n1611-1612: regreso a Quebec.\nChamplain regresou ao posto de Quebec o 21 de maio de 1611. Durante o ver\u00e1n, foise a Montreal, aos p\u00e9s do grand salto de San Lu\u00eds, onde aclarou un terreo e constru\u00edu un muro para ver de soportar o inverno e as inundaci\u00f3ns da primavera. Logo, co fin de aumentar o seu prestixio entre os nativos, aceptou descender con eles nunha canoa de cortiza o salto de San Lu\u00eds (os r\u00e1pidos de Lachine): unha proeza realizada antes soamente por outro europeo.\nEse outono regresou novamente a Francia para asegurar o futuro do seu proxecto. Perdendo o apoio dos comerciantes, escribiu informes, debuxou un mapa (que \u00e9 o m\u00e1is antigo hoxe existente) e pediulle ao novo rei, Lu\u00eds XIII, intervir. O 8 de outubro de 1612 Lu\u00eds XIII nomeou a Carlos de Borb\u00f3n, conde de Soissons tenente xeneral da Nova Francia. Champlain recibiu o t\u00edtulo de \"lieutenant\", con poder para exercer o mando no nome do tenente xeneral, nomear capit\u00e1ns e tenentes, instru\u00edr os funcionarios na administraci\u00f3n da xustiza e o mantemento da autoridade policial, de regulamentos e ordenanzas, para celebrar tratados, facer a guerra cos ind\u00edxenas e reter os comerciantes que non formen parte da empresa. As s\u00faas funci\u00f3ns inclu\u00edan a tarefa de atopar o cami\u00f1o m\u00e1is curto cara \u00e1 China e as Indias e a maneira de descubrir e explotar minas de metais preciosos.\nA principios dese ano publicou unha relaci\u00f3n de acontecementos entre os anos 1604 e 1612, titulado \"Voyages [...]\" e o 29 de marzo de 1613 arribou de regreso a Nova Francia, asegur\u00e1ndose primeiro de que a s\u00faa nova comisi\u00f3n real fose proclamada. Moitos nativos estaban desgustados polas t\u00e1cticas dos comerciantes non acreditados. O comercio de peles, unha vez m\u00e1is, achegou pouco. Champlain partiu o 27 de maio para continuar a s\u00faa exploraci\u00f3n do pa\u00eds dos hur\u00f3ns coa esperanza de atopar o \"mer du nord\" (\"mar do norte\") do que o\u00edra falar (probablemente a ba\u00eda de Hudson). Viaxou polo r\u00edo Ottawa e deu m\u00e1is tarde a primeira descrici\u00f3n desta zona. En xu\u00f1o reuniuse con Tessouat, o xefe dos algonquinos de Isle-aux-Allumettes, e ofreceuse a constru\u00edr unha fortaleza para a tribo se eles se mov\u00edan da zona que ocupaban, cos seus pobres solos, aos r\u00e1pidos de Lachine.\nExploraci\u00f3ns cara ao oeste (1613 e 1615-1616).\n1613: primeira exploraci\u00f3n ao \"mer douce\".\nNa s\u00faa primeira viaxe nas illas de Pays d'en Haut, en maio de 1613, Champlain comezou a explorar o r\u00edo Ottawa (\"rivi\u00e8re des Outaouais\").\u00a0\nRemontou o r\u00edo cara ao pa\u00eds dos hur\u00f3ns. Det\u00edvose nun campamento dunha tribo algonquina, os kichesippirini, na Isle-aux-Allumettes, e, despois dun par de agasallos e intercambios diplom\u00e1ticos, o explorador volveuse e regresou a Quebec. No cami\u00f1o, Champlain perdeu o seu astrolabio.\n1615-1616: primeiras incursi\u00f3ns nos Grandes Lagos.\nChamplain realizou a continuaci\u00f3n a s\u00faa segunda viaxe ao Pays d'en Haut. O 9 de xullo de 1615 Champlain deixou Quebec e chegou \u00e1 ba\u00eda Xeorxiana na compa\u00f1a de dous franceses, dos cales probablemente un fose \u00c9tienne Br\u00fbl\u00e9. Usando o cami\u00f1o real da trata de persoas, Champlain accedeu ao coraz\u00f3n do pa\u00eds dos hur\u00f3ns. Explorou o pa\u00eds e mant\u00edvose leal aos aliados indios, os algonquinos e os hur\u00f3ns-wendat. Viaxou de pobo en pobo ata Cahiagu\u00e9, unha comunidade dos hur\u00f3ns situada nas beiras do lago Simcoe e lugar de nomeamentos militares. Aqu\u00ed un grupo de guerreiros ind\u00edxenas, con \u00c9tienne Br\u00fbl\u00e9, dirixiuse cara ao sur para entrar en combate contra os susquehanoques e os iroqueses. Decidiu continuar a guerra contra os iroqueses.\nO 1 de setembro, en Cahiagu\u00e9, Champlain e as tribos do norte comezaron unha expedici\u00f3n militarcontra os iroqueses. A partida pasou o lago Ontario polo seu extremo oriental, onde esconderon as s\u00faas canoas e continuaron a s\u00faa viaxe por terra. Seguiron o r\u00edo Oneida (Onneiout) ata chegaren a un forte iroqu\u00e9s situado entre os lagos Oneida e Onondaga, o 10 de outubro de 1615. Champlain atacou a estacada do pobo ind\u00edxena Oneida. Estivo acompa\u00f1ado por 10 franceses e 300 indios hur\u00f3ns. Presionado polos hur\u00f3ns para atacar antes de tempo, o asalto fracasou. Champlain foi ferido d\u00faas veces na perna polas frechas, unha no xeonllo. O conflito terminou o 16 de outubro, cando os franceses e os hur\u00f3ns se viron obrigados a fuxir. Os hur\u00f3ns devolv\u00e9rono ao seu pobo carg\u00e1ndo con el nas s\u00faas costas.\nChamplain desexaba logo volver ao salto San Lu\u00eds, pero os hur\u00f3ns neg\u00e1ronse a continuar ata a primavera seguinte e insistiron en que Champlain pasase o inverno con eles. Empregou a s\u00faa longa estad\u00eda na rexi\u00f3n para explorar o suroeste. Durante a s\u00faa estad\u00eda partiu con eles na s\u00faa cazar\u00eda do gran venado, durante a que se perdeu no bosque e se viu obrigado a vagar durante tres d\u00edas, vivindo ao aire libre e durmindo baixo as \u00e1rbores. Todos o creron morto, tanto en Huronia como no Quebec. Con todo, atopouse casualmente cun aborixe e incorporouse ao seu grupo. Pasou o resto do inverno aprendendo sobre \"o seu pa\u00eds, os seus modais, costumes e modos de vida\", e tomou tempo para escribir unha descrici\u00f3n detallada de todo iso. Marabillouse da beleza da paisaxe e dos lugares f\u00e9rtiles que observou. Adquiriu, con todo, pouca informaci\u00f3n do oeste misterioso, xa que como consecuencia das guerras que exist\u00edan entre as distintas naci\u00f3ns, viaxaran pouco nesa direcci\u00f3n. O 22 de maio de 1616 deixou o pa\u00eds dos hur\u00f3ns e a finais de xu\u00f1o estaba de volta no salto San Lu\u00eds, onde se atopou con Grav\u00e9 du Pont. Ambos partiron despois, o 2 de xullo, de regreso a Francia.\nConstituci\u00f3n de sociedades.\nO 26 de agosto de 1616 Champlain estaba de volta en Saint-Malo. Al\u00ed escribiu un relato da s\u00faa vida desde 1604 ata 1612 e a s\u00faa viaxe polo r\u00edo Ottawa, titulado \"Les voyages du Sieur de Champlain, Saintangeois, capitaine ordinaire pour le Roy en la Marine\", e publicou outro mapa de Nova Francia. En 1614 formou a \"Compagnie des Marchands de Rouen et de Saint-Malo\" e a \"Compagnie de Champlain\", que obrigaban os comerciantes de Ruan e Saint-Malo durante once anos. Champlain embarcouse de novo en Honfleur cunha froti\u00f1a de tres barcos, o \"Saint-\u00c9tienne\", o \"Don de Dieu\" e o \"Loyal.\" Regresou a Nova Francia na primavera de 1615 con catro irm\u00e1ns recoletospara promover a vida relixiosa na nova colonia. \u00c1 Igrexa cat\u00f3lica, finalmente, d\u00e9ronselle en r\u00e9xime de se\u00f1or\u00edo (concesi\u00f3n, non cesi\u00f3n) grandes e valiosas extensi\u00f3ns de terra, estimadas en case o 30 % de todas as terras concedidas pola Coroa Francesa en Nova Francia.\nChamplain continuou traballando para mellorar as relaci\u00f3ns cos nativos coa promesa de axudalos nas s\u00faas loitas contra os iroqueses. Cos seus gu\u00edas nativos explorou m\u00e1is arriba no r\u00edo Ottawa e chegou ata o lago Nipissing. Logo seguiu o r\u00edo dos Franceses (\"Rivi\u00e8re des Fran\u00e7ais\") ata alcanzar o lago Hur\u00f3n.\nChamplain informouse de que en Franciao pr\u00edncipe de Cond\u00e9 fora detido e o mariscal de Th\u00e9mines fora ascendido a vicerrei. Champlain escribiu un informe ao rei de Francia e \u00e1 C\u00e1mara de Comercio, para aumentar o apoio polos seus esforzos na Nova Francia.\nAfirmou que Francia controlaba un \"pa\u00eds de preto de mil oitocentas millas de lonxitude, ba\u00f1ado polos r\u00edos m\u00e1is leais do mundo\" e que moitas almas se pod\u00edan converter ao cristianismo. Para alcanzar estes obxectivos, Champlain suxeriu que se fundase \"unha cidade tan grande como Saint-Denis, que deber\u00eda ser designada, se lle prouguer a Deus e ao rei, Ludovica\".\nPediu que Francia enviase 15 recoletos, 300 familias de catro persoas e 300 soldados. Canto ao comercio, Champlain estimaba que a colonia poder\u00eda producir un ingreso anual de aproximadamente 5,4 mill\u00f3ns de libras, principalmente da pesca, a minar\u00eda, as peles e os beneficios como resultado do acurtamento da ruta cara \u00e1 China). A C\u00e1mara de Comercio quedou convencida de inmediato e Champlain recuperou o seu monopolio sobre o comercio de peles. O rei encargou aos seus accionistas \"continuar todo o traballo que se considere necesario para establecer as colonias que queiran atoparse no citado pa\u00eds\". Champlain partiu a Nova Francia na primavera de 1618 e chegou o 28 de agosto.\nO duque de Montmorency, novo vicerrei, confirmou a Champlain na s\u00faa funci\u00f3n e o 7 de maio de 1620 Lu\u00eds XIII solicitoulle que mantivese o pa\u00eds da Nova Francia \"en obediencia a min, facendo vivir a xente de al\u00ed en tan estreita conformidade coas leis do meu reino como vostede poida\". Champlain\u00a0 concentrouse a partir de ent\u00f3n na xesti\u00f3n do pa\u00eds en lugar de na s\u00faa exploraci\u00f3n.\nMellora da administraci\u00f3n en Nova Francia.\nChamplain dedicou o resto da s\u00faa vida \u00e1 administraci\u00f3n do territorio. Pasou o inverno de 1620 constru\u00edndo o forte San Lu\u00eds, no alto do cabo Diamond. Tam\u00e9n continuou traballando nas relaci\u00f3ns cos nativos, logrou imporlles un xefe da s\u00faa elecci\u00f3n e negociou un tratado de paz cos iroqueses.\nChamplain continuou traballando nas fortificaciones do que se converteu na cidade de Quebec, da que puxo a primeira pedra o 6 de maio de 1624. O 15 de agosto volveuse de novo a Francia, onde foi alentado a continuar o seu traballo, as\u00ed como a seguir na procura dunha pasaxe para a China, algo que se cr\u00eda que exist\u00eda nese momento. O 5 de xullo estaba de volta no Quebec e continuou expandindo a colonia.\nEn 1627 o cardeal Richelieu (que se uniu ao Consello Real en 1624 e ascendeu rapidamente a unha posici\u00f3n de dominio na pol\u00edtica francesa, que mantivo ata a s\u00faa morte en 1642) constitu\u00edu a \"Compagnie des Cent-Associ\u00e9s\" (\"Compa\u00f1\u00eda dos Cen Asociados\") para administrar o comercio de peles. Champlain foi un dos 100 investidores, e a s\u00faa primeira frota, cargada con colonos e subministraci\u00f3ns, f\u00edxose ao mar en abril de 1628. Este novo r\u00e9xime levou a Champlain a converterse, o 21 de marzo de 1629, en \"comandante na Nova Francia na ausencia de Cardeal Richelieu\".\nCa\u00edda de Quebec.\nOs comerciantes ingleses saquearon Cap Tourmente a principios de xullo de 1628. A guerra anglo-francesa estalou e Carlos I de Inglaterra emitiu patentes de corso que autorizaban a captura dos armadores franceses e das s\u00faas colonias en Am\u00e9rica do Norte. Champlain recibiu unha comminaci\u00f3n para renderse o 10 de xullo ante alg\u00fans comerciantes ingleses fortemente armados: Gervase Kirke e os seus fillos Lewis, Thomas e David. Champlain negouse a tratar con eles e enganounos fac\u00e9ndolles crer que as defensas de Quebec eran mellores do que realmente eran (Champlain ti\u00f1a s\u00f3 50 libras de p\u00f3lvora para defender a comunidade). O engano tivo \u00e9xito e os ingleses retir\u00e1ronse, pero atop\u00e1ronse coa frota francesa de abastecemento e captur\u00e1rona, cortando as subministraci\u00f3ns do ano da colonia.\nNa primavera de 1629 as subministraci\u00f3ns eran perigosamente escasas e Champlain viuse obrigado a enviar persoas a Gasp\u00e9 e \u00e1s comunidades ind\u00edxenas para conservar as raci\u00f3ns. O 19 de xullo, os irm\u00e1ns Kirke arribaron fronte a Quebec despois de interceptar unha petici\u00f3n de Champlain en busca de axuda, e Champlain foi obrigado a entregar a colonia. Moitos colonos volv\u00e9ronse, primeiro a Inglaterra e logo a Francia, cos Kirkes, pero Champlain quedou en Londres para comezar o proceso de recuperaci\u00f3n da colonia. En abril de 1629, tres meses antes da rendici\u00f3n, asinouse un tratado de paz (Tratado de Susa) e, nos termos dese tratado, Quebec e os premios doutra \u00edndole adquiridos polos Kirkes despois do tratado ti\u00f1an que ser devoltos. Finalmente, en 1632, tras a sinatura do Tratado de Saint-Germain-en-Laye, Quebec volveu formalmente a Francia.\u00a0\nChamplain reclamou o seu papel como comandante da Nova Francia en nome de Richelieu o 1 de marzo de 1633, servindo nos anos da intervenci\u00f3n como comandante en Nova Francia \"en ausencia do meu se\u00f1or, o cardeal Richelieu\", desde 1629 ata 1635. En 1632 Champlain publicou \"Voyages de La Nouvelle France\"\u00a0 (\"Viaxes da Nova Francia\"), que foi dedicada ao cardeal Richelieu, e \"Traitt\u00e9 de la marine et du devoir d\u2019un bon marinier\", un tratado sobre o liderado, a n\u00e1utica e navegaci\u00f3n (Champlain, ao longo da s\u00faa vida, logrou realizar m\u00e1is de vinte e cinco viaxes de ida e volta no Atl\u00e1ntico sen perder nin unha soa nave).\nDerradeiro regreso a Quebec.\nChamplain regresou a Quebec o 22 de maio de 1633, despois dunha ausencia de catro anos. Richelieu mant\u00edvolle o cargo de tenente xeneral da Nova Francia, xunto con outros t\u00edtulos e responsabilidades, pero non lle deu o de gobernador. Malia esta falta de reco\u00f1ecemento oficial, moitos colonos, comerciantes franceses e indios trat\u00e1bano como se tivese o t\u00edtulo; nalg\u00fans escritos que sobreviven ref\u00edrense a el como \"o noso gobernador\". O 18 de agosto de 1634 envioulle un informe a Richelieu no que indicaba que reconstru\u00edra sobre as ru\u00ednas de Quebec, ampliado as s\u00faas fortificaciones e establecido d\u00faas vivendas m\u00e1is. Unha estaba 15 leguas r\u00edo arriba e a outro estaba en Trois-Rivi\u00e8res. Tam\u00e9n comezou unha ofensiva contra os iroqueses, e informou que buscaba aniquilalos ou \"traelos \u00e1 raz\u00f3n\".\nMatrimonio.\nUnha das formas que Champlain parece que elixiu para mellorar o seu acceso \u00e1 corte da rexente foi a s\u00faa decisi\u00f3n de contraer matrimonio cunha moza de doce anos, H\u00e9l\u00e8ne Boulle, filla de Nicol\u00e1s Boulle, axente xudicial da corte (\"secr\u00e9taire de la chambre du roi\"). O contrato de matrimonio asinouse en Par\u00eds o 27 de decembro de 1610 en presenza de Dugua, que tratara co pai (protestante, coma el), e a parella casou tres d\u00edas despois, o 29 de decembro, en Saint-Germain-l'Auxerrois, en Par\u00eds. Os termos do contrato establec\u00edan que a cohabitaci\u00f3n dos c\u00f3nxuxes, debido \u00e1 curta idade da noiva, ser\u00eda dous anos m\u00e1is tarde, pero Champlain, tras a firma recibiu xa 4.500 das 6.000 libras do dote, unha cantidade que garant\u00eda a s\u00faa seguridade financeira sen arruinar a familia da s\u00faa esposa. Nada calvinista, Helen Boulle far\u00edase cat\u00f3lica no transcurso deses dous anos.\nO matrimonio foi ao principio moi dif\u00edcil, xa que H\u00e9l\u00e8ne se rebelouse cando se lle dixo que deb\u00eda de reunirse con Champlain en agosto de 1613. A s\u00faa relaci\u00f3n, que aparentemente carec\u00eda de conexi\u00f3n f\u00edsica, recuperouse e foi boa durante moitos anos. En 1620, H\u00e9l\u00e8ne acompa\u00f1ou a Champlain a Quebec, onde viviu durante varios anos, a\u00ednda que se aburr\u00eda, malia a presenza do seu irm\u00e1n Eustache Boull\u00e9, que levaba vivindo no Quebec desde 1618 ao servizo de Champlain. En 1624 H\u00e9l\u00e8ne regresou a Par\u00eds. En 1633, Champlain deixou de novo Francia, esta vez sen ela. Foi o final, xa que quedou no Quebec, onde morreu no Nadal de 1635, sen descendencia, a\u00ednda que Champlain adoptara tres nenas ind\u00edxenas chamadas Fe, Esperanza e Caridade no inverno de 1627.\nDez anos m\u00e1is tarde, H\u00e9l\u00e8ne Boull\u00e9 entrou no convento das Ursulinas de Par\u00eds ef\u00edxose monxa, baixo o nome de H\u00e9l\u00e8ne de Saint-Augustin. Cedeu todos os seus bens \u00e1 comunidade, para constru\u00edr un novo convento en Meaux, onde se instalou con catro relixiosas. Permaneceu al\u00ed durante seis anos antes de morrer o 20 de decembro de 1654, \u00e1 idade de cincuenta e seis anos.\nDoenza, derradeiras vontades, morte e enterro.\nChamplain sufriu un grave ataque cerebrovascular en outubro de 1635 e morreu o 25 de decembro dese ano, sen deixar herdeiros directos. Os rexistros dos xesu\u00edtas din que morreu ao coidado do seu amigo e confesor Charles Lallemant.\nO seu derradeirotestamento (asinado o 17 de novembro de 1635) conced\u00edalle gran parte das s\u00faas propiedades francesas \u00e1 s\u00faa esposa H\u00e9l\u00e8ne e fac\u00eda legados importantes para as misi\u00f3ns cat\u00f3licas e \u00e1s persoas da colonia de Quebec. Con todo, unha curm\u00e1 desafiou a s\u00faa vontade en Par\u00eds e impugnouna con \u00e9xito. Non est\u00e1 claro que pasou exactamente cos seus bens.\nFoi enterrado temporalmente na igrexa, entantoque se constru\u00eda unha capela independente para albergar os seus restos na parte alta da cidade. Este pequeno edificio, como moitos outros, foi destru\u00eddo por un grande incendio en 1640. Hoxe desco\u00f1\u00e9cese o seu lugar exacto de enterramento, malia as numerosas investigaci\u00f3ns emprendidas xa desde 1850, inclu\u00edndo varias escavaci\u00f3ns arqueol\u00f3xicas na cidade. Ac\u00e9ptase comunmente queo\u00a0 restos de Champlain, et\u00e1n nalg\u00fan lugar preto da catedral de Notre-D\u00e1me de Quebec."}
{"id": "384239", "revid": "102241", "url": "https://gl.wikipedia.org/wiki?curid=384239", "title": "Lingua mochica", "text": "A lingua mochica, yunga ou yunka (\"muchik\") \u00e9 unha das linguas que se falaban na costa e parte da serra norte do Per\u00fa. Foi unha das \"linguas xerais\" do pa\u00eds na chegada dos conquistadores espa\u00f1ois (s\u00e9culo XVI) como o foron tam\u00e9n o quechua, o aimar\u00e1, o quingnam, o uru e o puquina.\nO mochica amosa moitas caracter\u00edsticas radicalmente diferentes das linguas quechuas e da lingua aimar\u00e1, as d\u00faas meirandes familias ling\u00fc\u00edsticas andinas, que si intercambiaron gran cantidade de l\u00e9xicos. A investigaci\u00f3n realizada por Alfredo Torero sobre esta lingua ten como fonte de datos principal a \"Gram\u00e1tica de la lengua yunga\" que escribiu en 1644 o sacerdote peruano Fernando de la Carrera Daza. Do mesmo xeito, toma en conta o \"Rituale seu Manuale Peruanum\" de Luis Jer\u00f3nimo de Or\u00e9 de 1607 con s\u00f3 seis p\u00e1xinas sobre o mochica escritas por un autor an\u00f3nimo (este manual recolle oraci\u00f3ns e serm\u00f3ns breves en varias linguas da \u00e9poca). Ademais, consid\u00e9rase tam\u00e9n a lista de voces mochicas que elaborou o bispo Baltazar Mart\u00ednez Compa\u00f1\u00f3n a finais do s\u00e9culo XVIII e a obra de Ernst Middendorf, \"Das Muchik oder die Chimu-Sprache\" de 1892.\nA comezos do s\u00e9culo XXI, algunhas instituci\u00f3ns lambayecanas como o cap\u00edtulo local do INCe alg\u00fans colexios de Chiclayo comezaron programas de ensino desta lingua sobre a base da bibliograf\u00eda rescatada polos investigadores, como a gram\u00e1tica de De la Carrera."}
{"id": "384240", "revid": "23204", "url": "https://gl.wikipedia.org/wiki?curid=384240", "title": "Lingua yunga", "text": ""}
{"id": "384241", "revid": "23204", "url": "https://gl.wikipedia.org/wiki?curid=384241", "title": "Lingua yunka", "text": ""}
{"id": "384242", "revid": "23204", "url": "https://gl.wikipedia.org/wiki?curid=384242", "title": "Lingua muchik", "text": ""}
{"id": "384243", "revid": "23204", "url": "https://gl.wikipedia.org/wiki?curid=384243", "title": "Lingua otom\u00ed", "text": "A lingua otom\u00ed \u00e9 unha lingua ind\u00edxena de M\u00e9xico, falada polo pobo otom\u00ed. Os ind\u00edxenas otom\u00eds do Val de Mezquital tam\u00e9n a chaman \"h\u00f1\u00e4h\u00f1u\" na s\u00faa propia lingua. O otom\u00ed \u00e9 unha lingua mesoamericana e amosa alg\u00fans dos trazos caracter\u00edsticos da \u00e1rea ling\u00fc\u00edstica mesoamericana. Segundo a Lei de Dereitos Ling\u00fc\u00edsticos de M\u00e9xico, o otom\u00ed \u00e9 reco\u00f1ecido como unha lingua nacional, a car\u00f3n doutras sesenta linguas ind\u00edxenas e o castel\u00e1n, e por dereito, ten a mesma validez te\u00f3rica no pa\u00eds. Polo seu n\u00famero de falantes, o otom\u00ed \u00e9 a s\u00e9tima lingua ind\u00edxena m\u00e1is falada de M\u00e9xico, despois do n\u00e1huatl, o iucateco, o zapoteca, o mixteca, o tzotzil e o tzeltal. Por\u00e9n, este dato \u00e9 s\u00f3 indicativo, xa que en realidade a \"lingua otom\u00ed\" debe considerarse como un grupo con moitas variantes."}
{"id": "384244", "revid": "89787", "url": "https://gl.wikipedia.org/wiki?curid=384244", "title": "Pobo mixteco", "text": "Os mixtecos (\"\u00d1u\u00f9 savi\") son un pobo ind\u00edxena que habita en M\u00e9xico, na rexi\u00f3n co\u00f1ecida como La Mixteca, en Oaxaca e Puebla as\u00ed como na rexi\u00f3n monta\u00f1osa de Guerrero. Os pobos mixtecos est\u00e1n divididos en tres grupos: os mixtecos altos pertencen \u00e1 clase alta e son polo xeral ricos, os mixtecos baixos son polo xeral pobres, e os mixtecos da costa que viven na costa do pac\u00edfico de Oaxaca e Guerrero. A lingua mixteca forma unha p\u00f3la principal da familia de linguas otomangueanas.\nNos tempos precolombianos, as cidades estado mixtecas compet\u00edan entre elas e cos reinos zapotecos. A principal cidade mixteca foi Tututepec que conseguiu m\u00e1is prominencia no s\u00e9culo XI baixo o liderado de Oito Veado Gadoupa de Xaguar, o \u00fanico rei mixteca que uniu as cidades das terras altas e baixas nun \u00fanico estado. \u00d3 igual que o resto de pobos ind\u00edxenas de M\u00e9xico, os mixtecas foron conquistados polos invasores espa\u00f1ois no s\u00e9culo XVI. O n\u00famero de mixtecas antes da conquista roldaba os 1,5 mill\u00f3ns. Hoxe en d\u00eda, o seu n\u00famero \u00e9 duns 800\u00a0000 en M\u00e9xico, e tam\u00e9n hai poboaci\u00f3ns importantes nos Estados Unidos."}
{"id": "384245", "revid": "23204", "url": "https://gl.wikipedia.org/wiki?curid=384245", "title": "Mixtecos", "text": ""}
{"id": "384246", "revid": "85894", "url": "https://gl.wikipedia.org/wiki?curid=384246", "title": "G\u00e1ndara Longa, Re\u00e1degos, Vilamar\u00edn", "text": "G\u00e1ndara Longa \u00e9 un lugar da parroquia de Re\u00e1degos, no concello ourens\u00e1n de Vilamar\u00edn, na comarca de Ourense. Segundo o IGE, en 2016 ti\u00f1a 8 habitantes (4 homes e 4 mulleres)."}
{"id": "384248", "revid": "85894", "url": "https://gl.wikipedia.org/wiki?curid=384248", "title": "Belquirime, Re\u00e1degos, Vilamar\u00edn", "text": "Belquirime \u00e9 un lugar da parroquia de Re\u00e1degos, no concello ourens\u00e1n de Vilamar\u00edn, na comarca de Ourense. Segundo o IGE, en 2016 ti\u00f1a 36 habitantes (16 homes e 20 mulleres)."}
{"id": "384249", "revid": "98629", "url": "https://gl.wikipedia.org/wiki?curid=384249", "title": "Agrupaci\u00f3n Mart\u00edn Codax", "text": "A Agrupaci\u00f3n Mart\u00edn Codax foi unha sociedade cultural radicada en Vigo durante a Segunda Rep\u00fablica Espa\u00f1ola.\nHistoria e caracter\u00edsticas.\nFundada polo presb\u00edtero Emilio \u00c1lvarez Mart\u00ednez (o Reisi\u00f1o). A s\u00faa denominaci\u00f3n fac\u00eda referencia ao trobador medieval Mart\u00edn Codax. Dedicada principalmente \u00e1 representaci\u00f3n de obras teatrais -en particular de Jos\u00e9 Mar\u00eda Pem\u00e1n-, coa recadaci\u00f3n financiaban outras actividades educativas. Creada cara finais de 1932, a agrupaci\u00f3n non se constitu\u00edu formalmente como asociaci\u00f3n ata 1934.\nVinculada a Acci\u00f3n Cat\u00f3lica e \u00e1 URD, incorporou membros da Falange galega as\u00ed como un gran n\u00famero de japistas. En xeral os seus dirixentes abrazaban posici\u00f3ns de extrema dereita, a\u00ednda que o proceso de fascistizaci\u00f3n do grupo non foi completo. Claramente espa\u00f1olista, aceptaba un marco de autonom\u00eda para a \"rexi\u00f3n galega\". Mantiveron o seu primeiro choque violento en agosto de 1933, en Baiona. A agrupaci\u00f3n editou a revista hom\u00f3nima, que comezou a publicarse en febreiro de 1935, con Jos\u00e9 V\u00e1zquez Fern\u00e1ndez na direcci\u00f3n e con Jes\u00fas Villot Vidal como redactor xefe.\nOs actores Jos\u00e9 Signo e Jos\u00e9 Mar\u00eda Seoane pertenceron \u00e1 asociaci\u00f3n antes de pasar ao Teatro Nacional."}
{"id": "384250", "revid": "85894", "url": "https://gl.wikipedia.org/wiki?curid=384250", "title": "Cristoble, Re\u00e1degos, Vilamar\u00edn", "text": "Cristoble \u00e9 un lugar da parroquia de Re\u00e1degos, no concello ourens\u00e1n de Vilamar\u00edn, na comarca de Ourense. Segundo o IGE, en 2016 ti\u00f1a 40 habitantes (23 homes e 17 mulleres)."}
{"id": "384251", "revid": "85894", "url": "https://gl.wikipedia.org/wiki?curid=384251", "title": "Currelos, Re\u00e1degos, Vilamar\u00edn", "text": "Currelos \u00e9 un lugar da parroquia de Re\u00e1degos, no concello ourens\u00e1n de Vilamar\u00edn, na comarca de Ourense. Segundo o IGE, en 2016 ti\u00f1a 16 habitantes (7 homes e 9 mulleres)."}
{"id": "384252", "revid": "85894", "url": "https://gl.wikipedia.org/wiki?curid=384252", "title": "A Eirexa, Re\u00e1degos, Vilamar\u00edn", "text": "A Eirexa \u00e9 un lugar da parroquia de Re\u00e1degos, no concello ourens\u00e1n de Vilamar\u00edn, na comarca de Ourense. Segundo o IGE, en 2016 ti\u00f1a 31 habitantes (17 homes e 14 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "384253", "revid": "85894", "url": "https://gl.wikipedia.org/wiki?curid=384253", "title": "Fonte de Mouros, Re\u00e1degos, Vilamar\u00edn", "text": "Fonte de Mouros \u00e9 un lugar da parroquia de Re\u00e1degos, no concello ourens\u00e1n de Vilamar\u00edn, na comarca de Ourense. Segundo o IGE, en 2016 ti\u00f1a 7 habitantes (1 home e 6 mulleres)."}
{"id": "384254", "revid": "1131", "url": "https://gl.wikipedia.org/wiki?curid=384254", "title": "Mart\u00edn Codax (revista)", "text": "Mart\u00edn Codax foi unha revista de periodicidade mensual editada en Vigo entre 1935 e 1941 pola Agrupaci\u00f3n Mart\u00edn Codax.\nHistoria e caracter\u00edsticas.\nSubtitulada \"\u00d3rgano de esta agrupaci\u00f3n\", apareceu o 1 de febreiro de 1935. Publicaci\u00f3n mensual, estaba dirixida por Jos\u00e9 V\u00e1zquez Fern\u00e1ndez, con Jes\u00fas Villot Vidal como redactor xefe. Entre os colaboradores figuraron Blas Agra Mancebo, Humberto Cu\u00ed\u00f1as, Eugenio L\u00f3pez Aydillo, Jos\u00e9 Mar\u00eda Pem\u00e1n e Jaime Sol\u00e1. Informaba das actividades da Agrupaci\u00f3n e publicaba poemas e artigos superficiais sobre cuesti\u00f3ns literarias e art\u00edsticas. Ti\u00f1a unha tendencia ultradereitista. Nos \u00faltimos anos f\u00edxose cargo da direcci\u00f3n da revista o fundador da Agrupaci\u00f3n, o presb\u00edtero Emilio \u00c1lvarez Mart\u00ednez. Cesou a s\u00faa publicaci\u00f3n co n\u00famero 73, un monogr\u00e1fico dedicado a Jos\u00e9 Calvo Sotelo, que apareceu o 13 de xullo de 1941."}
{"id": "384255", "revid": "88215", "url": "https://gl.wikipedia.org/wiki?curid=384255", "title": "Eduard Campabadal", "text": "Eduard 'Edu' Campabadal Clar\u00f3s, nado o 26 de xaneiro de 1993 en Tarragona, \u00e9 un futbolista profesional espa\u00f1ol da canteira do Barcelona, que xoga como lateral esquerdo, a\u00ednda que tam\u00e9n pode xogar de central, no Club Deportivo Lugo da Segunda Divisi\u00f3n.\nTraxectoria.\nNado en Tarragona, Catalu\u00f1a, Campabadal comezou a forxarse como futbolista nas categor\u00edas inferiores do Futbol Club Barcelona. Tras seis anos no filial do equipo barcelon\u00e9s, en xullo de 2012 asina polo Wigan Athletic da Premier League. O seu debut co primeiro equipo chegar\u00eda o 19 de maio de 2013, \u00faltima xornada da \"Premier\", onde o seu equipo empatar\u00eda 2-2 ante o Aston Villa.\nTras acabar a temporada, Campabadal regresa a Espa\u00f1a e o 21 de xullo asina un contrato por d\u00faas temporadas co C\u00f3rdoba CF da Segunda Divisi\u00f3n. Nun comezo foi asignado ao filial cordob\u00e9s da Segunda Divisi\u00f3n B, a\u00ednda que antes de final de ano, o 8 de decembro, debuta co primeiro equipo. Esta estrea ser\u00eda cunha derrota no Estadio de La Romareda por 1-2 ante o Real Zaragoza. A partir desa data Campabadal xoga at\u00e9 17 partidos, colaborando no ascenso do seu equipo \u00e1 Primeira Divisi\u00f3n. O seu debut na m\u00e1xima categor\u00eda prod\u00facese o 12 de setembro, sa\u00edndo como titular no empate do seu equipo 1-1 contra a UD Almer\u00eda no Estadio de los Juegos Mediterr\u00e1neos. Con todo, ser\u00eda substitu\u00eddo no minuto 68 por mor dunha lesi\u00f3n.\nTrass xogar catroce partidos na Primeira Divisi\u00f3n, doce deles como titular, asina polo RCD Mallorca da segunda categor\u00eda. Nos dous seguintes anos xoga at\u00e9 60 partidos de liga para o equipo mallorqu\u00edn, a maior\u00eda como titular, a\u00ednda que sen poder evitar o descenso do seu equipo tras o final da temporada 2016\u221217. O 6 de xullo de 2017 an\u00fanciase a s\u00faa fichaxe por d\u00faas temporadas con opci\u00f3n a outra polo Club Deportivo Lugo."}
{"id": "384257", "revid": "1131", "url": "https://gl.wikipedia.org/wiki?curid=384257", "title": "Mar\u00eda do Carme Kruckenberg Sanjurjo", "text": ""}
{"id": "384258", "revid": "98629", "url": "https://gl.wikipedia.org/wiki?curid=384258", "title": "Plataforma de xeo", "text": "Unha plataforma de xeo flotante (tam\u00e9n chamada barreira de xeo) \u00e9 unha grosa plataforma flotante costeira de xeo de grandes dimensi\u00f3ns, que se forma cando un gran glaciar perde parte dunha capa de xeo, que se estende de vagari\u00f1o desde a costa para flotar sobre a superficie do oc\u00e9ano. Poden ter moitos quil\u00f3metros cadrados de extensi\u00f3n e de 100 a 1\u00a0000 m de grosor. As plataformas de xeo s\u00f3 se encontran na Ant\u00e1rtida, Groenlandia, o Canad\u00e1 e o \u00c1rtico ruso. As plataformas de xeo m\u00e1is grandes do mundo son a barreira de xeo de Ross e a barreira de xeo de Filchner-Ronne na Ant\u00e1rtida.\nO bordo externo das plataformas de xeo flotantes presenta unha impresionante parede vertical, de decenas de metros de altura, o que levou aos primeiros exploradores do \u00e1rtico a denominalas co nome \"Gran barreira\".\nA diferenza das plataformas de xeo, o xeo mari\u00f1o (como a banquisa), \u00e9 moito m\u00e1is delgado (normalmente de menos de 3\u00a0m), e f\u00f3rmase por todo o \u00c1rtico e tam\u00e9n no Ant\u00e1rtico, principalmente por conxelaci\u00f3n da propia auga do mar.\nDescrici\u00f3n.\nO grosor das plataformas pode alcanzar, nalg\u00fans casos, ata 200\u00a0m na fronte (barreira de xeo Larsen), que vai increment\u00e1ndose cara a terra alcanzando m\u00e1ximos de ata 700\u00a0m na zona onde o xeo est\u00e1 apoiado na terra. A \u00e1rea fronteiriza entre a parte de glaciar (ou capa de xeo) que repousa sobre a terra e a plataforma flotante denominase \"li\u00f1a de apoio\" (\u00abgrounding line\u00bb), e adv\u00edrtese a s\u00faa presenza na superficie do xeo por unha serie de gretas producidas pola flexi\u00f3n que afecta ao xeo flotante debido das mareas oce\u00e1nicas. A li\u00f1a de articulaci\u00f3n (\u00abhinge line\u00bb) \u00e9 a li\u00f1a que indica o fin da zona afectada pola flexi\u00f3n do xeo, e \u00e9 moi dif\u00edcil de detectar a menos que se empreguen t\u00e9cnicas interferom\u00e9tricas.\nCando a fronte da plataforma retrocede, agr\u00e9gase auga doce ao oc\u00e9ano e o nivel do mar aumenta lixeiramente. Isto non ocorre, en cambio, coa banquisa, que se forma pola conxelaci\u00f3n da auga de mar. As banquisas son moito m\u00e1is delgadas e f\u00f3rmanse en todo o oc\u00e9ano \u00c1rtico e Ant\u00e1rtico. C\u00f3mpre ter en conta que existen d\u00faas ordes de magnitude de diferenza entre o espesor das banquisas ou xeo mari\u00f1o, por exemplo, na Ant\u00e1rtida a banquisa ten arredor de 3 ou 4 metros; mentres que nas plataformas de xeo os espesores adoitan superar os 200 ou 300 m. Malia haber semellante diferenza, ambas te\u00f1en en com\u00fan o feito de encontrarse en flotaci\u00f3n na superficie dos oc\u00e9anos. Outra diferenza significativa, \u00e9 que o xeo mari\u00f1o ten un comportamento marcadamente estacional, mentres que a extensi\u00f3n das plataformas non depende da estaci\u00f3n do ano (a\u00ednda que no ver\u00e1n \u00e9 cando ocorren os desprendementos m\u00e1is significativos).\nAs plataformas de xeo flotan impulsadas polas correntes horizontais da superficie do oc\u00e9ano. Ese fluxo move continuamente o xeo da li\u00f1a de costa a mar aberto, na parte dianteira da plataforma. O principal mecanismo de perda de masa das plataformas de xeo \u00e9 a separaci\u00f3n de fragmentos en forma de icebergs, na que unha gran fragmento de xeo da parte dianteira da plataforma rompe e flota libre no mar. Xeralmente, a fronte da plataforma est\u00e9ndese cara a adiante durante anos ou d\u00e9cadas con separaci\u00f3ns importantes de icebergs. A acumulaci\u00f3n de neve sobre a superficie superior e a fusi\u00f3n da superficie inferior tam\u00e9n son importantes para o \"balance de masa\" dunha plataforma de xeo.\nO espesor que te\u00f1en hoxe en d\u00eda as plataformas de xeo oscila entre 100 e 1000 metros. O contraste entre a densidade do xeo glaciario, que \u00e9 m\u00e1is denso que o xeo normal, e a auga l\u00edquida, significa que s\u00f3 arredor de 1/9 dos xeos flotantes est\u00e1n por encima da superficie do oc\u00e9ano.\nO termo \u00abplataforma de xeo capturada\u00bb utilizouse para referirse ao xeo que aparece sobre un lago subglacial, como no lago Vostok da Ant\u00e1rtida.\nColapsos das plataformas de xeo.\nNas \u00faltimas d\u00e9cadas, os glaci\u00f3logos observaron importantes diminuci\u00f3ns na extensi\u00f3n das plataformas de xeo, nas cales se produciron grandes colapsos, desprendementos e, incluso, a completa desaparici\u00f3n dalgunhas delas, especialemnte na Pen\u00ednsula Ant\u00e1rtica.\nA plataforma de xeo da illa Ellesmere reduciuse nun 90\u00a0% no s\u00e9culo XX, deixando separadas as barreiras de xeo de Alfred Ernest, Ayles, Milne, Ward Hunt, Markham. En 1986 unha campa\u00f1a de exame das barreiras de xeo do Canad\u00e1 encontrou que 48\u00a0km\u00b2 (3,3\u00a0km\u00b3) de xeo se separaran das barreiras de xeo de Ayles e de Milne entre 1959 e 1974. A plataforma de xeo de Ayles separouse por completo o 13 de agosto de 2005. A plataforma de xeo Ward Hunt, a m\u00e1is importante e grosa (&gt; 10 m) das plataformas da costa norte da illa de Ellesmere, experimentou a perda de 600\u00a0km\u00b2 de xeo nunha separaci\u00f3n masiva en 1961-62. Igualmente, reduciuse nun 27\u00a0% do seu grosor (13\u00a0m) entre 1967 e 1999. No ver\u00e1n de 2002, a plataforma de xeo Ward experimentou outra gran rotura.\nDous das tres secci\u00f3ns da barreira de xeo Larsen, situada ao leste da Pen\u00ednsula Ant\u00e1rtica, colapsaron en miles de t\u00e9mpanos infrecuentemente pequenos (de centos de metros de largo ou menores) en 1995 e 2002. Actualmente, s\u00f3 persiste un resto parcial de Larsen B e o sector m\u00e1is austral desta barreira, chamado Larsen C.\nOs colapsos das plataformas ou barreiras de xeo est\u00e1n relacionados cunha dr\u00e1stica tendencia ao quecemento observada na Pen\u00ednsula Ant\u00e1rtica (aredor de 0,5\u00a0\u00b0C por d\u00e9cada desde finais da d\u00e9cada de 1940), que ser\u00eda consecuencia do quecemento global. As principais explicaci\u00f3ns implican unha maior fractura do xeo debido \u00e1 maior superficie de desxeo e unha maior fusi\u00f3n inferior debido \u00e1 existencia de auga do oc\u00e9ano relativamente m\u00e1is quente en circulaci\u00f3n baixo os xeos flotantes.\nA auga fr\u00eda doce producida por fusi\u00f3n baixo as barreiras de xeo de Ross e Ronne Flichner \u00e9 un compo\u00f1ente da corrente de fondo da Ant\u00e1rtida.\nA\u00ednda que se cre que a fusi\u00f3n das plataformas de xeo flotantes non fan aumentar o nivel do mar, o certo \u00e9 que te\u00f1en un pequeno efecto porque a auga do mar \u00e9 ~2,6% m\u00e1is densa que a auga doce, o que se combina co feito de que o xeo das plataformas de xeo \u00e9 enormemente \"doce\" (virtualmente non ten salinidade); isto causa que o volume da auga do mar necesario para desprazar unha plataforma de xeo flotante sexa significativamente menor que o volume de auga doce contido no xeo flotante. Por tanto, cando unha masa de xeo flotante funde, o nivel do mar increm\u00e9ntase algo; por\u00e9n, este efecto \u00e9 pequeno, de modo que se todo o xeo flotante e todas as plataformas de xeo se derretesen, est\u00edmase que o nivel do mar subir\u00eda s\u00f3 uns 4\u00a0cm.\nBarreiras ou plataformas de xeo canadenses.\nTodas as barreiras ou plataformas de xeo flotantes do Canad\u00e1 enc\u00f3ntranse na illa de Ellesmere ao norte do meridiano 82\u00b0 N. Son as seguintes:\nBarreiras ou plataformas de xeo ant\u00e1rticas.\nO 44\u00a0% da costa ant\u00e1rtica ten barreiras de xeo anexas. A s\u00faa \u00e1rea total \u00e9 de 1\u00a0541\u00a0700\u00a0km\u00b2. As principais plataformas de xeo son as da lista seguinte, enumeradas en sentido das agullas do reloxo, comezando na Pen\u00ednsula Ant\u00e1rtica:\nOutras barreiras de xeo en orde alfab\u00e9tica son as seguintes:"}
{"id": "384260", "revid": "61134", "url": "https://gl.wikipedia.org/wiki?curid=384260", "title": "An\u00e1lise Complexa", "text": ""}
{"id": "384261", "revid": "1131", "url": "https://gl.wikipedia.org/wiki?curid=384261", "title": "Provincia de Al-Hoceima", "text": "A provincia de Al-Hoceima \u00e9 unha provincia de Marrocos, pertencente \u00e1 rexi\u00f3n Taza-Al Hoceima-Taounate.\nAl-Hoceima limita coa provincia de Nador, de Chauen, de Taounate e Taza. A provincia comprende tres c\u00edrculos, os de Beni Bufra, Targuist e Beni Urriaguel. Cidades importantes son tam\u00e9n: Beni Bouayach, Beni Hadifa, Imzouren, Issaguen (Ketama) e Tamassint.\nParque Nacional de Al-Hoceima.\nO Parque Nacional de Al-Hoceima est\u00e1 situado na fachada norte do mediterr\u00e1neo de Marrocos, na cidade de Al-Hoceima, na rexi\u00f3n da tribo de Bocoya, a 150 Km ao leste do Estreito de Xibraltar, cunha superficie terrestre e mari\u00f1a de 310\u00a0km\u00b2. Conta con numerosas zonas de grande valor biol\u00f3xico onde domina o litoral de costas rochosas salvaxes pouco explotadas. O macizo calc\u00e1reo duns 40\u00a0km. que constit\u00fae este litoral contin\u00faa ata o mar formando acantilados que acadan 700 m creando unha paisaxe dunha grande diversidade tanto xeogr\u00e1fica como biol\u00f3xica.\nOs aduares m\u00e1is importantes da zona son os de Aduz e Tausart, pertencentes ao concello de Ruadi, famoso polo seu Zoco el Had Ruadi.\nDivisi\u00f3n amministrativa.\nA provincia de Al-Hoceima consta de catro concellos e trinta e unha comunas:"}
{"id": "384263", "revid": "27155", "url": "https://gl.wikipedia.org/wiki?curid=384263", "title": "Barreira de xeo", "text": ""}
{"id": "384264", "revid": "27155", "url": "https://gl.wikipedia.org/wiki?curid=384264", "title": "Plataforma de xeo flotante", "text": ""}
{"id": "384269", "revid": "56817", "url": "https://gl.wikipedia.org/wiki?curid=384269", "title": "Gaizka Mart\u00ednez", "text": "Gaizka Mart\u00ednez Navarro, nado en Getxo (Biscaia) o 27 de outubro de 1996, \u00e9 un futbolista espa\u00f1ol. Xoga de defensa e o seu equipo actual \u00e9 o Deportivo Fabril.\nTraxectoria.\nO 2 de xullo de 2017 foi fichado polo Deportivo da Coru\u00f1a para xogar no seu filial, recentemente ascendido a Segunda Divisi\u00f3n B."}
{"id": "384270", "revid": "23204", "url": "https://gl.wikipedia.org/wiki?curid=384270", "title": "Zona especial de conservaci\u00f3n do R\u00edo Tambre", "text": "O espazo natural do r\u00edo Tambre \u00e9 un unha zona especial de conservaci\u00f3n (ZEC) que ampara a cunca media e alta do r\u00edo Tambre. O tramo do r\u00edo protexido est\u00e1 nas comarcas de Ordes e Santiago: pasando por Tordoia, Ordes, Mes\u00eda, Trazo, Oroso, Frades, Santiago de Compostela e O Pino. Pretende protexer a vexetaci\u00f3n das \u00e1reas de ribeira do r\u00edo.\nH\u00e1bitats.\nO espazo natural pretende protexer ao r\u00edo Tambre e os seus afluentes na cunca media e alta. Acolle aos r\u00edos desde o piso basal ata a parte superior da cunca hidrogr\u00e1fica, as\u00ed como as ribeiras de lama e a s\u00faa vexetaci\u00f3n. Cobre tam\u00e9n as costas con rochas sil\u00edceas e a s\u00faa vexetaci\u00f3n de muro e pioneira. Ampara tam\u00e9n os bosques de \"Alnus glutinosa\" e \"Fraxinus excelsior\", as carballeiras de \"Quercus robur\" e \"Q. pyrenaica\" e aos queirogais. Acolle os prados que hai en substratos de calc\u00e1reos e os prados de sega pretos ao r\u00edo.\nFlora e fauna.\nAs principais especies silvestres do r\u00e9xime de protecci\u00f3n especial do r\u00edo Tambre l\u00edstanse a continuaci\u00f3n:"}
{"id": "384272", "revid": "23204", "url": "https://gl.wikipedia.org/wiki?curid=384272", "title": "D\u00edpteros", "text": "Os d\u00edpteros son os insectos da orde Diptera (en grego 'd\u00faas \u00e1s'), ao que pertencen as moscas, mosquitos, tab\u00e1ns ou t\u00edpulas, entre outros. Os insectos desta orde presentan un s\u00f3 par de \u00e1s voadoras, xa que o segundo par, o traseiro, t\u00e9\u00f1eno reducido a uns \u00f3rganos para o equilibrio con forma de maza, chamados halterios. A orde dos d\u00edpteros \u00e9 moi grande, xa que se estima que cont\u00e9n un mill\u00f3n de especies, a\u00ednda que s\u00f3 se describiron unhas 150\u00a0000 especies.\nOs d\u00edpteros te\u00f1en unha cabeza m\u00f3bil, cun par de grandes ollos compostos, e pezas bucais dese\u00f1adas para perforar e chuchar (en mosquitos, asiloideos e sim\u00falidos), ou lamber e chuchar (nos outros grupos). As caracter\u00edsticas das s\u00faas \u00e1s danlle unha gran manobrabilidade en voo, e as garras e almofadas que te\u00f1en nos p\u00e9s perm\u00edtenlles agarrarse a superficies lisas. Sofren unha metamorfose completa; os ovos p\u00f3\u00f1enos sobre o que ser\u00e1 a fonte de alimentos das larvas, que carecen de verdadeiras patas e desenv\u00f3lvense nun ambiente protexido, a mi\u00fado dentro da s\u00faa fonte de comida. A pupa presenta unha forte c\u00e1psula da cal emerxe o adulto; a maior\u00eda te\u00f1en unha vida curta como adultos.\nOs d\u00edpteros son unha das maiores ordes de insectos e son de considerable importancia ecol\u00f3xica e humana. Moitas especies de d\u00edpteros son importantes polinizadores, s\u00f3 superados polas abellas e outros himen\u00f3pteros. Os d\u00edpteros puideron ser na evoluci\u00f3n os primeiros polinizadores das primeiras plantas que a requir\u00edan. As moscas do vinagre son utilizadas como organismos modelo en investigaci\u00f3n, pero outros son menos benignos, como alg\u00fans mosquitos, que son vectores de doenzas como a malaria, dengue, febre do Nilo Occidental, febre amarela, encefalite, e outras doenzas infecciosas, e as moscas dom\u00e9sticas espallan doenzas transmitidas polos alimentos. Os d\u00edpteros poden ser unha molestia, especialmente nalgunhas partes do mndo, onde son moi abundantes, rumbando e pousando sobre a pel ou ollos para morder ou buscar flu\u00eddos. As moscas grandes, como a mosca tse-tse e as \"Cochliomyia\" causan un dano ao gando economicamente importante. As larvas dos calif\u00f3ridos e outras larvas de d\u00edpteros, co\u00f1ecidas como careixas, vareixas ou sens, util\u00edzanse como isco para a pesca e son un alimento para animais carn\u00edvoros. Tam\u00e9n se utilizan en medicina para limpar feridas (desbridamento).\nTaxonom\u00eda e filoxenia.\nRelaci\u00f3ns con outros insectos.\nOs d\u00edpteros son insectos endopterigotos, que sofren unha metamorfose radical. Pertencen aos Mecopterida, xunto cos Mecoptera, Siphonaptera, Lepidoptera e Trichoptera. A posesi\u00f3n dun s\u00f3 par de \u00e1s distingue a maior\u00eda dos d\u00edpteros doutros insectos. Por\u00e9n, alg\u00fans, como os Hippoboscidae perderon secundariamente todas as \u00e1s.\nTodos os grupos de insectos inclu\u00eddos no esquema son da infraclase Neoptera, os cales poden flexionar as \u00e1s sobre o abdome, as\u00ed que non se incl\u00faen membros dos Palaeoptera, que non poden flexionar as \u00e1s deste xeito e comprenden as lib\u00e9lulas, e ef\u00e9meras. O seguinte cladograma representa o consenso actual.\nRelaci\u00f3ns entre os subgrupos e familias de d\u00edpteros.\nOs primeiros verdadeiros d\u00edpteros que se co\u00f1ecen datan do Tri\u00e1sico Medio (hai uns 240 mill\u00f3ns de anos), e estaban xa moi espallados durante o Tri\u00e1sico Medio e Tard\u00edo. As plantas con flor modernas non apareceron ata o Cret\u00e1ceo (hai uns 140 mill\u00f3ns de anos), polo que os d\u00edpteros orixinais deberon ter unha fonte de nutrici\u00f3n diferente do n\u00e9ctar. Base\u00e1ndose na atracci\u00f3n de moitos grupos modernos de d\u00edpteros a pingui\u00f1as de l\u00edquido brillantes, suxeriuse que puideron alimentarse das secreci\u00f3ns azucradas que segregan os insectos que zugan os zumes elaborados das plantas, que eran moi abundantes naquel tempo, e as pezas bucais dos d\u00edpteros est\u00e1n ben adaptadas a abrandar e lamber residuos endurecidos. Os clados basais dos Diptera son os Deuterophlebiidae e os enigm\u00e1ticos Nymphomyiidae. P\u00e9nsase que ocorreron tres episodios de radiaci\u00f3n evolutiva segundo o rexistro f\u00f3sil. No Tri\u00e1sico desenvolv\u00e9ronse moitas especies novas de d\u00edpteros, hai uns 220 mill\u00f3ns de anos. No Xur\u00e1sico apareceron os Brachycera, hai uns 180 mill\u00f3ns de anos. Unha terceira radiaci\u00f3n tivo lugar entre os Schizophora a comezos do Paleoxeno, hai uns 66 mill\u00f3ns de anos.\nA posici\u00f3n filoxen\u00e9tica de Diptera foi moi controvertida. A monofilia dos insectos holomet\u00e1bolos ac\u00e9ptase desde hai moito tempo, e as principais ordes establecidas son: Lepidoptera, Coleoptera, Hymenoptera e Diptera, pero a relaci\u00f3n entre estes grupos \u00e9 o que causou problemas. Os Diptera crese xeneralizadamente que son membros dos Mecopterida, xunto cos Lepidoptera (bolboretas e avela\u00ed\u00f1as), Trichoptera, Siphonaptera (pulgas), Mecoptera e posiblemente Strepsiptera. Os Diptera foron agrupados xunto cos Siphonaptera e Mecoptera no grupo Antliophora, mais isto non foi confirmado por estudos moleculares.\nTradicionalmente, os Diptera foran divididos en d\u00faas subordes, Nematocera e Brachycera, que se distingu\u00edan pola diferenza nas s\u00faas antenas. Os Nematocera reco\u00f1\u00e9cense polos seus corpos alongados e antenas moi segmentadas, a mi\u00fado plumosas como as dos mosquitos e tip\u00falidos. Os Brachycera te\u00f1en corpos arredondados e antenas moito m\u00e1is curtas. Posteriores estudos identificaron que os Nematocera non eran monofil\u00e9ticos e as filoxenias modernas sit\u00faan os Brachycera relacionados con grupos antes situados en Nematocera. A construci\u00f3n dunha \u00e1rbore filoxen\u00e9tica est\u00e1 sendo suxeito dunha intensa investigaci\u00f3n actualmente. O seguinte cladograma est\u00e1 baseado no proxecto FLYTREE.\nDiversidade.\nOs d\u00edpteros adoitan abundar e enc\u00f3ntranse en case todos os h\u00e1bitats terrestres do mundo ag\u00e1s a Ant\u00e1rtida. Incl\u00faen moitos insectos familiares como a mosca dom\u00e9stica, os mosquitos, moscas do vinagre, calif\u00f3ridos, sim\u00falidos etc. Describ\u00edronse formalmente m\u00e1is de 150\u00a0000 especies e a diversidade actual de especies \u00e9 moito maior, xa que os d\u00edpteros de moitas partes do mundo a\u00ednda non se investigaron intensivamente. A suborde tradicional dos Nematocera incl\u00fae xeralmente insectos pequenos e delgados de longas antenas, como os mosquitos e tip\u00falidos, mentres que os Brachycera son d\u00edpteros m\u00e1is robustos e gordos con antenas curtas. Moitas larvas de nemat\u00f3ceros son acu\u00e1ticas. En Europa est\u00edmase que hai unhas 19\u00a0000 especies de d\u00edpteros, 22\u00a0000 na rexi\u00f3n Ne\u00e1rtica, 20\u00a0000 na rexi\u00f3n afrotropical, 23\u00a0000 na rexi\u00f3n Oriental e 19\u00a0000 na rexi\u00f3n de Australasia. A\u00ednda que a maior\u00eda das especies te\u00f1en unha distribuci\u00f3n restrinxida, unhas poucas, como a mosca dom\u00e9stica (\"Musca domestica\") son cosmopolitas. \"Gauromydas heros\" (Asiloidea), cunha lonxitude de ata 7\u00a0cm, \u00e9 xeralmente considerado o d\u00edptero m\u00e1is grande do mundo, mentres que o m\u00e1is pequeno \u00e9 \"Euryplatea nanaknihali\", que cos seus 0,4\u00a0mm de lonxitde \u00e9 m\u00e1is pequeno que un gran de sal.\nOs Brachycera son ecoloxicamente moi diversos, moitos son predadores na etapa larvaria e alg\u00fans son parasitos. Os animais aos cales parasitan son moluscos, is\u00f3podos Oniscidea, miri\u00e1podos, outros insectos, mam\u00edferos, e anfibios. Os d\u00edpteros son o segundo grupo m\u00e1is grande de polinizadores despois dos Hymenoptera (abellas). En ambientes fr\u00edos e h\u00famidos os d\u00edpteros son significativamente m\u00e1is importantes como polinizadores. Comparados coas abellas, necesitan menos alimento, xa que non te\u00f1en que aprovisionar \u00e1s cr\u00edas. Moitas flores que producen pouco n\u00e9ctar e as que evolucionaron para ter unha polinizaci\u00f3n por trampa dependen dos d\u00edpteros. Crese que alg\u00fans dos primeiros polinizadores de plantas puideron ser d\u00edpteros.\nA maior diversidade de insectos que forman bugallos nas plantas enc\u00f3ntrase entre os d\u00edpteros, principalmente os da familia Cecidomyiidae. Moitos d\u00edpteros (especialmente na familia Agromyzidae) po\u00f1en os seus ovos no tecido do mes\u00f3filo das follas e as s\u00faas larvas alim\u00e9ntanse entre as superficies formando ampolas e min\u00e1ndoas. Algunhas familias son mic\u00f3fagas (comen fungos), como os Mycetophilidae, que viven en covas, cuxas larvas son os \u00fanicos d\u00edpteros con bioluminescencia. Os Sciaridae tam\u00e9n se alimentan de fungos. Algunhas plantas son polinizadas por moscas que visitan flores masculinas infectadas por fungos.\nAs larvas de \"Megaselia scalaris\" (Phoridae) son case omn\u00edvoras e viuse que comen incluso substancias como pintura e betume para zapatos. As larvas de Ephydridae e alg\u00fans Chironomidae sobreviven en ambientes extremos como glaciares (\"Diamesa\" sp., Chironomidae), fontes termais, g\u00e9yseres, pozas salinas, pozas sulf\u00fareas, fosas s\u00e9pticas e incluso petr\u00f3leo cru (\"Helaeomyia petrolei\"). Os Syrphidae adultos presentan mimetismo e as s\u00faas larvas adoptan diversos estilos de vida, como ser preeiros inquilinos en ni\u00f1os de insectos sociais. Alg\u00fans braqu\u00edceros son pragas agr\u00edcolas, outros pican a animais e humanos para chucharlles o sangue, e alg\u00fans transmiten doenzas.\nAnatom\u00eda e morfolox\u00eda.\nOs d\u00edpteros est\u00e1n adaptados ao movemento a\u00e9reo e te\u00f1en un corpo curto e aerodin\u00e1mico. O primeiro tagma dos d\u00edpteros, a cabeza, leva os ollos, as antenas e as pezas bucais (labro, labio, mand\u00edbula e maxila). O segundo tagma, o t\u00f3rax, leva as \u00e1s e cont\u00e9n os m\u00fasculos do voo no segundo segmento, que est\u00e1 moi agrandado; o primeiro e terceiro segmentos est\u00e1n reducidos a estruturas finas como colares, e o terceiro segmento leva os halterios, que axudan o animal a manter o equilibrio durante o voo. O terceiro tagma \u00e9 o abdome, que consta de 11 segmentos, alg\u00fans dos cales poden estar fusionados, e os tres segmentos do extremo est\u00e1n modificados para a reproduci\u00f3n.\nOs d\u00edpteros te\u00f1en unha cabeza m\u00f3bil cun par de grandes ollos compostos nos laterais da cabeza, e en moitas especies, tres ocelos pequenos na parte superior da cabeza. Os ollos compostos poden estar bastante xuntos ou moi separados e nalg\u00fans casos est\u00e1n divididos en rexi\u00f3n dorsal e ventral, quizais para facilitar o comportamento de enxamearse. As antenas est\u00e1n ben desenvolvidas pero son variables, xa que poden ser filamentosas, plumosas ou pectinadas en diferentes familias. As pezas bucais est\u00e1n adaptadas a furar e chuchar, como ocorre nos mosquitos, sim\u00falidos e as\u00edlidos, ou a lamber e chuchar en moitos outros grupos. As femias dos tab\u00e1nidos usan mand\u00edbulas con forma de coitelos e maxilas para facer incisi\u00f3ns transversais na pel do h\u00f3spede e despois lamben o sangue que fl\u00fae do corte. O tubo dixestivo ten un longo divert\u00edculo que lles serve para almacenar pequenas cantidades de l\u00edquido despois dunha comida.\nPara o control visual o campo de fluxo \u00f3ptico dos d\u00edpteros \u00e9 analizado por un conxunto de neuronas sensibles ao movemento. Un conxunto destas neuronas crese que est\u00e1 implicado no uso do fluxo \u00f3ptico para estimar os par\u00e1metros do propio movemento, como viraxes, inclinaci\u00f3ns e translaci\u00f3ns laterais. Outras neuronas crese que est\u00e1n implicadas en analizar o contido da propia escena visual, como distinguir figuras contra o fondo usando a paralaxe de movementos. A neurona H1 \u00e9 a responsable da detecci\u00f3n do movemento horizontal a trav\u00e9s de todo o campo visual da mosca, o que permite ao d\u00edptero xerar e guiar correcci\u00f3ns motoras estabilizadoras a medio voo con respecto \u00e1s viraxes. Os ocelos interve\u00f1en na detecci\u00f3n de cambios na intensidade da luz, facilitando que o animal reaccione rapidamente cando se aproxima un obxecto.\nComo outros insectos, os d\u00edpteros te\u00f1en quimiorreceptores que detectan o olor e o sabor, e mecanorreceptores que responden ao tacto. Os terceiros segmentos das antenas e os palpos maxilares levan os principais receptores olfactivos, mentres que os receptores gustativos est\u00e1n no labio, farinxe, p\u00e9s, marxes das \u00e1s e xenitais femininos, permitindo que saboreen a comida mentres cami\u00f1an sobre ela. Os receptores gustativos das femias situados no extremo do abdome reciben informaci\u00f3n sobre se un sitio \u00e9 axeitado para ovipositar. Os d\u00edpteros que se alimentan de sangue te\u00f1en estruturas sensoras especiais que poden detectar emisi\u00f3ns infravermellas, e \u00fasanas para localizar e pousarse sobre os seus h\u00f3spedes, e moitos d\u00edpteros chuchadores de sangue poden detectar as concentraci\u00f3ns elevadas de di\u00f3xido de carbono que hai preto dos grandes animais que respiran. Alg\u00fans taqu\u00ednidos (Ormiinae), que son parasitoides de ort\u00f3pteros Tettigoniidae, te\u00f1en receptores de son para poder localizar aos seus h\u00f3spedes cantores.\nOs d\u00edpteros te\u00f1en un par de \u00e1s anteriores no mesot\u00f3rax e un par de halterios ou \u00e1s traseiras reducidas no metat\u00f3rax. Outra adaptaci\u00f3n ao voo \u00e9 a reduci\u00f3n do n\u00famero dos ganglios neurais, e a concentraci\u00f3n de tecido nervioso no t\u00f3rax, unha caracter\u00edstica que \u00e9 m\u00e1is extrema na infraorde Muscomorpha. Algunhas especies de moscas son excepcionais porque perderon secundariamente a capacidade de voar. A outra \u00fanica orde de insectos que levan un s\u00f3 par de verdadeiras \u00e1s funcionais, ademais de certo tipo de halterios, son os Strepsiptera. A diferenza dos d\u00edpteros, os estreps\u00edpteros te\u00f1en os halterios no mesot\u00f3rax e as \u00e1s voadoras no metat\u00f3rax. As seis patas dos d\u00edpteros te\u00f1en a estrutura t\u00edpica nos insectos, e constan de coxa, troc\u00e1nter, f\u00e9mur, tibia e tarso, e o tarso na maior\u00eda dos casos est\u00e1 subdividido en cinco tars\u00f3meros. No extemo da pata hai un par de garras, e entre estas hai unhas estruturas tipo almofadi\u00f1a chamadas pulvilos, que proporcionan adhesi\u00f3n.\nO abdome mostra unha considerable variabilidade nos membros da orde. Consta de once segmentos en grupos primitivos e dez segmentos en grupos m\u00e1is derivados, os segmentos d\u00e9cimo e d\u00e9cimo primeiro est\u00e1n fusionados. Os \u00faltimos dous ou tres segmentos est\u00e1n adaptados para a reproduci\u00f3n. Cada segmento est\u00e1 constitu\u00eddo por un esclerito dorsal e outro ventral, conectados por unha membrana el\u00e1stica. Nalgunhas femias, os escleritos est\u00e1n enrolados formando un ovopositor telesc\u00f3pico flexible.\nVoo.\nOs d\u00edpteros poden voar con gran manobrabilidade grazas aos seus halterios. Estes act\u00faan como \u00f3rganos xirosc\u00f3picos e oscilan rapidamente en consonancia coas \u00e1s, actuando como un sistema de balance e gu\u00eda, proporcionando unha r\u00e1pida retroalimentaci\u00f3n aos m\u00fasculos ue moven as \u00e1s. Os d\u00edpteros que son privados dos halterios perden a capacidade de voar. As \u00e1s e os halterios m\u00f3vense sincronicamente pero a amplitude de cada batido de \u00e1 \u00e9 independente, o que permite que o insecto xire lateralmente. As \u00e1s do d\u00edptero est\u00e1n unidas a dous tipos de m\u00fasculos, uns que usan para darlle potencia ao movemento das \u00e1s e outro conxunto que utilizan para o conrtrol preciso.\nOs d\u00edpteros tenden a voar en li\u00f1a recta e despois fan r\u00e1pidos cambios de direcci\u00f3n e contin\u00faan de novo en li\u00f1a recta na nova direcci\u00f3n. Os cambios direccionais chamados sacadas adoitan ter un \u00e1ngulo de 90\u00b0, e real\u00edzanse en 50 milisegundos. Son iniciados por est\u00edmulos visuais cando o d\u00edptero observa un obxecto, ent\u00f3n os nervios activan os m\u00fasculos tor\u00e1cicos que moven as \u00e1s, que causan un peqeuno cambio no batido das \u00e1s, que xera suficiente torsi\u00f3n para xirar. Ao detectaren isto durante catro ou cinco batidos de \u00e1s, os halterios causan un contraxiro e o d\u00edptero cambia de direcci\u00f3n.\nOs d\u00edpteros te\u00f1en r\u00e1pidos reflexos que lles axudan a escapar dos seus predadores, pero as s\u00faas velocidades no voo sostido son baixas. Os dolicop\u00f3didos do x\u00e9nero \"Condylostylus\" responden en menos de 5 milisegundos aos flashes dunha c\u00e1mara para levantar o voo. No pasado, os \"Cephenemyia\" eran considerados uns dos insectos m\u00e1is veloces base\u00e1ndose nunha estimaci\u00f3n feita visualmente por Charles Townsend en 1927. As s\u00faas estimaci\u00f3ns de elevadas velocidades de 960 a 1\u00a0280\u00a0km/h viuse m\u00e1is tarde que eran fisicamente imposibles e incorrectas segundo comprobou Irving Langmuir. Langmuir suxeriu unha velocidade estimada de 40\u00a0km/h.\nA\u00ednda que a maior\u00eda dos d\u00edpteros viven e voan preto do chan, uns poucos voan a maiores altitudes e uns poucos como \"Oscinella\" (Chloropidae) son dispersados polos ventos a altitudes de ata 610\u00a0m e a longas distancias. Algunhas especies como \"Metasyrphus corollae\" realizan longos voos en resposta a aumentos nas poboaci\u00f3ns de \u00e1fidos.\nOs machos dalgunhas especies, como as do x\u00e9nero \"Cuterebra\", moitos s\u00edrfidos, os bomb\u00edlidos e os tefr\u00edtidos mante\u00f1en territorios nos cales se enfrontan en persecuci\u00f3ns a\u00e9reas para expulsar aos machos intrusos e outras especies. A\u00ednda que estes territorios poden ser mantidos por un s\u00f3 macho, algunhas especies forman leks nos que moitos machos se congregan e exhiben. Alg\u00fans d\u00edpteros mante\u00f1en un espazo a\u00e9reo e alg\u00fans incluso forman densos enxames que mante\u00f1en unha situaci\u00f3n estacionaria con respecto a alg\u00fan punto senlleiro de referencia na s\u00faa \u00e1rea. Moitos d\u00edpteros apar\u00e9anse en voo mentres se enxamean.\nCiclo de vida e desenvolvemento.\nOs d\u00edpteros experimentan unha completa metamorfose con catro estadios vitais: ovo, larva, pupa e adulto. En moitos d\u00edpteros, a etapa larvaria \u00e9 longa e os adultos adoitan ter unha curta vida. A maior\u00eda das larvas de d\u00edpteros desenv\u00f3lvense en ambientes protexidos; moitas son acu\u00e1ticas e outras enc\u00f3ntranse en sitios h\u00famidos como prea, froita, materia vexetal, fungos e, no caso das especies parasitas, dentro dos seus h\u00f3spedes. As larvas adoitan ter cut\u00edculas finas e des\u00e9canse se se expo\u00f1en ao aire. A maior\u00eda das larvas de d\u00edpteros te\u00f1en c\u00e1psulas da cabeza esclerotizadas, que poden estar reducidas a ganchos bucais; por\u00e9n, os Brachycera, te\u00f1en c\u00e1psulas da cabeza moles xelatinizadas nas cales os escleritos est\u00e1n reducidos ou ausentes. Moitas destas larvas retraen as cabezas no seu t\u00f3rax.\nHai algunhas outras distinci\u00f3ns anat\u00f3micas entre as larvas de Nematocera e Brachycera. Especialmente nos Brachycera, obs\u00e9rvase pouca demarcaci\u00f3n entre o t\u00f3rax e o abdome, a\u00ednda que a demarcaci\u00f3n pode ser visible en moitos Nematocera, como os mosquitos; nos Brachycera, a cabeza da larva non \u00e9 claramente distinguible do resto do corpo, e presentan poucos ou ning\u00fan escleritos. Informalmente, as larvas de brqu\u00edceros denom\u00ednase careixas, areixas, vareixas, sens, seses, chamizas. Os ollos e antenas das larvas de braqu\u00edceros est\u00e1n reducidos ou ausentes, e o abdome tam\u00e9n carece de ap\u00e9ndices como cercos. Esta carencia de diversas caracter\u00edsticas \u00e9 unha daptaci\u00f3n a comer prea, detritus podres, ou os tecidos do h\u00f3spede que rodean o endoparasito. As larvas de namat\u00f3ceros xeralmente te\u00f1en ollos e antenas ben desenvolvidos, mentres que os das larvas de braqu\u00edceros est\u00e1n reducidos ou modificados.\nAs larvas de d\u00edpteros non te\u00f1en patas verdadeiras articuladas, pero algunhas, como as dos Simuliidae, Tabanidae e Vermileonidae, te\u00f1en propatas adaptadas a agarrarse aos substratos en correntes de auga, ou aos tecidos dos h\u00f3spedes ou \u00e1s presas. A maior\u00eda dos d\u00edpteros son ov\u00edparos e po\u00f1en lotes de ovos, pero algunhas especies son ovoviv\u00edparas e nelas as larvas empezan o seu desenvolvemento dentro dos ovos e eclosionan e maduran no corpo da nai antes de seren depositadas no exterior, e mesmo hai especies con certo tipo de viviparismo. Isto enc\u00f3ntrase en grupos que te\u00f1en larvas dependentes de fontes de alimentos que son de curta duraci\u00f3n ou son accesibles durante breves per\u00edodos. Isto est\u00e1 moi estendido nalgunhas familias como a Sarcophagidae. Na especie \"Hylemya strigosa\" (Anthomyiidae) a larva muda ao segundo \u00ednstar antes de eclosionar, e en \"Termitoxenia\" (Phoridae) as femias te\u00f1en bolsas de incubaci\u00f3n, e o adulto deposita no exterior unha larva no terceiro \u00ednstar completamente desenvolvida, a cal case inmediatamente pupa sen pasar polo estadio de alimentaci\u00f3n larvaria libre. A mosca tse-tse (e outros Glossinidae, Hippoboscidae, Nycteribidae e Streblidae) prsentan viviparismo adenotr\u00f3fico; no oviduto retense un s\u00f3 ovo fertilizado e a larva en desenvolvemento alim\u00e9ntase de secreci\u00f3ns glandulares. Cando creceu completamente, a femia busca un lugar cun solo brando e a larva sae do oviduto, ent\u00e9rrase ela mesma e pupa. Alg\u00fans d\u00edpteros como \"Lundstroemia parthenogenetica\" (Chironomidae) reprod\u00facense por partenox\u00e9nese telitoca, mentres que alg\u00fans d\u00edpteros que forman bugallas te\u00f1en larvas que poden producir ovos (paidox\u00e9nese).\nAs pupas te\u00f1en varias formas. Nalg\u00fans grupos, especialmente de Nematocera, a pupa \u00e9 intermedia entre a forma adulta e a larvaria; estas pupas denom\u00ednanse \"obtectas\", e te\u00f1en os futuros ap\u00e9ndices visibles como estruturas que se adhiren ao corpo pupal. A superfcie externa da pupa pode ser cori\u00e1cea e ter espi\u00f1as, elementos respiratorios ou pas locomotoras. Noutros grupos, denominados \"coarctatos\", os ap\u00e9ndices non son visibles. Nestes, a superfice externa \u00e9 un pupario, formado a partir da \u00faltima pel larvaria, e a verdadeira pupa est\u00e1 oculta dentro dela. Cando o insecto adulto est\u00e1 listo para emerxer a partir da s\u00faa c\u00e1psula dura resistente ao desecamento, \u00ednflase na s\u00faa cabeza unha estrutura semellante a un globo, e forza a s\u00faa sa\u00edda.\nO estadio adulto \u00e9 xeralmente de breve duraci\u00f3n, e a s\u00faa funci\u00f3n \u00e9 s\u00f3 aparearse e po\u00f1er ovos. Os xenitais das femias est\u00e1n rotados en grao variado con respecto \u00e1 posici\u00f3n observada noutros insectos. Nalg\u00fans d\u00edpteros isto e s\u00f3 unha rotaci\u00f3n temporal durante o apareamento, mais noutros, \u00e9 unha torsi\u00f3n permanente dos \u00f3rganos que aparecen durante o estadio pupal. Esta torsi\u00f3n pode facer que o ano quede debaixo dos xenitais, ou, no caso dunha torsi\u00f3n de 360\u00b0, o conduto esperm\u00e1tico quede enroscado arredor do intestino e os \u00f3rganos externos queden na s\u00faa posici\u00f3n usual. Cando se aparean, o macho inicialmente voa ata pousarse sobre a femia, quedando ambos vendo na mesma direcci\u00f3n, pero despois xira para po\u00f1erse na direcci\u00f3n oposta. Isto forza o macho a apoiarse sobre o seu propio dorso para que os seus xenitais permanezan unidos cos da femia, ou a torsi\u00f3n dos xenitais do macho permite que este se aparee mentres permanece dereito. Todo isto fai que os d\u00edpteros te\u00f1an m\u00e1is capacidade reprodutiva que a maior\u00eda dos insectos, e cunha reproduci\u00f3n m\u00eds r\u00e1pida. Os d\u00edpteros forman grandes poboaci\u00f3ns debido \u00e1 s\u00faa capacidade de aparearse con tanta eficacia e nun curto per\u00edodo de tempo durante a estaci\u00f3n reprodutora.\nEcolox\u00eda.\nComo insectos que viven en todas partes, os d\u00edpteros xogan un importante papel en varios niveis tr\u00f3ficos como consumidores ou como presas. Nalg\u00fans grupos as larvas completan o seu desenvolvemento sen alimentarse, e noutros os adultos son os que non se alimentan. As larvas poden ser herb\u00edvoras, preeiras, descompo\u00f1edores, predadores ou parasitas, e o consumo de materia org\u00e1nica en descomposici\u00f3n \u00e9 un dos comportamentos alimenticios m\u00e1is frecuentes. Comen a froita ou detritos xunto cos microorganismos asociados, un filtro a modo de baruto situado na farinxe s\u00e9rvelles para concentrar as part\u00edculas, mentres que as larvas que comen carne te\u00f1en ganchos bucais para axudar a triturar o seu alimento. As larvas dalg\u00fans grupos alim\u00e9ntanse dos tecidos vivos de plantas e fungos, e algunhas delas son graves pragas agr\u00edcolas. Algunhas larvas acu\u00e1ticas consomen as pel\u00edculas de algas que se forman baixo a auga sobre as rochas e plantas. Moitas das larvas parasitoides crecen dentro doutros artr\u00f3podos aos que finalmente matan, mentres que as larvas parasitas poden atacar a h\u00f3spedes vertebrados.\nMentres que moitas larvas de d\u00edpteros son acu\u00e1ticas ou viven en localizaci\u00f3ns terrestres pechadas, a maior\u00eda dos adultos viven sobre o chan e te\u00f1en a capacidade de voar. Predominantemente, alim\u00e9ntanse do n\u00e9ctar ou plantas ou exsudados animais, como as secreci\u00f3ns dos \u00e1fidos (res\u00edo de mel), para o cal est\u00e1n adaptadas as s\u00faas pezas bucais lambedoras. Os d\u00edpteros que se alimentan de sangue dos vertebrados te\u00f1en cortantes estiletes que furan a pel, e despois o insecto insire saliva anticoagulante e absorbe o sangue que fl\u00fae; neste proceso, poden transmitirse certas doenzas. Os Oestridae evolucionaron para parasitar mam\u00edferos. Moitas especies completan os seus ciclos de vida dentro do corpo dos seus h\u00f3spedes. En moitos grupos de d\u00edpteros, o enxameado \u00e9 unha caracter\u00edstica da vida adulta, form\u00e1ndose nubes de insectos reunidos en certas localizaci\u00f3ns; estes insectos son principalmente machos, e o enxame pode servir ao prop\u00f3sito de facer m\u00e1is visible a s\u00faa localizaci\u00f3n \u00e1s femias.\nAdaptaci\u00f3ns antipredadores.\nOs d\u00edpteros son comidos por outros animais en todas as etapas do seu desenvolvemento. Os ovos e larvas son parasitados por outros insectos e son comidos por moitas criaturas, algunhas das cales especial\u00edzanse en comer d\u00edpteros, pero a maior\u00eda delas cons\u00f3menas como parte dunha dieta mixta. Entre os depredadores dos d\u00edpteros est\u00e1n as aves, morcegos, ras, lagartos, lib\u00e9lulas e ara\u00f1as. En moitos d\u00edpteros evolucionou o mimetismo para asemellarse a outras especies, o que lles serve de proteci\u00f3n. O mimetismo batesiano est\u00e1 moi estendido e moitos s\u00edrfidos semellan abellas ou avespas, formigas e algunhas especies de tefr\u00edtidos lembran a ara\u00f1as. Algunhas especies de s\u00edrfidos son mirmec\u00f3filos, as s\u00faas cr\u00edas viven e crecen dentro de formigueiros. Est\u00e1n protexidos das formigas porque imitan quimicamente os olores das formigas da colonia. Os bomb\u00edlidos como \"Bombylius major\" te\u00f1en corpos curtos, arredondados, peludos e similares \u00e1s abellas xa que visitan flores para procurar n\u00e9ctar, e son probablemente tam\u00e9n imitadores batesianos das abellas.\nNa cultura.\nSimbolismo.\nOs d\u00edpteros desempe\u00f1aron diversos papeis simb\u00f3licos en diferentes culturas. Estes poden ser tanto papeis positivos coma negativos na relixi\u00f3n. Na relixi\u00f3n Navajo tradicional, a Gran Mosca \u00e9 un importante ser espiritual. Na demonolox\u00eda cristi\u00e1, Belzeb\u00fa \u00e9 unha mosca demon\u00edaca, o \"Se\u00f1or das moscas\", e un deus dos filisteos.\nAs moscas aparecen na literatura desde polo menos os tempos da Antiga Grecia. O dramaturgo grego Esquilo escribiu como un tab\u00e1n persegu\u00eda e atormentaba Io, unha doncela asociada coa l\u00faa, observada constantemente polos ollos do pastor Argo, asociado con todas as estrelas: \"Io: Ah! Uh! Outra vez a picadura, o pu\u00f1al do tab\u00e1n! Ouh terra, agocha, a macilenta forma, Argo, esa cousa maligna, de cen ollos.\" En Inglaterra William Shakespeare, inspirado por Esquilo, fai que Tom o'Bedlam en \"O rei Lear\" dea en tolo pola constante persecuci\u00f3n do insecto. En \"Antonio e Cleopatra\", Shakespeare compara a partida de Cleopatra despois da batalla de Actium coa dunha vaca perseguida por tab\u00e1ns. M\u00e1is recentemente, en 1962 o bi\u00f3logo Vincent Dethier escribiu \"To Know a Fly\" (Co\u00f1ecer unha Mosca), presentando ao lector o comportamento e fisiolox\u00eda das moscas.\nImportancia econ\u00f3mica.\nOs d\u00edpteros son un importante grupo de insectos e te\u00f1en un considerable impacto no medio ambiente. Alg\u00fans Agromyzidae minadores de follas, as moscas da froita (Tephritidae e Drosophilidae) e os Cecidomyiidae formadores de bugallas son pragas agr\u00edcolas; outros como as moscas tse-tse, \"Cochliomyia\" e os Oestridae atacan ao gando, caus\u00e1ndolle feridas, espallando doenzas, e creando un prexu\u00edzo econ\u00f3mico significativo. Alg\u00fans poden causar miiase en humanos. E a\u00ednda outros, como os mosquitos (Culicidae), Simulidae e Psychodidae te\u00f1en un impacto sobre a sa\u00fade humana, actuando como vectores de importantes doenzas tropicais.\nEntre estes, os mosquitos \"Anopheles\" transmiten a malaria, filariase e arbovirus; os mosquitos \"Aedes aegypti\" portan o pat\u00f3xeno do dengue e o virus Zika; os sim\u00falidos portan a cegueira dos r\u00edos; os Phlebotominae portan a leishman\u00edase.\nOutros d\u00edpteros son unha molestia para os humanos, especialmente cando est\u00e1n presentes en gran n\u00famero; entre estes est\u00e1n as moscas dom\u00e9sticas, que contaminan os alimentos e espallan doenzas transmitidas polos alimentos, as\u00ed como os Ceratopogonidae e outros Muscidae. En rexi\u00f3ns tropicais, os Chloropidae, que se pousan nos ollos na procura de flu\u00eddos poden ser unha molestia en certas estaci\u00f3ns do ano.\nMoitos d\u00edpteros desempe\u00f1an funci\u00f3ns que son \u00fatiles aos humanos. As moscas dom\u00e9sticas, calif\u00f3ridos e micetof\u00edlidos son preeiros e axudan \u00e1 descomposici\u00f3n. Os Asilidae, Tachinidae e Empididae son predadores e parasitoides doutros insectos, e axudan no control de diversas pragas. Moitos d\u00edpteros como os Bombyliidae e Syrphidae son polinizadores de cultivos agr\u00edcolas.\nUsos.\n\"Drosophila melanogaster\", unha mosca do vinagre ou da froita, foi utilizada durante moito tempo como organismo modelo en investigaci\u00f3n debido \u00e1 facilidade coa que se pode criar e cruzar no laboratorio, as\u00ed como polo seu pequeno xenoma, e porque moitos dos seus xenes te\u00f1en equivalentes nos vertebrados. Moitos estudos xen\u00e9ticos real\u00edzanse utilizando esta especie; estes tiveron unha profunda influencia no estudo da expresi\u00f3n x\u00e9nica, mecanismos xen\u00e9ticos regulatorios e mutaci\u00f3ns. Outros estudos investigaron a fisiolox\u00eda, patox\u00e9nese microbiana e desenvolvemento entre outros temas de investigaci\u00f3n. Os estudos sobre as relaci\u00f3ns entre os grupos de d\u00edpteros e outros insectos feitos por Willi Hennig contribu\u00edron ao desenvolvemento da clad\u00edstica, con t\u00e9cnicas que el aplicou aos caracteres morfol\u00f3xicos pero que agora est\u00e1n adaptados para o seu uso con secuencias moleculares en filoxen\u00e9tica.\nAs larvas que se encontran en cad\u00e1veres son \u00fatiles en entomolox\u00eda forense. Estas larvas poden identificarse polas s\u00faas caracter\u00edsticas anat\u00f3micas e examinando o seu ADN. As larvas de diferentes especies de moscas visitan os cad\u00e1veres e carcasas en momentos ben determinados despois de que se produciu a morte da v\u00edtima, e igual fan os seus predadores, como os escaravellos da familia Histeridae. As\u00ed, a presenza ou ausencia de determinadas especies proporciona probas do tempo transcorrido desde a morte, e \u00e1s veces outros detalles como o lugar da morte, cando as especies est\u00e1n confinadas en h\u00e1bitats determinados como os bosques.\nAlgunhas especies de larvas, como as dos Calliphoridae cr\u00edanse comercialmente para vendelas como isco para a pesca con cana e como alimento para animais carn\u00edvoros (certas mascotas, animais dos zoos ou dos laboratorios) como alg\u00fans mam\u00edferos, peixes, r\u00e9ptiles e aves inclu\u00edndo aves de curral. Suxeriuse que as larvas de moscas poder\u00edan usarse a grande escala como alimento de polos de granxa, porcos e peixes. Por\u00e9n, os consumidores op\u00f3\u00f1ense a que se incl\u00faan os insectos na s\u00faa comida, e o uso de insectos na alimentaci\u00f3n animal \u00e9 ilegal na Uni\u00f3n Europea.\nAs larvas de mosca poden utilizarse como ferramenta biom\u00e9dica para o coidado e tratamento de feridas. A terapia de desbridamento con careixas utiliza larvas de Calliphoridae para eliminar o tecido morto das feridas, xeralmente en amputaci\u00f3ns. Historicamente, isto leva us\u00e1ndose desde hai s\u00e9culos, tanto de forma deliberada coma non, en campos de batalla e nalgunhas instalaci\u00f3ns hospitalarias. A eliminaci\u00f3n dos tecidos mortos promove o crecemento das c\u00e9lulas e a curaci\u00f3n da ferida. As larvas tam\u00e9n te\u00f1en propiedades bioqu\u00edmicas como a actividade antibacteriana encontrada nas s\u00faas secreci\u00f3ns a medida que se alimentan. Estas larvas medicinais son un trtamento seguro e efectivo para as feridas cr\u00f3nicas.\nO queixo t\u00edpico de Sarde\u00f1a casu marzu exponse \u00e1s moscas \"Piophila casei\" da familia Piophilidae. As actividades dixestivas das larvas abrandan o queixo e modifican o seu aroma como parte do proceso de maduraci\u00f3n do produto. Antes a Uni\u00f3n Europea prohib\u00eda a venda deste queixo, pero posteriormente levantouse a prohibici\u00f3n.\nV\u00e9xase tam\u00e9n.\nLigaz\u00f3ns externas.\nXeral\nAnatom\u00eda\nDescritores"}
{"id": "384273", "revid": "27155", "url": "https://gl.wikipedia.org/wiki?curid=384273", "title": "D\u00edptero", "text": ""}
{"id": "384274", "revid": "27155", "url": "https://gl.wikipedia.org/wiki?curid=384274", "title": "Diptera", "text": ""}
{"id": "384275", "revid": "25871", "url": "https://gl.wikipedia.org/wiki?curid=384275", "title": "Jason Kent Bateman", "text": ""}
{"id": "384276", "revid": "23204", "url": "https://gl.wikipedia.org/wiki?curid=384276", "title": "Simplesat", "text": "Simplesat foi un sat\u00e9lite artificial da axencia espacial estadounidense NASA lanzado o 10 de agosto de 2001 a bordo do transbordador espacial Discovery na misi\u00f3n STS-105 desde o Centro Espacial de Cabo Ca\u00f1averal en Florida.\nCaracter\u00edsticas.\nSimplesat foi un sat\u00e9lite experimental constru\u00eddo para estudar a posibilidade de facer sat\u00e9lites baratos e funcionais a partir de pezas comerciais. A bordo levaba un GPS para determinar a s\u00faa orientaci\u00f3n e un pequeno telescopio. O sat\u00e9lite foi despregado desde a bodega de carga do transbordador espacial Discovery, pero despois de soltalo non se conseguiu establecer contacto por radio co mesmo. Reentrou na atmosfera terrestre o 30 de xaneiro de 2002."}
{"id": "384277", "revid": "839", "url": "https://gl.wikipedia.org/wiki?curid=384277", "title": "Orde dos Freires Menores Descalzos", "text": "A Orde dos Freires Menores Descalzos ou Orde dos Freires Menores Descalzos da estrita observancia (en ou \"Ordo Fratrum Minorum Strictioris Observantiae Discalceatorum\"), tam\u00e9n co\u00f1ecidos como franciscanos descalzos ou conventuais reformados, foi unha reforma observante da orde franciscana, nada no seo da Orde dos Freires Menores Conventuais e de xeito paralelo co nacemento en Italia da Orde dos Freires Menores Reformados, coa intenci\u00f3n de aumentar o rigor e malia austeridade da vida conventual da orde. Tivo a s\u00faa orixe en Granada (Coroa de Castela) en 1495, por obra de Juan de Guadalupe, polo que foron tam\u00e9n co\u00f1ecidos como guadalupanos, seguindo os pasos da reforma de Juan de la Puebla de 1487. Os seus membros empregaban as siglas O.F.M. Disc. e, m\u00e1is adiante, cando foron chamados alcantarinos pola reforma de san Pedro de Alc\u00e1ntara, tam\u00e9n utilizaron as siglas O.F.M. Alc."}
{"id": "384279", "revid": "839", "url": "https://gl.wikipedia.org/wiki?curid=384279", "title": "Pequenos Irm\u00e1ns de Xes\u00fas", "text": "O Instituto dos Pequenos Irm\u00e1ns de Xes\u00fas (en ) son un instituto relixioso masculino de dereito pontificio: os membros desta congregaci\u00f3n engaden ao seu nome as siglas P.F.I. ou P.F.J.\nHistoria.\nA congregaci\u00f3n \u00e9 obra de Ren\u00e9 Voillaume e doutros cinco sacerdotes inspirados polo exemplo de vida de Charles de Foucauld: o 8 de setembro de 1933 recibiron na igrexa de Montmartre (Par\u00eds) o h\u00e1bito relixioso de mans do cardeal Jean Verdier, e no outubro seguinte se trasladaron a \u00c1frica.\nComezaron a vida en com\u00fan en Al-Abiud Sidi al-Xaikh, en Alxeria, seguindo a regra elaborada por Charles de Foucauld en 1899, que prev\u00eda a clausura e a adoraci\u00f3n eucar\u00edstica: querendo imitar m\u00e1is fortemente a vida de Foucauld, que ti\u00f1a asistido sobre todo no material \u00e1s poboaci\u00f3ns do S\u00e1hara, vivindo en estreito contacto e traballando con eles, abandonaron a interpretaci\u00f3n m\u00e1is r\u00edxida da norma.\nO instituto foi erixido como instituto de dereito diocesano por Gustave Nouet, prefecto apost\u00f3lico de Rardaia, o 19 de marzo de 1936, e recibiu o \"decretum laudis\" pontificio o 13 de xu\u00f1o de 1968. Existe tam\u00e9n unha rama feminina, a Fraternidade das Pequenas Irm\u00e1s de Xes\u00fas."}
{"id": "384282", "revid": "102241", "url": "https://gl.wikipedia.org/wiki?curid=384282", "title": "Lingua mixteca", "text": "A lingua mixteca \u00e9 un grupo de variedades da familia otomangueana que se falan en M\u00e9xico. Est\u00e1 estreitamente relacionada co trique e o cuicateco. \u00c9 falada por medio mill\u00f3n de persoas. A identificaci\u00f3n das diferentes variedades deste complexo continuo dialectal sup\u00f3n numerosos retos a nivel da teor\u00eda ling\u00fc\u00edstica. Dependendo dos diferentes criterios que os clasifican como dialectos ou linguas, poder\u00eda haber m\u00e1is de cincuenta linguas mixtecas."}
{"id": "384283", "revid": "89787", "url": "https://gl.wikipedia.org/wiki?curid=384283", "title": "Cinco tribos civilizadas", "text": "O termo \"cinco tribos civilizadas\" prov\u00e9n da era colonial e comezos do per\u00edodo federal na historia dos Estados Unidos de Am\u00e9rica. Fai referencia \u00e1s cinco naci\u00f3ns nativas americanas, os cherokees, os chickasaw, os choctaw, os muskogee e os seminole. Estas eran as cinco primeiras tribos que os colonos anglo-europeos consideraron \"civilizadas\" segundo a s\u00faa visi\u00f3n propia do mundo, xa que estas cinco tribos adoptaron atributos da cultura colonizadora moi axi\u00f1a, como por exemplo, o cristianismo, gobernos centralizados, alfabetizaci\u00f3n, constituci\u00f3ns escritas, matrimonios con brancos e plantaci\u00f3ns con escravos. As cinco tribos civilizadas tenderon a manter relaci\u00f3ns pol\u00edticas estables cos europeos.\nHistoria.\nAs tribos \"civilizadas\" eran uns pobos ind\u00edxenas de Am\u00e9rica que viv\u00edan no sueste dos Estados Unidos. A maior\u00eda son descendetes do que hoxe se co\u00f1ece como cultura do Mississippi, unha cultura agr\u00edcola que cultivaba millo e fabas, con elites relixiosas e pol\u00edticas hereditarias. Esta cultura agromou no medio oeste, no leste e no sueste entre os anos 800 e 1500. Antes do contacto cos europeos, estas tribos eran sociedades polo xeral matrilineais. A agricultura era a s\u00faa principal fonte econ\u00f3mica. Gran parte das tribos viv\u00edan en vilas (algunhas poboadas por milleiros de persoas). Estas comunidades regulaban o seu espazo co trazado de r\u00faas, subdivididas en zonas residencias e \u00e1reas p\u00fablicas. O seu sistema de goberno era hereditario. Os seus dominios variaban de tama\u00f1o e complexidade, cun alto nivel de organizaci\u00f3n militar.\nGeorge Washington e Henry Knox propuxeron unha axenda de transformaci\u00f3n cultural na s\u00faa relaci\u00f3n dos nativos americanos. Os cherokees e os choctaw adoptaron e apropi\u00e1ronse de certos aspectos coloniais da federaci\u00f3n de colonias. No tempo da Declaraci\u00f3n de Independencia, a cultura dos Estados Unidos como naci\u00f3n estaba xurdindo con gran forza. Moitas das pr\u00e1cticas culturais adoptadas polas cinco tribos foron aquelas que eles atoparon como m\u00e1is \u00fatiles.\nA comezos do s\u00e9culo XIX, o goberno dos Estados Unidos iniciou un proceso de desprazamento das sociedades nativas que viv\u00edan \u00f3 leste do r\u00edo Mississippi, inclu\u00edndo as cinco tribos, cara a terras \u00f3 oeste do r\u00edo. Este desprazamento inicial supuxo a deportaci\u00f3n dos indios dos Estados Unidos de Am\u00e9rica e forzou a un n\u00famero significativo de membros das cinco tribos \u00f3 territorio indio e a outras partes do continente. Un n\u00famero importante foi desprazado \u00e1 \u00e1rea que ser\u00eda co\u00f1ecida no futuro como o estado de Oklahoma. No momento do seu traslado as tribos eran naci\u00f3ns en estado de suzeran\u00eda.\nO desprazamento federalmente lexislado das tribos dende os seus fogares ancestrais no leste foi un proceso que levou varias d\u00e9cadas tam\u00e9n co\u00f1ecido como sendeiro das b\u00e1goas. O territorio \u00f3 que foron desprazados co\u00f1ec\u00edase naquela \u00e9poca como territorio indio, que se corresponde co actual leste de Oklahoma. A deportaci\u00f3n m\u00e1is infame foi a dos cherokees en 1838, cando o presidente Martin Van Buren fixo cumprir o controvertido Tratado de New Echota coa naci\u00f3n cherokee. Un punto de discordia con respecto \u00f3 tratado \u00e9 se se tratou dun instrumento de desprazamento masivo en violaci\u00f3n dos dereitos humanos sobre os cales se estabeleceu a nova rep\u00fablica ou dun intercambio legal de territorios.\nDurante a guerra civil estadounidense, os representantes das cinco tribos estaban enfrontadas. Os choctaw e os chickasaw loitaron a car\u00f3n dos Confederados metres que os muskogee e os seminoles loitaron a prol da Uni\u00f3n. Por outra banda, os cherokees loitaron entre eles nunha guerra civil entre unha maior\u00eda a prol dos confederados e unha minor\u00eda a prounionista. Como elemento da reconstruci\u00f3n despois da guerra civil, os tratados da reconstruci\u00f3n foron asinados coas naci\u00f3ns ind\u00edxenas, que anteriomente asinaran tratados cos Estados Confederados de Am\u00e9rica. A guerra civil foi desastrosa para as tribos, xa que as tres primeiras batallas loit\u00e1ronse en territorio indio.\nUnha vez que as tribos foron recolocadas no territorio indio, o goberno dos Estados Unidos prometeulles que esas terras estar\u00edan libres de colonos brancos. Alg\u00fans colonos violaron esa promesa con total impunidade, mesmo antes de 1893, cando o goberno abriu o \"Cherokee Strip\" para fixar asentamentos brancos no Oklahoma Land Run. En 1907, o territorio de Oklahoma e o territorio indio foi fusionado para crear o estado de Oklahoma. En comparaci\u00f3n con outros estados, as cinco tribos te\u00f1en poboaci\u00f3ns significativas en Oklahoma hoxe en d\u00eda."}
{"id": "384285", "revid": "23204", "url": "https://gl.wikipedia.org/wiki?curid=384285", "title": "Cinco Tribos Civilizadas", "text": ""}
{"id": "384286", "revid": "89787", "url": "https://gl.wikipedia.org/wiki?curid=384286", "title": "Monte da Picara\u00f1a", "text": "O Monte da Picara\u00f1a \u00e9 unha monta\u00f1a situada entre os concellos de Ponteareas e Mondariz, na comarca do Condado, de 387 m de altitude. Pos\u00fae dous cumios, un deles coroado cunha cruz monumental. O monte ten sona polos grandes penedos de granito nos seus bicos. Conta cunha \u00e1rea de lecer con grellas, albergue, capela, viacrucis e os restos dun antigo castelo.\nPatrimonio natural.\nO monte conta cunha gran riqueza bot\u00e1nica malia ser testemu\u00f1a de numerosos lumes estivais. Cun pasado vexetal formado principalmente por mato, hoxe en d\u00eda, ademais da existencia de especies ex\u00f3ticas coma eucaliptos ou pi\u00f1eiros, a\u00ednda fican exemplares de carballos e sobreiras, as\u00ed coma outras especies do bosque atl\u00e1ntico.\nMais se por algo \u00e9 co\u00f1ecido este monte \u00e9 polas formaci\u00f3n xeol\u00f3xicas senlleiras. O monte conta no seu cumio con numerosos penedos de gran tama\u00f1o, moitos deles ligados a antigas lendas locais, entre os que salientan a Pena do Equilibrio e a Pena dos Namorados, moi visitada por mozas casadeiras.\nHistoria e patrimonio hist\u00f3rico.\nO monte foi un lugar habitado dende o Paleol\u00edtico, polas s\u00faas condici\u00f3ns de habitabilidade favor\u00e1beis. Coma ocorre con outros moitos montes en Galicia, o seu cumio foi lugar de devoci\u00f3n celta dende tempos castrexos e galaicos. Hoxe en d\u00eda a pegada fica a xeito de romaxe popular, que se celebra o primeiro de maio e \u00e1 que acoden veci\u00f1os das aldeas pr\u00f3ximas especialmente de Ponteareas e de San Lourenzo de Oliveira. Neste lugar entre outeiros at\u00f3pase a Capela da Santa Cruz, ergueita no ano 1907 e que salienta pola s\u00faa senlleira fachada abrancada. Da capela parte un viacrucis con cruces dos anos 50 que substitu\u00edron os vellos cruceiros. O viacrucis remata no cumio do outeiro m\u00e1is baixo (358 m) cunha cruz monumental (restaurada en 2012). Dende este outeiro hai boas vistas de todo O Condado e o val do r\u00edo Tea. Dende o bico maior \u00f3llase ben o Castelo de Sobroso, situado nunha das abas do monte. No curuto do outro outeiro situado ao norte, 27 m. m\u00e1is alto ca o anterior, ergu\u00edase o castelo da Picara\u00f1a, do que s\u00f3 quedan uns vestixios.\nNo lugar onde se acha a Pena dos Namorados atop\u00e1ronse elementos paleol\u00edticos e da Idade de Ferro, coma machadas. Ademais s\u00e1bese da existencia dun castro, que a\u00ednda non foi estudado ni escavado. o castro foi posteriormente romanizado e parte das s\u00faas construci\u00f3ns defensivas aproveit\u00e1ronse para a construci\u00f3n do castelo medieval.\nNas abas do propio monte at\u00f3panse elementos culturais tan importantes coma o convento de San Diego de Canedo, o castro de Tro\u00f1a ou, moi achegado, o co\u00f1ecido castelo de Sobroso.\nCastelo da Picara\u00f1a.\nO castelo da Picara\u00f1a foi unha fortificaci\u00f3n que existiu por un breve per\u00edodo de tempo no cume maior do monte onde se atopa o Penedo da Anduri\u00f1a. Seguramente existise no estrat\u00e9xico lugar unha fortaleza do antigo Reino de Galicia dende \u00e9pocas altomedievais. No s\u00e9culo XV o forte foi reconstru\u00eddo por Pedro Madruga, inimigo dos Sarmiento. Os textos da \u00e9poca de Vasco de Aponte din:\nDisque dende o castelo, Pedro Madruga ollaba moi de preto o inimigo castelo de Sobroso, contaba para a s\u00faa defensa de 5.000 soldados e 1.000 cabaleiros. Coas Revoltas irmandi\u00f1as o castelo de Sobroso foi derrubado, pero Diego Garc\u00eda Sarmiento reconstr\u00fae a fortaleza. Pouco despois Pedro Madruga recup\u00e9raa para a casa dos Soutomaior pero por pouco tempo, pois co seu encarceramento en Benavente (1477-1478) os Sarmiento volven a ocupar o castelo de Sobroso. Finalmente non deu conseguido se facer con Sobroso. Posibelmente o forte da Picara\u00f1a foi unha fortaleza discreta comparada co Castelo de Sobroso ou do tam\u00e9n desaparecido e pr\u00f3ximo castelo de Cans, no Porri\u00f1o.\nForan os Reis Cat\u00f3licos, inimigos de Pedro Madruga e dos Irmandi\u00f1os, os que, en 1482 derrubaron finalmente o forte xunto con moitos outros castelos do Reino de Galicia, inclu\u00eddo Sobroso. Os textos da \u00e9poca de Vasco de Aponte din:\nDo castelo hoxe s\u00f3 fican restos de perpia\u00f1o ciscados polas ladeiras e anacos de t\u00e9gulas e cer\u00e1mica espallados polo lugar. O terreo foi no pasado achaiado, o que degradou moito o sitio arqueol\u00f3xico. Salientan os restos da muralla e da torre da homenaxe sobre o Penedo da Anduri\u00f1a. E \u00e9 que os propios penedos do lugar formaban parte dos muros, alxibes etc. Nalg\u00fans penedos chans poden apreciarse treitos de rebaixes na rocha onde arrincaba a cantar\u00eda como alicerces dos muros do castelo. Incluso existen unha escaleiras labradas na rocha de acceso \u00e1 torre, onde aparecen marcas de ancoraxe das portas. Na parte baixa hai restos do patio de armas, que a\u00ednda conserva unha superficie socalcada e un acceso semipavimentado. M\u00e1is abaixo poder\u00edan estar as cortes dos cabalos do castelo, e o acceso ser\u00eda entre dous grandes penedos.\nLendas.\nA lenda principal fala da obsesi\u00f3n de Pedro Madruga na vixilancia do castelo de Sobroso, cousa que case de seguro \u00e9 certa. Disque na torre da homenaxe do forte da Picara\u00f1a instalaron unha catapulta que asediaba o castelo do Sobroso. Nas escaleiras de acceso \u00e1 torre da homenaxe, labradas na rocha, di a lenda que \u00e9 o lugar onde o cabalo dun cabaleiro cristi\u00e1n botou a voar cando fux\u00eda dos mouros, e que hoxe a\u00ednda se conservan as pegadas das ferraduras nos chanzos da rocha.\nO que non \u00e9 tan seguro \u00e9 a lenda que fala da existencia dun sistema de t\u00faneles e covas que comunicabas os dous castelos. A lenda conta do namorar entre os herdeiros de ambos os dous castelos, a filla do castel\u00e1n de Sobroso co rapaz galego fidalgo da Picara\u00f1a. O mozo agardaba todas as noites a visita da rapariga, que chegaba \u00e1 Picara\u00f1a coa s\u00faa doncela polos pasadizos subterr\u00e1neos. Certo d\u00eda foron descubertos polo pai da moza, que encerrou o mozo de por vida nos alxubes do castelo de Sobroso."}
{"id": "384287", "revid": "89787", "url": "https://gl.wikipedia.org/wiki?curid=384287", "title": "Oito Veado Gadoupa de Xaguar", "text": "Oito Veado Gadoupa de Xaguar (en mixteco: \"Iya Nacuaa Teyusi \u00d1a\u00f1a\") ou 8 Veado para abreviar, foi un poderoso gobernante mixteco na Oaxaca do s\u00e9culo XI. Aparece atestado nun manuscrito precolombiano do s\u00e9culo XV, co\u00f1ecido como \"Codex Zouche-Nuttall\", e noutros manuscritos mixtecos. O seu apelido trad\u00facese tam\u00e9n como \"Gadoupa de Tigre\" e \"Gadoupa de Ocelote\". John Pohl datou a s\u00faa vida entre os anos 1063 e a s\u00faa morte por sacrificio no ano 1115. De acordo coa pr\u00e1ctica est\u00e1ndar mesoamericana, o nome \"Oito Veado\" ref\u00edrese \u00f3 d\u00eda do seu nacemento dentro do ciclo de 260 d\u00edas, que se comp\u00f3n de 13 n\u00fameros e 20 s\u00edmbolos variados (que incl\u00faen animais, plantas e fen\u00f3menos naturais)."}
{"id": "384288", "revid": "23204", "url": "https://gl.wikipedia.org/wiki?curid=384288", "title": "Iya Nacuaa Teyusi \u00d1a\u00f1a", "text": ""}
{"id": "384292", "revid": "65337", "url": "https://gl.wikipedia.org/wiki?curid=384292", "title": "Champlain", "text": ""}
{"id": "384293", "revid": "23204", "url": "https://gl.wikipedia.org/wiki?curid=384293", "title": "Drest I", "text": "Drest ou Drust, fillo de Erp, \u00e9 un rei lendario dos pictos dende o ano 412 at\u00e9 o 452.\nA \"Cr\u00f3nica picta\" conta que Drest reinou durante 100 anos e ga\u00f1ou en 100 batallas. Tam\u00e9n se di que San Patricio foi a Irlanda no d\u00e9cimo noveno ano do seu reinado, que se produciu a mediados do s\u00e9culo V. A \"cr\u00f3nica\" conta que exiliou \u00f3 seu irm\u00e1n Nechtan a Irlanda. John de Fordun suxire que Drest reinou durante 45 anos no tempo de Paladio e non durante o Patricio, e que foi confundido co seu irm\u00e1n Nechtan.\nA lista de reis rexistra que foi sucedido por Talorc, fillo de Aniel."}
{"id": "384294", "revid": "23204", "url": "https://gl.wikipedia.org/wiki?curid=384294", "title": "Drust I", "text": ""}
{"id": "384295", "revid": "23204", "url": "https://gl.wikipedia.org/wiki?curid=384295", "title": "Drust mac Erp", "text": ""}
{"id": "384296", "revid": "56817", "url": "https://gl.wikipedia.org/wiki?curid=384296", "title": "A Picara\u00f1a", "text": "O top\u00f3nimo galego A Picara\u00f1a p\u00f3dese referir a:"}
{"id": "384297", "revid": "18868", "url": "https://gl.wikipedia.org/wiki?curid=384297", "title": "Picara\u00f1a", "text": ""}
{"id": "384298", "revid": "23204", "url": "https://gl.wikipedia.org/wiki?curid=384298", "title": "Drest I dos pictos", "text": ""}
{"id": "384299", "revid": "23204", "url": "https://gl.wikipedia.org/wiki?curid=384299", "title": "Bridei I, fillo de Maelchon", "text": ""}
{"id": "384300", "revid": "23204", "url": "https://gl.wikipedia.org/wiki?curid=384300", "title": "Drest I, fillo de Erp", "text": ""}
{"id": "384301", "revid": "1131", "url": "https://gl.wikipedia.org/wiki?curid=384301", "title": "O Penedo", "text": ""}
{"id": "384302", "revid": "25871", "url": "https://gl.wikipedia.org/wiki?curid=384302", "title": "Talorc mac Achiuir", "text": "Talorc mac Achiuir \u00e9 un rei lendario dos pictos que s\u00f3 \u00e9 co\u00f1ecido por aparecer nas listas reais."}
{"id": "384303", "revid": "23204", "url": "https://gl.wikipedia.org/wiki?curid=384303", "title": "Talorc, fillo de Achiuir", "text": ""}
{"id": "384304", "revid": "92340", "url": "https://gl.wikipedia.org/wiki?curid=384304", "title": "Gartnait II Duberr dos pictos", "text": "Gartnait II Duberr dos pictos \u00e9 un rei lendario dos pictos que gobernou durante o s\u00e9culo IV e que s\u00f3 \u00e9 co\u00f1ecido polas listas reais."}
{"id": "384305", "revid": "23204", "url": "https://gl.wikipedia.org/wiki?curid=384305", "title": "Gartnait II", "text": "Gartnait II, fillo de Domelch, morto no ano 595 foi un rei dos pictos dende o ano 584 at\u00e9 o 595.\nAs listas da Cr\u00f3nica picta, contidas no manuscrito de Poppleton, citan a Gartnait despois de Bridei, fillo de Maelchon, cuxa morte \"c\". 584 est\u00e1 rexistrada nos anais irlandeses. A morte de Gartnait aparece nos \"Anais de Tigernach\" \"c\".599 e as listas de reis din que foi sucedido por Nechtan nepos Uerb.\nAlgunhas versi\u00f3ns das listas de reis asocian a Gartnait coa fundaci\u00f3n do mosteiro de Abernethy, malia que outras versi\u00f3ns as\u00f3ciano con Nechtan nepos Uerb ou outros reis lendarios como Nechtan, fillo de Erp."}
{"id": "384306", "revid": "92340", "url": "https://gl.wikipedia.org/wiki?curid=384306", "title": "Uradech dos pictos", "text": "Uradech dos pictos (ou Feradach) \u00e9 un rei lendario dos pictos que gobernou durante o s\u00e9culo IV e que s\u00f3 \u00e9 co\u00f1ecido polas listas reais."}
{"id": "384307", "revid": "92340", "url": "https://gl.wikipedia.org/wiki?curid=384307", "title": "Canutulachama dos pictos", "text": "Canutulachama dos pictos \u00e9 un rei lendario dos pictos que gobernou durante o s\u00e9culo IV e que s\u00f3 \u00e9 co\u00f1ecido polas listas reais."}
{"id": "384308", "revid": "23204", "url": "https://gl.wikipedia.org/wiki?curid=384308", "title": "Gartnait II dos pictos", "text": ""}
{"id": "384309", "revid": "23204", "url": "https://gl.wikipedia.org/wiki?curid=384309", "title": "Gartnait, fillo de Domelch", "text": ""}
{"id": "384310", "revid": "5863", "url": "https://gl.wikipedia.org/wiki?curid=384310", "title": "Talorc I", "text": "Talorc, fillo de Aniel, foi un rei dos pictos dende o ano 452 at\u00e9 o 456.\nA \"Cr\u00f3nica picta\" menciona que o seu reinado durou catro anos entre o de Drest, fillo de Erp e o irm\u00e1n deste, Nechtan."}
{"id": "384311", "revid": "23204", "url": "https://gl.wikipedia.org/wiki?curid=384311", "title": "Talorc, fillo de Aniel", "text": ""}
{"id": "384312", "revid": "23204", "url": "https://gl.wikipedia.org/wiki?curid=384312", "title": "Nechtan Morbet", "text": "Nechtan Morbet, fillo de Erp, foi un rei dos pictos dende o ano 456 at\u00e9 o 480. As listas de reis achegan alg\u00fans ep\u00edtetos para Nechtan: Morbet e Celchamoth, e o latino Magnus (o grande). Dise del que reinou durante vinte e catro anos. Por mor da confusi\u00f3n entre os nomes de varioas reis, existe a tradici\u00f3n que vencella \u00f3s diferentes reis chamados Nechtan en ser os fundadores de Abernethy."}
{"id": "384313", "revid": "23204", "url": "https://gl.wikipedia.org/wiki?curid=384313", "title": "Nechtan, fillo de Erp", "text": ""}
{"id": "384314", "revid": "23204", "url": "https://gl.wikipedia.org/wiki?curid=384314", "title": "Nechtan Morbet dos pictos", "text": ""}
{"id": "384315", "revid": "23204", "url": "https://gl.wikipedia.org/wiki?curid=384315", "title": "Nechtan I", "text": ""}
{"id": "384316", "revid": "23204", "url": "https://gl.wikipedia.org/wiki?curid=384316", "title": "Nechtan I dos pictos", "text": ""}
{"id": "384317", "revid": "89787", "url": "https://gl.wikipedia.org/wiki?curid=384317", "title": "Colectivizaci\u00f3n", "text": "A colectivizaci\u00f3n\u00a0\u00e9 como se co\u00f1ece polo xeral \u00e1\u00a0socializaci\u00f3n dos medios de produci\u00f3n, sendo o proceso do paso dun r\u00e9xime de propiedade privada e individual dos medios de produci\u00f3n cara a un r\u00e9xime de propiedade social, ben sexa\u00a0comunitaria\u00a0ou estatal.\nA proposta para socializar os medios non se estende para os bens de consumo ou as pertenzas persoais nin busca evitar salarios ou ingresos derivados do esforzo persoal. Para as correntes comunitarias tales como o comunismo, o socialismo, o\u00a0cooperativismo\u00a0ou\u00a0o\u00a0anarquismo,\u00a0o concepto de colectivizaci\u00f3n ten o significado espec\u00edfico de reintegrar os procesos econ\u00f3micos \u00f3 control da sociedade co obxectivo de conseguir liberar o ser humano.\nA colectivizaci\u00f3n pode ser de industrias (como aconteceu, por exemplo, durante a guerra civil na zona republicana) ou rural que ten acontecido en moitos lugares do mundo."}
{"id": "384318", "revid": "25871", "url": "https://gl.wikipedia.org/wiki?curid=384318", "title": "Phalacrocorax perspicillatus", "text": "O Phalacrocorax perspicillatus foi unha ave pertencente \u00e1 familia dos Phalacrocoracidae, hoxe extinguida. Foi descuberta polo naturista alem\u00e1n Georg Wilhelm Steller no 1741 e descrita posteriormente polo tam\u00e9n naturalista Peter Simon Pallas no 1811.\nCaracter\u00edsticas.\nTr\u00e1tabase dun corvo mari\u00f1o meirande cos actuais, que pod\u00edan acadar os seis quilos de peso. Ti\u00f1an nos ollos unhas manchas brancas que lle daban unha feitura moi caracter\u00edstica. Tr\u00e1tabase dunha ave practicamente mansa con \u00e1s reducidas, que os fac\u00eda pouco \u00e1xiles no voo.\nDistribuci\u00f3n.\nNon se co\u00f1ece con exactitude o seu rango de distribuci\u00f3n. S\u00e1bese que abundaban nas illas Komandorsky e que eran frecuentes en amplas zonas da pen\u00ednsula de Kamchatka.\nDesaparici\u00f3n.\nA causa da extinci\u00f3n aparece vinculada \u00e1 chegada do home branco \u00e1s zonas onde habitaba a ave. A s\u00faa carne era moi apreciada e a s\u00faa caza sinxela, polo que as poboaci\u00f3ns minguaron axi\u00f1a. Base\u00e1ndose en testemu\u00f1as e relatos da \u00e9poca, est\u00edmase a data da extinci\u00f3n \u00f3 redor do 1850. Posteriormente o naturalista Stejneger buscounos, sen \u00e9xito, en sendas expedici\u00f3ns durante o 1882 e o 1895.\nHoxe en d\u00eda quedan dous exemplares disecados no Museo de Historia Natural de Londres e outros poucos nos museos de San Petersburgo, Leiden, Dresde e Helsinqui."}
{"id": "384321", "revid": "785", "url": "https://gl.wikipedia.org/wiki?curid=384321", "title": "Esteiro do Tambre", "text": "O Esteiro do r\u00edo Tambre \u00e9 un espazo natural declarado zona especial de conservaci\u00f3n (ZEC) que ampara o tramo final do r\u00edo Tambre e a s\u00faa desembocadura na r\u00eda de Muros e Noia.\nEsta zona protexida \u00e9 o esteiro do interior da r\u00eda e a \u00edlla de Me\u00e1n. \u00c9 unha zona intermareal de lama e area con vexetaci\u00f3n de carrizos de \"Phragmites australis\" e \"Zostera noltii\" e onde no inverso se concentran moitas aves na s\u00faa migraci\u00f3n. Neste espazo hai dunas m\u00f3biles en formaci\u00f3n e algunhas xa fixas, onde medra a vexetaci\u00f3n, como \"Malcolmietalia\". Neste esteiro hai lagoas costeiras, furnas, calas e ba\u00edas de pouca profundidade. Rodeando a cabeza do esteiro hai bosques de \"Alnus glutinosa\" e \"Fraxinus excelsior\" e carballos, o \"Quercus robur\" e \"Quercus pyrenaica\"."}
{"id": "384322", "revid": "127505", "url": "https://gl.wikipedia.org/wiki?curid=384322", "title": "Batall\u00f3n", "text": "Un batall\u00f3n \u00e9 unha unidade militar de arredor de 1.000 homes (pode ir de 300 a 1.500) formada, usualmente, por d\u00faas a seis compa\u00f1\u00edas e mandada tipicamente por un comandante ou, se son varios batall\u00f3ns, por un tenente coronel (por exemplo, alg\u00fans ex\u00e9rcitos organizan a s\u00faa infanter\u00eda en batall\u00f3ns, pero en cambio chaman \u00e1s unidades de cabalar\u00eda e de artiller\u00eda equivalentes \"escuadr\u00f3n\" ou \"grupo\"). Pode mesmo haber sut\u00eds distinci\u00f3ns dentro das forzas armadas dunha naci\u00f3n, como a distinci\u00f3n entre un batall\u00f3n de carros e un escuadr\u00f3n mecanizado, dependendo de como se percibe o papel operacional da unidade dentro da organizaci\u00f3n hist\u00f3rica do ex\u00e9rcito.\nEn Espa\u00f1a, o batall\u00f3n est\u00e1 mandado por un tenente coronel e est\u00e1 formado xeralmente (en infanter\u00eda) por mando, plana maior de mando, compa\u00f1\u00eda de plana maior, tres compa\u00f1\u00edas de fusileiros e unha compa\u00f1\u00eda de armas, que supo\u00f1en entre 400 e 700 efectivos.\nUn batall\u00f3n \u00e9, xeralmente, a unidade m\u00e1is pequena capaz de realizar operaci\u00f3ns independentes (por exemplo, non ligada a un mando superior). Con todo, moitos ex\u00e9rcitos te\u00f1en unidades m\u00e1is pequenas que son autosuficientes.\nO batall\u00f3n adoita ser parte dun rexemento, grupo ou brigada, dependendo do modelo organizativo usado por ese servizo. Os batall\u00f3ns son ordinariamente homox\u00e9neos con respecto ao tipo (por exemplo, un batall\u00f3n de infanter\u00eda ou un batall\u00f3n de carros), a\u00ednda que existen moitas excepci\u00f3ns."}
{"id": "384323", "revid": "127505", "url": "https://gl.wikipedia.org/wiki?curid=384323", "title": "Declaraci\u00f3n de guerra", "text": "A declaraci\u00f3n de guerra \u00e9 unha declaraci\u00f3n formal mediante un documento, que prov\u00e9n dun estado cara a outro, onde o primeiro declara o inicio de hostilidades. Na actualidade, este feito concr\u00e9tase mediante un documento formal, pero na historia moitas veces se iniciaron guerras sen previo aviso.\nFormalmente este documento de \"declaraci\u00f3n de estado de guerra\" pode estar refrendado pola sinatura do gobernante ou soberano, polo representante dos poderes do estado, o Senado ou a chanceler\u00eda do pa\u00eds involucrado. Ademais, pode estar apoiado coa menci\u00f3n dos tratados vixentes ou disposici\u00f3ns legais que se tivesen estabelecido internacional ou nacionalmente e que se entendan vulnerados.\nEste documento tam\u00e9n ten uso xeopol\u00edtico, xa que, en ocasi\u00f3ns, cando durante unha guerra unha naci\u00f3n \u00e9 derrotada por outra, moitas naci\u00f3ns declaran a guerra ao vencido como un acto de apoio ou submisi\u00f3n ante o vencedor. \u00c9 o caso da Arxentina e de Chile que declararon en 1945 a guerra a Alema\u00f1a e o Xap\u00f3n cando estas xa estaban practicamente vencidas.\nA declaraci\u00f3n dun estado de guerra interno, ten o car\u00e1cter de guerra civil e o goberno pode, de ser necesario, convocar un estado de sitio para intentar manter a orde p\u00fablica.\nAs causas m\u00e1is com\u00fans dunha declaraci\u00f3n de estado de guerra (denominadas \"Casus belli\") son:\nA situaci\u00f3n de guerra d\u00e1se, moitas veces, polo fracaso da v\u00eda diplom\u00e1tica na resoluci\u00f3n de conflitos internacionais e representa a imposibilidade de lograr un acordo de paz entre d\u00faas ou m\u00e1is naci\u00f3ns belixerantes. Con isto as partes belixerantes chaman \u00e1 mobilizaci\u00f3n das s\u00faas forzas armadas e \u00e1 iniciaci\u00f3n de actos de guerra. A agresi\u00f3n e actos de asasinatos contra a poboaci\u00f3n civil son catalogados como crimes de guerra ou contra a humanidade.\nNormalmente a cesaci\u00f3n de estado de guerra non se estipula formal ou diplomaticamente sen\u00f3n que se realiza como suspensi\u00f3n de hostilidades. Noutras ocasi\u00f3ns, os pa\u00edses en guerra asinan mutuamente un acordo de paz no que se declara o fin das hostilidades.\nHistoria.\nNas rep\u00fablicas gregas de Esparta e Atenas a asemblea do pobo decid\u00eda a guerra. Os romanos non empezaban as hostilidades sen mandar os seus heraldos ao pobo de quen esix\u00edan satisfacci\u00f3n para facerlles comprender que desde aquel d\u00eda eran mirados como inimigos. Os xermanos coll\u00edan un prisioneiro, fac\u00edano combater cun dos seus m\u00e1is valentes soldados e polas resultas da pelexa, xulgaban do \u00e9xito da guerra.\nNa Idade Media, a imitaci\u00f3n dos romanos, mandaban os reis de armas para anunciar a suspensi\u00f3n das relaci\u00f3ns pac\u00edficas. Os francos enviaban aviso do d\u00eda en que romp\u00edan as hostilidades. Posteriormente, a retirada de embaixadores considerouse o primeiro paso de inimizade para manifestar a cesaci\u00f3n de correspondencia pac\u00edfica."}
{"id": "384324", "revid": "72012", "url": "https://gl.wikipedia.org/wiki?curid=384324", "title": "Cidad\u00e1", "text": ""}
{"id": "384325", "revid": "127505", "url": "https://gl.wikipedia.org/wiki?curid=384325", "title": "Baixa", "text": "Unha baixa \u00e9 unha persoa v\u00edtima dun accidente, lesi\u00f3n ou trauma. A palabra \"baixas\" util\u00edzase sobre todo nos medios de comunicaci\u00f3n para describir as mortes e lesi\u00f3ns provocadas por unha guerra ou desastre. O p\u00fablico xeral confunde \u00e1s veces o termo \"baixa\" co de \"v\u00edtima mortal\" (morto), pero as lesi\u00f3ns non letais tam\u00e9n son baixas.\nNo seu uso militar, as \"baixas\" te\u00f1en \u00e1s veces un significado m\u00e1is espec\u00edfico, e fan referencia a todas as persoas perdidas para o servizo militar, o que incl\u00fae os mortos en combate, mortos por enfermidade, incapacitados por lesi\u00f3ns f\u00edsicas ou mentais, capturados, desertados e desaparecidos. As feridas menos serias que non impiden a unha persoa combater non se adoitan contar como baixas. A suma das baixas co\u00f1\u00e9cese como \"conta de baixas\".\nAntes da segunda guerra mundial, as mortes por enfermidade adoitaban superar \u00e1s mortes en combate. Historicamente, o 20-30% dos alcanzados en combate morr\u00edan mentres que o resto sobreviv\u00eda. Isto \u00e9, a proporci\u00f3n de feridos e mortos era de 3 a 1."}
{"id": "384327", "revid": "23204", "url": "https://gl.wikipedia.org/wiki?curid=384327", "title": "Pobo missouria", "text": "Os missouria ou missouri (na s\u00faa propia lingua \"ni\u00faachi\" ou \"niutachi\") son un pobo ind\u00edxena orixinario da rexi\u00f3n dos Grandes Lagos antes do contacto cos europeos. A tribo pertence \u00e1 p\u00f3la chiwere das linguas s\u00edux xunto cos pobos iowa e otoe.\nHistoricamente, a tribo viv\u00eda en grupos preto da boca do Gran R\u00edo e a s\u00faa confluencia co r\u00edo Missouri. Dende a deportaci\u00f3n masiva dos indios, viven principalmente en Oklahoma. Est\u00e1n reco\u00f1ecidos federalmente como a Tribo de Indios Otoe-Missouria, con base en Red Rock, Oklahoma."}
{"id": "384328", "revid": "23204", "url": "https://gl.wikipedia.org/wiki?curid=384328", "title": "Pobo missouri", "text": ""}
{"id": "384335", "revid": "102241", "url": "https://gl.wikipedia.org/wiki?curid=384335", "title": "Lingua chiwere", "text": "A lingua chiwere (tam\u00e9n chamada iowa-otoe-missouria ou b\u00e1xoje-j\u00edwere-\u00f1\u00fat\u2019achi) \u00e9 unha lingua s\u00edux falada orixinalmente polos pobos missouria, otoe e iowa, que habitaban na rexi\u00f3n dos Grandes Lagos antes de seren deportados \u00e1s chairas do medio oeste. A lingua est\u00e1 estreitamente relacionada co ho-chunk, tam\u00e9n co\u00f1ecido como winnebago. A lingua chiwere foi documentada por vez primeira polos misioneiros cristi\u00e1ns na d\u00e9cada de 1830, pero dende ent\u00f3n non se fixo ningunha publicaci\u00f3n sobre a lingua. O chiwere sufriu un esmorecemento incesante despois do contacto cos colonos europeos e en 1940, a lingua xa case deixara de ser falada."}
{"id": "384336", "revid": "1131", "url": "https://gl.wikipedia.org/wiki?curid=384336", "title": "Manuel Rivera y Sempere", "text": "Manuel Rivera y Sempere, nado en Vigo en 1834 e finado na mesma cidade en 1918, foi un militar e inventor espa\u00f1ol que realizou diversas investigaci\u00f3ns sobre a aeron\u00e1utica e en particular sobre o dirixible.\nTraxectoria militar.\nManuel Rivera proced\u00eda dunha familia de militares. Ingresou na Real Academia de Artiller\u00eda de Segovia en 1852 onde permaneceu catro anos ata completar a s\u00faa formaci\u00f3n. Foi profesor desta academia durante dous anos, entre 1858 e 1860.\nEn 1861 foi destinado a Filipinas. Ese mesmo ano casou con Pilar Atienza. O infante Francisco de Paula de Borb\u00f3n, t\u00edo da Ra\u00ed\u00f1a Isabel II e pai do rei consorte, foi padri\u00f1o da s\u00faa voda. Regresou \u00e1 pen\u00ednsula en 1867 e ocupou distintos destinos en Vigo, Barcelona e Segovia. Retirouse en 1886 con 52 anos de idade sendo tenente coronel.\nAchegas cient\u00edficas.\nEn 1865 publicou na revista \"Memorial de artiller\u00eda\" un artigo no que propo\u00f1\u00eda a construci\u00f3n dun dirixible cunha m\u00e1quina de vapor incorporada e un sistema de propulsi\u00f3n a chorro. Esta soluci\u00f3n era tecnicamente mellor en canto \u00e1 capacidade da direcci\u00f3n da aeronave que o prototipo de Henri Giffard de 1852, considerado como o primeiro dirixible que pod\u00eda manexarse por medio de tim\u00f3ns, a diferenza do globo aerost\u00e1tico. \u00c9 probable que Rivera non co\u00f1ecese a invenci\u00f3n de Giffard polo illamento cient\u00edfico de Espa\u00f1a nesta \u00e9poca e tendo en conta ademais que resid\u00eda nas illas Filipinas.\nA comezos do s\u00e9culo XX o desenvolvemento dos motores de explosi\u00f3n fixo que Rivera retomase o interese polos dirixibles cando xa estaba retirado do ex\u00e9rcito. Escribiu un libro titulado \"Memoria sobre navegaci\u00f3n a\u00e9rea, descriptiva de un sistema\" en 1904 e pouco despois patentou un modelo de dirixible, que naquel momento xa se co\u00f1ec\u00edan especialmente grazas \u00e1s propostas de Ferdinand von Zeppelin."}
{"id": "384337", "revid": "23204", "url": "https://gl.wikipedia.org/wiki?curid=384337", "title": "Lingua iowa-otoe-missouria", "text": ""}
{"id": "384338", "revid": "98629", "url": "https://gl.wikipedia.org/wiki?curid=384338", "title": "Immortal Beloved", "text": "Immortal Beloved \u00e9 un filme brit\u00e1nico-estadounidense dirixido por Bernard Rose que se estreou en 1994. Conta a historia de Ludwig van Beethoven, interpretado por Gary Oldman, e est\u00e1 contada polo secretario e primeiro bi\u00f3grafo de Beethoven, Anton Schindler, na s\u00faa procura de descubrir a identidade de \"Unsterbliche Geliebte\" (\"Amada Inmortal) a quen Beethoven dirixe as tres cartas atopadas entre os papeis privados do compositor. A busca de Schindler l\u00e9vao polo Imperio Austr\u00edaco entrevistando a mulleres que puideron ter sido a amada inmortal de Beethoven, \u00f3 tempo que se descobre detalles sobre a s\u00faa tumultosa vida."}
{"id": "384340", "revid": "23204", "url": "https://gl.wikipedia.org/wiki?curid=384340", "title": "Absaroka", "text": ""}
{"id": "384341", "revid": "27155", "url": "https://gl.wikipedia.org/wiki?curid=384341", "title": "Zona especial de conservaci\u00f3n da Costa da Morte", "text": "O espazo natural da Costa da Morte \u00e9 unha contorna catalogada como zona especial de conservaci\u00f3n (ZEC) e que protexe o litoral e as augas costeiras que van desde a praia de Alba en Arteixo ata cabo Fisterra. Xa que acolle as comarcas de Berganti\u00f1os, Terra de Soneira e Fisterra recibe o seu nome da rexi\u00f3n coru\u00f1esa hom\u00f3nima: a Costa da Morte. Destaca por contornas como son as Illas Sisargas, as marismas de Baldaio, a enseada da \u00cdnsua, a lagoa de Traba, a praia do Trece, a r\u00eda de Corme e Laxe, e os cabos de Vil\u00e1n e Fisterra. Protexe unha importante \u00e1rea do mar diante do cabo Fisterra. \u00c9 unha \u00e1rea de importancia para as aves acu\u00e1ticas que hibernan al\u00ed, como refuxio de fauna e pola vexetaci\u00f3n dos seus cant\u00eds.\nCoas s\u00faas 11.809 ha, o espazo natural da Costa da Morte \u00e9 o m\u00e1is extenso dos costeiros galegos. Malia a todo, a zona protexida non \u00e9 continua en toda a costa. As poboaci\u00f3ns costeiras, como son Malpica, Corme, Laxe e Mux\u00eda, a r\u00eda de Camari\u00f1as e o litoral de Arou a Camelle quedan f\u00f3ra do espazo protexido.\nEste espazo ten unha alta diversidade de h\u00e1bitats, nos que destacan os costeiros coas s\u00faas dunas e os de vexetaci\u00f3n hal\u00f3fita. Ten varias especies de protecci\u00f3n prioritaria: \"Omphalodes littoralis subsp. gallaecica\" e o sapoconcho mari\u00f1o \"Caretta caretta\", que non est\u00e1 sempre pero que \u00e9 habitual velo na costa. O 69,3% da \u00e1rea do espazo natural ten un valor de conservaci\u00f3n alto e o 20,3% o maior valor de conservaci\u00f3n.\nA zona de protecci\u00f3n de aves (ZEPA) da costa da Morte non casa na s\u00faa totalidade do LIC. Vai desde cabo Cai\u00f3n ata cabo Touri\u00f1\u00e1n e abrangue ata as 20 millas n\u00e1uticas desde a costa, co que chega a ser unha \u00e1rea de protecci\u00f3n de 316.283,05 ha.\nXeolox\u00eda e h\u00e1bitats.\nA costa da Morte sit\u00faase nas R\u00edas Altas, con r\u00edas de formaci\u00f3n intermedia comparadas coas R\u00edas Baixas a as r\u00edas do golfo \u00c1rtabro ata o Cant\u00e1brico. Os espazo protexido da Costa da Morte acolle a esta rexi\u00f3n da costa Atl\u00e1ntica. Este litoral conta con m\u00faltiples formaci\u00f3ns xeomorfol\u00f3xicas que van seus cabos, grandes calas \u00e1s veces con covas, ba\u00edas con pouco fondo, praias, r\u00edas e esteiros e lagoas. Na costa conta con furnas mari\u00f1as e arrecifes. Destacan a formaci\u00f3n de co\u00eddos, ou cantos rodados de gran tama\u00f1o. Os cant\u00eds do litoral son sil\u00edceos e rochedos que adoitan ter vexetaci\u00f3n casmof\u00edtica ou vexetaci\u00f3n pioneira, atl\u00e1ntica ou b\u00e1ltica, as\u00ed como argazos. Nos co\u00eddos aparece vexetaci\u00f3n perenne. Nos esteiros poden hai chairas de lama ou area que non afloran s\u00f3 na baixamar. Nestas zonas hai especies pioneiras como \"Salicornia\".\nEsta costa conta con dunas tanto m\u00f3biles que est\u00e1n comezando o seu desenvolvemento ou que xa est\u00e1n desenvoltas como con dunas xa fixas, sobre as que medran plantas como \"Ammophila arenaria\", outras herb\u00e1ceas ou c\u00e9spede de \"Malcolmietalia\". Tam\u00e9n hai dunas xa fixas e descalcificadas onde medran breixos que aturan solos \u00e1cidos. Entre dunas aparecen espazos h\u00famidos formados pola depresi\u00f3ns do solo. Un exemplo de duna \u00e9 de Monte Branco, Camari\u00f1as. Outro elemento que aparece nesta costa son as turbeiras. Algunhas, os \"mires\" f\u00f3rmanse arredor das lagoas ou esteiros. Outras f\u00f3rmanse en lugares m\u00e1is altos ou en zonas de bosque. Hai tam\u00e9n turbeiras calc\u00e1reas con se asentan flora como \"Cladium mariscus\" e \"Caricion davallianae\"\nOs r\u00edos que chegan a esta costa descorren de puntos altos de monta\u00f1a ata o litoral e as s\u00faas cuncas, de caudal variable, contan con especies acu\u00e1ticas ou somerxidas como as de \"Ranunculion fluitantis\" e \"Callitricho-Batrachion\". En zonas como no interior das r\u00edas (como a de Camari\u00f1as ou Corme e Laxe) ou os esteiros as augas poden estar m\u00e1is estancada e ser oligotr\u00edficas ou mesotr\u00f3ficas. A\u00ed aparece vexetaci\u00f3n caracter\u00edstica destas \u00e1reas como os \"Juncus\". Alg\u00fans mananciais est\u00e1n cubertos por musgos como \"Cratoneurion\". Nos pastos xer\u00f3fitos, de solo seco e pouco desenvolto, hai de gram\u00edneas e pequenas especies anuais. Ou outros pastos que aparecen no espazo son os de solos calc\u00e1reos ou turbosos, os prados secos e onde medran especies baixas e os de zonas h\u00famidas.\nNesta rexi\u00f3n hai matogueiras acostumadas a medios salinos, como \"Sarcocornetea fructicosae\", ou matogueiras de arboredos, como os de \"Laurus nobilis\". Os queirogais de \"Erica ciliaris\" e \"Erica tetralix\" danse en zonas h\u00famidas, inda que tam\u00e9n os hai propios de zonas secas. Os bosques que hai arredor dos r\u00edos adoitan ser de \"Alnus glutinosa\" e \"Fraxinus excelsior\".\nFlora e Fauna.\nFlora.\nNo espazo destaca a vexetaci\u00f3n dos cant\u00eds e a dos esteiros e zonas de chaira arredor da costas. Como exemplos destacados, est\u00e1n as vexetaci\u00f3ns dos areais da Pedrosa, Reira e Trece. Tam\u00e9n polas matogueiras de breixos e toxos, as\u00ed como as espec\u00edes acu\u00e1ticas de esteros e r\u00edas. Entre as especies end\u00e9micas protexidas est\u00e1n a herba de namorar, \"Armeria pubigera subsp. pubigera\", ou os perexiles mari\u00f1os, \"Crithmum maritimum\".\nAs especies da flora que est\u00e1n presentes no cat\u00e1logo galego de especies ameazadas son:\nFauna.\nO espazo natural ten o valor de ser un refuxio de fauna, en especial de aves migratorias de ver\u00e1n e outono.\nInvertebrados.\nAs especies da invertebrados que est\u00e1n presentes no cat\u00e1logo galego de especies ameazadas son:\nPeixes.\nAs especies de peixes que est\u00e1n presentes no cat\u00e1logo galego de especies ameazadas son:\nAnfibios.\nAs especies de anfibios que est\u00e1n presentes no cat\u00e1logo galego de especies ameazadas son:\nR\u00e9ptiles.\nAs especies de r\u00e9ptiles que est\u00e1n presentes no cat\u00e1logo galego de especies ameazadas son:\nAves.\nSendo a costa m\u00e1is occidental da pen\u00ednsula, este espazo \u00e9 un punto de paso de aves migratorias. Ac\u00f3llense na costa para protexerse, para ani\u00f1ar, alimentarse, ou de paso entre o ver\u00e1n e o outono. A meirande parte das aves ve\u00f1en do b\u00e1ltico e da siberia occidental. Outras, en menor cantidade, proceden do mediterr\u00e1neo, do \u00e1rtico ou o hemisferio do sur. A gaivota \"Rissa tridactyla\" e o arao ib\u00e9roco \"Uria aalge ibericus\" ani\u00f1an nesta costa, sendo o \u00fanico punto no litoral peninsular onde o fan.\nAs especies de aves que est\u00e1n presentes no cat\u00e1logo galego de especies ameazadas son:\nMam\u00edferos.\nAs especies de mam\u00edferos que est\u00e1n presentes no cat\u00e1logo galego de especies ameazadas son:\nLexislaci\u00f3n.\nA regulaci\u00f3n lexislativa amparan ao espazo natural da Costa da Morte, ou parte deste, catalog\u00e1ndoo como: "}
{"id": "384346", "revid": "89787", "url": "https://gl.wikipedia.org/wiki?curid=384346", "title": "Tip\u00falidos", "text": "Os tip\u00falidos (Tipulidae) son unha familia de insectos d\u00edpteros. Os grupos Cylindrotominae, Limoniinae e Pediciinae foron considerados subfamilias de Tipulidae pola maior\u00eda dos autores, a\u00ednda que ocasionalmente foron elevados \u00e1 categor\u00eda de familia. Nas clasificaci\u00f3ns m\u00e1is recentes, s\u00f3 os Pediciidae son tratados como unha familia separada, debido a consideraci\u00f3ns sobre a parafilia.\nOs tip\u00falidos poden encontrarse en todo o mundo, a\u00ednda que cada especie adoita ter unha \u00e1rea de distribuci\u00f3n limitada. Son m\u00e1is diversas nos tr\u00f3picos, e son tam\u00e9n com\u00fans en latitudes bastante septentrionais e elevadas altitudes.\nTipulidae \u00e9 un dos maiores grupos de d\u00edpteros, e comprenden unhas 15\u00a0000 especies e subespecies distribu\u00eddas en 525 x\u00e9neros e subx\u00e9neros. A maior\u00eda dos tip\u00falidos foron descritos polo entom\u00f3logo Charles Paul Alexander, especialista en d\u00edpteros, nunhas 1\u00a0000 publicaci\u00f3ns acad\u00e9micas.\nDescrici\u00f3n.\nOs tip\u00falidos adultos lembran un mosquito de gran tama\u00f1o, te\u00f1en un corpo delgado e patas longas que se desprenden facilmente do corpo. A envergdura alar \u00e9 xeralmente duns 1,0 a 6,5\u00a0cm. As antenas te\u00f1en ata 39 segmentos. Tam\u00e9n se caracterizan por ter unha sutura con forma de V no t\u00f3rax e pola s\u00faa caracter\u00edstica venaci\u00f3n alar. O rostro \u00e9 longo; nalgunhas especies \u00e9 tan longo como a cabeza e o t\u00f3rax xuntos.\nCaracter\u00edsticas.\nOs tip\u00falidos son d\u00edpteros grandes ou de medio tama\u00f1o de 7 a 35\u00a0mm, de patas alongadas e un par de \u00e1s e un par de halterios. A s\u00faa cor \u00e9 amarela, marr\u00f3n ou gris. Carecen de ocelos. O rostro \u00e9 curto ou moi curto cunha punta parecida a un bico chamada naso (raramente ausente). Os segmentos apicais dos palpos maxilares son flaxeliformes e moito m\u00e1is longos que o segmento subapical. As antenas te\u00f1en 13 segmentos (excepcionalmente de 14 a 19). Estas son espirais, serradas ou ctenidiais. Hai unha sutura con forma de V situada entre o preescudo mesonotal e o escudo (preto do nivel das bases das \u00e1s). As \u00e1s son monocrom\u00e1ticas, con raias lonxitudinais ou marmoradas. Nas femias as \u00e1s son \u00e1s veces rudimentarias. A vea subcostal (Sc) \u00fanese por medio da vea Sc2 coa vea radial, Sc1 \u00e9 como m\u00e1ximo un curto toco. Hai catro ramas, raramente tres (cando R2 est\u00e1 reducida) da vea radial que se fusionan na marxe alar. Xeralmente te\u00f1en unha cela alar discoidal. A \u00e1 ten d\u00faas veas anais. O esternito 9 dos xenitais do macho ten, con poucas excepci\u00f3ns, dous pares de ap\u00e9ndices. \u00c1s veces os ap\u00e9ndices est\u00e1n tam\u00e9n presentes sobre o esternito 8. O ovopositor das femias ten v\u00e1lvulas esclerotizadas e os cercos te\u00f1en unha marxe inferior lisa ou dentada. As v\u00e1lvulas est\u00e1n \u00e1s veces modificadas con grosas sedas ou curtos dentes.\nA larva est\u00e1 alongada, e xeralmente \u00e9 cil\u00edndrica. Os dous terzos posteriores da c\u00e1psula da cabeza est\u00e1n encerrados ou retra\u00eddos dentro do segmento prototor\u00e1cico. A larva \u00e9 metapn\u00e9ustica (cun s\u00f3 par de espir\u00e1culos no segmento anal do abdome), pero a mi\u00fado con espir\u00e1culos laterais vestixiais (raramente apn\u00e9usticos). A c\u00e1psula da cabeza est\u00e1 esclerotizada na parte anterior e profundamente gravada ventralmente e a mi\u00fado dorsolateralmente. As mand\u00edbulas son opostas e m\u00f3vense no plano horizontal ou oblicuo. Os segmentos abdominais te\u00f1en marcas de arrastre transversas. Os segmentos terminais do abdome son peludos, a mi\u00fado parcialmente esclerotizados e levan espir\u00e1culos posteriores. O disco espiracular est\u00e1 xeralmente arredondado por proxecci\u00f3ns lobulares e lobos ou papilas anais.\nBiolox\u00eda.\nAs femias adultas normalmente conte\u00f1en ovos maduros xa cando emerxen da pupa, e a mi\u00fado apar\u00e9anse inmediatamente se te\u00f1en un macho \u00e1 s\u00faa disposici\u00f3n. Os machos tam\u00e9n procuran as femias cami\u00f1ando ou voando. A copulaci\u00f3n ten lugar en poucos minutos ou horas e pode ser realizada en voo. Os adultos te\u00f1en unha duraci\u00f3n da vida de 10 a 15 d\u00edas. As femias ovipositan inmediatamente, usualmente en solos h\u00famidos ou sobre algas. Alg\u00fans po\u00f1en ovos na superficie de corpos de auga ou en solos secos, e alg\u00fans simplemente os deixan caer en voo. A maior\u00eda dos ovos de tip\u00falidos son de cor negra. Adoitan ter un filamento, que pode axudar a ancorar o ovo en ambientes h\u00famidos ou acu\u00e1ticos.\nAs larvas de tip\u00falidos foron observadas en moitos tipos de h\u00e1bitats en terra seca e na auga, inclu\u00edndo as augas mari\u00f1as, salobres e doces. Son de forma cil\u00edndrica, pero vanse estreitando cara \u00e1 parte anterior, e a c\u00e1psula da cabeza a mi\u00fado retr\u00e1ese no t\u00f3rax. O abdome pode ser liso, tapizado de pelos ou inzado de proxecci\u00f3ns ou puntos con marcas. As proxecci\u00f3ns poden aparecer arredor dos espir\u00e1culos. As larvas poden comer algas ou microflora e materia vexetal viva ou en descomposici\u00f3n, inclu\u00edndo a madeira. Algunhas son predadoras.\nEcolox\u00eda.\nOs h\u00e1bitats larvarios son todo tipo de augas doces ou ambientes semiacu\u00e1ticos. Alg\u00fans Tipulinae, inclu\u00edndo \"Dolichopeza\" (Curtis), enc\u00f3ntranse en cox\u00edns de musgos e hep\u00e1ticas h\u00famidas ou molladas. Especies de \"Ctenophora\"(Meigen) enc\u00f3ntranse en madeira en putrefacci\u00f3n ou troncos enchoupados de auga. As larvas de \"Nephrotoma\" (Meigen) e \"Tipula\" (Linnaeus) enc\u00f3ntranse en solos secos de pasteiros, c\u00e9spedes e estepas. As larvas de Tipulidae tam\u00e9n se encontran en terra rica en materia org\u00e1nica e barro, en lugares h\u00famidos en bosques nos que o humus est\u00e1 saturado, entre as follas ca\u00eddas ou barro, materiais vexetais en descomposici\u00f3n ou froitas en varios estados de descomposici\u00f3n.\nAs larvas poden ser importantes nos ecosistemas do solo, porque procesan a materia org\u00e1nica e incrementan a actividade microbiana. As larvas e adultos son tam\u00e9n presas valiosas para moitos animais, inclu\u00edndo insectos, ara\u00f1as, peixes, anfibios, aves e mam\u00edferos.\nAs larvas dalgunhas especies comen outros insectos acu\u00e1ticos vivos e invertebrados, que poder\u00eda potencialmente inclu\u00edr larvas de mosquito. Por\u00e9n, moitos adultos te\u00f1en duraci\u00f3ns da vida tan curtas que non se alimentan en absoluto.\nMalia que \u00e9 unha crenza moi estendida que os tip\u00falidos adultos comen mosquitos, en realidade son anatomicamente incapaces de matar ou comer outros insectos.\nPragas.\nAs especies europeas \"Tipula paludosa\" e \"T. oleracea\" son pragas agr\u00edcolas en Europa. As larvas dos tip\u00falidos de importancia econ\u00f3mica viven nas capas superiores do solo no que se alimentan de ra\u00edces, pelos radiculares, e \u00e1s veces follas das plantas cultivadas, dificultando o seu crecemento ou matando as plantas. Desde finais da d\u00e9cada de 1900, \"T. paludosa\" e \"T. oleracea\" convert\u00e9ronse en especies invasoras nos Estados Unidos de Am\u00e9rica. As larvas foron observadas en moitos cultivos, como produtos de horta, froitas, cereais, pastos, c\u00e9spedes de parques e plantas ornamentais.\nFiloxen\u00e9tica.\nA posici\u00f3n filoxen\u00e9tica de Tipulidae non est\u00e1 clara. O punto de vista cl\u00e1sico de que son unha rama temper\u00e1 dos Diptera, (e quizais, cos Trichoceridae, son o grupo irm\u00e1n dos demais Diptera) est\u00e1 dando paso a unha visi\u00f3n m\u00e1is moderna na que se considera que son un grupo m\u00e1is derivado. Isto d\u00e9bese \u00e1s probas obtidas nos estudos moleculares, que son consistentes cos caracteres larvarios m\u00e1is derivados similares aos dos d\u00edpteros 'superiores'. Os Pediciidae e Tipulidae son grupos irm\u00e1ns (os \"lim\u00f3nidos\" son un clado parafil\u00e9tico) e os Cylindrotominae parecen ser un grupo relicto que estaba moito mellor representado no Terciario que hoxe. Os Tipulidae probablemente evolucionaron a partir de antepasados no Xur\u00e1sico Superior chamados Architipulidae."}
{"id": "384347", "revid": "27155", "url": "https://gl.wikipedia.org/wiki?curid=384347", "title": "Tip\u00falido", "text": ""}
{"id": "384348", "revid": "27155", "url": "https://gl.wikipedia.org/wiki?curid=384348", "title": "Tipulidae", "text": ""}
{"id": "384349", "revid": "27155", "url": "https://gl.wikipedia.org/wiki?curid=384349", "title": "T\u00edpula", "text": ""}
{"id": "384351", "revid": "25871", "url": "https://gl.wikipedia.org/wiki?curid=384351", "title": "Isaac Fern\u00e1ndez", "text": "Isaac Fern\u00e1ndez Vila, nado en Vigo o 28 de maio de 1979, \u00e9 un exfutbolista galego, que ocupou a posici\u00f3n de centrocampista.\nTraxectoria.\nDeuse a co\u00f1ecer no xuvenil do Celta de Vigo. Na tempada 1999-2000 estivo a prestamo no Racing Club de Ferrol, pero apenas contou para o adestrador, e volveu ao filial do Celta, no que se converteu nunha peza indispensable do equipo que quedou campi\u00f3n de 3\u00aa Divisi\u00f3n na tempada 2000-01, e ascendeu a 2\u00aa Divisi\u00f3n B, e do equipo que quedou campi\u00f3n da Copa Federaci\u00f3n. En agosto de 2004 ascendeu definitivamente ao primeiro equipo do Celta, e fixo o seu debut no partido da primeira xornada de liga contra o Almer\u00eda. Esa tempada xogou un total de 10 partidos, terminando a tempada como subcampi\u00f3n de 2\u00aa Divisi\u00f3n e ascendendo a primeira.\nComeza a tempada 05/06 co primeiro equipo do Celta, pero por non ter minutos de xogo, no mercado de inverno decide volver cedido \u00f3 Racing de Ferrol, que se atopa na categor\u00eda de prata, onde disputou tan s\u00f3 4 partidos. Ao finalizar a tempada decide retirarse, debido a lesi\u00f3ns."}
{"id": "384355", "revid": "61897", "url": "https://gl.wikipedia.org/wiki?curid=384355", "title": "Mobella pequena", "text": ""}
{"id": "384356", "revid": "61897", "url": "https://gl.wikipedia.org/wiki?curid=384356", "title": "Mobella \u00e1rtica", "text": ""}
{"id": "384358", "revid": "1131", "url": "https://gl.wikipedia.org/wiki?curid=384358", "title": "Galer\u00eda de imaxes de Mar\u00eda Victoria Moreno", "text": "Galer\u00eda de imaxes de Mar\u00eda Victoria Moreno."}
{"id": "384360", "revid": "89787", "url": "https://gl.wikipedia.org/wiki?curid=384360", "title": "S\u00edrfidos", "text": "Os s\u00edrfidos (Syrphidae) son unha familia de insectos d\u00edpteros. Vense xeralmente voando sobre as flores e aliment\u00e1ndose do seu n\u00e9ctar, xa que os adultos da maior\u00eda das especies alim\u00e9ntanse de n\u00e9ctar e pole, mentres que as larvas te\u00f1en unha alimentaci\u00f3n moi variada. Nalgunhas especies, as larvas son sapr\u00f3trofas, comen plantas en descomposici\u00f3n e materia animal no solo ou nas pozas e regatos. Noutras especies as larvas son insect\u00edvoras e depredan \u00e1fidos, trips, e outros insectos que zugan zumes elaborados das plantas.\nComo os \u00e1fidos causan grandes danos \u00e1s colleitas en todo o mundo, uns insectos comedores de \u00e1fidos como os s\u00edrfidos son considerados importantes e \u00fatiles inimigos destas pragas e axentes potenciis para o control biol\u00f3xico. Alg\u00fans s\u00edrfidos adultos son importantes polinizadores.\nDescrib\u00edronse unhas 6\u00a0000 especies de 200 x\u00e9neros de s\u00edrfidos. Son com\u00fans en todo o mundo e poden encontrarse en todos os continentes ag\u00e1s na Ant\u00e1rtida. Son inofensivos para case todos os demais animais, malia que exhiben un mimetismo batesiano imitando a insectos m\u00e1is perigosos como avespas e abellas, o que os protexe dos seus predadores.\nDescrici\u00f3n.\nO tama\u00f1o dos s\u00edrfidos var\u00eda dependendo das especies. Alg\u00fans, como os membros do x\u00e9nero \"Baccha\", son pequenos, alongados e delgados, mentres que outros, como os \"Criorhina\", son grandes, peludos e negros e amarelos. Igual que todos os Diptera, os Syrphidae te\u00f1en un s\u00f3 par de \u00e1s funcional, xa que o par traseiro est\u00e1 convertido nuns \u00f3rganos para o equilibrio durante o voo chamados halterios. Son de vivas cores, con manchas, e bandas de amarelo ou marr\u00f3n que cobren os seus corpos. Debido a esta coloraci\u00f3n, a mi\u00fado son confundidos con avespas ou abellas, xa que presentan mimetismo con elas. Por\u00e9n, os s\u00edrfidos son inofensivos.\nCon poucas excepci\u00f3ns (por exemplo ), os s\u00edrfidos dist\u00ednguense doutros d\u00edpteros por ter unha vea esp\u00farea, localizada paralelamente \u00e1 cuarte vea alar lonxitudinal. Os adultos alim\u00e9ntanse principalmente de n\u00e9ctar e pole, polo que voan arredor das flores.\nReproduci\u00f3n e ciclo vital.\nA diferenza dos adultos, as larvas de s\u00edrfidos comen diversos alimentos; algunhas son sapr\u00f3trofas e comen materia en descomposici\u00f3n vexetal ou animal, mentres que outras son insect\u00edvoras, e comen \u00e1fidos, trips e outros insectos que zugan o zume elaborado das plantas. Isto \u00e9 beneficioso para os xardineiros, xa que os \u00e1fidos destr\u00faen plantas e colleitas, e os s\u00edrfifos poden usarse para o control biol\u00f3xico. Certas especies, como \"Lampetia equestris\" ou \"Eumerus tuberculatus\", son responsables da polinizaci\u00f3n de moitas plantas.\nUn exemplo \u00e9 a larva \"cola de rata\" da especie \"Eristalis tenax\", que ten un sif\u00f3n respiratorio no seu extremo traseiro, que lle d\u00e1 o seu nome. A especie vive en augas estancadas, como as de augas residuais e augas de certas lagoas, e son un bioindicador da poluci\u00f3n. As larvas tam\u00e9n te\u00f1en un uso comercial, e v\u00e9ndense \u00e1s veces para a pesca baixo capas de xeo.\nNalgunhas ocasi\u00f3ns viuse que as larvas de s\u00edrfidos causan mi\u00edase accidental en humanos; por\u00e9n, estes casos son moi raros. Isto ocorre cando as larvas son inxeridas accidentalmente coa comida ou doutras fontes. A mi\u00edase causa malestar, dor, ou pro\u00eddo;\nDistribuci\u00f3n e h\u00e1bitat.\nOs s\u00edrfidos son unha familia cosmopolita que se encontra na maior\u00eda dos biomas, excepto os desertos, as tundras e en altitudes moi altas, e tampouco na Ant\u00e1rtida. Certas especies son m\u00e1is com\u00fans en certas \u00e1reas que noutras; por exemplo, a \"Eupeodes americanus\" \u00e9 com\u00fan na ecozona ne\u00e1rtica, e a \"Melangyna viridiceps\" \u00e9 com\u00fan na ecozona de Australasia. Describ\u00edronse unhas 6\u00a0000 especies e 200 x\u00e9neros na familia.\nA\u00ednda que algunhas das s\u00faas larvas son acu\u00e1ticas e a mi\u00fado enc\u00f3ntranse en augas estancadas, as especies que depredan \u00e1fidos e outras pragas agr\u00edcolas son xeralmente terrestres, e residen nas follas. Os adultos enc\u00f3ntranse a mi\u00fado preto das flores, as s\u00faas fontes principais de comida son o n\u00e9ctar e pole. Algunhas especies enc\u00f3ntranse en localizaci\u00f3ns m\u00e1is infrecuentes; por exemplo, os do x\u00e9nero \"Volucella\" poden encontrarse en ninos de abell\u00f3ns, mentres que os \"Microdon\" son mirmec\u00f3filos e enc\u00f3ntranse en formigueiros e termiteiros. Outras poden encontrarse en vexetaci\u00f3n en descomposici\u00f3n.\nPolinizaci\u00f3n.\nSon importantes polinizadores das plantas con flor en varios ecosistemas de todo o mundo. Son visitadores frecuentes das flores dunha ampla variedade de plantas, e de colleitas agr\u00edcolas, e son a mi\u00fado considerados o segundo grupo m\u00e1is importante de polinizadores despois das abellas. Por\u00e9n, fix\u00e9ronse relativamente poucas investigaci\u00f3ns sobre estes animais como polinizadores en comparaci\u00f3n coas feitas sobre as abellas. As abellas poden levar un maior volume de pole no seu corpo, pero os s\u00edrfidos poden compensar isto visitando un maior n\u00famero de flores.\nComo moitos grupos de polinizadores, os s\u00edrfidos poden ser especies m\u00e1is xeralistas na alimentaci\u00f3n e visitan unha gran variedade de plantas ou poden estar especializadas en visitar un pequeno grupo de plantas. En xeral, os s\u00edrfidos adoitan ser considerados principalmente polinizadores non selectivos, pero algunhas especies son moi selectivas e levan pole dunha soa especie de planta. Por exemplo, a especie \"Cheilosia albitarsis\" crese que s\u00f3 visita a planta \"Ranunculus repens\".\nAs preferencia espec\u00edficas por flores difiren entre as especies, pero prefiren especialmente as flores de cor branca e amarela. As pistas non visuais que dan as flores, como as pistas olfactivas tam\u00e9n axudan a estes d\u00edpteros a encontrar as flores, especialmente as que non son amarelas. Moitas especies de s\u00edrfidos te\u00f1en pezas bucais curtas e non especializadas e tenden a alimentarse de flores que est\u00e1n m\u00e1is abertas nas que o n\u00e9ctar e pole \u00e9 m\u00e1is accesible.\nAdemais, hai varias interacci\u00f3ns fascinantes entre as orqu\u00eddeas e os s\u00edrfidos. A especie de orqu\u00eddea \"Epipactis veratrifolia\" imita as feromonas de alarma dos \u00e1fidos para atraer aos s\u00edrfidos para a s\u00faa polinizaci\u00f3n. Outras orqu\u00eddeas, as da subfamilia Cypripedioideae do suroeste da China, tam\u00e9n consegue a s\u00faa polinizaci\u00f3n enganando ao explotar a preferencia innata dos s\u00edrfidos pola cor amarela.\nRelaci\u00f3ns cos humanos.\nMoitas especies de larvas de s\u00edrfidos depredan insectos, inclu\u00edndo os \u00e1fidos e os cicad\u00e9lidos, que espallan algunhas doenzas das plantas, como o chamado \"curly top\". Por tanto, poden usarse no biocontrol como un medio natural de reducir o nivel das pragas.\nOs xardineiros, por tanto, \u00e1s veces usan plantas que atraen aos s\u00edrfidos, como \"Alyssum\", \"Iberis umbellata\", \"Limnium\", trigo mouro, camomila, perexil e milfollas.\nO libro de Fredrik Sj\u00f6berg \"The Fly Trap\" describe o seu entusiasmo polos s\u00edrfidos da illa de Runmar\u00f6 no mar B\u00e1ltico."}
{"id": "384361", "revid": "27155", "url": "https://gl.wikipedia.org/wiki?curid=384361", "title": "S\u00edrfido", "text": ""}
{"id": "384362", "revid": "27155", "url": "https://gl.wikipedia.org/wiki?curid=384362", "title": "Syrphidae", "text": ""}
{"id": "384363", "revid": "25871", "url": "https://gl.wikipedia.org/wiki?curid=384363", "title": "S\u00f6dermanland", "text": ""}
{"id": "384364", "revid": "56817", "url": "https://gl.wikipedia.org/wiki?curid=384364", "title": "Galaxia irregular", "text": "Unha galaxia irregular \u00e9 unha galaxia que non ten unha forma regular, a diferenza das galaxias espiral ou el\u00edpticas. As galaxias irregulares non se poden encadrar en nigunha das clases regulares da secuencia de Hubble, e xeralmente te\u00f1en unha aparencia ca\u00f3tica, sen bulbo nuclear nin nigunha traza de estruturas como os brazos espirais.\nEn conxunto constit\u00faen a cuarta parte de todas as galaxias. Algunhas galaxias irregulares foron anteriormente espirais ou el\u00edpticas pero foron deformadas por forzas gravitatorias externas desiguais. As galaxias irregulares poden conter cantidades abundantes de gas e po. Isto non \u00e9 necesariamente certo para as ananas irregulares.\nTipos.\nHai tres grandes tipos de galaxias irregulares, que son:\nAlgunhas das galaxias irregulares, especialmente do tipo magall\u00e1nico, son pequenas galaxias espirais que est\u00e1n sendo distorsionadas pola gravidade dun veci\u00f1o m\u00e1is grande.\nNubes de Magall\u00e1ns.\nAs galaxias das Nubes de Magall\u00e1ns foron algunha vez clasificadas como galaxias irregulares. A Gran Nube de Magall\u00e1ns foi despois reclasificada como do tipo SBm, que \u00e9 un tipo de galaxia espiral barrada, o tipo espiral magall\u00e1nica barrada. A Pequena Nube de Magall\u00e1ns segue clasificada como galaxia irregular de tipo Im na ctual clasificaci\u00f3n morfol\u00f3xica das galaxias, a\u00ednda que cont\u00e9n unha estrutura barrada."}
{"id": "384365", "revid": "23204", "url": "https://gl.wikipedia.org/wiki?curid=384365", "title": "Gakti", "text": ""}
{"id": "384368", "revid": "98629", "url": "https://gl.wikipedia.org/wiki?curid=384368", "title": "Ancares-Courel", "text": "O espazo natural dos Ancares-Courel \u00e9 un contorno catalogado como zona especial de conservaci\u00f3n (ZEC) que protexe a maior reserva forestal de Galicia, de \u00e1rbores como carballos ou bidueiros, e que a ten unha ampla variedade de h\u00e1bitats. At\u00f3pase na serra m\u00e1is oriental galega, de altitudes medias e altas, e que ten un alto valor xeol\u00f3xico por afloramentos calcarios. Os Ancares-Courel te\u00f1en unha zona de protecci\u00f3n do oso pardo, son unha zona de protecci\u00f3n de aves e para a conservaci\u00f3n de varias especies de mam\u00edferos. Conta con varias \u00e1reas declaradas de interese cultural e etnogr\u00e1fico.\nOs Ancares lucenses est\u00e1n dentro dunha Reserva da Biosfera, m\u00e1is ampla e que incl\u00fae outros espazos naturais lim\u00edtrofes mais non o Courel.\nXeolox\u00eda e h\u00e1bitats.\nOs Ancares-Courel est\u00e1n nun clima atl\u00e1ntico case na s\u00faa totalidade, ag\u00e1s un 8% de superficie que mostra un clima mediterr\u00e1neo. A rexi\u00f3n da serra dos Ancares ten o patr\u00f3n caracter\u00edstico de \u00e1reas de monta\u00f1a atl\u00e1nticas, de media a atlas elevaci\u00f3ns. A serra do Courel, pola contra, \u00e9 m\u00e1is meridional co que mostra un h\u00e1bitats m\u00e1is variados.\nAs augas deste espazo son fluviais, como as do r\u00edo Navia ou r\u00edo Sil e outros afluentes menores, ou estancadas e con moita achega org\u00e1nica, como \u00e9 o caso do Pozo do Lago Maior, que \u00e9 un lago glacial de entre 100 e 25 m de longo. As biocenoses de vexetaci\u00f3n destas augas son \"Littorelletea uniflorae\" e \"Isoeto-Nanojuncetea\". Os r\u00edos nas s\u00faas \u00e1rea basal poden ter vexetaci\u00f3ns \"Chenopodion rubri p.p.\" e \"Bidention p.p.\" e na s\u00faa parte de monta\u00f1a biocenoses de \"Ranunculion fluitantis\" ou \"Callitricho-Batrachion\".\nAs encostas das monta\u00f1as son de bases calc\u00edcolas e sil\u00edceas. Estas \u00faltimas te\u00f1en vexetaci\u00f3n pioneira dos tipos \"Sedo-Scleranthion\" e \"Sedo albi-Veronicion dillenii\". Adoita haber pavimentos de base calc\u00e1rea. Nestes espazos da monta\u00f1a hai fontes e mananciais, ricos en musgos e hep\u00e1ticas, que te\u00f1en augas ricas en carbonatos e onde precipitaci\u00f3ns calc\u00e1reas. As covas sen explotar son habituais.\nEn zonas altas de monta\u00f1a existen turbeiras activas ou xa boscosas, e \"mires\" de transici\u00f3n. Un caso son as existentes entre a serra das Maseiras e o monte de Camporredondo ou na serra de Villous. Outro elemento caracter\u00edstico son as depresi\u00f3ns do terreo entre solos de substratos de turbeira.\nA variedade de prados deste espazo \u00e9 ampla. Hai prados en substratos sil\u00edceos, en solos calc\u00e1reos alpinos e subalpinos, case secos e onde aparecen tam\u00e9n as matogueiras, e solos de turbeira ou ricos en arxila e limo, prados de sega ou sega de monta\u00f1a. Hai estepas de gram\u00edneas e prados de \"Nardus\" en zonas de solos sil\u00edceos.\nAs matogueiras de \"Laurus nobilis\" e queirogais en solos h\u00famidos de \"Erica ciliaris\" e \"Erica tetralix\", en solos secos ou de monta\u00f1a.\nOs bosques do espazo natural son fundamentalmente de carballeiras de \"Quercus robur\" e \"Quercus pyrenaica\". Nas zonas de ribeira abundan os amieiros, \"Alnus glutinosa,\" e os freixos, \"Fraxinus excelsior\". Outros bosques son de faiais e neles aparecen \"acivros, Ilex,\" e algunha vez \"teixos\", como \"Taxus baccata\". Os soutos de casta\u00f1o, os bidueiros, as abeleiras, os teixos e sorbeiras.\nDobramento de Campodola-Leixaz\u00f3s.\nO dobramento xeol\u00f3xico de Campodola-Leixaz\u00f3s \u00e9 un proceso xeol\u00f3xico catalogado como monumento natural que est\u00e1 entre os lugares de Campodola (O Hospital) e Leixaz\u00f3s (Leixaz\u00f3s) en Quiroga de 90 hect\u00e1reas. Consiste nunha gran dobramento sinclinal que ten o seu corte transversal exposto \u00e1 superficie debido aos procesos de erosi\u00f3n e de encaixe do r\u00edo Ferreiri\u00f1o e que se conserva desde o Carbon\u00edfero Inferior. O dobramento est\u00e1 deitada, \u00e9 un pregamento tombado, que se orienta cara ao norte e que ten uns flancos de entre 10 e 12\u00a0km. Adscr\u00edbese \u00e1 zona centroib\u00e9rica, que \u00e9 o dominio do ollo de sapo. O perfil exposto mostra a evoluci\u00f3n dun sinclinal a un pregamento tombado.\nFauna e flora.\nFlora.\nAs importantes masas de carballeiras dos Ancares e do Courel f\u00f3rmanas \"Quercus robur\" e \"Quercus pyrenaica\". Outras especies que abundan nestes bosques son os bidueiros, as abeleiras, os casta\u00f1os, os teixos e sorbeiras. No espazo tam\u00e9n hai queirogais de \u00e1reas h\u00famidas no sur do espazo, de \"Erica ciliaris\" e \"Erica tetralix\", e en zonas m\u00e1is secas. Namentres nos Ancares dominan as carballeiras coas queiroas, no Courel hai bosques m\u00e1is mixtos. Al\u00ed a canda os carballos at\u00f3panse faias, abeleiras, teixos con gamallas (o sotobosque) de queiroas, con \"Cistus\" e arandeiras.\nAs especies da flora que est\u00e1n presentes no cat\u00e1logo galego de especies ameazadas son:\nFauna.\nA variedade de bosques destes espazo natural ofr\u00e9celle diferentes h\u00e1bitats aos vertebrados, convert\u00e9ndose nun refuxio de fauna. Destaca a presenza de lobos, londras, pitas do monte, c\u00f3bregas europeas e de osos. Os Ancares son unha zona que adoita ocupar por tempadas o oso. A presenza do oso fixo que se inclu\u00edsen os Ancares como lugar dentro do plan de recuperaci\u00f3n desta especie, e que se estea a valorar a posibilidade de inclu\u00edr tam\u00e9n o Courel.\nAs especies de aves e mam\u00edferos que hai no espazo natural fan que te\u00f1an un interese para a caza.\nInvertebrados.\nAs especies da invertebrados que est\u00e1n presentes no cat\u00e1logo galego de especies ameazadas son:\nAnfibios.\nAs especies de anfibios que est\u00e1n presentes no cat\u00e1logo galego de especies ameazadas son:\nR\u00e9ptiles.\nAs especies de r\u00e9ptiles que est\u00e1n presentes no cat\u00e1logo galego de especies ameazadas son:\nAves.\nA Serra dos Ancares unha \u00e1rea de especial interese de conservaci\u00f3n para aves, e est\u00e1 catalogada por SEO/BirdLife.\nMalia a ser escasas, os Ancares son o l\u00edmite m\u00e1is meridional de cr\u00eda e residencia dalgunhas aves eurosiberianas propias de monta\u00f1a. \u00c9 o caso da pita de monte, o peto mediano ou o ferreiri\u00f1o palustre. Ademais hai un n\u00famero de aves rapaces e que ani\u00f1an: o mi\u00f1ato abelleiro, a aguia albela, gatafornela, a tartara\u00f1a cincenta, a aguia calzada, o falc\u00f3n peregrino e o bufo real. Outra ave rapaz presente no espazo \u00e9 a aguia real, mais non ani\u00f1a al\u00ed. Outras aves propias de pastos, rochas ou matogueiras de interese que hai no espazo natural son a charrela ou o merlo rubio.\nAs especies de aves que est\u00e1n presentes no cat\u00e1logo galego de especies ameazadas son:\nMam\u00edferos.\nAs especies de mam\u00edferos que est\u00e1n presentes no cat\u00e1logo galego de especies ameazadas son:\nLexislaci\u00f3n.\nA serra dos Ancares e o Courel est\u00e1n amparados por diferentes leis, como son as de aplicaci\u00f3n para os LIC e ZEP, que amparan e protexen diferentes \u00e1reas. A reserva de Ancares-Courel:"}
{"id": "384369", "revid": "89787", "url": "https://gl.wikipedia.org/wiki?curid=384369", "title": "Jean Reutlinger", "text": "Jean Reutlinger, nado en Par\u00eds o 19 de marzo de 1891\u00a0e finado o\u00a022 de agosto de 1914 en\u00a0Lexy, foi un fot\u00f3grafo\u00a0franc\u00e9s.\nBiograf\u00eda.\nFillo do fot\u00f3grafo Leopoldo-\u00c9mile Reutlinger, Jean naceu o 19 de marzo de 1891, no n\u00famero 21 do boulevard Montmartre.\nEntre 1910 e 1914, traballou co seu pai e creou m\u00e1is de mil fotograf\u00edas en sepia ou en branco e negro. Mobilizado no rexemento 67 de infanter\u00eda durante a primeira guerra mundial, morreu no campo de batalla o 22 de agosto de 1914."}
{"id": "384370", "revid": "23204", "url": "https://gl.wikipedia.org/wiki?curid=384370", "title": "Deidade", "text": "Unha\u00a0deidade\u00a0\u00e9 un ser natural ou sobrenatural considerado\u00a0divino ou sacro.\u00a0O Dicionario de Oxford de ingl\u00e9s define deidade como \"un deus ou deusa (nunha relixi\u00f3n polite\u00edsta)\", ou calquera cousa venerada como divina. C. Scott Littleton define unha deidade como \"un ser con poderes meirandes que aqueles de humanos normais, mais que interact\u00faa con humanos, positivamente ou negativamente, en formas que levan os humanos a niveis novos de consciencia m\u00e1is al\u00f3 das s\u00faas preocupaci\u00f3ns da vida normal\". Unha deidade masculina \u00e9 un deus, mentres que unha deidade feminina \u00e9 unha deusa.\nAs relixi\u00f3ns monote\u00edstas acepta s\u00f3 unha deidade (predominantemente co\u00f1ecida como Deus), As relixi\u00f3ns polite\u00edstas aceptan m\u00faltiples deidades, As relixi\u00f3ns henote\u00edstas aceptan unha deidade suprema sen negar outras deidades, consider\u00e1ndoas aspectos equivalentes do mesmo ser divino, mentres que numerosas relixi\u00f3ns non te\u00edstas negan calquera deidade creadora suprema pero aceptan un pante\u00f3n de deidades que viven, morren e renacen como calquera outro ser."}
{"id": "384374", "revid": "67049", "url": "https://gl.wikipedia.org/wiki?curid=384374", "title": "Librer\u00eda", "text": ""}
{"id": "384376", "revid": "67049", "url": "https://gl.wikipedia.org/wiki?curid=384376", "title": "Artiller\u00eda", "text": ""}
{"id": "384378", "revid": "67049", "url": "https://gl.wikipedia.org/wiki?curid=384378", "title": "Enxe\u00f1er\u00eda xen\u00e9tica", "text": ""}
{"id": "384379", "revid": "67049", "url": "https://gl.wikipedia.org/wiki?curid=384379", "title": "Enxe\u00f1er\u00eda financeira", "text": ""}
{"id": "384380", "revid": "67049", "url": "https://gl.wikipedia.org/wiki?curid=384380", "title": "Prader\u00eda", "text": ""}
{"id": "384382", "revid": "1131", "url": "https://gl.wikipedia.org/wiki?curid=384382", "title": "Castro de Amboade", "text": "O castro de Amboade \u00e9 un castro galaico pertencente \u00e1 cultura castrexa, situado na parroquia de Vilar de Ortelle no concello de Pant\u00f3n.\nToponimia.\nNo s\u00e9culo VIII aparece citado como \"Evolati\", a finais do s\u00e9culo XI \"Deuvoari\", no s\u00e9culo XIII \"Emboade\" e xa dende o s\u00e9culo XV Amboade.\nDescrici\u00f3n.\nEst\u00e1 no declive do monte que, cara ao oeste, termina no lugar de Amboade, nas vertientes do r\u00edo Mi\u00f1o.\n\u00c9 redondo, cun di\u00e1metro de cento vinte metros da praza central. A s\u00faa altura dende o foso, \u00e9 de oito a doce metros, segundo a profundidade do foso.\nTen un gran foso, en moita extensi\u00f3n, aberto na pena, de seis metros de ancho, de leste a oeste, un contrafoso, doutros seis metros de ancho, que, nos seus extremos, liga co foso; a s\u00faa altura, \u00e9 de dez metros.\nFacendo roturaci\u00f3ns para edificar unha casa no mesmo foso do castro, foi atopado un amuleto de metal, de forma case triangular, figurando dous animais que sosti\u00f1an unha especia de escudo."}
{"id": "384383", "revid": "85894", "url": "https://gl.wikipedia.org/wiki?curid=384383", "title": "A Estrada, Coeo, Lugo", "text": "A Estrada \u00e9 un lugar da parroquia de Coeo, no concello lugu\u00e9s de Lugo na comarca de Lugo. Segundo o IGE, en 2016 ti\u00f1a 14 habitantes (5 homes e 9 mulleres)."}
{"id": "384384", "revid": "85894", "url": "https://gl.wikipedia.org/wiki?curid=384384", "title": "Coeo, Coeo, Lugo", "text": "Coeo \u00e9 un lugar da parroquia de Coeo, no concello lugu\u00e9s de Lugo na comarca de Lugo. Segundo o IGE, en 2016 ti\u00f1a 48 habitantes (24 homes e 24 mulleres)."}
{"id": "384385", "revid": "85894", "url": "https://gl.wikipedia.org/wiki?curid=384385", "title": "Corvelle, Coeo, Lugo", "text": "Corvelle \u00e9 un lugar da parroquia de Coeo, no concello lugu\u00e9s de Lugo na comarca de Lugo. Segundo o IGE, en 2016 ti\u00f1a 40 habitantes (19 homes e 21 mulleres)."}
{"id": "384386", "revid": "85894", "url": "https://gl.wikipedia.org/wiki?curid=384386", "title": "Marce, Coeo, Lugo", "text": "Marce \u00e9 un lugar da parroquia de Coeo, no concello lugu\u00e9s de Lugo na comarca de Lugo. Segundo o IGE, en 2016 ti\u00f1a 7 habitantes (4 homes e 3 mulleres)."}
{"id": "384387", "revid": "85894", "url": "https://gl.wikipedia.org/wiki?curid=384387", "title": "Quintela, Coeo, Lugo", "text": "Quintela \u00e9 un lugar da parroquia de Coeo, no concello lugu\u00e9s de Lugo na comarca de Lugo. Segundo o IGE, en 2016 ti\u00f1a 17 habitantes (8 homes e 9 mulleres)."}
{"id": "384389", "revid": "10599", "url": "https://gl.wikipedia.org/wiki?curid=384389", "title": "Deportivo da Coru\u00f1a B", "text": ""}
{"id": "384394", "revid": "23204", "url": "https://gl.wikipedia.org/wiki?curid=384394", "title": "Pobo iowa", "text": "Os iowa ou ioway, co\u00f1ecidos na s\u00faa propia lingua como b\u00e1xo\u01f0e, son pobo ind\u00edxena do grupo s\u00edux. Hoxe en d\u00eda, est\u00e1n divididos en d\u00faas tribos federalmente reco\u00f1ecidas, a tribo iowa de Oklahoma e a tribo iowa de Kansas e Nebrasca.\nOs iowa, missouria e otoe formaron parte do pobo ho-chunk. Todos son pobos que comparten a mesma lingua, a chiwere. Deixaron as s\u00faas terras ancestrais no sur de Wisconsin polo leste de Iowa, un estado que debe o seu nome \u00f3 pobo.\nEn 1837, os iowa foron deportados dende o estado de Iowa \u00e1s reservas do Condado de Brown, Kansas, e do Condado de Richardson, Nebrasca. Alg\u00fans iowa traslad\u00e1ronse \u00f3 territorio indio a finais do s\u00e9culo XIX e asent\u00e1ronse no sur de Perkins, Oklahoma para converterse na tribo iowa de Oklahoma."}
{"id": "384396", "revid": "23204", "url": "https://gl.wikipedia.org/wiki?curid=384396", "title": "Pobo ioway", "text": ""}
{"id": "384397", "revid": "23204", "url": "https://gl.wikipedia.org/wiki?curid=384397", "title": "Pobo b\u00e1xo\u01f0e", "text": ""}
{"id": "384398", "revid": "23204", "url": "https://gl.wikipedia.org/wiki?curid=384398", "title": "Lingua de sinais dos indios das chairas", "text": "A lingua de sinais dos indios das chairas ou fala de sinais das chairas, \u00e9 unha lingua de sinais e unha lingua comercial (ou lingua auxiliar), antigamente un pidgin de comercio, que foi unha lingua franca \u00f3 longo do Canad\u00e1 central, do oeste e o centro dos Estados Unidos e do norte de M\u00e9xico, empregado entre as naci\u00f3ns ind\u00edxenas das chairas. Era empregado para contar historia, na oratoria, en diversas cerimonias e pola xente xorda no d\u00eda a d\u00eda.\nO termo 'fala de sinais das chairas' \u00e9 preferido no Canad\u00e1, xa que o termo 'indio' \u00e9 considerado pexorativo. Deste xeito, as publicaci\u00f3ns e artigos sobre a lingua var\u00edan moito sobre no seu nome dependendo da s\u00faa orixe."}
{"id": "384399", "revid": "23204", "url": "https://gl.wikipedia.org/wiki?curid=384399", "title": "Fala de sinais das chairas", "text": ""}
{"id": "384400", "revid": "56817", "url": "https://gl.wikipedia.org/wiki?curid=384400", "title": "Riestra Calder\u00f3n", "text": "Os apelidos Riestra Calder\u00f3n poden aludir a alg\u00fans dos irm\u00e1ns, fillos de Jos\u00e9 Riestra L\u00f3pez, por exemplo:"}
{"id": "384401", "revid": "23204", "url": "https://gl.wikipedia.org/wiki?curid=384401", "title": "P\u00e9s negros", "text": ""}
{"id": "384403", "revid": "89787", "url": "https://gl.wikipedia.org/wiki?curid=384403", "title": "C\u00famulo estelar", "text": "Os c\u00famulos estelares ou nubes de estrelas son grupos de moitas estrelas relativamente moi xuntas. Poden distinguirse dous tipos de c\u00famulos estelares: os c\u00famulos globulares son grupos apertados de centos ou miles de estrelas moi vellas que est\u00e1n gravitacionalmente unidas, mentres que os c\u00famulos abertos son grupos de estrelas agrupadas m\u00e1is laxamente, que conte\u00f1en xeralmente menos duns poucos centos de membros, e adoitan ser estrelas moi novas. Os c\u00famulos abertos quedan distorsionados co tempo pola influencia gravitacional de nubes moleculares xigantes a medida que se moven a trav\u00e9s da galaxia, pero os membros dos c\u00famulos continuar\u00e1n mov\u00e9ndose en aproximadamente a mesma direcci\u00f3n polo espazo a\u00ednda que xa non est\u00e1n ligados gravitacionalmente; nese caso co\u00f1\u00e9cense como asociaci\u00f3ns estelares, \u00e1s veces denominados \"grupo en movemento\".\nC\u00famulos de estrelas visibles a simple vista son as Pl\u00e9iades, as H\u00edades e o C\u00famulo do Panal.\nC\u00famulo globular.\nOs c\u00famulos globulares son agrupaci\u00f3ns m\u00e1is ou menos esf\u00e9ricas que constan de 10\u00a0000 a varios mill\u00f3ns de estrelas que est\u00e1n xuntas en rexi\u00f3ns de 10 a 30 anos luz de di\u00e1metro. Xeralmente constan de estrelas moi vellas da Poboaci\u00f3n II, s\u00f3 uns centos de mill\u00f3ns de anos m\u00e1is novas que o propio Universo, que son principalmente amarelas e vermellas, con masas de menos de d\u00faas masas solares. Estas estrelas son as que predominan nos c\u00famulos porque as estrelas m\u00e1is quentes e m\u00e1is masivas que puideron algunha vez conter xa explotaron como supernovas ou evolucionaron \u00e1s fases de nebulosa planetaria para acabar convertidas en ananas brancas. Non obstante, existen unhas poucas estrelas azuis raras nos c\u00famulos globulares, que se cre que se formaron por fusi\u00f3ns estelares nas rexi\u00f3ns internas densas; estas estrelas co\u00f1\u00e9cense co nome de estrelas atrasadas azuis.\nNa nosa galaxia, os c\u00famulos globulares est\u00e1n distribu\u00eddos en agrupaci\u00f3ns esf\u00e9ricas no halo gal\u00e1ctico, arredor do centro gal\u00e1ctico, orbitando o centro en \u00f3rbitas moi el\u00edpticas. En 1917, o astr\u00f3nomo Harlow Shapley estimou a distancia do Sol ao centro gal\u00e1ctico base\u00e1ndose na distribuci\u00f3n de c\u00famulos globulares; previamente a localizaci\u00f3n do Sol na V\u00eda L\u00e1ctea non fora ben establecida por ning\u00fan m\u00e9todo.\nAta recentemente, os c\u00famulos globulares consider\u00e1banse un grande enigma en astronom\u00eda, e as teor\u00edas da evoluci\u00f3n estelar daban idades para os membros m\u00e1is antigos dos c\u00famulos globulares que eran maiores que as estimadas para a idade do Universo. Por\u00e9n, a gran mellora na medici\u00f3n das distancias aos c\u00famulos globulares feita usando o sat\u00e9lite Hipparcos e as medidas cada vez m\u00e1is precisas da constante de Hubble resolveron o paradoxo, dando unha idade para o Universo entre 13 e 14 mil mill\u00f3ns de anos e unha idade para as estrelas m\u00e1is vellas duns poucos centos de mill\u00f3ns de anos menos.\nOs superc\u00famulos estelares, como Westerlund 1 na V\u00eda L\u00e1ctea, poden ser os precursores dos c\u00famulos globulares.\nA nosa galaxia ten uns 150 c\u00famulos globulares, alg\u00fans dos cales puideron ser capturados a partir de pequenas galaxias que foron distorsionadas pola V\u00eda L\u00e1ctea, como parece ser o caso do c\u00famulo globular M79. Algunhas galaxias son moito m\u00e1is ricas en c\u00famulos globulares: a galaxia el\u00edptica xigante M87 cont\u00e9n uns mil.\nS\u00f3 uns poucos dos c\u00famulos globulares m\u00e1is brillantes son visibles a simple vista. O m\u00e1is brillante \u00e9 Omega Centauri, que xa se co\u00f1ec\u00eda desde a antig\u00fcidade e fora catalogado como unha estrela antes da era dos telescopios modernos. O c\u00famulo globular mellor co\u00f1ecido no hemisferio norte \u00e9 M13.\nFormas intermedias.\nEn 2005, os astr\u00f3nomos descubriron un tipo totalmente novo de c\u00famulo estelar na galaxia de Andr\u00f3meda, que \u00e9 en diversos aspectos moi similar aos c\u00famulos globulares (pero menos denso). Actualemnte, na V\u00eda L\u00e1ctea non se descubriu ning\u00fan destes c\u00famulos intermedios (tam\u00e9n chamados \"c\u00famulos globulares estendidos\"). Os tres descubertos en Andr\u00f3meda son: M31WFS C1 M31WFS C2 e M31WFS C3.\nEstes novos c\u00famulos estelares conte\u00f1en centos de estrelas, o que \u00e9 un n\u00famero similar \u00e1s que se poden encontrar en c\u00famulos globulares. Os c\u00famulos tam\u00e9n comparten outras caracter\u00edsticas con c\u00famulos globulares, por exemplo, as poboaci\u00f3ns estelares e a metalicidade. O que os distingue dos c\u00famulos globulares \u00e9 que son moito maiores (de varios centos de anos luz de di\u00e1metro) e centos de veces menos densos. As distancias entre as estrelas son, por tanto, moito maiores nos novos c\u00famulos estendidos descubertos. Parametricamente, estes c\u00famulos est\u00e1n a medio cami\u00f1o entre un c\u00famulo globular (con pouca materia escuraa) e unha galaxia esferoidal anana (dominada pola materia escura).\nNon se sabe como se formaron estes c\u00famulos, pero isto poder\u00eda estar relacionado coa formaci\u00f3n dos c\u00famulos globulares. Tampouco se sabe por que M31 (Andr\u00f3meda) ten estes c\u00famulos e a V\u00eda L\u00e1ctea non. Tam\u00e9n se desco\u00f1ece se hai outras galaxias que os te\u00f1an, pero ser\u00eda moi improbable que M31 fose a \u00fanica galaxia con eles.\nOutro tipo de c\u00famulos son os \"borrosos d\u00e9biles\" (\"faint fuzzies\") que ata agora s\u00f3 se atoparon en galaxias lenticulares como NGC 1023 e NGC 3384. Est\u00e1n caracterizadas polo seu gran tama\u00f1o comparado co dos c\u00famulos globulares e unha distribuci\u00f3n en anel arredor do centro das s\u00faas galaxias hospedadoras. Igual que estas \u00faltimas parecen ser obxectos vellos.\nC\u00famulos abertos.\nOs c\u00famulos bertos son moi diferentes dos c\u00famulos globulares. A diferenza dos c\u00famulos globulares distribu\u00eddos esfericamente, est\u00e1n confinados no plano gal\u00e1ctico, e enc\u00f3ntranse case sempre nos brazos espirais. Xeralmente son obxectos xoves, de como m\u00e1ximo unhas poucas decenas de mill\u00f3ns de anos, con raras excepci\u00f3ns de obxectos duns poucos miles de mill\u00f3ns de anos de idade, como por exemplo Messier 67 (o c\u00famulo aberto vello m\u00e1is pr\u00f3ximo e m\u00e1is observado). F\u00f3rmanse nas rexi\u00f3ns H II como a nebulosa de Orion.\nOs c\u00famulos abertos conte\u00f1en xeralmente uns poucos centos de membros, situados dentro dunha rexi\u00f3n duns 30 anos luz de di\u00e1metro. Como est\u00e1n moito menos poboados que os c\u00famulos globulares, est\u00e1n moito menos ligados gravitacionalmente, e co tempo son distorsionados pola gravidade de nubes moleculares xigantes e outros c\u00famulos. Os encontros pr\u00f3ximos entre membros do c\u00famulo poden tam\u00e9n orixinar a execci\u00f3n de estrelas, un proceso denominado 'evaporaci\u00f3n'.\nOs c\u00famulos abertos m\u00e1is salientables son as Pleiades e as H\u00edades na constelaci\u00f3n de Tauro. O c\u00famulo dobre h+Chi Persei pode tam\u00e9n ser prominente en ceos moi escuros. Os c\u00famulos abertos est\u00e1n a mi\u00fado dominados por estrelas azuis novas quentes, porque a\u00ednda que ditas estrelas son de vida curta en termos estelares, e s\u00f3 duran unhas poucas decenas de mill\u00f3ns de anos, os c\u00famulos abertos adoitan dispersarse antes de que estas estrelas morran.\nEstablecer distancias precisas aos c\u00famulos abertos permite a calibraci\u00f3n das relaci\u00f3ns per\u00edodo-luminosidade que mostran as estrelas variables Cefeidas, que despois se utilizan como candea est\u00e1ndar para as medici\u00f3ns. As Cefeidas son luminosas e poden usarse para establecer tanto as distancias \u00e1s galaxias remotas coma a taxa de expansi\u00f3n do Universo (constante de Hubble). O c\u00famulo aberto NGC 7790 alberga tres cefeidas cl\u00e1sicas que son moi importantes para estes labores.\nSuperc\u00famulo estelar.\nUn superc\u00famulo estelar \u00e9 unha rexi\u00f3n moi grande onde se est\u00e1n formando estrelas que se pensa \u00e9 o precursor dun c\u00famulo globular.\nC\u00famulo incrustado.\nOs c\u00famulos incrustados son c\u00famulos estelares que est\u00e1n parcial ou totalmente inclu\u00eddos en po ou gas interestelar. O exemplo m\u00e1is famoso de c\u00famulo incrustado \u00e9 o c\u00famulo de Trapecio. Na rexi\u00f3n central da nube \u03c1 Ophiuchi (L1688) hai un destes c\u00famulos incrustados.\nAsociaci\u00f3ns estelares.\nUnha vez que un c\u00famulo aberto quedou desligado gravitacionalmente ou se un grupo recentemente formado de estrelas non consegue formar un c\u00famulo, as estrelas constitu\u00edntes continuar\u00e1n mov\u00e9ndose en direcci\u00f3ns similares polo espazo. Un grupo as\u00ed \u00e9 ent\u00f3n denominado asociaci\u00f3n estelar ou grupo en movemento. A maior\u00eda das estrelas do Setestrelo son membros dun anterior c\u00famulo aberto, chamado Grupo en movemento da Osa Maior, e te\u00f1en similares movementos propios. Outras estrelas do ceo, como Alphecca e Zeta Trianguli Australis, est\u00e1n relacionadas con este grupo. O Sol est\u00e1 no bordo desta corrente de estrelas polo momento, pero non forma parte do grupo como indican as s\u00faas difeentes \u00f3rbitas gal\u00e1cticas, idade e composici\u00f3n qu\u00edmica.\nOutra asociaci\u00f3n estelar \u00e9 a que rodea Mirfak (\u03b1 Persei), que \u00e9 moi visible con prism\u00e1ticos. C\u00famulos en movemento distantes non poden detectarse doadamente, xa que se te\u00f1en que co\u00f1ecer os movementos propios das s\u00faas estrelas.\nImportancia astron\u00f3mica dos c\u00famulos.\nOs c\u00famulos estelares son importantes en moitas \u00e1reas da astronom\u00eda. Como as estrelas dun c\u00famulo naceron aproximadamente no mesmo momento, as diferentes propiedades de todas as estrelas dun c\u00famulo s\u00f3 est\u00e1n en func\u00f3n da s\u00faa masa, polo que as teor\u00edas de evoluci\u00f3n estelar dependen de observaci\u00f3ns dos c\u00famulos globulares e abertos.\nOs c\u00famulos son tam\u00e9n un paso esencial para determinar a escala de distancias do Universo. Uns poucos dos c\u00famulos m\u00e1is pr\u00f3ximos est\u00e1n o suficientemente preto como para que as s\u00faas distancias poidan medirse usando a paralaxe. Pode trazarse un diagrama de Hertzsprung\u2013Russell para estes c\u00famulos, que ten valores absolutos co\u00f1ecidos no eixe de luminosidade. Ent\u00f3n, cando se elabora un diagrama similar para un c\u00famulo cuxas distancias non se co\u00f1ecen, a posici\u00f3n da secuencia principal pode compararse coa do primeiro c\u00famulo e as distancias estimadas. Este proceso co\u00f1\u00e9cese como axuste da secuencia principal. O avermellamento e as poboaci\u00f3ns estelares deben ser tidas en conta cando se usa este m\u00e9todo.\nNomenclatura.\nEn 1979, a 17\u00aa asemblea xeral da Uni\u00f3n Astron\u00f3mica Internacional recomendou que os novos c\u00famulos, abertos ou globulares, que se descubran dentro da nosa galaxia sexan designados seguindo a convenci\u00f3n \"Chhmm\u00b1ddd\", sempre empezando co prefixo \"C\", onde \"h\", \"m\" e \"d\" representan as coordenadas aproximadas do centro do c\u00famulo en horas e minutos de ascensi\u00f3n recta, e os graos de declinaci\u00f3n, respectivamente, con ceros diante. A designaci\u00f3n, unha vez asignada, non se cambiar\u00e1, incluso se posteriores medici\u00f3ns melloran a localizaci\u00f3n do centro do c\u00famulo. A primeira desas designaci\u00f3ns foi asignada por Gosta Lynga en 1982."}
{"id": "384404", "revid": "27155", "url": "https://gl.wikipedia.org/wiki?curid=384404", "title": "Nube de estrelas", "text": ""}
{"id": "384405", "revid": "27155", "url": "https://gl.wikipedia.org/wiki?curid=384405", "title": "C\u00famulo de estrelas", "text": ""}
{"id": "384406", "revid": "27155", "url": "https://gl.wikipedia.org/wiki?curid=384406", "title": "C\u00famulo estelar aberto", "text": ""}
{"id": "384411", "revid": "89787", "url": "https://gl.wikipedia.org/wiki?curid=384411", "title": "Incoga Norte", "text": "Incoga Norte \u00e9 unha empresa construtora con sede na Coru\u00f1a especializada en proxectos comerciais e de reformas. Est\u00e1 considerada, segundo o informe Ard\u00e1n, como unha das 10 empresas galegas m\u00e1is rendibles.\nA empresa realiza traballos para empresas como Inditex, Caramelo, Levis ou Porcelanosa. Forman parte do grupo as empresas Aplicanor, Decorga e Cercons. Incoga Norte ten certificaci\u00f3ns de xesti\u00f3n ambiental, calidade e compromiso de mellora cos traballadores.\nEn 2014 a empresa foi acusada de incumprir a normativa laboral su\u00edza ao ter traballadores en Zara en Bahnhofstrasse (Z\u00fcrich) que estaban a cobrar 900 euros ao mes, a metade que marca o convenio su\u00edzo traballando 60 horas \u00e1 semana.\nEn 2017 Decorga foi acusada na Arxentina de someter un dos seus traballadores a condici\u00f3ns pr\u00f3ximas \u00e1 escravitude. Segundo a acusaci\u00f3n, ao traballador contratado en Espa\u00f1a como pintor, cancel\u00f3uselle o billete de volta e encomend\u00e1ronselle labores de xefe de obra."}
{"id": "384413", "revid": "197", "url": "https://gl.wikipedia.org/wiki?curid=384413", "title": "Bispado de Mondo\u00f1edo-Ferrol", "text": ""}
{"id": "384414", "revid": "197", "url": "https://gl.wikipedia.org/wiki?curid=384414", "title": "Bispado de Lugo", "text": ""}
{"id": "384415", "revid": "197", "url": "https://gl.wikipedia.org/wiki?curid=384415", "title": "Bispado de Astorga", "text": ""}
{"id": "384416", "revid": "197", "url": "https://gl.wikipedia.org/wiki?curid=384416", "title": "Bispado de Tui-Vigo", "text": ""}
{"id": "384417", "revid": "85894", "url": "https://gl.wikipedia.org/wiki?curid=384417", "title": "Celia Castro Fern\u00e1ndez", "text": "Celia Castro Fern\u00e1ndez, nada en Ribadeo o 9 de setembro de 1956 \u00e9 unha historiadora galega.\nTraxectoria.\nResidente en Lugo, \u00e9 catedr\u00e1tica de Historia da Arte na Escola Superior de Arte e Dese\u00f1o Ram\u00f3n Falc\u00f3n.\nActivista no campo cultural, \u00e9 membro fundadora da Asociaci\u00f3n de Amigos do Cami\u00f1o de Santiago de Lugo e da Asociaci\u00f3n de Amigos do Cami\u00f1o Norte. Pertence \u00e1 Sociedad Cultural Benito Prieto Coussent, que recompila e estuda as obras deste artista ribadense. Ten participado na reestruturaci\u00f3n e montaxe do Museo Provincial de Lugo e dos de Lourenz\u00e1 e Cervo.\nObras.\nArtigos.\nAmais doutros artigos en diferentes publicaci\u00f3ns.\nA s\u00faa actividade levouna tam\u00e9n a impartir conferencias e participar en numerosas mesas redondas."}
{"id": "384419", "revid": "1131", "url": "https://gl.wikipedia.org/wiki?curid=384419", "title": "Diego Mart\u00ednez Santos", "text": "Diego Mart\u00ednez Santos, nado en Avil\u00e9s en 1982,\u00e9 un f\u00edsico e investigador galego. No 2013, ga\u00f1ou o Young Experimental Physicist Prize polos seus traballos no experimento LHCb do LHC, reco\u00f1ecemento concedido pola Sociedade Europea de F\u00edsica.\nTraxectoria.\nCriado en Foz, estudou F\u00edsica na Universidade de Santiago de Compostela e traballou como investigador posdoutoral no Instituto Nacional de F\u00edsica Subat\u00f3mica de Holanda. Desenvolveu o seu traballo de investigaci\u00f3n no acelerador de part\u00edculas LHC de Xenebra (Su\u00edza), e dirixe un grupo de an\u00e1lise no Laboratorio Europeo de F\u00edsica de Part\u00edculas (CERN). Foi o principal responsable dun experimento no acelerador de part\u00edculas LHC de Xenebra que analizou as desintegraci\u00f3ns dunha part\u00edcula chamada mes\u00f3n Bs, cuxas conclusi\u00f3ns cadraban co modelo est\u00e1ndar da F\u00edsica e a s\u00faa explicaci\u00f3n do Universo."}
{"id": "384420", "revid": "89787", "url": "https://gl.wikipedia.org/wiki?curid=384420", "title": "Sociedade Europea de F\u00edsica", "text": "A Sociedade Europea de F\u00edsica (en ingl\u00e9s, \"European Physical Society\", EPS) \u00e9 unha organizaci\u00f3n sen \u00e1nimo de lucro cuxo prop\u00f3sito \u00e9 promover a f\u00edsica e o labor dos f\u00edsicos en Europa. Foi creada en 1968, e entre os seus membros incl\u00faense as sociedades nacionais de f\u00edsica de 42 pa\u00edses, e uns 3200 membros individuais. A Sociedade Alem\u00e1 de F\u00edsica, a maior organizaci\u00f3n de f\u00edsicos no mundo, \u00e9 un membro importante.\nUnha das s\u00faas principais actividades \u00e9 a organizaci\u00f3n de conferencias internacionais. A s\u00faa revista \u00e9 \"Europhysics Letters\"; entre as s\u00faas outras publicaci\u00f3ns incl\u00faense \"Europhysics News\" e a \"European Journal of Physics\". Est\u00e1 organizada en 11 divisi\u00f3ns e 7 grupos.\nPremios.\nA EPS outorga diversos premios, inclu\u00edndo o \"Premio EPS Europhysics,\"\u00a0e o Premio Lisa Meitner.\nConferencias patrocinadas.\nA EPS organiza periodicamente as Europhysics Conferences sobre distintos campos da f\u00edsica e, ademais, patrocina outros eventos (\"Sponsored Conferences\") organizados por outras organizaci\u00f3ns af\u00edns, como a Conferencia Internacional de Estudantes de F\u00edsica en 2011."}
{"id": "384421", "revid": "23204", "url": "https://gl.wikipedia.org/wiki?curid=384421", "title": "European Physical Society", "text": ""}
{"id": "384422", "revid": "6939", "url": "https://gl.wikipedia.org/wiki?curid=384422", "title": "Gander\u00eda", "text": ""}
{"id": "384423", "revid": "67049", "url": "https://gl.wikipedia.org/wiki?curid=384423", "title": "Canter\u00eda", "text": ""}
{"id": "384425", "revid": "98629", "url": "https://gl.wikipedia.org/wiki?curid=384425", "title": "Aksel V. Johannesen", "text": "Aksel Vilhelmsson Johannesen, nado en Klaksv\u00edk o 8 de novembro de 1972 \u00e9 un avogado e pol\u00edtico fero\u00e9s do partido socialdem\u00f3crata Javna\u00f0arflokkurin. \u00c9 o primeiro ministro das Illas Feroe dende setembro de 2015. Comezou a s\u00faa carreira pol\u00edtica sendo membro do L\u00f8gting e chegou a ocupar os cargos de Ministro de Sanidade, Ministro de Facenda e Vice-Primeiro Ministro.\nTraxectoria.\nNaceu en Klaksv\u00edk, segunda meirande cidade das Illas Feroe, o d\u00eda 8 de novembro de 1972, fillo do pol\u00edtico Vilhelm Johannesen, que foi ministro das illas. Durante a s\u00faa xuventude, xogaba no club de f\u00fatbol K\u00cd Klaksv\u00edk (38 partidos e 3 goles na liga das Feroe, campi\u00f3n nacional en 1991, ga\u00f1ador da Copa 1994), do cal chegou a ser o presidente.\nNo ano 2004, obtivo unha mestr\u00eda en dereito pola Universidade de Copenhague e despois trasladouse \u00e1 cidade de T\u00f3rshavn, onde exerceu como avogado at\u00e9 o 2007, ano no que iniciou a s\u00faa carreira pol\u00edtica. Entrou no mundo da pol\u00edtica, ingresando no Javna\u00f0arflokkurin (Partido da Igualdade), co que se presentou \u00e1s Elecci\u00f3ns xerais de 2008 das Illas Feroe, acadando o escano como membro do L\u00f8gting (\"Parlamento\"). Durante esa lexislatura, o 16 de xullo de 2009, trala renuncia do pol\u00edtico Hans Pauli Str\u00f8m, converteuse en Ministro de Sanidade, at\u00e9 que dimitiu do cargo e o 21 de febreiro de 2011 pasou a ser o Ministro de Facenda. O d\u00eda 5 de marzo do mesmo ano, foi elixido como presidente do partido, e o 6 de abril deixou o seu cargo de ministro e foi nomeado Vice-Primeiro Ministro.\nNas elecci\u00f3ns xerais de 2011, presentouse como principal candidato mais non logrou a vitoria, quedando como cuarta forza pol\u00edtica m\u00e1is votada. Tralas elecci\u00f3ns xerais de 2015, volveuse presentar como principal candidato e desta volta si logrou a vitoria electoral cun total do 25,1% dos votos, conseguindo que o seu partido fose como forza m\u00e1is votada. O d\u00eda 15 de setembro dese ano, foi investido como o 13\u00ba Primeiro Ministro das Illas Feroe, sucedendo a Kaj Leo Johannesen."}
{"id": "384426", "revid": "23204", "url": "https://gl.wikipedia.org/wiki?curid=384426", "title": "Aksel Vilhelmsson Johannesen", "text": ""}
{"id": "384428", "revid": "1888", "url": "https://gl.wikipedia.org/wiki?curid=384428", "title": "Amando Castroviejo Nobajas", "text": ""}
{"id": "384429", "revid": "54334", "url": "https://gl.wikipedia.org/wiki?curid=384429", "title": "Peter Howson", "text": "Peter Howson, nado en Londres o 27 de marzo de 1958, \u00e9 un pintor escoc\u00e9s, Cabaleiro da Orde do Imperio Brit\u00e1nico desde 2009.\nTraxectoria.\nHowson \u00e9 fillo de pais escoceses, e mudouse a Prestwick coa s\u00faa familia con catro anos. Foi soldado de infantar\u00eda na Royal Highland Fusiliers, mais abandonou a carreira militar para se dedicar ao estudo de arte. Estudou na Glasgow School of Art de 1975 a 1977 e de 1979 a 1981.\nA s\u00faa obra abrangue varias tem\u00e9ticas. Os seus primeiros traballos amosan homes da clase traballadora, como \"The Heroic Doss\" (1987). En 1993 foi comisionado polo Museo Imperial da Guerra de Londres para ser o pintor oficial durante a Guerra de Bosnia. Durante a s\u00faa estad\u00eda en Bosnia e Hercegovina produciu algunhas das s\u00faas pinturas m\u00e1is chocantes e controversas, documentando as atrocidades que por ent\u00f3n decorr\u00edan, como \"Plum Grove\" (1994). Foi novamente o pintor de guerra oficial en 1999 durante a Guerra de Kosovo oara o \"London Times\".\nNos \u00faltimos tempos a s\u00faa obra derivou cara \u00e1 tem\u00e1tica relixiosa, relacion\u00e1ndose coa s\u00faa conversi\u00f3n ao Cristianismo no ano 2000 logo de se someter a tratamento contra o alcoholismo e drogodependencia.\nEn 1998 realizou un selo conmemorativo dos feitos de enxe\u00f1ar\u00eda para os Correos brit\u00e1nicos. Foi autor tam\u00e9n de capas de \u00e1lbums para grupos de rock e pop.\nEst\u00e1 representado nalg\u00fans dos principais museos do mundo, inclu\u00edndo a Tate Modern, en Londres, o Imperial War Museum, en Londres, a Galer\u00eda Nacional Escocesa de Arte Moderna, en Edimburgo, o Metropolitan Museum of Art de Nova York e o Museo Nacional de Arte Moderna, de Nova York."}
{"id": "384430", "revid": "1505", "url": "https://gl.wikipedia.org/wiki?curid=384430", "title": "Enrique Mal de Vizoso", "text": "Enrique Mal de Vizoso, nado en Nar\u00f3n en 1896 e finado no mesmo concello o 25 de maio de 1923, foi un poeta galego.\nTraxectoria.\nEmigrou a Cuba con 16 anos e residiu na Habana, onde estudou no equipo Concepci\u00f3n Arenal do Centro Galego. Publicou o poemario \"D\u00edas amargos\" e colaborou en \"Diario Espa\u00f1ol\", \"Vida Gallega\", \"Galicia Pintoresca\", \"Eco de Galicia\", \"Alma Gallega\". Retornou a Galicia en 1917, e en 1922 publicou o poemario \"A\u00f1oranzas y melancolias\"."}
{"id": "384432", "revid": "98629", "url": "https://gl.wikipedia.org/wiki?curid=384432", "title": "Manuel Orovio", "text": "Manuel de Orovio y Echag\u00fce, nado o 17 de xullo de 1817 en Alfaro, e finado o 18 de maio de 1883 en Madrid, 1\u00ba marqu\u00e9s de Orovio, arist\u00f3crata, avogado e pol\u00edtico espa\u00f1ol, foi ministro de Facenda e Fomento durante os reinados de Isabel II e Afonso XII durante o que tam\u00e9n foi ministro de Ultramar de forma interina.\nTraxectoria.\nNaceu en Alfaro, fillo de Juan de Orovio e Colomo e de Antonia de Echag\u00fce e Eguilor, pertencentes a familias arist\u00f3cratas rioxanas. Licenciado en Dereito pola Universidade de Zaragoza e militante do Partido Moderado, iniciou a s\u00faa carreira pol\u00edtica como alcade da s\u00faa cidade natal at\u00e9 obter nas elecci\u00f3ns de 1850 unha acta de deputado pola circunscrici\u00f3n de Logro\u00f1o, escano que repetir\u00eda de forma case consecutiva at\u00e9 as elecci\u00f3ns de 1867 en que pasou ao Senado como senador vitalicio.\nNo entanto ao se producir a Revoluci\u00f3n de 1868 afastouse da vida pol\u00edtica non retornando \u00e1 mesma at\u00e9 o fin da I\u00aa Rep\u00fablica na que volveu ao Congreso coas elecci\u00f3ns de 1876 de novo representando a Logro\u00f1o e onde permanecer\u00eda ata que en 1879 volveu novamente ao Senado como senador vitalicio, distinci\u00f3n que perdera coa chegada da I\u00aa Rep\u00fablica.\nMinistro.\nFoi ministro de Fomento entre o 16 de abril e o 21 de xu\u00f1o de 1865, e entre o 10 de xullo de 1866 e o 23 de abril de 1868 en senllos gobernos Narv\u00e1ez, destacando nesta segunda etapa o seu enfrontamento co estamento acad\u00e9mico m\u00e1is progresista ao emitir unha circular que prohib\u00eda calquera ensino contrario \u00e1 fe cat\u00f3lica, \u00e1 monarqu\u00eda ou ao sistema pol\u00edtico vixente, e que motivou a expulsi\u00f3n das s\u00faas respectivas c\u00e1tedras aos profesores Salmer\u00f3n e Castelar, entre outros, por medio do desde ent\u00f3n chamado \"Decreto Orovio.\" Posteriormente, entre o 31 de decembro de 1874 e o 12 de setembro de 1875 foi novamente ministro de Fomento nesta ocasi\u00f3n nun gabinete C\u00e1novas, per\u00edodo que volveu caracterizarse polo seu enfrontamento co profesorado universitario e que supuxo a separaci\u00f3n da c\u00e1tedra de Francisco Giner de los R\u00edos e o seu confinamento no Castelo de Santa Catalina en C\u00e1diz.\nIgualmente foi ministro de Facenda entre o 23 de abril e o 20 de setembro de 1868 nun goberno Gonz\u00e1lez Bravo; e entre o 11 de xullo de 1877 e o 19 de marzo de 1880 nos sucesivos gobernos que presidiron C\u00e1novas, Mart\u00ednez Campos e novamente C\u00e1novas. \u00c1 fronte deste ministerio realizou unha brillante xesti\u00f3n destacando a s\u00faa posta ao d\u00eda do pago dos haberes \u00e1s clases dependentes do Tesouro, a eliminaci\u00f3n do sistema de pr\u00e9stamos particulares ao Estado, a dotaci\u00f3n ao Tesouro de recursos permanentes e adecuados, a mellora da recadaci\u00f3n p\u00fablica e o equilibrio orzamentario.\nOutros cargos e m\u00e9ritos.\nFoi gobernador civil de Madrid en 1858, cabaleiro da Orde de Carlos III, cabaleiro da Orde de Isabel a Cat\u00f3lica e cabaleiro da Lexi\u00f3n de Honra; e desde 1868 marqu\u00e9s de Orovio e senador vitalicio dende 1881."}
{"id": "384433", "revid": "89787", "url": "https://gl.wikipedia.org/wiki?curid=384433", "title": "Queroseno", "text": "O queroseno \u00e9 un hidrocarburo l\u00edquido, inflamable e incoloro, empregado principalmente como combustible para avi\u00f3ns de reacci\u00f3n, que foi descuberto polo farmac\u00e9utico polaco Ignacy \u0141ukasiewicz.\nObtense a partir da destilaci\u00f3n fraccionada do petr\u00f3leo a 150\u00a0\u00b0C e a 275\u00a0\u00b0C (nun rango de cadeas de carbono de C12 a C15).\nO queroseno que se destila directamente do cru de petr\u00f3leo require alg\u00fan tipo de tratamento para reducir o seu contido de xofre e a s\u00faa corrosi\u00f3n. O queroseno tam\u00e9n pode obterse por medio dun proceso de rotura molecular, convertendo as mol\u00e9culas org\u00e1nicas complexas dos hidrocarburos pesados noutras m\u00e1is simples para conseguir hidrocarburos lixeiros, como o propio queroseno.\nHistoria.\nArredor do ano 850 no califato abb\u00e1sida empreg\u00e1base unha l\u00e1mpada de aceite refinado, ou queroseno, fabricado por destilaci\u00f3n a partir do petr\u00f3leo. No seu Kitab al-Asrar (Libro dos segredos), o m\u00e9dico e qu\u00edmico Al-Raz\u00ed describe dous m\u00e9todos para a produci\u00f3n de queroseno. O primeiro implica o uso de arxila como absorbente, mentres que o segundo usaba cloruro de amonio (sal de amon\u00edaco).\u00a0 O proceso de destilaci\u00f3n repet\u00edase ata que o produto final era moi claro e seguro de acender, \u00e9 dicir, que as fracci\u00f3ns de hidrocarburos vol\u00e1tiles xa foran eliminadas. Tam\u00e9n se produciu queroseno nesa mesma \u00e9poca a partir de lousas bituminosas e asfalto quentando a rocha e destilando a seguir o extracto que se obti\u00f1a.\nEn 1846, o xe\u00f3logo canadense Abraham Gesner fixo en Charlottetown, capital da Illa do Pr\u00edncipe Eduardo, unha demostraci\u00f3n p\u00fablica dun novo proceso que acababa de descubrir. Quent\u00e1base o carb\u00f3n nunha retorta e obt\u00ed\u00f1ase como destilado un l\u00edquido claro e lixeiro que resultaba ser un excelente combustible para as l\u00e1mpadas. Abraham p\u00faxolle ao produto o nome de \"Kerosene\", unha contracci\u00f3n de \"keroselaion\" (\"cera de petr\u00f3leo\"). Por desgraza, o custo de extraer o queroseno a partir do carb\u00f3n era elevado, pero Gesner recordou, grazas ao seu amplo co\u00f1ecemento da xeolox\u00eda de Novo Brunswick, que exist\u00eda un asfalto natural chamado albertita e que poder\u00eda empregar. No entanto, o seu emprego foi bloqueado pola compa\u00f1\u00eda New Brunswick Coal Conglomerate, que ti\u00f1a os dereitos de extracci\u00f3n de carb\u00f3n para toda a provincia, e contra a que perdeu unha demanda nos tribunais ao alegaren os peritos do Conglomerate que a albertita era en realidade unha forma de carb\u00f3n. En 1854, Gesner trasladouse a Newton Creek, Long Island (EE. UU), onde acadou o apoio dun grupo de empresarios, que formaron a North American Gas Light Company, e \u00e1 que lle cedeu as s\u00faas patentes.A pesar da s\u00faa evidente prioridade no descubrimento, Gesner non obtivo a s\u00faa primeira patente para o queroseno ata 1854, dous anos despois da patente norteamericana de James Young. O m\u00e9todo Gesner de purificaci\u00f3n destilaci\u00f3n de produtos parece que era superior ao de Young, o que produc\u00eda un combustible m\u00e1is limpo e de mellor olor. A fabricaci\u00f3n de queroseno segundo as patentes Gesner comezou en Nova York en 1854, e seguiu en Boston, onde se destilaba a partir de hulla e de lousas bituminosas.\nIgnacy Lukasiewicz, un farmac\u00e9utico polaco residente en Lviv, estivera experimentando o proceso de destilaci\u00f3n do queroseno con diferentes t\u00e9cnicas, tratando de mellorar o proceso de Gesner e aproveitando filtraci\u00f3ns locais de petr\u00f3leo. Moita xente co\u00f1ec\u00eda o seu traballo pero non lle prestaban moita atenci\u00f3n. A noite do 31 de xullo de 1853, os m\u00e9dicos do hospital local precisaban realizar unha operaci\u00f3n de emerxencia, algo case imposible s\u00f3 coa luz das candeas. Por iso enviouse un mensaxeiro para buscar a Lukasiewicz e as s\u00faas novas l\u00e1mpadas. A l\u00e1mpada ard\u00eda cunha luz tan brillante e limpa que o hospital encargou varias unidades ademais dunha gran cantidade de combustible. Lukasiewicz decatouse do potencial do seu traballo e deixou a farmacia para atopar un socio industrial, e viaxou a Viena para rexistrar a s\u00faa t\u00e9cnica diante do Goberno. En 1854 trasladouse \u00e1 rexi\u00f3n de Gorlice (Polonia), mandou cavar varios pozos de petr\u00f3leo no sur de Polonia, e en 1859 creou unha refinar\u00eda preto de Jas\u0142o.\nNos anos seguintes xeneralizouse a dispo\u00f1ibilidade de queroseno barato; e esta foi a causa principal da abrupto declive da industria da caza de baleas durante o final do s\u00e9culo XIX, xa que o aceita para l\u00e1mpadas era o principal produto que esta industria comercializaba.\nUsos.\nNo pasado, o queroseno us\u00e1base comunmente como combustible para a iluminaci\u00f3n en l\u00e1mpadas de uso dom\u00e9stico. Actualmente, o seu uso principal \u00e9 como para avi\u00f3ns de reacci\u00f3n, en concreto as variantes Avtur, Jet-A, Jet-A1, Jet-B, JP-4, JP-5 ou JP-8. A forma de queroseno RP-1, activado con os\u00edxeno l\u00edquido, \u00fasase como combustible para foguetes.\nTam\u00e9n se emprega como disolvente org\u00e1nico, e para eliminar alg\u00fans parasitos do cabelo, a\u00ednda que isto pode ser prexudicial para a pel.\nDatos econ\u00f3micos.\nComo derivado do petr\u00f3leo que \u00e9, o seu prezo vai depender de factores diversos, como o custo do barril de cru, os custos de destilaci\u00f3n e de distribuci\u00f3n ou os impostos con que se grave en cada momento.\nNa Uni\u00f3n Europea establ\u00e9cese un imposto especial que grava o uso de todos os hidrocarburos (entre eles a gasolina, o gas\u00f3leo, o fuel, o metano e o propio queroseno)."}
{"id": "384434", "revid": "15490", "url": "https://gl.wikipedia.org/wiki?curid=384434", "title": "Marqu\u00e9s de Orovio", "text": ""}
