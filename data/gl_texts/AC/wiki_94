{"id": "381890", "revid": "98629", "url": "https://gl.wikipedia.org/wiki?curid=381890", "title": "Zafiro", "text": "O zafiro \u00e9 unha pedra preciosa, que \u00e9 unha variedade do mineral corind\u00f3n, un \u00f3xido de aluminio (\u03b1-Al2O3). \u00c9 tipicamente de cor azul, pero hai zafiros naturais amarelos, p\u00farpuras, laranxas e verdes e de d\u00faas ou m\u00e1is cores. A \u00fanica cor que os zafiros nunca te\u00f1en \u00e9 a vermella, xa que o corind\u00f3n vermello se denomina rub\u00ed. O corind\u00f3n rosa pode ser clasificado como zafiro ou rub\u00ed dependendo da localidade. Esta variedade de cores que pode mostrar d\u00e9bese \u00e1 presenza de cantidades traza de elementos como o ferro, titanio, cromo, cobre ou magnesio.\nNormalmente, os zafiros naturais t\u00e1llanse e p\u00falense para formar xemas para xoiar\u00eda. Tam\u00e9n se poden crear sinteticamente en laboratorios para usos industriais ou decorativos en grandes \"bolas\" cristalinas (\"boules\", lingotes monocristalinos). Debido \u00e1 s\u00faa gran dureza, que chega a 9 na escala de Mohs (\u00e9 o terceiro mineral m\u00e1is duro despois do diamante, que ten dureza 10, e a moissanita con 9,5), os zafiros tam\u00e9n se utilizan en aplicaci\u00f3ns non ornamentais, como compo\u00f1entes na \u00f3ptica infravermella; en fiestras de alta duraci\u00f3n; cristais de reloxos de pulso e outros aparellos; e en \"obleas\" semicondutoras para electr\u00f3nica moi finas, que se usan como substratos illantes para prop\u00f3sitos especiais na electr\u00f3nica do estado s\u00f3lido (especialmente en circu\u00edtos integrados e LEDs baseados no uso de nitruro de galio, GaN).\nO zafiro \u00e9 a pedra correspondente aos nacidos no mes de setembro e a xema dos 45\u00bas aniversarios. O xubileu de zafiro ocorre pasados 65 anos.\nZafiros naturais.\nO zafiro \u00e9 unha das variedades xema do corind\u00f3n, a outra \u00e9 o rub\u00ed (un corind\u00f3n de tons vermellos). A\u00ednda que o azul \u00e9 a cor m\u00e1is habitual dos zafiros, tam\u00e9n poden ter outras cores, incluso a gris e a negra, e poden ser transparentes. As variedades rosas denom\u00ednanse padparadscha (v\u00e9xase m\u00e1is abaixo).\nEncontr\u00e1ronse dep\u00f3sitos significativos de zafiros en Australia oriental, Tailandia, Sri Lanka, China (Shandong), Madagascar, \u00c1frica Oriental e en Norteam\u00e9rica nunhas poucas localidades, principalmente en Montana. Os zafiros e os rub\u00eds enc\u00f3ntranse xeralmente nos mesmos xacementos xeol\u00f3xicos.\nTodas as minas de zafiros poducen unha gama de calidades e a orixe non \u00e9 unha garant\u00eda de calidade. Os zafiros m\u00e1is aprezados son os de Caxemira, a\u00ednda que en Birmania, Sri Lanka e Madagascar tam\u00e9n se producen grandes cantidaes de xemas de alta calidade.\nO prezo dos zafiros naturais var\u00eda dependendo da s\u00faa cor, claridade, tama\u00f1o, talla e calidade global. Para as xemas de excepcional calidade, xeralmente a determinaci\u00f3n independente da orixe feita por un laboratorio respectado como o GIA, AGL ou Gubelin eng\u00e1delles valor.\nZafiro azul.\nA cor das xemas pode describirse en termos de ton, saturaci\u00f3n e luminosidade (claridade). O ton ent\u00e9ndese comunmente como a \"cor\" da xema. A saturaci\u00f3n ref\u00edrese \u00e1 viveza ou brillo do ton, e a tonalidade \u00e9 o grao en que a cor \u00e9 escura ou clara. O zafiro azul pode ter varias mesturas dos seus tons primario (azul) ou secundario, varios niveis de luminosidade (matices de sombra) e varios niveis de saturaci\u00f3n (viveza).\nOs zafiros azuis son avaliados base\u00e1ndose na pureza do ton primario. Os tons secundarios m\u00e1is com\u00fans son o p\u00farpura, violeta e verde que se encontran nos zafiros azuis. O violeta e p\u00farpura poden contribu\u00edr \u00e1 beleza global da cor, mentres que o verde consid\u00e9rase algo moi negativo. Os zafiros azuis con ata un 15% de violeta ou p\u00farpura consid\u00e9ranse xeralmente de gran calidade. O gris \u00e9 o modificador normal da saturaci\u00f3n ou m\u00e1scara que se encontra en zafiros azuis. O gris reduce a saturaci\u00f3n ou brillo do ton, e, por tanto, ten un efecto claramente negativo.\nA cor de zafiros azuis de calidade pode describirse como dun violeta medianamente escuro vivo a un azul purp\u00fareo no que o ton azul primario \u00e9 de polo menos o 85% e o secundario de non m\u00e1is do 15%, sen a menor mestura de ton secundario verde ou m\u00e1scara gris.\nO zafiro Logan de 423 quilates conservado no Museo Nacional de Historia Natural de Washington, D.C. \u00e9 unha das maiores xemas de calidade faceteadas de zafiro azul que existen.\nZafiros doutras cores.\nOs zafiros de cores distintas \u00e1 azul denom\u00ednanse \"fancy\" ou \"parti colored\".\nOs zafiros \"fancy\" son con frecuencia amarelos, laranxas, verdes, marr\u00f3ns p\u00edurpuras e violetas.\nOs zafiros \"parti colored\" son os que te\u00f1en m\u00e1is dunha cor nunha soa xema. Australia \u00e9 a principal fonte deste tipo de zafiros, pero non se usan moito en xoier\u00eda, polo que son pouco co\u00f1ecidos. Ademais non poden crearse sinteticamente polo que s\u00f3 se poden atopar na natureza.\nOs zafiros incoloros util\u00edzanse \u00e1s veces en xoier\u00eda como substitutos dos diamantes.\nZafiros rosas.\nOs zafiros rosa poden ser rosas claros ou escuros e a intensidade da cor aumenta conforme o seu contido en cromo \u00e9 m\u00e1is elevado. Canto m\u00e1is intensa \u00e9 a cor m\u00e1is prezo te\u00f1en. Nos Estados Unidos, debe chegar a ter un m\u00ednimo de saturaci\u00f3n de cor para que se lle chame rub\u00ed, en caso contrario denom\u00ednase \"zafiro rosa\".\nPadparadscha.\n\"Padparadscha\" \u00e9 un delicado corind\u00f3n de ton rosa-laranxa a laranxa-rosa de luminosidade clara a media, que se atopou orixinalmente en Sri Lanka, pero tam\u00e9n o hai en dep\u00f3sitos de Vietnam e partes de \u00c1frica Oriental. Os zafiros padparadscha son raros; o m\u00e1is raro de todos \u00e9 a variedade totalmente natural, sen ning\u00fan signo de tratamento artificial.\nO seu nome deriva do s\u00e1nscrito \"padma ranga\" (padma = loto; ranga = cor), por teren unha cor similar \u00e1 da flor do loto (\"Nelumbo nucifera\").\nOs zafiros padparadscha naturais a mi\u00fado alcanzan prezos m\u00e1is altos que moitos dos mellores zafiros azuis. Recentemente, apareceron no mercado m\u00e1is zafiros desta cor como resultado dun novo m\u00e9todo de tratamento artificial chamado difusi\u00f3n reticular.\nZafiro estrela.\nUn \"zafiro estrela\" \u00e9 un tipo de zafiro que mostra un fen\u00f3meno luminoso parecido a unha estrela co\u00f1ecido como asterismo; as xemas vermellas denom\u00ednanse \"rub\u00eds estrela\". Os zafiros estrela conte\u00f1en inclusi\u00f3ns con forma de agullas que se cruzan, que seguen a estrutura cristalina subxacente, o que causa que te\u00f1an a aparencia dun padr\u00f3n de \"estrela\" de seis raios cando se ven iluminados cunha soa fonte de luz desde a parte superior. A inclusi\u00f3n adoita ser do mineral r\u00fatilo, un mineral composto principalmente de di\u00f3xido de titanio. As pedras t\u00e1llanse \"en caboch\u00f3n\", normalmente co centro da estrela preto da parte superior da c\u00fapula. Ocasionalmente, poden verse estrelas de doce raios debidas a que hai dous conxuntos diferentes de inclusi\u00f3ns na mesma pedra, como unha combinaci\u00f3n de agullas finas de r\u00fatilo e pequenas plaqui\u00f1as de hematite; o primeiro ten como resultado unha estrela branca e o segundo orixina unha estrela de cor dourada. Durante a cristaliaci\u00f3n, os dous tipos de inclusi\u00f3ns quedan orientadas preferencialmente en diferentes direcci\u00f3ns dentro do cristal, formando as\u00ed estrelas de seis raios que est\u00e1n superpostas formando unha estrela de doce raios. Poden tam\u00e9n formarse estrelas de doce raios deformadas como resultado de maclado.\nAs inclusi\u00f3ns poden producir tam\u00e9n un efecto de \"ollo de gato\" se a direcci\u00f3n 'cara a arriba' da c\u00fapula do caboch\u00f3n est\u00e1 orientada en perpendicular ao eixe c do cristal en vez de en paralelo a el. Se a c\u00fapula est\u00e1 orientda entre estas d\u00faas direcci\u00f3ns, pode verse unha estrela 'descentrada', f\u00f3ra do punto m\u00e1is alto da c\u00fapula.\nA Estrela de Ad\u00e1n \u00e9 o zafiro estrela azul m\u00e1is grande cun peso de 1\u00a0404,49 quilates. A xema foi extra\u00edda dunha mina na cidade de Ratnapura, no sur de Sri Lanka. A Estrela negra de Queensland, \u00e9 o zafiro estrela de calidade xema m\u00e1is grande do mundo, cun peso de 733 quilates. A Estrela da India (extra\u00edda en Sri Lanka) cun peso de 563,4 quilates crese que \u00e9 o segundo zafiro estrela azul m\u00e1is grande e actualmente est\u00e1 exposto no Museo Americano de Historia Natural da cidade de Nova York. A Estrela de Bombai, de 182 quilates, extra\u00eddo en Sri Lanka, localizado no Museo Nacional de Historia Natural de Washington, D.C., \u00e9 outro exemplo de zafiro azul estrela grande. O valor dun zafiro estrela non s\u00f3 depende do seu peso, sen\u00f3n tam\u00e9n da cor, visibilidade do efecto e intensidade do asterismo.\nZafiros que cambian de cor.\nUnha rara variedade de zafiros naturais, co\u00f1ecida como zafiros que cambian de cor, m\u00f3stra diferentes cores baixo distintas iluminaci\u00f3ns. Os zafiros que cambian de cor poden ser azuis baixo a luz natural de exteriores pero p\u00farpuras baixo luz de interior incandescente (as tradicionais l\u00e1mpadas de filamento), ou outros pasan de ser de verdes a verdes agrisados \u00e1 luz do d\u00eda a ser rosas ou violetas avermellados baixo luz incandescente. Os zafiros que cambian de cor proceden de diversos lugares, como Tailandia e Tanzania. O efecto de cambio de cor est\u00e1 causado pola interacci\u00f3n do zafiro, que absorbe lonxitudes de onda da luz espec\u00edficas, e a fonte da luz, cuxo espectro emitido var\u00eda dependendo da forma do dispositivo de iluminaci\u00f3n. As impurezas de metais de transici\u00f3n no zafiro, como o cromo e o vanadio, son responsables do cambio de cor.\nCertos cambios de cor sint\u00e9ticos te\u00f1en un cambio de cor similar ao da xema natural alexandrita, polo que esas pedras son comercializadas como \"alexandrium\" ou \"alexandrita sint\u00e9tica\". Por\u00e9n, o \u00faltimo termo \u00e9 un erro, porque os zafiros que cambian de cor sint\u00e9ticos non son, tecnicamente falando, alexandritas sint\u00e9ticas sen\u00f3n simuladores da alexandrita. En realidade, a verdadeira alexandrita \u00e9 unha variedade de crisoberilo, non un zafiro.\nFonte da cor.\nOs rub\u00eds son corind\u00f3ns que conte\u00f1en impurezas de cromo que absorben a luz verde amarelada e dan lugar a unha cor vermella rub\u00ed m\u00e1is intensa canto m\u00e1ior \u00e9 o contido de cromo. Os zafiros p\u00farpura conte\u00f1en cantidades traza de vanadio e poden ser m\u00e1is ou menos escuros. O corind\u00f3n que cont\u00e9n ~0,01% de titanio \u00e9 incoloro. Se hai cantidades traza de ferro, a pedra ten unha cor de verde a amarela moi clara. Por\u00e9n, se est\u00e1n presentes \u00e1 vez impurezas de titaniio e de ferro, e te\u00f1en os estados de valencia correctos, o resultado \u00e9 unha cor azul intensa.\nA diferenza da absorci\u00f3n localizada (\"intraat\u00f3mica\") da luz, que causa cor polas impurezas de cromo e vanadio, a cor azul dos zafiros procede da transferencia de carga intervalencia, que \u00e9 a transferencia dun electr\u00f3n dun i\u00f3n de metal de transici\u00f3n a outro por medio de banda de conduci\u00f3n ou banda de valencia. O ferro pode estar na forma Fe2+ ou Fe3+, mentres que o titanio xeralmente aparece como Ti4+. Se os i\u00f3ns Fe2+ e Ti4+ son substitu\u00eddos por Al3+, cr\u00e9anse \u00e1reas localizadas con desequilibrio de cargas. Unha transferencia dun electr\u00f3n desde o Fe2+ e Ti4+ pode causar un cambio no estado de valencia de ambos. Debido ao cambio de valencia hai un cambio espec\u00edfico na enerx\u00eda do electr\u00f3n e abs\u00f3rbese enerx\u00eda electromagn\u00e9tica. A lonxitude de onda de luz da enerx\u00eda absobida corresponde \u00e1 luz amarela. Cando se subtrae esta luz da luz branca incidente, orix\u00ednase a cor complementaria azul. \u00c1s veces cando o espazado at\u00f3mico \u00e9 diferente en distintas direcci\u00f3ns orix\u00ednse un dicro\u00edsmo verde-azulado.\nA transferencia de carga intervalencia \u00e9 un proceso que produce unha forte cor con porcentaxes de impurezas baixos. Mentres que sempre debe haber polo menos un 1% de cromo no corind\u00f3n para que se poida ver a cor rub\u00ed vermella intensa, o azul dos zafiros pode apreciarse tan s\u00f3 coa presenza dun 0,01% de titanio e ferro.\nTratamentos.\nOs zafiros poden tratarse con diversos m\u00e9todos para potenciar a s\u00faa claridade e cor. \u00c9 unha pr\u00e1ctica com\u00fan quentar os zafiros naturais para mellorar ou potenciar a s\u00faa cor. Qu\u00e9ntanse en fornos ata temperaturas entre 500 e 1\u00a0800\u00a0\u00b0C durante varias horas, ou qu\u00e9ntanse nun forno con atmosfera deficiente en nitr\u00f3xeno durante sete d\u00edas ou m\u00e1is. Ao quentar a pedra esta faise m\u00e1is azul, pero perde algunhas das inclusi\u00f3ns de r\u00fatilo. Cando se usan altas temperaturas, as pedras perden todas as inclusi\u00f3ns (o que se chama a \"seda\"), o que se aprecia moi ben aumentando a imaxe. As inclusi\u00f3ns en pedras naturais poden verse doadamente cunha lupa de xoieiro. Hai probas de que os zafiros e outras pedras preciosas xa eran quentadas polo menos nos tempos do Imperio Romano. As pedras naturais non quentadas son algo raro e a mi\u00fado v\u00e9ndense acompa\u00f1adas dun certificado dun laboratorio xemol\u00f3xico independente que garante que \"non hai evidencias de tratamento con calor\".\nOs zafiros Yogo \u00e1s veces non necesitan someterse a un tratamento con calor porque a c\u00faa cor azul flor de millo \u00e9 uniforme e intensa, carecen xeralmente de inclusi\u00f3ns e te\u00f1en unha alta claridade uniforme. Ata que Intergem Limited empezou a comercializar os Yogo na d\u00e9cada de 1980 como os \u00fanicos zafiros do mundo que estaban garantidos como non tratados, o tratamento con calor normalmente non se revelaba; en 1982 o tratamento con calor convert\u00e9rase xa nun asunto importante en xemolox\u00eda. Nese momento, o 95% de todos os zafiros do mundo eran quentados para potenciar a s\u00faa cor natural. O comercio iniciado por Intergem de Yogos garantidos como non tratados enfrontouna con gran parte da industria das xemas.\nUtil\u00edzanse tratamentos de difusi\u00f3n para engadir impurezas aos zafiros e as\u00ed potenciar a s\u00faa cor. Normalmente dif\u00fandese berilio nos zafiros a temperatura moi alta, xusto por debaixo do punto de fusi\u00f3n do zafiro. Inicialmente (arredor do ano 2000) cre\u00e1ronse zafiros laranxa, a\u00ednda que agora o proceso est\u00e1 m\u00e1is avanzado e adoitan tratarse con berilo zafiros de moitas cores. A capa coloreada pode ser eliminada cando se descascan as pedras ou son repulidas ou refaceteadas, dependendo da profundidade \u00e1 que se atope a capa de impurezas. Os zafiros padparadschas tratadas poden ser moi dif\u00edciles de detectar, e os laboratorios xemol\u00f3xicos (por exemplo, Gubelin, SSEF, AGTA) certifican moitas pedras.\nEn xemolox\u00eda denom\u00ednanse os tratamentos como \"de quentamento s\u00f3\" (nunha atmosfera oxidante ou redutora pero sen impurezas) ou de \"difusi\u00f3n\" (eng\u00e1dense impurezas de berilo, titanio, ferro, cromo ou n\u00edquel), pero en ambos os m\u00e9todos est\u00e1n implicados procesos de difusi\u00f3n.\nMiner\u00eda.\nOs zafiros extr\u00e1ense de dep\u00f3sitos aluviais ou de dep\u00f3sitos de traballos subterr\u00e1neos primarios. As localidades onde hai miner\u00eda comercial de zafiros e rub\u00eds enc\u00f3ntranse principalmente en Afganist\u00e1n, Australia, Myanmar, Camboxa, China, Colombia, India, Kenya, Laos, Madagascar, Malawi, Nepal, Nixeria, Paquist\u00e1n, Sri Lanka, Taxiquist\u00e1n, Tanzania, Tailandia, Estados Unidos e Vietnam. Os zafiros de diferentes localidades xeogr\u00e1ficas poden ter distintas aparencias ou concentraci\u00f3ns de impurezas qu\u00edmicas, e adoitan conter diferentes tipos de inclusi\u00f3ns microsc\u00f3picas. Debido a isto, os zafiros poden dividirse en tres grandes categor\u00edas: metam\u00f3rfico cl\u00e1sico, metam\u00f3rfico non cl\u00e1sico (ou magm\u00e1tico), e magm\u00e1tico cl\u00e1sico.\nOs zafiros de certas localidades ou de certas categor\u00edas poden ser m\u00e1is atractivos comercialmente que os doutras, particularmente os zafiros metam\u00f3rficos cl\u00e1sicos de Caxemira, Myanmar ou Sri Lanka que non foron sometidos a tratamento con calor.\nZafiros famosos como o zafiro Logan, a Estrela da India e a Estrela de Bombai son orixinarios das minas de Sri Lankan. Madagascar en 2007 era o l\u00edder mundial na produci\u00f3n de zafiros grazas aos seus dep\u00f3sitos dos arredores da cidade de Ilakaka. Antes da apertura das minas de lakaka, Australia era o maior produtor (en 1987). En 1991 descubriuse unha nova fonte de zafiros en Andranondambo, no sur de Madagascar. Esta \u00e1rea empezou a explotarse polos seus zafiros en 1993, pero foi practicamente abandonada en poucos anos debido \u00e1s dificultades que hab\u00eda para extraer os zafiros das s\u00faas rochas.\nEn Norteam\u00e9rica, extra\u00e9ronse zafiros de dep\u00f3sitos de Montana, situados ao longo do r\u00edo Missouri preto de Helena, Montana, Dry Cottonwood Creek preto de Deer Lodge, Montana e Rock Creek preto de Philipsburg, Montana. Atop\u00e1ronse zafiros Yogo de calidade en Yogo Gulch ao oeste de Lewistown, Montana. Atop\u00e1ronse tam\u00e9n alg\u00fans zafiros de grao de xema e rub\u00eds na \u00e1rea de Franklin, Carolina do Norte.\nOs dep\u00f3sitos de zafiros de Caxemira a\u00ednda son ben co\u00f1ecidos na industria das xemas, malia que o pico da s\u00faa produci\u00f3n tivo lugar principalmente nun relativamente curto per\u00edodo de tempo de finais do s\u00e9culo XIX e inicios do XX. Ter orixe en Caxemira aumenta significativamente o valor dun zafiro, e a maior parte do corind\u00f3n orixinario de Caxemira pode ser doadamente identificado pola s\u00faa caracter\u00edstica aparencia sedosa e ton excepcional. Actualmente, o prezo r\u00e9cord por quilate mundial nunha poxa de zafiros conseguiuno un zafiro de Caxemira nun anel, que se vendeu por aproximadamente 242\u00a0000 d\u00f3lares por quilatte (m\u00e1is de 6,74 mill\u00f3ns de d\u00f3lares en total, inclu\u00edndo a prima do comprador) en outubro de 2015.\nZafiros sint\u00e9ticos.\nEn 1902 o qu\u00edmico franc\u00e9s Auguste Verneuil desenvolveu o proceso para a produci\u00f3n de cristis de zafiro sint\u00e9tico. No proceso de Verneuil eng\u00e1dese po fino de al\u00famina a unha chama de oxihidr\u00f3xeno, e esta dir\u00edxese cara a abaixo contra un manto calefactor. A al\u00famina da chama depos\u00edtase lentamente, creando unha \"bola\" cristalina (\"boule\", lingote monocristalino) con forma de b\u00e1goa de material de zafiro. Pode engadirse un dopante qu\u00edmico para crear versi\u00f3ns artificiais do rub\u00ed e todas as outras cores naturais do zafiro, e ademais, outras cores nunca vistas nas mostras xeol\u00f3xicas naturais. O material de zafiro artificial \u00e9 id\u00e9ntico ao zafiro natural, excepto en que pode fabricarse sen os defectos que se encontran nas pedras naturais. A desvantaxe do proceso de Verneuil \u00e9 que os cristais que crecen te\u00f1en altas tensi\u00f3ns internas.\nMoitos m\u00e9todos de fabricar zafiros de hoxe en d\u00eda son variantes do proceso de Czochralski, que foi inventado en 1916 polo qu\u00edmico polaco Jan Czochralski. Neste proceso, unha diminuta semente de cristal de zafiro merg\u00fallase nun crisol feito do metal precioso iridio ou molibdeno, que cont\u00e9n al\u00famina mo\u00edda, e despois vaise retirando paseni\u00f1amente cara a arriba a unha velocidade de 1 a 100\u00a0mm por hora. A al\u00famina cristaliza no extremo, creando longas \"bolas\" (\"boules\", lingotes) cristalinas con forma de cenoria de gran tama\u00f1o, que chegan ata os 200\u00a0kg de masa.\nO zafiro sint\u00e9tico tam\u00e9n se produce industrialmente a partir de \u00f3xido de aluminio aglomerado fundido (por exemplo por prensado isost\u00e1tico en quente) nunha atmosfera inerte, rendendo un produto policristalino transparente pero lixeiramente poroso.\nEn 2003 a produci\u00f3n mundial de zafiros sint\u00e9ticos foi de 250 toneladas (1,25 \u00d7 109 quilates), principalmente realizada nos Estados Unidos e Rusia. A dispo\u00f1ibilidade de zafiro sint\u00e9tico barato desbloqueou moitos usos industriais que precisaban este escaso material.\nO primeiro l\u00e1ser fabricouse cunha barra de rub\u00ed sint\u00e9tico. O l\u00e1ser de zafiro-titanio ten unha relativamente rara capacidade de poder ser sintonizado a varias lonxitudes de onda na rexi\u00f3n do vermello e do infravermello pr\u00f3ximo do espectro electromagn\u00e9tico. Pode tam\u00e9n ser doadamente sometido a bloqueo de modo (\"mode-locking\"). Nestes l\u00e1seres un cristal de zafiro producido sinteticamente con impurezas de cromo e titanio irr\u00e1diase cunha luz intensa procedente dunha l\u00e1mpada especial ou outro l\u00e1ser, para crear unha emisi\u00f3n estimulada.\nAplicaci\u00f3ns com\u00fans.\nXunto co di\u00f3xido de circonio e o oxinitruro de aluminio, o zafiro sint\u00e9tico util\u00edzase para fabricar fiestras resistentes \u00e1 rotura en veh\u00edculos blindados e en varios traxes militares de armadura corporal, xunto con materiais compostos.\nUn tipo de l\u00e1mpada de arco de xenon (orixinalmente chamada \"Cermax\"), que agora se denomina xenericamente \"l\u00e1mpada de xenon de corpo cer\u00e1mico\", usa fiestras de cristal de zafiro de sa\u00edda que toleran altas cargas t\u00e9rmicas, e as\u00ed maiores potencias de sa\u00edda cando se compara coas l\u00e1mpadas convencionais de xenon con fiestras de s\u00edlice pura.\nCristal de zafiro.\nO zafiro sint\u00e9tico ou \"cristal de zafiro\", ou \"cristal azul\" (xa que os zafiros son azuis) \u00e9 \u00e1 vez moi transparente a lonxitudes de onda da luz entre 150\u00a0nm (UV) e 5500\u00a0nm (IR) (o espectro visible est\u00e9ndese entre os 380\u00a0nm e os 750\u00a0nm), e extraordinariamente resistente ao raiado.\nAs propiedades m\u00e1is \u00fatiles das fiestras de zafiro son:\nAlgunhas fiestras de cristal de zafiro est\u00e1n feitas a partir de \"bolas\"\" (\"boules\", lingotes) cristalinas de zafiro puro que se fixeron crecer cunha orientaci\u00f3n cristalina espec\u00edfica, normalmente ao longo do eixe \u00f3ptico, que \u00e9 o eixe c, para que te\u00f1an unha birrefrinxencia m\u00ednima.\nAs \"bolas\" ou lingotes cristalinos son cortadas en l\u00e1minas co grosor desexado para o cristal e finalmente pu\u00eddas d\u00e1ndolle o acabado desexado \u00e1 superficie. As fiestras \u00f3pticas de zafiro poden ser pu\u00eddas orixinando diferentes acabados da superficie debido \u00e1 s\u00faa estrutura cristalina e dureza. O acabado superficial das fiestras \u00f3pticas est\u00e1 normalmente determinado polas especificaci\u00f3ns de raiado e escavado de acordo coas especificaci\u00f3ns adoptadas globalmente MIL-O-13830.\nPensouse inicialmente en utilizar fiestras de zafiro nas pantallas de tel\u00e9fonos m\u00f3biles de Apple iPhone 5s, iPhone 6 e iPad mini 3 pero estes produtos foron finalmente comercializados con pantallas de cristal Gorilla (\"Gorilla Glass 3\"). Dous dos modelos de reloxo de Apple (\"Apple Watch\") levan pantallas feitas de cristal de zafiro.\nAs fiestras de zafiro util\u00edzanse en c\u00e1maras de alta presi\u00f3n e de baleiro para espectroscop\u00eda, as\u00ed como nos cristais de varios reloxos de pulso, e en fiestras de esc\u00e1neres de c\u00f3digo de barras de certas tendas de alimentaci\u00f3n pola s\u00faa excepcional resistencia e dureza, que resiste o raiado.\nUtil\u00edzase nas fiestras finais dalg\u00fans tubos l\u00e1seres de alta voltaxe pola s\u00faa transparencia de ampla banda e condutividade t\u00e9rmica, que permite utilizar densidades de alta voltaxe no espectro infravermello ou ultravioleta sen que se degraden pola calor.\nUso como substrato de circu\u00edtos semicondutores.\nAs obleas delgadas de zafiro foron o primeiro uso exitoso dun substrato illante sobre o cal depositar silicio para facer circu\u00edtos integrados chamados de silicio sobre zafiro ou \"SOS\" (\"silicon on sapphire\"); agora poden tam\u00e9n usarse outros substratos para o tipo de circu\u00edtos co\u00f1ecidos m\u00e1is xeralmente como de silicio sobre illante. Ademais das s\u00faas excelentes propiedades illantes el\u00e9ctricas, o zafiro ten unha alta condutividade t\u00e9rmica. Os chips CMOS (do ingl\u00e9s, \"complementary metal-oxide-semiconductor\") sobre zafiro son especialmente \u00fatiles para aplicaci\u00f3ns de radiofrecuencia de alta voltaxe, como as usadas nos tel\u00e9fonos m\u00f3biles, radios policiais e sistemas de comunicaci\u00f3ns por sat\u00e9lite. O \"SOS\" tam\u00e9n permite a integraci\u00f3n monol\u00edtica tanto de circuiter\u00eda dixital coma anal\u00f3xica sobre un microchip, e a construci\u00f3n de circu\u00edtos de voltaxe extremadamente baixa.\nNun proceso, unha vez que se fixeron crecer \"bolas\"\" (lingotes) cristalinas de zafiro, estas son perforadas no centro formando barras cil\u00edndricas, das que despois se cortan obleas. As obleas dun s\u00f3 cristal de zafiro son tam\u00e9n utilizadas na industria dos semicondutores como substratos para o crecemento de dispositivos baseados no nitruro de galio (GaN). O uso do zafiro dimin\u00fae significativamente o custo, porque o seu prezo \u00e9 aproximadamente a s\u00e9tima parte que o do xermanio. O nitruro de galio no zafiro util\u00edzase normalmente en d\u00edodos emisores de luz (LEDs) azul.\nUso en endopr\u00f3teses.\nO zafiro monocristalino \u00e9 bastante biocompatible e ten un excepcionalmente baixo desgaste do par zafiro-metal, o que levou \u00e1 introduci\u00f3n (concretamente en Ucra\u00edna) dos zafiros monocristalinos nas endopr\u00f3teses da articulaci\u00f3n da cadeira.\nZafiros notables.\nVelaqu\u00ed unha lista dalg\u00fans dos zafiros m\u00e1is notables:"}
{"id": "381893", "revid": "98629", "url": "https://gl.wikipedia.org/wiki?curid=381893", "title": "Prophets of Rage", "text": "Prophets of Rage \u00e9 un supergrupo estadounidense de rap rock formado no ano 2016. O grupo est\u00e1 formado por tres membros de Rage Against the Machine e Audioslave, o baixo Tim Commerford, o guitarrista Tom Morello e o bater\u00eda Brad Wilk), xunto a dous membros de Public Enemy, DJ Lord e o rapeiro Chuck D, ademais do rapeiro B-Real de Cypress Hill."}
{"id": "381894", "revid": "89787", "url": "https://gl.wikipedia.org/wiki?curid=381894", "title": "F\u00f3rmula de Euler", "text": "A f\u00f3rmula de Euler ou relaci\u00f3n de Euler, atribu\u00edda a Leonhard Euler, establece o teorema, no que:\n formula_1\npara todo n\u00famero real \"x\", que representa un \u00e1ngulo no plano complexo. Nela, \"e\" \u00e9 a base do logaritmo natural, \"i\" \u00e9 a unidade imaxinaria, formula_2 e formula_3 son as funci\u00f3ns trigonom\u00e9tricas seno e coseno.\nTam\u00e9n adoita expresarse como:\nformula_4\nonde z formula_5 \u00e9 a variable complexa definida por formula_6\nDemostraci\u00f3n.\nN\u00f3tese que esta non \u00e9 unha demostraci\u00f3n baseada nas propiedades dos n\u00fameros complexos e da funci\u00f3n exponencial, sen\u00f3n que \u00e9 necesaria a definici\u00f3n da exponencial complexa como o equivalente \u00e1 serie de Taylor sobre os n\u00fameros reais para par\u00e1metros complexos.\nA f\u00f3rmula pode interpretarse xeometricamente como unha circunferencia unidade no plano complexo, debuxada pola funci\u00f3n \"e\"\"ix\" ao variar formula_7 sobre os n\u00fameros reais. As\u00ed, formula_7 \u00e9 o \u00e1ngulo dunha recta que conecta a orixe do plano e un punto sobre a circunferencia unidade, co eixe positivo real, medido no sentido contrario \u00e1s agullas do reloxo e en radi\u00e1ns. A f\u00f3rmula s\u00f3 \u00e9 v\u00e1lida se tam\u00e9n o seno e o coseno te\u00f1en os seus argumentos en radianes.\nA f\u00f3rmula de Euler foi formulada por primeira vez por Roger Cotes en 1714, e logo redescuberta e popularizada por Euler en 1748. \u00c9 interesante notar que ning\u00fan dos descubridores viu a interpretaci\u00f3n xeom\u00e9trica sinalada anteriormente: a visi\u00f3n dos n\u00fameros complexos como puntos no plano xurdiu en 1787 por parte do matem\u00e1tico Caspar Wessel no seu \u00fanico informe para a Real Academia Danesa.\nDemostraci\u00f3n usando as series de Taylor.\nSabendo que:\ne as\u00ed sucesivamente. Ademais disto, as funci\u00f3ns \"e\"\"x\", cos(\"x\") e sen(\"x\") (asumindo que \"x\" sexa un n\u00famero real) poden ser expresadas empregando as s\u00faas series de Taylor ao redor de cero.\nDef\u00ednese cada unha destas funci\u00f3ns polas series anteriores, substitu\u00edndo \"x\" por \"i\u00b7z\", onde \"z\" \u00e9 unha variable real e \"i\" a unidade imaxinaria. Isto \u00e9 posible porque o raio de converxencia \u00e9 infinito en cada serie. Ent\u00f3n at\u00f3pase que:\nO reordenamento \u00e9 posible debido a que cada serie \u00e9 absolutamente converxente. Substitu\u00edndo \"z\" = \"x\" como un n\u00famero real resulta identidade orixinal como a descubriu Euler.\nRelevancia matem\u00e1tica.\nA f\u00f3rmula proporciona unha potente conexi\u00f3n entre a an\u00e1lise matem\u00e1tica e a trigonometr\u00eda. Util\u00edzase para representar os n\u00fameros complexos en coordenadas polares e permite definir o logaritmo para n\u00fameros negativos e n\u00fameros complexos.\nLogaritmo dun n\u00famero negativo.\nNeste caso, a f\u00f3rmula de Euler aval\u00edase en formula_15, obtendo a identidade de Euler:\nLogo, ao aplicar o logaritmo natural obtense:\nLogaritmo dun n\u00famero negativo calquera.\nComo extensi\u00f3n da ecuaci\u00f3n anterior, o logaritmo de calquera n\u00famero negativo def\u00ednese como:\nAdemais pode definirse o logaritmo dun n\u00famero negativo en calquera base, a partir do logaritmo natural e a f\u00f3rmula de cambio de base.\nIntegraci\u00f3n e derivaci\u00f3n.\nUnha propiedade importante da f\u00f3rmula de Euler \u00e9 que \u00e9 a \u00fanica funci\u00f3n matem\u00e1tica que permanece coa mesma forma (excepto pola unidade imaxinaria) coas operaci\u00f3ns de integraci\u00f3n e derivaci\u00f3n do c\u00e1lculo integral, o que permite que se empregue para converter ecuaci\u00f3ns diferenciais en ecuaci\u00f3ns con forma alx\u00e9brica, simplificando enormemente esas operaci\u00f3ns.\nDas regras da exponenciaci\u00f3n\ne\n(v\u00e1lidas para todo par de n\u00fameros complexos formula_23 e formula_24), p\u00f3dense derivar varias identidades trigonom\u00e9tricas, as\u00ed como a f\u00f3rmula de De Moivre.\nFunci\u00f3ns trigonom\u00e9tricas.\nA f\u00f3rmula de Euler tam\u00e9n permite interpretar as funci\u00f3ns seno e coseno como simples variaci\u00f3ns da funci\u00f3n exponencial:\nA partir destas igualdades, \u00e9 posible definir as funci\u00f3ns trigonom\u00e9tricas para os n\u00fameros complexos deste xeito: \nsendo formula_30, \u00e9 dicir, que pertence ao conxunto de n\u00fameros complexos. Estas funci\u00f3ns trigonom\u00e9tricas cumpren as leis das s\u00faas similares aplicadas aos n\u00fameros reais. Sexan os n\u00fameros complexos formula_5 e formula_32, \u00e9 dicir formula_33, ent\u00f3n son v\u00e1lidas as seguintes igualdades:\nEcuaci\u00f3ns diferenciais.\nNas ecuaci\u00f3ns diferenciais, a expresi\u00f3n formula_39 \u00e9 utilizada a mi\u00fado para simplificar derivadas, mesmo se a resposta final \u00e9 unha funci\u00f3n real na que aparezan senos ou cosenos. A identidade de Euler \u00e9 unha consecuencia inmediata da f\u00f3rmula de Euler.\nAn\u00e1lise de sinais.\nOs sinais que var\u00edan periodicamente adoitan describirse como unha combinaci\u00f3n de funci\u00f3ns seno e coseno, como ocorre na an\u00e1lise de Fourier, e estas expr\u00e9sanse m\u00e1is convenientemente como a parte real dunha funci\u00f3n exponencial con expo\u00f1ente imaxinario, empregando a f\u00f3rmula de Euler."}
{"id": "381896", "revid": "89787", "url": "https://gl.wikipedia.org/wiki?curid=381896", "title": "Toyota Corolla", "text": "O Toyota Corolla \u00e9 un autom\u00f3bil do segmento C producido polo fabricante xapon\u00e9s de autom\u00f3biles Toyota desde o ano 1966. En 1997, o Corolla converteuse no autom\u00f3bil m\u00e1is vendido do mundo, desprazando de devandito lugar ao Volkswagen Escaravello, superando na actualidade as 32 mill\u00f3ns de unidades vendidas. Ao cumprirse 50 anos da s\u00faa aparici\u00f3n no mercado, este modelo superou as 44\u00a0000\u00a0000 de unidades vendidas en todo o mundo.\u00a0A\u00ednda que tendo en conta as m\u00faltiples modificaci\u00f3ns que sufriron os turismo desde o ano 1971, os expertos atrib\u00faen a marca de vendas ao modelo Volkswagen Golf xa que, a diferenza do Corolla, que cambiou en varias ocasi\u00f3ns de nome e de aparencia, o VW Golf permaneceu invariable.\nO Corolla abarca once xeraci\u00f3ns, a \u00faltima das cales foi lanzada en 2013. As \u00faltimas xeraci\u00f3ns tiveron diferenzas de aspecto importantes segundo o mercado.\nA marca australiana Holden\u00a0vendeu o Corolla E90 desde 1989 at\u00e9 1994 e o Corolla E100 entre 1994 e 1996 coa denominaci\u00f3n Holden Nova.\nVendas.\nA produci\u00f3n do Toyota Corolla iniciouse en 1966 e para o ano 1997 converteuse no autom\u00f3bil m\u00e1is vendido de todos os tempos alcanzando 39\u00a0000\u00a0000 de unidades vendidas en todo o mundo."}
{"id": "381897", "revid": "1888", "url": "https://gl.wikipedia.org/wiki?curid=381897", "title": "Jos\u00e9 Mar\u00eda Cibeira", "text": "Jos\u00e9 Mar\u00eda Cibeira, nado no Carballi\u00f1o e finado no mesmo concello en 1932, foi un escritor e xornalista galego.\nTraxectoria.\nColaborou en \"El Regionalista\" de Chantada, \"C\u00e9ltiga\", \"Vida Gallega\" e \"El Pueblo Gallego\". Morreu no Carballi\u00f1o aos 29 anos."}
{"id": "381899", "revid": "23204", "url": "https://gl.wikipedia.org/wiki?curid=381899", "title": "Kaliopi", "text": "Kaliopi Bukle ou sinxelamente Kaliopi \u00e9 unha cantante macedonia."}
{"id": "381900", "revid": "5863", "url": "https://gl.wikipedia.org/wiki?curid=381900", "title": "Friedrich Wilhelm Cloos", "text": "Friedrich Wilhelm Cloos, co\u00f1ecido como Guillermo Cloos, finado en Monforte de Lemos o 22 de setembro de 1949, foi un enxe\u00f1eiro alem\u00e1n.\nTraxectoria.\nDirixiu os traballos mineiros nos montes Silvarosa e Choupin (Viveiro) en 1899. Enxe\u00f1eiro xefe da Compa\u00f1\u00eda General Minera de Galicia que nos anos vinte puxo en marcha Minerales de Hierro de Galicia, empresa que explotaba ferro e volframio para a sociedade SOFINDUS. Instalouse en Monforte de Lemos para ocuparse da xerencia das minas de Freixo, na parroquia de Marcelle e explotadas por Minerales de Hierro de Galicia. Entre 1924 e 1925 encargouse de po\u00f1er en funcionamento un funicular para o transporte do mineral desde a explotaci\u00f3n \u00e1 estaci\u00f3n de ferrocarril de Canaval, desde onde o levaban ao cargadoiro de Rande. Casou en Monforte de Lemos, onde foi vicec\u00f3nsul de Alema\u00f1a.\nReco\u00f1ecementos.\nCabaleiro da Orde de Isabel A Cat\u00f3lica."}
{"id": "381903", "revid": "85894", "url": "https://gl.wikipedia.org/wiki?curid=381903", "title": "A Cabreira, A Cabana, Ferrol", "text": "A Cabreira \u00e9 un lugar da parroquia da Cabana no concello de Ferrol na provincia da Coru\u00f1a."}
{"id": "381904", "revid": "75439", "url": "https://gl.wikipedia.org/wiki?curid=381904", "title": "Bartholomew Price", "text": "Bartholomew Price, nado en 1818 na vila de Coln St. Dennis, Gloucestershire, e finado o 29 de decembro de 1898, foi un matem\u00e1tico e educador ingl\u00e9s.\nTraxectoria.\nPrice comezou os seus estudos superiores de matem\u00e1ticas no Pembroke College, en Oxford, en 1840, onde conseguiu senllas bolsas universitarias en 1842 e 1844. En 1845 adquiriu a condici\u00f3n de titor e profesor de matem\u00e1ticas. Ao pouco tempo gozaba xa de moito prestixio como docentee comezou coa publicaci\u00f3n dos seus primeiros tratados: \"Diferencial calculus\" (1848) e \"Infinitesimal calculus\" (en catro volumes, entre 1852 e 1860), que se consideraron como libros de texto principais durante moito tempo.\nEn 1853 foi nomeado catedr\u00e1tico, posto do que dimitiu en xu\u00f1o de 1898. A s\u00faa actividade p\u00fablica principal en Oxford estaba relacionada co \"Hebdomadal Council\" (o corpo reitor da universidade) e coa editora universitaria Oxford University Press, da que foi secretario durante varios anos. Exerc\u00eda tam\u00e9n como conservador da Bodleian Library, bolseiro honorario do Queen's College, gobernador do Winchester College e visitante do Observatorio Real de Greenwich. En 1891, foi elixido director do Pembroke Universidade, dignidade que levaba aparellada a de c\u00f3engo da catedral de Gloucester.\nEn 1889 era un dos accionistas da empresa Silver's, de Silvertown, no leste de Londres, unha puxante compa\u00f1\u00eda de caucho.\nPrice faleceu en decembro de 1898 e foi enterrado no cemiterio Holywell, en Oxford."}
{"id": "381907", "revid": "23204", "url": "https://gl.wikipedia.org/wiki?curid=381907", "title": "Yosyf Bolharynovych", "text": "Yosyf Bolharynovych (en ; en ), finado en 1501 en K\u00ediv, foi metropolita de K\u00ediv, Galicia e toda a Rus entre 1499 e 1501, o \u00faltimo dos que aceptaron a Uni\u00f3n de Florencia.\nTraxectoria.\nEra arquimandrita do mosteiro da Santa Trindade de Sluck, e en 1494 foi elixido bispo de Smolensk. Partidario da uni\u00f3n con Roma, en 1498 tentou obter o apoio do patriarca ecum\u00e9nico Nif\u00f3n II ao seu proxecto; o patriarca respondeulle cunha carta na que aprobaba as s\u00faas intenci\u00f3ns mentres mantiveran o rito bizantino e a comu\u00f1\u00f3n simult\u00e1nea con Roma e Constantinopla.\nEn 1499 foi elixido metropolita de K\u00ediv, Galicia e toda a Rus. Isto foi aceptado polo patriarca Xoaqu\u00edn I. En 1500 tentou convencer, sen \u00e9xito, \u00e1 princesa Helena de Moscova, a esposa do gran duque de Lituania Alexandre I de que se unira \u00e1 Igrexa cat\u00f3lica, e o 20 de agosto asinou en Vilnius a acta de uni\u00f3n; no mesmo ano intercambiou correspondencia co papa Alexandre VI confirmando a Uni\u00f3n de Florencia. Foi o \u00faltimo metropolita en comu\u00f1\u00f3n coa Igrexa cat\u00f3lica at\u00e9 a Uni\u00f3n de Brest, xa que logo do seu pasamento a ra\u00ed\u00f1a Helena asegurou o nomeamento como metropolita do seu capel\u00e1n Yona, contrario \u00e1 uni\u00f3n. Finou a mediados ou finais de 1501."}
{"id": "381908", "revid": "65337", "url": "https://gl.wikipedia.org/wiki?curid=381908", "title": "August Immanuel Bekker", "text": "August Immanuel Bekker, nado en Berl\u00edn o 21 de maio de 1785 e finado na mesma cidade o 7 de xu\u00f1o de 1871, foi un fil\u00f3logo e cr\u00edtico alem\u00e1n.\nTraxectoria.\nBekker completou a s\u00faa preparaci\u00f3n cl\u00e1sica na Universidade de Halle baixo a titor\u00eda de Friedrich August Wolf, quen o consideraba como o seu alumno m\u00e1is prometedor. En 1810 foi nomeado profesor de Filosof\u00eda na Universidade de Berl\u00edn. Durante varios anos, entre 1810 e 1821, viaxou por Francia, Italia, Inglaterra e diversas zonas de Alema\u00f1a, para examinar manuscritos cl\u00e1sicos e reunir material para os seus grandes labores editoriais.\nAlg\u00fans dos froitos das s\u00faas investigaci\u00f3ns foron publicados na \"Anecdota Graeca\" (en tres volumes, 1814-1821), pero os principais escritos at\u00f3panse na variedade de autores cl\u00e1sicos que el editou. As s\u00faas edici\u00f3ns m\u00e1is co\u00f1ecidas son as de Plat\u00f3n (1816-1823), \"Oratores Attici\" (1823-1824); Arist\u00f3teles (1831-1836); Arist\u00f3fanes (1829); e vinte e cinco volumes dos cincuenta pertencentes ao \"Corpus Scriptorum Historiae Byzantinae.\" Os \u00fanicos autores latinos editados por el foron Tito Livio (1829-1830) e T\u00e1cito (1831).\nDedicouse por completo \u00e1 investigaci\u00f3n de manuscritos e \u00e1 cr\u00edtica textual, \u00e1 revisi\u00f3n dunha ampla variedade de gram\u00e1ticas e historiograf\u00edas bizantinas, pero contribu\u00edu pouco \u00e1 ampliaci\u00f3n doutras erudici\u00f3ns. Os \"m\u00fameros de Bekker\" convert\u00e9ronse no xeito est\u00e1ndar de se referir \u00e1s obras de Arist\u00f3teles e o \"Corpus Aristotelicum.\" Foi elixido membro honorario estranxeiro da Academia Estadounidense das Artes e as Ciencias en 1861.\nMorreu en Berl\u00edn aos 86 anos."}
{"id": "381910", "revid": "65337", "url": "https://gl.wikipedia.org/wiki?curid=381910", "title": "Immanuel Bekker", "text": ""}
{"id": "381911", "revid": "89787", "url": "https://gl.wikipedia.org/wiki?curid=381911", "title": "Lingua svanuri", "text": "O svanuri (en svanuri: \"lu\u0161nu nin\"; en \"svanuri ena\") \u00e9 unha lingua kartveliana falada no oeste de Xeorxia polo pobo svanuri. As estimaci\u00f3ns do n\u00famero de falantes var\u00edan moito, entre os 30\u00a0000 e os 80\u00a0000, e a UNESCO consid\u00e9raa \"definitivamente ameazada\". \u00c9 especialmente interesante xa que retivo numerosos trazos arcaicos que se perderon noutras linguas kartvelianas."}
{"id": "381912", "revid": "22570", "url": "https://gl.wikipedia.org/wiki?curid=381912", "title": "Estatuto da Ra\u00ed\u00f1a Ana", "text": "O Estatuto da Ra\u00ed\u00f1a Ana (nome completo en ingl\u00e9s: \"An Act for the Encouragement of Learning, by Vesting the Copies of Printed Books in the Authors or Purchasers of such Copies, during the Times therein mentioned\"), promulgado pola ra\u00ed\u00f1a Ana de Gran Breta\u00f1a o 10 de abril de 1710, constit\u00fae un antecedente hist\u00f3rico de grande importancia no \u00e1mbito dos dereitos de propiedade intelectual. Foi a primeira norma legal que reco\u00f1eceu o que se co\u00f1ece no dereito anglosax\u00f3n como copyright. Esta normativa foi enfocada a corrixir os problemas existentes nese momento arredor da reproduci\u00f3n e a venda de obras literarias, e reco\u00f1\u00e9celle ao autor o seu dereito de propiedade.\nO que se pretend\u00eda era eliminar os monopolios que se crearan e brindarlles aos autores o reco\u00f1ecemento como titulares da s\u00faa obra e, por conseguinte, dos dereitos que dela derivan, entre estes, o de autorizar a reproduci\u00f3n e poder escoller o editor que as realice.\nEste estatuto foi derrogado pola Lei do Copyright de 1842.\nDereitos e prazos.\nNo estatuto da ra\u00ed\u00f1a Ana determinouse que os autores das obras literarias tivesen o dereito para explotar a s\u00faa obra e, xa que logo, a escoller o editor co cal quixesen traballar.\nO que se pretend\u00eda era eliminar os monopolios dos editores, pero foron eles mesmos os quen propuxeron ter un prazo de protecci\u00f3n de 14 anos, prorrogables a outros 14 anos se o autor a\u00ednda estavese vivo. A outra opci\u00f3n que ti\u00f1a o autor era que, transcorridos os 14 anos, pod\u00eda escoller outro editor.\nDoutra banda, as obras impresas anteriormente \u00e1 expedici\u00f3n do estatuto, gozaban dun prazo de protecci\u00f3n \u00fanico de 21 anos, a partir da data de aprobaci\u00f3n."}
{"id": "381913", "revid": "65337", "url": "https://gl.wikipedia.org/wiki?curid=381913", "title": "OUP", "text": ""}
{"id": "381914", "revid": "1131", "url": "https://gl.wikipedia.org/wiki?curid=381914", "title": "Cambridge University Press", "text": "Cambridge University Press (CUP; en galego: \"Imprenta da Universidade de Cambridge\") \u00e9 unha editorial universitaria inglesa que recibiu a s\u00faa carta real do rei Henrique VIII no ano 1534 e \u00e9 unha das d\u00faas \"privileged presses\", xunto coa Oxford University Press.\nHistoria.\nPublicou o seu primeiro libro no ano 1584, o que a converte na editora m\u00e1is antiga do mundo. O perfil das obras que publica e o educativo e acad\u00e9mico e, ademais, \u00e9 a encargada da impresi\u00f3n dos documentos oficiais da Universidade de Cambridge. Entre os autores que publicaron na Cambridge University Press destacan John Milton, William Harvey, Isaac Newton, Brian J. Ford e Stephen Hawking.\nNa actualidade \u00e9 unha entidade de \u00e1mbito internacional, con oficinas en Am\u00e9rica, Reino Unido, Europa, Oriente Medio, \u00c1frica, Asia e o Pac\u00edfico. Ten as s\u00faas oficinas centrais en Cambridge, e centros de almacenaxe en Nova York, Melbourne, Madrid, Cidade do Cabo, S\u00e3o Paulo e Singapur, con oficinas e axencias noutros pa\u00edses."}
{"id": "381916", "revid": "102241", "url": "https://gl.wikipedia.org/wiki?curid=381916", "title": "Linguas xudeoitalianas", "text": "O xudeoitaliano \u00e9 un conxunto de falas xud\u00edas faladas por 250 persoas en Italia. A lingua est\u00e1 formada por un conxunto de dialectos italianos. Algunhas palabras conte\u00f1en prefixos e sufixos italianos engadidos a verbas hebreas, as\u00ed como a ra\u00edces arameas."}
{"id": "381918", "revid": "23204", "url": "https://gl.wikipedia.org/wiki?curid=381918", "title": "Lingua xudeoitaliana", "text": ""}
{"id": "381919", "revid": "102241", "url": "https://gl.wikipedia.org/wiki?curid=381919", "title": "Lingua istriota", "text": "O istriota \u00e9 unha lingua rom\u00e1nica falada por unhas 400 persoas na parte suroeste da pen\u00ednsulta de Istria, en Croacia, particularmente en Rovinj e Vodnjan. Non debe ser confundido co dialecto istrio da lingua v\u00e9neta."}
{"id": "381920", "revid": "23204", "url": "https://gl.wikipedia.org/wiki?curid=381920", "title": "Xudeoitaliano", "text": ""}
{"id": "381923", "revid": "1888", "url": "https://gl.wikipedia.org/wiki?curid=381923", "title": "Ricardo Montegui D\u00edaz de Plaza", "text": ""}
{"id": "381925", "revid": "1888", "url": "https://gl.wikipedia.org/wiki?curid=381925", "title": "Ricardo Montegui", "text": ""}
{"id": "381926", "revid": "25871", "url": "https://gl.wikipedia.org/wiki?curid=381926", "title": "M\u00e9s per Mallorca", "text": "M\u00e9s per Mallorca (M\u00e9s) \u00e9 unha coalici\u00f3n pol\u00edtica espa\u00f1ola de \u00e1mbito mallorquino xurdida en 2010 e integrada por Partit Socialista de Mallorca, Entesa per Mallorca, e Iniciativa Verds.\nA coalici\u00f3n ten a s\u00faa orixe no ver\u00e1n de 2010, cando varios partidos membros anteriormente da coalici\u00f3n Bloc per Mallorca decidiron concorrer xuntos \u00e1s elecci\u00f3ns auton\u00f3micas de maio de 2011. Estes foron o PSM-Entesa Nacionalista, Iniciativa d'Esquerres (escisi\u00f3n de Esquerra Unida de les Illes Balears) e Els Verds de Mallorca; pouco despois, en novembro dese ano Iniciativa d'Esquerres e Els Verds de Mallorca fusi\u00f3nanse creando Iniciativa Verds. A principio de 2011 tam\u00e9n se incorpora \u00e1 coalici\u00f3n Entesa per Mallorca, partido escindido do PSM-EN en 2006. O nome da coalici\u00f3n quedou definido como PSM-Iniciativa Verds-Entesa.\nNas elecci\u00f3ns auton\u00f3micas a coalici\u00f3n obt\u00e9n 36.149 votos e 4 deputados no Parlamento das Illas Baleares, 4 conselleiros ao Consello de Mallorca e 3 concelleiros no Concello de Palma. No Parlamento Balear forma o \"Grupo Parlamentario M\u00e9s\" xunto co deputado do Partit Socialista de Menorca-Entesa Nacionalista.\nDe face \u00e1s elecci\u00f3ns xerais de novembro de 2011 a coalici\u00f3n mant\u00edvose, coa incorporaci\u00f3n de Equo; con todo non obtivo representaci\u00f3n.\nO 2 de febreiro de 2013 os militantes do tres partidos, reunidos en Palma de Mallorca, deciden dar un paso adiante na consolidaci\u00f3n da coalici\u00f3n, aprobando de forma case un\u00e1nime un \"documento de Chamada\" e adoptando o nome \"M\u00e9s per Mallorca.\" Ese mesmo mes Entesa per Mallorca decidiu reintegrarse no PSM-Entesa.\nDe face \u00e1s elecci\u00f3ns ao Parlamento Europeo de 2014 a formaci\u00f3n decidiu non presentarse e dar liberdade de voto aos seus militantes, recomendando con todo o voto para as candidaturas de Esquerra Republicana de Catalunya ou Primavera Europea (coalici\u00f3n de Comprom\u00eds, Equo, Chunta Aragonesista e Coalici\u00f3n Caballas).\nEn maio de 2014 anunciouse a incorporaci\u00f3n de Esquerra Republicana de Catalunya en Baleares \u00e1 federaci\u00f3n do PSM-Entesa, ingresando \u00e1 vez en M\u00c9S. Con todo en decembro dese mesmo ano ERC foi expulsada da coalici\u00f3n acusada de non acatar o sistema de primarias desta. Finalmente de face \u00e1s elecci\u00f3ns ao Parlamento das Illas Baleares de 2015 ERC non se integrou en M\u00c9S. En devandita cita electoral M\u00c9S obtivo un 17,15% dos votos en Mallorca (13,80% do total das illas Baleares) e 6 escanos. O seu proxecto irm\u00e1n en Menorca, M\u00e9s per Menorca obtivo as\u00ed mesmo outros 3 escanos."}
{"id": "381927", "revid": "839", "url": "https://gl.wikipedia.org/wiki?curid=381927", "title": "Dmytro Blazheiovskyi", "text": "Dmytro Blazheiovskyi (en ), nado o 21 de agosto de 1910 en Wis\u0142ok Wielki (Austria-Hungr\u00eda) e finado o 23 de abril de 2011 en Lviv, foi un sacerdote greco-cat\u00f3lico ucra\u00edno, historiador e artista.\nTraxectoria.\nNaceu en Wis\u0142ok Wielki, na rexi\u00f3n de Lemkovina en Austria-Hungr\u00eda (hoxe no voivodato de Subcarpacia en Polonia), fillo de Teodor e Anna Blazheiovskyi. Entre 1922 e 1930 estudou no ximnasio ucra\u00edno de Przemy\u015bl. Posteriormente, en 1933 marchou a estudar enxe\u00f1ar\u00eda electr\u00f3nica a Praga, dende onde peregrinou a p\u00e9 a Roma. En Roma, baixo a gu\u00eda de Teodosii Tyt Halushchynskyi, entrou no seminario.\nEntre 1933 e 1946 estudou Filosof\u00eda, Teolox\u00eda e Historia nas universidades pontificias Urbaniana e Gregoriana en Roma; durante a s\u00faa estancia al\u00ed foi ordenado sacerdote o 2 de abril de 1939. En 1942 doutorouse en Teolox\u00eda pola Urbaniana e en 1946 en Historia pola Gregoriana.\nEntre 1946 e 1973 exerceu o seu ministerio pastoral en varias parroquias da Igrexa cat\u00f3lica bizantina ucra\u00edna nos Estados Unidos. En 1973 volveu a Roma, onde se dedicou \u00e1 produci\u00f3n cient\u00edfica e \u00e1 decoraci\u00f3n de iconas.\nFoi autor de 25 publicaci\u00f3ns cient\u00edficas sobre a historia de Igrexa e de Ucra\u00edna. Foi tam\u00e9n co\u00f1ecido polos seus bordados ucra\u00ednos en iconas e de estandartes, moitos deles en museos de todo o mundo ou empregados para fins lit\u00farxicos. O 6 de maio de 1999 abriu en Lviv o museo de iconas bordadas de Dmytro Blazheiovskyi.\nO 17 de agosto de 2006, o presidente de Ucra\u00edna Viktor Yushchenko condecorou a Blazheiovskyi coa Orde ao M\u00e9rito, III clase, \"pola s\u00faa contribuci\u00f3n significativa ao fortalecemento da autoridade internacional de Ucra\u00edna, pola difusi\u00f3n dos logros hist\u00f3ricos e contempor\u00e1neos do pobo ucra\u00edno, e a s\u00faa participaci\u00f3n activa nas comunidades ucra\u00ednas da di\u00e1spora\".\nFinou o 23 de abril de 2011 en Lviv, con 101 anos. Est\u00e1 enterrado no cemiterio de Yaniv."}
{"id": "381928", "revid": "23204", "url": "https://gl.wikipedia.org/wiki?curid=381928", "title": "Maximino Romero de Lema", "text": "Maximino Romero de Lema, nado en Baio (Zas) o 15 de novembro de 1911 e finado no voo de Roma a Santiago de Compostela o 29 de outubro de 1996, foi un sacerdote cat\u00f3lico galego, bispo auxiliar de Madrid-Alcal\u00e1, bispo de \u00c1vila e arcebispo secretario da Congregaci\u00f3n para o Clero.\nTraxectoria.\nFormaci\u00f3n e docencia.\nCursou estudos de Dereito na Universidade de Santiago de Compostela entre 1927 e 1932. Ao ano seguinte trasladouse a Madrid invitado por \u00c1ngel Herrera Oria para facerse cargo da vicesecretar\u00eda do Centro de Estudios Universitarios e explicar Historia do Dereito nese centro. Doutorouse na Universidade de Madrid, asistiu por libre a clases de Jos\u00e9 Ortega y Gasset na Facultade de Filosof\u00eda e Letras e exerceu como axudante de c\u00e1tedra de Dereito Internacional Privado, a cargo nese momento de Antonio de Luna.\nSendo estudante ingresou na Confederaci\u00f3n Nacional de Estudiantes Cat\u00f3licos, na Congregaci\u00f3n de la Anunciada y San Luis Gonzaga e na Asociaci\u00f3n Cat\u00f3lica Nacional de Propangandistas, onde mantivo contactos con importantes personalidades e membros da xerarqu\u00eda eclesi\u00e1stica, como Alberto Mart\u00edn-Artajo ou Joaqu\u00edn Ruiz Jim\u00e9nez entre os primeiros e frei Justo P\u00e9rez de Urbel ou Isidro Gom\u00e1 entre os segundos. En 1932 foi nomeado presidente da Junta Diocesana de Acci\u00f3n Cat\u00f3lica de Santiago de Compostela. No segundo congreso desta organizaci\u00f3n, celebrado en Santander ese mesmo ano de 1932, Romero de Lema propuxo unha peregrinaci\u00f3n a Santiago no ano santo de 1937 \"\u00abante la necesidad de hacer frente a la descristianizaci\u00f3n en que se hab\u00eda enfangado la II Rep\u00fablica\u00bb\".\nDespertada a s\u00faa vocaci\u00f3n relixiosa nuns exercicios espirituais dirixidos por xesu\u00edtas, en 1936 marchou xunto a \u00c1ngel Herrera Oria, a estudar Teolox\u00eda na Universidade de Friburgo, centro que abandonou ao pouco tempo para incorporarse como sarxento de Artiller\u00eda ao ex\u00e9rcito franquista durante a Guerra Civil, co que participou na batalla de Guadarrama, entrou en Valencia coas tropas ao mando do xeneral Aranda e foi condecorado polas s\u00faas acci\u00f3ns.\nEn 1939 asistiu ao II Congreso da Confederaci\u00f3n Iberoamericana de Estudiantes Cat\u00f3licos como membro da delegaci\u00f3n espa\u00f1ola, enviado xunto a Joaqu\u00edn Ruiz Jim\u00e9nez e Emilio Bell\u00f3n. Finalizada a guerra cursou estudos de Humanidades e Filosof\u00eda no seminario de Madrid e de Teolox\u00eda na Universidade Gregoriana de Roma como colexial do Pontificio Colexio Espa\u00f1ol, durante os cursos 1941-1942 e 1942-1943, estudos que completou na Universidade Pontificia de Salamanca ao verse obrigado a abandonar Roma a causa da ocupaci\u00f3n polo ex\u00e9rcito alem\u00e1n durante a segunda guerra mundial.\nPresb\u00edtero.\nFinalizados os estudos eclesi\u00e1sticos foi ordenado presb\u00edtero en Santiago de Compostela o 23 de decembro de 1944, cando contaba trinta e tres anos de idade, polo bispo de Lugo, monse\u00f1or Balanz\u00e1.\nLogo dunha breve estancia na parroquia de Malia\u00f1o, foi consiliario de Acci\u00f3n Cat\u00f3lica en Santiago de Compostela, capel\u00e1n de colexios universitarios en Madrid, subdirector do Instituto Social Le\u00f3n XIII e reitor da igrexa nacional de Santiago e Monserrat en Roma, onde fundou o Centro Espa\u00f1ol de Estudios Eclesi\u00e1sticos para a investigaci\u00f3n cient\u00edfica por membros do clero, en colaboraci\u00f3n con Joaqu\u00edn Ruiz Jim\u00e9nez, nese momento embaixador de Espa\u00f1a ante a Santa S\u00e9. Tam\u00e9n fundou a Casa de Santiago, un centro de estudos b\u00edblicos en Xerusal\u00e9n e un seminario para vocaci\u00f3ns tard\u00edas en Salamanca. Foi secretario xeral da Obra de Cooperaci\u00f3n Sacerdotal Hispanoamericana, o que lle permitiu viaxar con frecuencia a pa\u00edses de Hispanoam\u00e9rica e co\u00f1ecer os problemas da s\u00faa Igrexa.\nCara 1957, a petici\u00f3n de monse\u00f1or \u00c1ngel Herrera, f\u00edxose cargo en Madrid da subdirecci\u00f3n do Instituto Social Le\u00f3n XIII e da reitor\u00eda da igrexa do Esp\u00edrito Santo, do C.S.I.C.\nParticipou na creaci\u00f3n da revista \"Cuadernos para el Di\u00e1logo\" en colaboraci\u00f3n co seu amigo persoal Joaqu\u00edn Ruiz Jim\u00e9nez e destacados intelectuais falanxistas (Pedro La\u00edn Entralgo ou Antonio Tovar), comunistas (Carlos Paris), progresistas (Francisco Sintes), conservadores (Luis S\u00e1nchez Agesta) e doutras tendencias menos definidas do arco pol\u00edtico, como Torcuato Fern\u00e1ndez Miranda ou Salustiano del Campo, e participou no primeiro equipo redactor da revista.\nBispo.\nAuxiliar de Madrid.\nO 15 de xu\u00f1o de 1964 foi nomeado bispo titular de Horta e auxiliar de Madrid-Alcal\u00e1 e consagrado na catedral de San Isidro de Madrid por monse\u00f1or Antonio Riberi, nuncio en Espa\u00f1a, asistido polo arcebispo de Madrid e o bispo auxiliar de Santiago de Compostela, Casimiro Morcillo e Miguel Novoa Fuente, respectivamente, o 19 de xullo de 1964. Este nomeamento produciuse ao mesmo tempo que o de Jos\u00e9 Guerra Campos, con quen ti\u00f1a coincidido como condisc\u00edpulo en Roma e Salamanca, en substituci\u00f3n dos anteriores bispos auxiliares de Madrid Jos\u00e9 Mar\u00eda Garc\u00eda Lahiguera e Juan Ricote Alonso, que foron nomeados para a diocese de Huelva e coadxutor do bispo de Teruel respectivamente.\nResidencial de \u00c1vila.\nO 19 de outubro de 1968 foi nomeado por Paulo VI bispo de \u00c1vila.\nEn 1971 foi elixido gran chanceler da Universidade Pontificia de Salamanca, instituci\u00f3n na que levou adiante, xunto co seu reitor, Fernando Sebasti\u00e1n Aguilar, unha profunda renovaci\u00f3n, sac\u00e1ndoa da profunda crise que atravesaba naquel momento.\nSegundo informaci\u00f3n aparecida no semanario cat\u00f3lico internacional \"The Tablet\", Romero de Lema suspendeu en 1970 un congreso de sacerdotes e segrares progresistas, procedentes de Catalu\u00f1a, Castilla e o Pa\u00eds Vasco, que fora organizado en segredo e que \u00eda celebrarse na s\u00faa diocese para tratar sobre liberdades de opini\u00f3n, reuni\u00f3n, e sindical. A suspensi\u00f3n debeuse \u00e1s ameazas do grupo de extrema dereita autodenominado Guerrilleros de Cristo Rey e \u00e1 chamada do gobernador civil da provincia interes\u00e1ndose pola clase de reuni\u00f3n que \u00eda ter lugar.\nDurante os meses finais do seu pontificado, circularon rumores sobre o seu nomeamento como arcebispo de Santiago de Compostela, que alg\u00fans medios deron por seguro. Paulo VI ti\u00f1a interese en colocar a monse\u00f1or Romero de Lema \u00e1 fronte da diocese compostel\u00e1, pero o nomeamento non foi finalmente posible por influencias dalg\u00fans grupos de poder e polo veto do goberno de Franco que ti\u00f1a dereito de presentaci\u00f3n. Os mesmos grupos influentes impediron igualmente a creaci\u00f3n como cardeal de monse\u00f1or Romero de Lema, nomeamento que se anunciou como probable en 1976 e que nunca chegou a producirse.\nApoio a movementos progresistas.\nDiscretamente e caladamente prestou apoio aos grupos progresistas que xurd\u00edan dentro do catolicismo hispano na sociedade dominada polo franquismo. En Roma acolleu na Casa de Monserrat a exiliados republicanos espa\u00f1ois e foi preparando aos que foron despois dirixentes da Igrexa espa\u00f1ola, mostrando unha atenci\u00f3n especial a vascos e catal\u00e1ns. O movemento Cristianos por el Socialismo apareceu baixo a s\u00faa protecci\u00f3n, \u00e9 significativo que o documento que serviu de base para o nacemento da agrupaci\u00f3n sexa co\u00f1ecido como Manifesto de \u00c1vila, a pesar de ser o resultado dunha reuni\u00f3n celebrada en Barcelona a comezos de 1973. En palabras de Emilio Romero escritas sendo bispo de \u00c1vila, monse\u00f1or Romero de Lema foi o que enxugou \"\u00ablas l\u00e1grimas de los sacerdotes j\u00f3venes m\u00e1s atacados y contradichos\u00bb\".\nArcebispo en Roma.\nPaulo VI co\u00f1eceu a Maximino Romero de Lema antes de ser elixido papa e designouno persoalmente membro do S\u00ednodo de Bispos en 1971. En 1973, influenciado por monse\u00f1or Giovanni Benelli, amigo de Romero de Lema, chamouno a Roma como home de confianza, nome\u00e1ndoo secretario da Sagrada Congregaci\u00f3n para o Clero dentro do plan concibido para internacionalizar a Curia romana. Substitu\u00edu no cargo a monse\u00f1or Palazzini, creado cardeal no consistorio do 5 de marzo de 1973, sendo prefecto da congregaci\u00f3n o cardeal estadounidense John Wright, que autorizara a publicaci\u00f3n dun documento criticando a validez da asemblea conxunta de bispos e sacerdotes celebrada en Madrid en 1971. A marcada tendencia conservadora mostrada polos cardeais Palazzini e Wright contrastou co esp\u00edrito conciliador e comprensivo que os analistas atribu\u00edron a monse\u00f1or Romero de Lema. Desempe\u00f1ou o mesmo cargo durante catorce anos baixo as prefecturas dos cardeais John Wright (1969-1979), Silvio Odi (1979-1986) e Antonio Inocenti (1986-1988), os tres de car\u00e1cter conservador, ata a s\u00faa renuncia por cumprir setenta e cinco anos de idade, que lle foi aceptada inmediatamente.\nSegundo informou o te\u00f3logo Jos\u00e9 Mar\u00eda Gonz\u00e1lez Ruiz, c\u00f3engo lectoral de M\u00e1laga e amigo de monse\u00f1or Romero, o papa Xo\u00e1n Paulo II manifestoulle a s\u00faa intenci\u00f3n de encargarlle a prefectura da Congregaci\u00f3n do Clero. Por\u00e9n non s\u00f3 se nomeou para o cargo a outro bispo, sen\u00f3n que monse\u00f1or Romero de Lema quedou illado na secretar\u00eda da Congregaci\u00f3n ata a s\u00faa xubilaci\u00f3n. Puidera ser que neste illamento e esquecemento por parte do Papa influ\u00edra un informe que lle presentou monse\u00f1or Romero, no que manifestada a s\u00faa intenci\u00f3n de aproximarse aos presb\u00edteros casados coa fin de recuperar para o ministerio sacerdotal ao maior n\u00famero posible deles.\nHomenaxe do embaixador ante a Santa S\u00e9.\nCon motivo da s\u00faa xubilaci\u00f3n, o embaixador ante a Santa S\u00e9, Gonzalo Puente Ojea, organizou unha cea de homenaxe a monse\u00f1or Romero na embaixada de Espa\u00f1a \u00e1 que asistiron o embaixador de Espa\u00f1a en Italia, Jorge de Esteban, os secretarios da Congregaci\u00f3n para o Clero e do Consello para o Di\u00e1logo cos Non Crentes, varios sacerdotes e correspondentes de prensa. Destacouse por alg\u00fans medios a ausencia do prelado do Opus Dei, \u00c1lvaro del Portillo. Puente Ojea, que na s\u00faa etapa universitaria participara xunto a Federico Silva Mu\u00f1oz na creaci\u00f3n dun grupo xuvenil na Asociaci\u00f3n Cat\u00f3lica de Propagandistas que se reun\u00eda ocasionalmente na propia casa de monse\u00f1or Romero en Madrid e posteriormente co\u00f1ecido polo seu agnosticismo militante, pronunciou unhas palabras de eloxio cara o homenaxeado sinalando que a carreira de monse\u00f1or Romero quedara parada na secretar\u00eda da congregaci\u00f3n sen ser ascendido a prefecto por vontade do papa Xo\u00e1n Paulo II, e dixo que \nDirector espiritual do Seminario \"Redemptoris Mater\".\nAo xubilarse ti\u00f1a planeado volver a Espa\u00f1a, pero a finais de 1987 sorprendeu a noticia de que se far\u00eda cargo da direcci\u00f3n espiritual do Colexio Redemptoris Mater, de Roma, centro pertencente ao Cami\u00f1o Neocatecumenal, onde estivo residindo e exercendo o cargo ata pouco antes da s\u00faa morte. Monse\u00f1or Romero tivo os seus primeiros contactos co movemento neocatecumenal sendo bispo de \u00c1vila, cando ordenou a varios di\u00e1conos do movemento e os incardinou na s\u00faa diocese permitindo que se dedicaran ao servizo do grupo que naquel momento estaba inici\u00e1ndose. Trat\u00e1base dun encargo persoal do papa Xo\u00e1n Paulo II que se interpretou como unha mostra de confianza con monse\u00f1or Romero, logo dos anos de illamento na secretar\u00eda da Congregaci\u00f3n do Clero.\nFinal.\nCando, aqueixado dunha grave enfermidade, viaxaba de Roma, cidade na que resid\u00eda, con destino a Santiago de Compostela, para pasar os seus \u00faltimos d\u00edas de vida na s\u00faa terra natal, faleceu no avi\u00f3n que o trasladaba o 29 de outubro de 1996. Logo de aterrar no aeroporto de Barcelona-El Prat, os seus restos mortais foron trasladados a Baio, en cuxa igrexa nova, constru\u00edda en terreos cedidos polo propio arcebispo, se oficiou un funeral o d\u00eda 31, ao que asistiron o nuncio en Espa\u00f1a, monse\u00f1or Lajos Kada, o presidente da Conferencia Episcopal, El\u00edas Llanes, os arcebispos de Madrid e Santiago de Compostela, monse\u00f1ores Rouco e Barrio, o bispo de \u00c1vila, Antonio Ca\u00f1izares, e o cardeal Suqu\u00eda, entre outras personalidades. Os restos mortais foron inhumados a continuaci\u00f3n no mesmo templo.\nNunha necrol\u00f3xica publicada no diario \"ABC\", o te\u00f3logo e catedr\u00e1tico da Universidade Pontificia de Salamanca, Olegario Gonz\u00e1lez de Cardedal, escribiu que monse\u00f1or Romero foi \"\u00abliberal frente a los integristas, moderado frente a los radicales y pensador frente a los agitadores\u00bb\"."}
{"id": "381929", "revid": "1888", "url": "https://gl.wikipedia.org/wiki?curid=381929", "title": "Maximino Romero Lema", "text": ""}
{"id": "381933", "revid": "1131", "url": "https://gl.wikipedia.org/wiki?curid=381933", "title": "Autoridade Portuaria de Ferrol-San Cibrao", "text": "A Autoridade Portuaria de Ferrol-San Cibrao, con sede en Muelle Curuxeiras, Ferrol, \u00e9 unha das 28 Autoridades Portuarias que compo\u00f1en o Organismo P\u00fablico Estatal Puertos del Estado. Dela dependen o porto de Ferrol e o porto de San Cibrao (porto de Al\u00famina-Aluminio, Alcoa), amais de diversas outras instalaci\u00f3ns, como os faros de illa Pancha (Ribadeo) e da Atalaia (San Cibrao).\nO seu presidente \u00e9 nomeado pola Xunta de Galicia. En 2013 foi nomeado Jos\u00e9 Manuel Vilari\u00f1o Anca."}
{"id": "381934", "revid": "1131", "url": "https://gl.wikipedia.org/wiki?curid=381934", "title": "Porto de San Cibrao", "text": "O porto de Bares \u00e9 un peirao industrial dependente da Autoridade Portuaria de Ferrol-San Cibrao, situado nos concellos de Cervo e Xove, que d\u00e1 servizo \u00e1 actividade industrial da factor\u00eda Alcoa, empresa concesionaria da s\u00faa xesti\u00f3n administrativa.\nSan Cibrao ten asemade un porto pesqueiro, dependente de Portos de Galicia."}
{"id": "381935", "revid": "25871", "url": "https://gl.wikipedia.org/wiki?curid=381935", "title": "Lingua tati", "text": "O tati ou tat \u00e9 unha lingua irania suroccidental relacionada co persa, pero co cal non \u00e9 mutuamente intelixible. \u00c9 falado polo pobo tati que habita en Acerbaix\u00e1n e en Rusia."}
{"id": "381936", "revid": "23204", "url": "https://gl.wikipedia.org/wiki?curid=381936", "title": "Lingua tat", "text": ""}
{"id": "381938", "revid": "23204", "url": "https://gl.wikipedia.org/wiki?curid=381938", "title": "J\u00e8rriais", "text": "O j\u00e8rriais \u00e9 unha forma da lingua normanda que se fala na Illa de Jersey, unha das Illas da Canle a car\u00f3n da costa de Francia. Esmoreceu durante o s\u00e9culo XX pola substituci\u00f3n do ingl\u00e9s como lingua da educaci\u00f3n, do comercio e da administraci\u00f3n. Hai moi poucas persoas que falen o j\u00e8rriais como lingua nai e, tendo en conta a idade dos falantes, este n\u00famero mingua ano tras ano. Unha lingua semellante, o guern\u00e9siais, f\u00e1lase na veci\u00f1a illa de Guernsey; a lingua de Sark, o sercquiais, descende do j\u00e8rriais levado por colonos de Jersey que se asentaron en Sark no s\u00e9culo XVI. \u00c9 mutuamente intelixible coa lingua normanda da Normand\u00eda continental."}
{"id": "381939", "revid": "89787", "url": "https://gl.wikipedia.org/wiki?curid=381939", "title": "David Broncano", "text": "David Broncano Aguilera, nado en\u00a0Rianxo\u00a0o\u00a030 de decembro de 1985,\u00a0\u00e9 un c\u00f3mico e presentador de televisi\u00f3n espa\u00f1ol. Ga\u00f1ador de dous Premios Ondas, un por A vivir que son dos d\u00edas en 2015 e outro en 2018 polo programa de radio La vida moderna.\nTraxectoria.\nA\u00ednda que residiu cos seus pais de meni\u00f1o en Rianxo, xa dende que tivo un ano viviu na localidade xienense de Orcera, onde se criou. Cursou os estudos de inform\u00e1tica e publicidade na Universidade Complutense de Madrid, e tras pasar por varias axencias de comunicaci\u00f3n e publicidade comezou a s\u00faa carreira como c\u00f3mico e presentador."}
{"id": "381940", "revid": "23204", "url": "https://gl.wikipedia.org/wiki?curid=381940", "title": "David Broncano Aguilera", "text": ""}
{"id": "381941", "revid": "56817", "url": "https://gl.wikipedia.org/wiki?curid=381941", "title": "Homeomorfismo", "text": "En topolox\u00eda, un homeomorfismo (do grego \"\u1f45\u03bc\u03bf\u03b9\u03bf\u03c2\" (\"homoios\") = mesma e \"\u03bc\u03bf\u03c1\u03c6\u03ae\" (\"morph\u0113\") = forma) \u00e9 unha funci\u00f3n dun espazo topol\u00f3xico noutro, que cumpre con ser unha funci\u00f3n un a un continua e cuxa inversa \u00e9 continua. Neste caso, os dous espazos topol\u00f3xicos ch\u00e1manse homeomorfos. As propiedades destes espazos que se conservan baixo homeomorfismos denom\u00ednanse propiedades topol\u00f3xicas.\nNa categor\u00eda de espazos topol\u00f3xicos, os morfismos son as funci\u00f3ns continuas e os isomorfismos son os homeomorfismos. Consecuentemente, a composici\u00f3n de dous homeomorfismos \u00e9 de novo un homeomorfismo, e o conxunto de todos os homeomorfismos \"h\":\"X\" \u2192 \"X\" dun espazo en si mesmo forman un grupo chamado grupo de homeomorfismos de \"X\", que adoita notarse como Homeo(\"X\").\nDe modo intuitivo, o concepto de homeomorfismo reflicte como dous espazos topol\u00f3xicos son \u00abos mesmos\u00bb vistos doutra maneira: permitindo estricar, dobrar ou cortar e pegar. Con todo, os criterios intuitivos de \u00abestricar\u00bb, \u00abdobrar\u00bb, \u00abcortar e pegar\u00bb requiren de certa pr\u00e1ctica para aplicalos correctamente. Deformar un segmento de li\u00f1a at\u00e9 un punto non est\u00e1 permitido, por exemplo. Contraer de maneira continua un intervalo at\u00e9 un punto \u00e9 outro proceso topol\u00f3xico de deformaci\u00f3n chamado homotop\u00eda.\nDefinici\u00f3n.\nA definici\u00f3n de homeomorfismo \u00e9 a seguinte:\nSe formula_1 \u00e9 un homeomorfismo, dise que formula_2 \u00e9 homeomorfo a formula_3. Se dous espazos son homeomorfos ent\u00f3n te\u00f1en exactamente as mesmas propiedades topol\u00f3xicas. Dende o punto de vista da teor\u00eda de categor\u00edas, dous espazos que son homeomorfos son iguais topoloxicamente falando.\nDifeomorfismo.\nUn difeomorfismo \u00e9 un homeomorfismo diferenciable entre variedades diferenciables cuxa inversa tam\u00e9n \u00e9 diferenciable; \u00e9 dicir, \u00e9 un isomorfismo de variedades diferenciables. Os cambios de coordenadas constit\u00faen un caso particular de difeomorfismo.\nUn exemplo para distinguir entre homeomorfismo e difeomorfismo:\nTam\u00e9n:\nEn f\u00edsica os difeomorfismos son amplamente usados:"}
{"id": "381942", "revid": "89787", "url": "https://gl.wikipedia.org/wiki?curid=381942", "title": "Conxunto conexo", "text": "Un conxunto conexo \u00e9 un subconxunto formula_1 dun espazo topol\u00f3xico formula_2 \u00e9 a colecci\u00f3n de conxuntos abertos do espazo topol\u00f3xico) que non pode ser descrito como uni\u00f3n disxunta de dous conxuntos abertos non baleiros da topolox\u00eda.\nIntuitivamente, un conxunto conexo \u00e9 aquel formado por unha soa 'peza', que non se pode 'dividir'. Cando un conxunto non sexa conexo, dise que \u00e9 disconexo.\nFormalmente, formula_1 \u00e9 un conxunto conexo se e s\u00f3 se:\nformula_4 implica formula_5\nC\u00f3mpre notar que se formula_6, ent\u00f3n terase que formula_7 \u00e9 conexo se e s\u00f3 se formula_8 implica formula_9. Neste caso, formula_2 ch\u00e1mase espazo topol\u00f3xico conexo.\nBaixo estas definici\u00f3ns, tense que formula_1 \u00e9 conexo se e s\u00f3 se \u00e9 un espazo topol\u00f3xico conexo para a topolox\u00eda traza.\nSubconxunto conexo na recta.\nSexa formula_16 provisto da topolox\u00eda usual formula_19, ademais formula_20 un intervalo de formula_21 e formula_22 subconxuntos abertos de formula_16 tales que formula_20 \u00e9 parte da uni\u00f3n de formula_25 e formula_26. Ent\u00f3n formula_27. Neste caso formula_20 \u00e9 un subconxunto conexo da recta real.\nPropiedades dos conxuntos conexos.\nC\u00famprese que se formula_2 \u00e9 un espazo topol\u00f3xico conexo, calquera espazo homeomorfo a el tam\u00e9n o ser\u00e1. Esta propiedade d\u00e1 unha caracterizaci\u00f3n moi \u00fatil dos conxuntos conexos: formula_1 \u00e9 un conxunto conexo se e s\u00f3 se para toda funci\u00f3n formula_37 continua se cumpre que formula_38 \u00e9 unha funci\u00f3n constante, onde se dota a formula_39 da topolox\u00eda discreta.\nOutra propiedade interesante dos conxuntos conexos \u00e9 que se formula_40 \u00e9 unha familia de espazos top\u00f3loxicos conexos (con formula_41 un conxunto de \u00edndices de calquera cardinalidade), ent\u00f3n formula_42 tam\u00e9n \u00e9 conexo, onde formula_43 \u00e9 a topolox\u00eda produto.\nPor \u00faltimo, se formula_7 non \u00e9 conexo, \u00e9 dicir, se existen abertos formula_45, disxuntos non baleiros tales que a s\u00faa uni\u00f3n \u00e9 formula_7, \u00e9 f\u00e1cil ver que cada aberto ser\u00e1 o complemento do outro, logo ser\u00e1n complementos dun aberto e, polo tanto, ser\u00e1n pechados. \u00c9 dicir, ser\u00e1n conxuntos \"clopen\". Por isto, outra maneira de caracterizar a conexidade \u00e9 dicir, formula_7 ser\u00e1 conexo se e s\u00f3 se os \u00fanicos \"clopen\" son formula_7 e o baleiro (onde ambos os conxuntos son sempre \"clopen\").\nConexidade por cami\u00f1os.\nDise que un conxunto formula_7 \u00e9 conexo por cami\u00f1os ou conexo por arcos se dados formula_50 existe un cami\u00f1o continuo formula_51 tal que formula_52 e formula_53.\nA conexidade por cami\u00f1os implica conexidade, pero o rec\u00edproco non \u00e9 certo en xeral. Un contraexemplo moi t\u00edpico \u00e9 o chamado peite do top\u00f3logo, formula_54, onde formula_55 e formula_56. formula_7 \u00e9 conexo, pero non conexo por cami\u00f1os.\nSer conexo por cami\u00f1os non \u00e9 unha propiedade hereditaria (isto \u00e9, se un conxunto \u00e9 conexo por cami\u00f1os, calquera subconxunto deste non \u00e9 necesariamente conexo por cami\u00f1os). Con todo, ser conexo por cami\u00f1os \u00e9 unha propiedade topol\u00f3xica (\u00e9 dicir, a imaxe mediante unha aplicaci\u00f3n continua dun conxunto conexo por cami\u00f1os \u00e9 conexa por cami\u00f1os).\nCompo\u00f1entes conexas.\nDado un espazo topol\u00f3xico formula_2 ch\u00e1mase compo\u00f1ente conexa a cada un dos conxuntos maximais conexos. \u00c9 dicir un subconxunto formula_59 \u00e9 un compo\u00f1ente conexo se se cumpren estas d\u00faas condici\u00f3ns:\nC\u00famprese que os compo\u00f1entes conexos de formula_7 forman unha partici\u00f3n de formula_7. Se formula_7 \u00e9 conexo, tense que formula_7 \u00e9 a s\u00faa \u00fanica compo\u00f1ente conexa."}
{"id": "381944", "revid": "47401", "url": "https://gl.wikipedia.org/wiki?curid=381944", "title": "Espazo conexo", "text": ""}
{"id": "381945", "revid": "47401", "url": "https://gl.wikipedia.org/wiki?curid=381945", "title": "Conexidade", "text": ""}
{"id": "381947", "revid": "5863", "url": "https://gl.wikipedia.org/wiki?curid=381947", "title": "Reservados todos os dereitos", "text": ""}
{"id": "381948", "revid": "5863", "url": "https://gl.wikipedia.org/wiki?curid=381948", "title": "Reservados t\u00f3dolos dereitos", "text": ""}
{"id": "381952", "revid": "68059", "url": "https://gl.wikipedia.org/wiki?curid=381952", "title": "EuronewsNBC", "text": ""}
{"id": "381953", "revid": "98629", "url": "https://gl.wikipedia.org/wiki?curid=381953", "title": "Urania's Mirror", "text": "Urania's Mirror (\"O Espello de Urania\"), ou A view of the Heavens (\"Unha visi\u00f3n dos Ceos)\" \u00e9 un conxunto de 32 cartas estelares astron\u00f3micas publicado por primeira vez en novembro de 1824. Contendo ilustraci\u00f3ns baseadas na obra \"A Celestial Atlas\" (\"Un Atlas Celestial\") de Alexander Jamieson, as cartas te\u00f1en unha serie de orificios que permiten ver unha representaci\u00f3n das estrelas das constelaci\u00f3ns cando postas diante dunha fonte de luz. Foron gravadas por Sidney Hall. Nalg\u00fan momento afirmouse na publicidade das tarxetas que estas foron dese\u00f1adas por \"unha muller\", pero o traballo m\u00e1is tarde foi identificado como obra do Reverendo Richard Rouse Bloxam, un profesor asistente na Rugby School.\nA cuberta do xogo de tarxetas mostra unha representaci\u00f3n da Urania, a musa da astronom\u00eda, e \u00e9 acompa\u00f1ada por un libro titulado \"A Familiar Treatise on Astronomy...\" (\"Un Tratado Familiar sobre Astronom\u00eda...\"), escrito como un acompanhamento. P. D. Hingley, o investigador que resolveu o misterio de quen ti\u00f1a dese\u00f1ado as tarxetas, cento setenta anos despois da s\u00faa publicaci\u00f3n, cre que estean entre as m\u00e1is atractivas tarxetas de gr\u00e1ficos estelares das moitas producidas en comezos do s\u00e9culo XIX.\nDescrici\u00f3n.\nUrania's Mirror m\u00f3stranos 79 constelaci\u00f3ns, algunhas das cales xa se tornaron obsoletas, as\u00ed como varias subconstelaci\u00f3ns, como \"Caput Medus\u00e6\" (a cabeza do Medusa, cargada por Perseo)."}
{"id": "381954", "revid": "98629", "url": "https://gl.wikipedia.org/wiki?curid=381954", "title": "Who's Next", "text": "Who's Next \u00e9 o quinto \u00e1lbum da banda inglesa de rock The Who, publicado en agosto de 1971. Desenvolveuse a partir do proxecto abortado \"Lifehouse\", unha \u00f3pera rock multimedia escrita por Pete Townshend como continuaci\u00f3n do \u00e1lbum \"Tommy\" de 1969. O proxecto cancelouse debido \u00e1 s\u00faa complexidade e a conflitos con Kit Lambert, o representante do grupo, pero persuadiron a Townshend para gravar as canci\u00f3ns para un \u00e1lbum de estudio normal.\nThe Who gravou \"Who's Next\" coa asistencia do enxe\u00f1eiro de son Glyn Johns. Tras producir a canci\u00f3n \"Won't Get Fooled Again\" no estudio m\u00f3bil dos Rolling Stones, traslad\u00e1ronse aos Olympic Studios para gravar e mesturar a meirande parte das restantes canci\u00f3ns do traballo. A banda fixo un grande uso dos sintetizadores no \u00e1lbum, particularmente en \"Won't Get Fooled Again\" e \"Baba O'Riley\", que foron publicadas como sinxelos. A fotograf\u00eda da portada foi feita por Ethan Russell e fai referencia ao mon\u00f3lito da pel\u00edcula de 1968 \"\", e nela aparecen os membros da banda despois de ouri\u00f1ar contra un piar de cemento situado sobre un monte de escoura.\n\"Who's Next\" foi un \u00e9xito inmediato tras ser editado. Dende ent\u00f3n foi visto por moitos cr\u00edticos como o mellor disco de The Who e un dos mellores \u00e1lbums de todos os tempos. Foi reeditado en CD varias veces con canci\u00f3ns adicionais orixinalmente creadas para \"Lifehouse\".\nListaxe de canci\u00f3ns.\nEdici\u00f3n \"deluxe\" de 2003.\nO primeiro disco da edici\u00f3n \"deluxe\" cont\u00e9n os nove temas do \u00e1lbum orixinal coa mestura deste, seguidos por seis descartes, dos cales \"Getting in Tune\" e \"Won't Get Fooled Again\" eran in\u00e9ditos. Os seis descartes foron gravados durante as sesi\u00f3ns en Record Plant en marzo de 1971.\nOs temas dos segundo disco foron gravados no Young Vic Theatre, Londres, o 26 de abril de 1971. Todas as canci\u00f3ns public\u00e1ranse anteriormente ag\u00e1s \"Water\" e \"Naked Eye\"."}
{"id": "381956", "revid": "23204", "url": "https://gl.wikipedia.org/wiki?curid=381956", "title": "Mari El", "text": ""}
{"id": "381957", "revid": "23204", "url": "https://gl.wikipedia.org/wiki?curid=381957", "title": "Himno de Mari El", "text": ""}
{"id": "381958", "revid": "89787", "url": "https://gl.wikipedia.org/wiki?curid=381958", "title": "Nelson H. Minnich", "text": "Nelson Hubert Minnich, nado o 15 de xaneiro de 1942 en Cincinnati (Ohio), \u00e9 un acad\u00e9mico estadounidense, especialista na historia da Igrexa cat\u00f3lica.\nTraxectoria.\nEntre 1959 e 1963 estudou Humanidades na Universidade Xavier de Cincinnati. Posteriormente, at\u00e9 1965, obtivo un A.B. en Filosof\u00eda polo Boston College, e na mesma entidade un M.A. en Historia en 1968. Marchou a Roma, onde cursou Teolox\u00eda at\u00e9 1970 na Pontificia Universidade Gregoriana, e en 1977 doutorouse en Historia pola Universidade Harvard coa tese \"Episcopal Reform at the Fifth Lateran Council (1512-17)\".\nDende 1977 \u00e9 profesor nos departamentos de Historia e Historia da Igrexa na Universidade Cat\u00f3lica de Am\u00e9rica. Ao mesmo tempo, \u00e9 editor da revista \"The Catholic Historical Review\". Dende 2007 \u00e9 tam\u00e9n membro do Comit\u00e9 Pontificio de Ciencias Hist\u00f3ricas."}
{"id": "381959", "revid": "1888", "url": "https://gl.wikipedia.org/wiki?curid=381959", "title": "Jos\u00e9 L\u00f3pez Lourido", "text": "Jos\u00e9 L\u00f3pez Lourido, finado en Pontedeume o 10 de agosto de 1936, foi un sindicalista e pol\u00edtico galego.\nTraxectoria.\nMilitante do PSOE. Foi o primeiro alcalde republicano de Ares. Co golpe de Estado do 18 de xullo de 1936 foi detido e paseado en Pontedeume."}
{"id": "381962", "revid": "65337", "url": "https://gl.wikipedia.org/wiki?curid=381962", "title": "TU Delft", "text": ""}
{"id": "381963", "revid": "85894", "url": "https://gl.wikipedia.org/wiki?curid=381963", "title": "Eduardo Mart\u00ednez Palleiro", "text": "Eduardo Mart\u00ednez Palleiro, nado en Arteixo en 1899 e finado no mesmo concello o 22 de febreiro de 1981, foi un pol\u00edtico galego.\nTraxectoria.\nNa II Rep\u00fablica foi elixido alcalde de Arteixo a principios de marzo de 1936. Co golpe de Estado do 18 de xullo de 1936 foi detido e xulgado na Coru\u00f1a por rebeli\u00f3n e condenado a prisi\u00f3n.\nVida persoal.\nCasou con Petra Castro Ma\u00f1ana."}
{"id": "381965", "revid": "1131", "url": "https://gl.wikipedia.org/wiki?curid=381965", "title": "Delft Aerospace Rocket Engineering", "text": "Delft Aerospace Rocket Engineering (DARE) (en galego: \"Enxe\u00f1ar\u00eda de Foguetes Aeroespaciais\") \u00e9 unha asociaci\u00f3n estudantil da Universidade de Tecnolox\u00eda de Delft (TU Delft), nos Pa\u00edses Baixos, que supera un cento de membros. O obxectivo principal deste grupo de estudantes \u00e9 o desenvolvemento de tecnolox\u00edas de foguetes sen \u00e1nimo de lucro. Todo este desenvolvemento, desde os motores \u00e1 electr\u00f3nica, real\u00edzase na propia instituci\u00f3n universitaria.\nHistoria.\nDARE foi fundada en 2001 por seis estudantes da Facultade de Enxe\u00f1ar\u00eda Aeroespacial como un comit\u00e9 dentro da iniciativa da Comisi\u00f3n Europea Leonardo da Vinci e hoxe \u00e9 un dos equipos m\u00e1is reco\u00f1ecidos da s\u00faa universidade, xunto con Nuna, Forze e DUT Racing.\nAo longo dos anos, DARE desenvolveu co\u00f1ecementos especializados nas tres tecnolox\u00edas principais da propulsi\u00f3n de foguetes (s\u00f3lida, l\u00edquida e h\u00edbrida) e os seus membros levan a cabo m\u00faltiples conferencias e publican artigos anualmente.\nAproximadamente o 70 por cento dos seus membros prove\u00f1en da Facultade de Enxe\u00f1ar\u00eda Aeroespacial da Universidade de Tecnolox\u00eda de Delft, e o 30 por cento restante pertence doutras facultades, como a de Enxe\u00f1ar\u00eda Mec\u00e1nica, a de Enxe\u00f1ar\u00eda El\u00e9ctrica, a de F\u00edsica Aplicada e a de Dese\u00f1o Industrial. DARE tam\u00e9n conta cun n\u00famero importante de estudantes internacionais.\nProxectos principais.\nProxecto Stratos.\nA\u00ednda que a DARE est\u00e1 a levar a cabo diversos proxectos, o buque insignia do grupo \u00e9 o proxecto Stratos, no que se encadrou o foguete Stratos I, que foi lanzado en 2009 e estableceu o r\u00e9cord europeo de altitude para foguetes a nivel afeccionado, en 12,5\u00a0km. A continuaci\u00f3n deste foguete foi o Stratos II+, que se lanzou o 16 de outubro de 2015 e alcanzou unha altitude de 21,5\u00a0km e rompeu o r\u00e9cord europeo de altitude.\nA\u00ednda que DARE coopera co ex\u00e9rcito para levar a cabo os seus lanzamentos con seguridade, a s\u00faa tecnolox\u00eda \u00e9 estritamente non militar.\nInstalaci\u00f3ns.\nTalleres e laboratorios.\nO traballo de DARE desenv\u00f3lvese en dous lugares no campus de TU Delft. O primeiro deles, chamado LaikaLab, \u00e9 un taller orientado \u00e1 fabricaci\u00f3n, onde ten lugar a maior parte da produci\u00f3n de foguetes. O segundo lugar \u00e9 un espazo de oficinas para reuni\u00f3ns, dese\u00f1o te\u00f3rico e desenvolvemento da electr\u00f3nica. Esta instalaci\u00f3n, chamada KorolevLab, local\u00edzase na facultade de Enxe\u00f1ar\u00eda El\u00e9ctrica, Matem\u00e1ticas e Inform\u00e1tica da universidade, e funciona en cooperaci\u00f3n con Instituto de Rob\u00f3tica de TU Delft.\nLanzadeiras.\nDARE leva a cabo habitualmente entre d\u00faas e catro xornadas anuais de lanzamento de foguetes de pequena escala, que acadan un m\u00e1ximo de dous quil\u00f3metros de altitude. Estes lanzamentos te\u00f1en lugar nun establecemento militar preto de 't Harde, no norte dos Pa\u00edses Baixos. Para acadar altitudes superiores, DARE participa ocasionalmente en campa\u00f1as de lanzamento noutros lugares de Europa."}
{"id": "381966", "revid": "65337", "url": "https://gl.wikipedia.org/wiki?curid=381966", "title": "DARE", "text": ""}
{"id": "381969", "revid": "5863", "url": "https://gl.wikipedia.org/wiki?curid=381969", "title": "Alphonse Karr", "text": "Jean-Baptiste Alphonse Karr, nado en Par\u00eds o 24 de novembro de 1808 e finado en Saint-Rapha\u00ebl o 29 de setembro de 1890, foi un cr\u00edtico, xornalista en novelista franc\u00e9s."}
{"id": "381970", "revid": "6939", "url": "https://gl.wikipedia.org/wiki?curid=381970", "title": "Jean-Baptiste Alphonse Karr", "text": ""}
{"id": "381971", "revid": "1888", "url": "https://gl.wikipedia.org/wiki?curid=381971", "title": "Pedro L\u00f3pez Bodelo", "text": "Pedro L\u00f3pez Bodelo foi un pol\u00edtico galego.\nTraxectoria.\nPresidente do Sindicato Agr\u00edcola de Boimorto y sus Contornos. Militante do PSOE. Na Segunda Rep\u00fablica foi elixido concelleiro de Boimorto logo da repetici\u00f3n das elecci\u00f3ns municipais do 31 de maio e elixido alcalde de Boimorto o 5 de xu\u00f1o. Foi destitu\u00eddo en outubro de 1934.. Detido e encausado xunto con Antonio Vidal Novo por reuni\u00f3n clandestina no Sindicato Agr\u00edcola o 7 de outubro. Co golpe de Estado do 18 de xullo de 1936 fuxiu con Manuel S\u00e1nchez de Valente e permaneceron agochados. Abr\u00edronlle expediente de responsabilidades pol\u00edticas en xu\u00f1o de 1938. Entreg\u00e1ronse no cuartel de Sobrado en xaneiro de 1941. Foi xulgado en Santiago de Compostela por auxilio \u00e1 rebeli\u00f3n e condenado a 8 anos de prisi\u00f3n. Internado na Prisi\u00f3n Provincial da Coru\u00f1a, sa\u00edu en liberdade provisional en xaneiro de 1942."}
{"id": "381972", "revid": "1888", "url": "https://gl.wikipedia.org/wiki?curid=381972", "title": "Arturo Vila Moure", "text": "Arturo Vila Moure, nado na Agualada (Coristanco) en 1906 e finado en Cidade de M\u00e9xico o 7 de febreiro de 1982, foi un industrial e pol\u00edtico galego.\nTraxectoria.\nChofer en Coristanco. Na II Rep\u00fablica foi elixido alcalde de Coristanco en 1936. Co golpe de Estado do 18 de xullo de 1936 fuxiu. Pasouse ao bando leal e combateu no ex\u00e9rcito republicano. Coa derrota da Rep\u00fablica exiliouse en M\u00e9xico, arribando ao porto de Veracruz no buque \"Mexique\" o 27 de xullo de 1939. Finou en Cidade de M\u00e9xico o 7 de febreiro de 1982, con 75 anos.\nVida persoal.\nCasou con Carmen Torres Reborido e foi pai de Jos\u00e9, Perfecto, Luisa e Arturo Vila Torres."}
{"id": "381973", "revid": "56817", "url": "https://gl.wikipedia.org/wiki?curid=381973", "title": "Marun Laham", "text": "Marun Laham (en , \"M\u0101r\u016bn La\u1e25\u1e25\u0101m\"), nado o 20 de xullo de 1948 en Irbid (Xordania), \u00e9 un eclesi\u00e1stico cat\u00f3lico latino \u00e1rabe, arcebispo de Tunes entre 2005 e 2012, e vigairo patriarcal en Xordania entre 2012 e 2017\nTraxectoria.\nNaceu en Irbid, o 20 de xullo de 1948. Entre 1961 e 1972 estudou Filosof\u00eda e Teolox\u00eda no seminario patriarcal de Bait Xala. O 24 de xu\u00f1o de 1972 foi ordenado sacerdote do patriarcado latino de Xerusal\u00e9n polo patriarca Giacomo Giuseppe Beltritti.\nEntre 1972 e 1975 foi vigairo parroquial de Cristo Rei en Am\u00e1n, e entre 1975 e 1976 vigairo parroquial en Al-Fuhais. Marchou como misioneiro \"fidei donum\" a Dubai, onde atendeu \u00e1s diferentes comunidades cristi\u00e1s. Volveu en 1979 a Am\u00e1n como vigairo, e entre 1981 e 1988 foi p\u00e1rroco en Madaba.\nEntre 1988 e 1992 doutorouse en Teolox\u00eda pastoral pola Pontificia Universidade Lateranense, cunha tese sobre a catequese de adultos no territorio patriarcal, e \u00e1 s\u00faa volta a Xerusal\u00e9n foi encargado de dirixir as escolas patriarcais at\u00e9 1994, e posteriormente foi reitor do seminario de Bait Xala.\nO 8 de setembro de 2005 foi nomeado bispo de Tunes polo papa Bieito XVI. Recibiu a conagraci\u00f3n episcopal de mans do patriarca Mixail Saba o 2 de outubro. Cando a s\u00e9 foi elevada a arquidiocese o 22 de maio de 2010, pasou a ser o seu arcebispo.\nO 19 de xaneiro de 2012 Bieito XVI nomeouno vigairo patriarcal de Xordania, arcebispo auxiliar de Xerusal\u00e9n e arcebispo titular de \"Medaba\". Permaneceu no cargo at\u00e9 a s\u00faa renuncia o 4 de febreiro de 2017."}
{"id": "381975", "revid": "23204", "url": "https://gl.wikipedia.org/wiki?curid=381975", "title": "Jos\u00e9 Louz\u00e1n Mart\u00ednez", "text": "Jos\u00e9 Mar\u00eda Louz\u00e1n Mart\u00ednez, nado en Oleiros e finado en I\u00f1\u00e1s o 20 de novembro de 1952, foi un pol\u00edtico galego.\nTraxectoria.\nMilitante de Izquierda Republicana e presidente da agrupaci\u00f3n local do partido do Burgo. Logo do triunfo do Frente Popular nas elecci\u00f3ns de febreiro de 1936, foi nomeado alcalde de Culleredo o 21 de marzo. Co golpe de Estado do 18 de xullo de 1936 foi detido e xulgado na Coru\u00f1a por rebeli\u00f3n, sendo sobresida a s\u00faa causa. Exiliouse na Arxentina. Finou en I\u00f1\u00e1s con 74 anos.\nVida persoal.\nCasou con Serafina Pardo Fern\u00e1ndez."}
{"id": "381976", "revid": "89787", "url": "https://gl.wikipedia.org/wiki?curid=381976", "title": "Denise Scott Brown", "text": "Denise Scott Brown nada en Nkana, Zambia, ent\u00f3n Rodesia do Norte, o 3 de outubro de 1931, \u00e9 unha arquitecta, urbanista, profesora e escritora americana, \u00e9 tam\u00e9n membro principal da empresa Venturi, Scott Brown and Associates, situada en Filadelfia. Denise Scott Brown e o seu segundo marido e socio, Robert Venturi, son considerados, entre outros, como os arquitectos m\u00e1is influentes do s\u00e9culo XX, tanto pola vertente de arquitectura como planeamento urbano, ben como pola escrita te\u00f3rica e ensino.\nEducaci\u00f3n e ensino.\nNada de pais xudeus, Simon e Phyllis (Hepker) Lakofski, Denise iniciou os seus estudos na \u00c1frica do Sur, na Universidade de Witwatersrand entre 1948 e 1952, onde co\u00f1eceu o seu futuro marido, Robert Scott Brown. Denise viaxou para Londres en 1952 e continuou o seu ensino na escola superior londiniense Architectural Association School of Architecture. En 1955 formouse en arquitectura, ano en que tam\u00e9n casou con Scott Brown. O matrimonio pasou os seguintes tres anos a traballar e a viaxar por toda Europa, at\u00e9 1958, cando foran para Filadelfia, co obxectivo de estudaren na Universidade da Pensilvania, no departamento de planeamento. En 1959, Robert Scott Brown morre nun accidente de coche. Denise completou o seu mestrado en planeamento urbano, en 1960, e tornouse un membro do corpo docente da mesma universidade ap\u00f3s a s\u00faa formaci\u00f3n, completando o mestrado en arquitectura ao mesmo tempo que daba aulas. Nunha reuni\u00f3n do corpo docente en 1960, Denise co\u00f1eceu Robert Venturi, un arquitecto novo e tam\u00e9n membro do corpo docente, torn\u00e1ranse os dous moi pr\u00f3ximos profesionalmente, administrando cursos en conxunto entre 1962 e 1964. Denise deixou a Universidade da Pensilvania en 1965 e casou con Venturi, en Santa Monica (California) o 23 de xullo de 1967. Denise mudouse de volta para Filadelfia, no mesmo ano, para se xuntar \u00e1 empresa do seu marido, Venturi e Rauch, torn\u00e1ndose directora respons\u00e1bel do planeamento urbano, en 1969.\nCo\u00f1ecida como unha grande estudosa no campo de planeamento urbano, deu aulas na Universidade da California, en Berkeley, e foi nomeada copresidente do Programa de Design Urbano da Universidade da California, nos \u00c1nxeles. M\u00e1is tarde deu aulas na Universidade de Yale e en 2003 foi profesora convidada ao lado de Venturi na Graduate School of Design, da Universidade de Harvard. Durante os seus anos no suroeste dos Estados Unidos, Denise mostrou un particular interese nas cidades m\u00e1is recentes dos \u00c1nxeles e Las Vegas.\nArquitectura e planeamento.\nEn 1972, en conxunto con Venturi e Steven Izenour, Denise escribiu \"Learning From Las Vegas: the Forgotten Symbolism of Architectural Form\" (Aprendendo con Las Vegas: o Simbolismo Esquecido da Forma Arquitect\u00f3nica), libro que exp\u00f3n estudos sobre a Strip de Las Vegas, realizado en conxunto cos seus alumnos. Este libro xuntou e completou \"Complexity and Contradiction in Architecture\" (Complexidade e Contradici\u00f3n na Arquitectura), escrito por Venturi, como unha reprensi\u00f3n ao modernismo ortodoxo e gustos arquitect\u00f3nicos de elite, e a\u00ednda como un punto de partida para a expansi\u00f3n americana e para a arquitectura vernacular. Ap\u00f3s esta primeira experiencia, Denise Scott Brown mant\u00edvose como unha escritora prol\u00edfera sobre arquitectura e urbanismo.\nA empresa Venturi, Scott Brown and Associates (renomeada en 1989), posibilitou que Denise elaborase grandes proxectos c\u00edvicos de planeamento, estudos, e, m\u00e1is recentemente, dirixiu inmensos proxectos de planeamento, especialmente de campus universitarios. Actuou tam\u00e9n como encargada de obra ao lado de Robert Venturi en grandes proxectos de arquitectura da s\u00faa empresa, inclu\u00edndo a Sainsbury Wing of National Gallery, en Londres, o edificio do Capitolio en Tolosa (Francia), o Nikko Hotel e Spa Resort, no Xap\u00f3n, entre outros.\nPremios.\nControversia do premio Pritzker.\nCando Robert Venturi foi nomeado como vencedor do premio Pritzker de Arquitectura en 1991, Denise Scott Brown non compareceu \u00e1 cerimonia de entrega de premios como forma de protesta. A organizaci\u00f3n, a Fundaci\u00f3n Hyatt, afirmou que, en 1991, o premio s\u00f3 era v\u00e1lido para arquitectos individuais, unha pr\u00e1ctica que mudou en 2001 coa selecci\u00f3n de Jacques Herzog e Pierre de Meuron. En 2013, Women In Design, unha organizaci\u00f3n estudantil da Escola Superior de Design de Harvard iniciou unha petici\u00f3n para Denise Scott Brown recibir o reco\u00f1ecemento conxunto co seu socio Robert Venturi."}
{"id": "381977", "revid": "1888", "url": "https://gl.wikipedia.org/wiki?curid=381977", "title": "Benjam\u00edn N\u00fa\u00f1ez Sanmart\u00edn", "text": "Benjam\u00edn N\u00fa\u00f1ez Sanmart\u00edn foi un industrial e pol\u00edtico galego.\nTraxectoria.\nMembro de Izquierda Republicana, logo da vitoria da Fronte Popular en febreiro de 1936 foi nomeado alcalde de Curtis. Co golpe de Estado do 18 de xullo de 1936 organizou a resistencia comezando coa recollida de armas, e desprazouse cun grupo de veci\u00f1os a Betanzos e Coru\u00f1a o d\u00eda 20 de xullo. Despois fuxiu. Militante do PCE. Foi procesado en Santiago de Compostela por rebeli\u00f3n e declarado en rebeld\u00eda. Exiliouse no Brasil. Xulgado polo Tribunal de Responsabilidades Pol\u00edticas, foi condenado en 1940 a quince anos de inhabilitaci\u00f3n absoluta, quince anos de desterro a m\u00e1is de douscentos quil\u00f3metros de Arz\u00faa e o pago de vinte e cinco mil pesetas. "}
{"id": "381978", "revid": "98629", "url": "https://gl.wikipedia.org/wiki?curid=381978", "title": "Ramiro Su\u00e1rez Moreno", "text": "Ramiro Su\u00e1rez Moreno, finado en Francia, foi un pol\u00edtico galego.\nTraxectoria.\nMilitante de Izquierda Republicana. Na II Rep\u00fablica foi elixido alcalde da Laracha. En marzo de 1936 foi nomeado deputado provincial. Co golpe de Estado do 18 de xullo de 1936 fuxiu. Foi procesado en Santiago de Compostela por rebeli\u00f3n e declarado en rebeld\u00eda. Exiliouse en Francia, foi internado nun campo de concentraci\u00f3n. Morreu en Francia uns anos despois de rematar a segunda guerra mundial."}
{"id": "381981", "revid": "1888", "url": "https://gl.wikipedia.org/wiki?curid=381981", "title": "Juan Bautista Mart\u00ednez Lemi\u00f1a", "text": "Juan Bautista Mart\u00ednez Lemi\u00f1a, que asinaba como J. Bautista M. Lemi\u00f1a, nado en Ribeira o 7 de xullo de 1906 e finado no mesmo concello o 30 de xu\u00f1o de 1975, foi un mestre, xornalista e ilustrador galego.\nTraxectoria.\nMestre, xornalista, ilustrador, aprendiz de reloxeiro, tam\u00e9n dirixiu o grupo de m\u00fasica Orquesta Lemi\u00f1a, un sexteto de vento e percusi\u00f3n no que tocaba o viol\u00edn e o acorde\u00f3n. Correspondente en Ribeira de \"El Pueblo Gallego\", asinaba moitos artigos co pseud\u00f3nimo Tis-ta-bau. Colaborou en \"La Voz de Galicia\" e \"La Lucha\" e en 1933 fundou en Ribeira o semanario \"La Coraza\". Foi director do colexio Curros da Coru\u00f1a e mestre interino en Palmeira e Ribeira e en marzo de 1936 trasladouse \u00e1 escola n\u00famero 2 da Guarda. Colaborou en \"RAIG\", \"El Noticiero Gallego\", \"Presente\" e \"Escuela Azul\".\nTrasladouse como mestre a Vilanova en 1938. Foi delegado comarcal de Prensa e Propaganda no partido xudicial de Cambados do Sindicato Espa\u00f1ol del Magisterio. A finais de 1938 entrou no ex\u00e9rcito e foi alf\u00e9rez provisional. Despos da guerra foi mestre en Vilanova de Arousa (1940-1943), Oleiros (dende 1943), Porto do Son e na Pobra do Carami\u00f1al, onde se xubilou. Dende 1964 estivo a cargo da delegaci\u00f3n de \"El Pueblo Gallego\", primeiro na Pobra do Carami\u00f1al e despois en Ribeira. Deixou in\u00e9dito o libro \"P\u00e1ginas hist\u00f3ricas\" no que recolle as s\u00faas vivenzas na guerra, polo que recibiu un acc\u00e9sit no Premio Ejercito de 1958. Finou en Ribeira o 30 de xu\u00f1o de 1975.\nVida persoal.\nCasou con Josefina Ajeitos Lij\u00f3 e foi pai de Juan Bautista e Mar\u00eda Visitaci\u00f3n Mart\u00ednez Lij\u00f3."}
{"id": "381982", "revid": "1888", "url": "https://gl.wikipedia.org/wiki?curid=381982", "title": "J. Bautista M. Lemi\u00f1a", "text": ""}
{"id": "381984", "revid": "1888", "url": "https://gl.wikipedia.org/wiki?curid=381984", "title": "La Coraza", "text": "La Coraza foi un peri\u00f3dico editado en Ribeira en 1933.\nHistoria e caracter\u00edsticas.\nSubtitulado \"Semanario Popular e independiente\", apareceu o 22 de febreiro de 1933. Fundado por Juan Bautista Mart\u00ednez Lemi\u00f1a, que era o seu principal redactor, estaba dirixido por Joaqu\u00edn Parada Lorenzo. Semanario local con pretensi\u00f3ns de independencia pol\u00edtica pero en realiadade de tendencia dereitista, mantivo pol\u00e9micas con \"La Lucha\". Aparec\u00eda os domingos e ti\u00f1a un prezo de dez c\u00e9ntimos. A partir do n\u00famero 15 cambiou o subt\u00edtulo por \"Semanario Popular\" e desde o n\u00famero 21, cando cambiou a s\u00faa periodicidade a quincenal, por \"Quincenario Independiente\". Entre os seus colaboradores figuraron Mar\u00eda Enriqueta Camarillo, Josefa Dios Reiriz, Esperancita Vilalba, Josefa Garc\u00eda, Dolores Bri\u00f3n Hermo, Ram\u00f3n Mart\u00ednez Lemi\u00f1a, J. Villanueva, P\u00e9rez Couti\u00f1o, Alberto Plasencia, P. Valeiras, Anselmo Prado N\u00fa\u00f1ez, A. P\u00e9rez y santos e Jos\u00e9 Bri\u00f3n. O \u00faltimo n\u00famero co\u00f1ecido \u00e9 do 9 de outubo de 1933.."}
{"id": "381986", "revid": "98629", "url": "https://gl.wikipedia.org/wiki?curid=381986", "title": "Invisibles (filme)", "text": "Invisibles \u00e9 unha pel\u00edcula documental dirixida por Mariano Barroso, Isabel Coixet, Javier Corcuera Andrino, Fernando Le\u00f3n de Aranoa e Wim Wenders no ano 2008. Obtivo o Premio \u00e1 mellor pel\u00edcula documental na XII edici\u00f3n dos Premios Goya, en 2008.\nSinopse.\nCinco directores homenaxean o vinte aniversario da ONG\u00a0M\u00e9dicos Sen Fronteiras. A trav\u00e9s de varias historias retr\u00e1tase a persoas que viven no medio de guerras e conviven con epidemias. \"El sue\u00f1o de Bianca\" (\"O so\u00f1o de Bianca\") contrasta as realidades de d\u00faas mulleres. \"Cartas a Nora\" \u00e9 un relato de inmigraci\u00f3n, mentres que \"La voz de las piedras\" (\"A voz das pedras\") \u00e9 unha historia familiar no coraz\u00f3n de Colombia.\u00a0En \"Buenas noches, Ouma\" (\"Boas noites, Ouma\") descr\u00edbese o conflito armado de Uganda e \"Cr\u00edmenes Invisibles\" (\"Crimes Invisibles\") denuncia os abusos a mulleres na Rep\u00fablica Democr\u00e1tica do\u00a0Congo.\nEste proxecto solidario nace co selo de Javier Bardem como produtor. Para conmemorar as d\u00faas d\u00e9cadas de traballo de M\u00e9dicos Sen Fronteiras qu\u00edxose facer unha homenaxe aos seus cooperantes, pero tam\u00e9n \u00e1s persoas que reciben a s\u00faa axuda. Persoas \"invisibles\" que te\u00f1en unha historia e que atopan, neste documental, unha forma de expresarse."}
{"id": "381987", "revid": "1888", "url": "https://gl.wikipedia.org/wiki?curid=381987", "title": "Bautista M. Lemi\u00f1a", "text": ""}
{"id": "381988", "revid": "72012", "url": "https://gl.wikipedia.org/wiki?curid=381988", "title": "Invisibles (pel\u00edcula)", "text": ""}
{"id": "381989", "revid": "98629", "url": "https://gl.wikipedia.org/wiki?curid=381989", "title": "C\u00e9sar Strawberry", "text": "C\u00e9sar Monta\u00f1a Lehmann, nado en Madrid o 2 de marzo de 1964, de nome art\u00edstico C\u00e9sar Strawberry, \u00e9 un escritor, compositor e cantante espa\u00f1ol, popular por ser membro e portavoz do grupo Def Con Dos. Tam\u00e9n \u00e9 vocalista no grupo Strawberry Hardcore. Como escritor ten publicadas tres novelas, un libro de relatos compartido e a primeira parte da biograf\u00eda do grupo Def Con Dos.\nTraxectoria.\nGoza de popularidade por ser MC e voceiro do grupo de m\u00fasica hip hop e rap metal Def Con Dos. Con esta banda publicou dez discos en estudo, ademais de diversos recompilatorios, directos, unha maqueta e varios sinxelos, sendo o compositor da maior parte das s\u00faas letras.\nTam\u00e9n \u00e9 cantante e compositor das letras do grupo de m\u00fasica Strawberry Hardcore, que practica precisamente ese estilo musical, na s\u00faa vertente mel\u00f3dica, e co que publicou dous \u00e1lbums.\nAdemais est\u00e1 desenvolven unha carreira como escritor, con tres novelas publicadas, a primeira parte dunha biograf\u00eda sobre o grupo Def Con Dos e un libro de relatos compartido.\nO 19 de xu\u00f1o de 2016 foi detido pola Garda Civil dentro da operaci\u00f3n \u201cAra\u00f1a III\u201d acusado de \u201cenaltecemento do terrorismo\u201d, por unhas mensaxes en Twitter de ano e medio antes. Ese mesmo d\u00eda foi posto en liberdade e difundiu un comunicado, no que lamentaba que esas mensaxes puidesen ofender a algunhas persoas, defend\u00eda o dereito \u00e1 cr\u00edtica sociopol\u00edtica e explicaba \u201cen todo momento considerei que esta actividade se atopaba amparada pola liberdade de expresi\u00f3n\u201d. Foi absolto dos delitos de enaltecemento do terrorismo e humillaci\u00f3n \u00e1s v\u00edtimas pola audiencia nacional e posteriormente condenado polo tribunal supremo a un ano de c\u00e1rcere."}
{"id": "381990", "revid": "23204", "url": "https://gl.wikipedia.org/wiki?curid=381990", "title": "C\u00e9sar Monta\u00f1a Lehmann", "text": ""}
{"id": "381992", "revid": "85894", "url": "https://gl.wikipedia.org/wiki?curid=381992", "title": "Paula Sebasti\u00e1n", "text": "Paula Sebasti\u00e1n, nada en Pontevedra en 1962, \u00e9 unha actriz galega de teatro, cine e televisi\u00f3n.\nTraxectoria.\nActriz de formaci\u00f3n teatral, dende comezos dos anos oitenta actuou nos escenarios, realizando tam\u00e9n pequenos papeis secundarios en televisi\u00f3n (\"Anillos de oro\", \"Segunda ense\u00f1anza\"). Neses anos interpretou sobre as t\u00e1boas \"Die bitteren Tr\u00e4nen der Petra von Kant\" (1986), \"El placer de su compa\u00f1\u00eda\" (1988) \"Y yo con estos nervios\" (1989), con I\u00f1aki Miram\u00f3n e Tom\u00e1s Gayo.\nEn 1989 xurdiulle a oportunidade, a trav\u00e9s de Hugo Stuven, de participar nunha pequena comedia de \"sketches\" no programa de humor de TVE \"Pero... \u00bfesto qu\u00e9 es?\", xunto a debutantes na pequena pantalla como Elisa Matilla e actores de m\u00e1is longa traxectoria como Alfonso Luss\u00f3n.\nTras esa incursi\u00f3n en TV, de volta \u00f3s escenarios, en 1990 estreou \"Un sabor a miel\", de Shelagh Delaney, xunto a Beatriz Carvajal. S\u00e9guelle \"Etiqueta Negra\" (1991), cuxa interpretaci\u00f3n a fixo merecedora do Premio Ercilla de Teatro.\nEn 1994 debutou no cine, e participou en \"C\u00f3mo ser infeliz y disfrutarlo\", con Carmen Maura, o primeiro dos dous t\u00edtulos nos que participou, sendo o outro \"Os aires dif\u00edciles\". Un ano despois participou na primeira tempada da exitosa serie de televisi\u00f3n \"M\u00e9dico de familia\". A s\u00faa seguinte intervenci\u00f3n na pequena pantalla f\u00edxose esperar at\u00e9 2000 en que se incorporou a alg\u00fans episodios da serie \"El Comisario\" en Telecinco."}
{"id": "381993", "revid": "22570", "url": "https://gl.wikipedia.org/wiki?curid=381993", "title": "Mar de Somov", "text": "Mar de Somov (en\u00a0ruso:\u00a0\"\u041c\u043e\u0440\u0435 \u0421\u043e\u043c\u043e\u0432\u0430\", trasliterado como\u00a0\"Sodruzhetsva)\" \u00e9 o nome proposto para un mar marxinal do Oc\u00e9ano Ant\u00e1rtico, situado ao sur do oc\u00e9ano Pac\u00edfico, na zona oriental da Ant\u00e1rtida Oriental, entre os meridianos 150\u00b0L e 170\u00b0L. A oeste fica o Mar de D'Urville, e ao leste do Cabo Adare, en 170\u00b014' Leste, fica o Mar de Ross. Ten unha \u00e1rea de 1\u00a050\u00a0000\u00a0km\u00b2 e unha profundidade de 3 000 m.\nO nome foi proposto pola delegaci\u00f3n rusa para o proxecto de denominaci\u00f3n de mares de 2002 da Organizaci\u00f3n Hidrogr\u00e1fica Internacional (OHI). Coa proposta pretendeuse nomenaxear ao ocean\u00f3logo e explorador polar ruso Mikhail Somov, que entre 1955 e 1957 foi o comandante da primeira expedici\u00f3n ant\u00e1rtica sovi\u00e9tica, Por\u00e9n, o proxecto non foi aprobado a\u00ednda pola OHI e o documento de 1953, que non incl\u00fae o \"mar de Somov\", contin\u00faa en vigor. As autoridades xeogr\u00e1ficas e editores de mapas e atlas non incl\u00faen o nome, ag\u00e1s as da esfera rusa."}
{"id": "381994", "revid": "23204", "url": "https://gl.wikipedia.org/wiki?curid=381994", "title": "Sexolox\u00eda", "text": "A sexolox\u00eda \u00e9 o estudo sistem\u00e1tico do feito sexual humano, dende todas as s\u00faas perspectivas, filoxen\u00e9ticas, ontoxen\u00e9ticas, antropol\u00f3xicas, socioculturais, fisiol\u00f3xicas, pedag\u00f3xicas, cl\u00ednicas e investigativas. A sexolox\u00eda, como ciencia e como profesi\u00f3n, implica, dende un enfoque multidisciplinar e/ou o interdisciplinar, a un gran n\u00famero de disciplinas e especialidades m\u00e9dicas e human\u00edsticas, abranguendo as\u00ed todos os aspectos da sexualidade."}
{"id": "381995", "revid": "1888", "url": "https://gl.wikipedia.org/wiki?curid=381995", "title": "Jos\u00e9 Filgueira P\u00e9rez", "text": "Jos\u00e9 Filgueira P\u00e9rez foi un pol\u00edtico galego.\nTraxectoria.\nFoi secretario da sociedade de Agricultores de Lousame. Coa proclamaci\u00f3n da Segunda Rep\u00fablica foi nomeado presidente da Comisi\u00f3n Xestora de Lousame o 26 de abril de 1931. Celebradas elecci\u00f3ns, a candidatura republicano agraria que encabezaba, obtivo os 14 concelleiros da corporaci\u00f3n e foi elixido alcalde. Co golpe de Estado do 18 de xullo de 1936 fuxiu e estivo agochado."}
{"id": "381996", "revid": "98629", "url": "https://gl.wikipedia.org/wiki?curid=381996", "title": "Aethelred I de Anglia Oriental", "text": "\u00c6thelred foi, no s\u00e9culo VIII, un rei semihist\u00f3rico de Anglia Oriental, un reino anglosax\u00f3n que hoxe incl\u00fae os condados ingleses de Norfolk e Suffolk.\nTraxectoria.\nP\u00e9nsase que gobernou nalg\u00fan momento entre os anos 760 e 790 e que estivo \u00e1 fronte de Anglia Oriental durante o overlordship de Offa de Mercia. Sucedeu a tres reis que gobernaron xuntos Anglia Oriental despois de 749.\nNon conservamos moedas co nome de \u00c6thelred e as \u00fanicas fontes hist\u00f3ricas \u00fanicas que o citan datan de despois da conquista normanda de Inglaterra, inclu\u00edndo as \"Vidas de Santo \u00c6thelberht\" e as listas reais de Guillerme de Malmesbury. Nas narrativas lendarias de Santo \u00c6thelberht, \u00c6thelred e a s\u00faa ra\u00ed\u00f1a, que se chamaba posibelmente Leofruna, ambos os dous viv\u00edan en \"Beodricesworth\" (moderno Bury St. Edmunds).\n\u00c6thelred foi o pai de \u00c6thelberht II de Anglia Oriental, quen o sucedeu sobre o 770."}
{"id": "381997", "revid": "1888", "url": "https://gl.wikipedia.org/wiki?curid=381997", "title": "Jos\u00e9 Sande Lois", "text": "Jos\u00e9 Sande Lois, nado en Malpica de Berganti\u00f1os, foi un mestre e pol\u00edtico galego.\nTraxectoria.\nEstudou maxisterio na Escola Normal de Santiago de Compostela. Foi mestre interino da Ponte do Porto at\u00e9 1929. Despois foi mestre de Nant\u00f3n. Militante de Izquierda Republicana. Na II Rep\u00fablica foi nomeado alcalde de Malpica de Berganti\u00f1os en xaneiro de 1936, renunciou ao cargo en abril dese ano ao ser destinado como mestre a San Mamede de Ribadulla (Vedra). Co golpe de Estado do 18 de xullo de 1936 fuxiu na evasi\u00f3n da motora San Adri\u00e1n. Foi procesado en Ferrol por rebeli\u00f3n militar e declarado fuxido en rebeld\u00eda. No proceso de depuraci\u00f3n foi expulsado do Maxisterio. A s\u00faa causa foi sobresida definitivamente en novembro de 1944."}
{"id": "381999", "revid": "1888", "url": "https://gl.wikipedia.org/wiki?curid=381999", "title": "Manuel Tob\u00edo Roman\u00ed", "text": "Manuel Tob\u00edo Roman\u00ed, co\u00f1ecido como Maranqueiro, nado en Muros cara a 1899, foi un pol\u00edtico galego.\nTraxectoria.\nNa II Rep\u00fablica foi elixido alcalde de Muros en 1936. Co golpe de Estado do 18 de xullo de 1936 fuxiu con outros republicanos do Barbanza nos bous Santa Eulalia e Santa Rosa. Combateu no ex\u00e9rcito leal. Logo da derrota da Rep\u00fablica pasou a Francia. Foi un dos pasaxeiros do Winnipeg e acabou exili\u00e1ndose no Uruguai."}
{"id": "382000", "revid": "72012", "url": "https://gl.wikipedia.org/wiki?curid=382000", "title": "Manuel Allendesalazar y Mu\u00f1oz de Salazar", "text": ""}
{"id": "382001", "revid": "72012", "url": "https://gl.wikipedia.org/wiki?curid=382001", "title": "Manuel Allendesalazar", "text": ""}
{"id": "382002", "revid": "72012", "url": "https://gl.wikipedia.org/wiki?curid=382002", "title": "Allendesalazar", "text": ""}
{"id": "382003", "revid": "72012", "url": "https://gl.wikipedia.org/wiki?curid=382003", "title": "Manuel Allendesalazar Mu\u00f1oz de Salazar", "text": ""}
{"id": "382004", "revid": "5863", "url": "https://gl.wikipedia.org/wiki?curid=382004", "title": "Jos\u00e9 Agrelo Puertas", "text": "Jos\u00e9 Agrelo Puertas foi un pol\u00edtico galego.\nTraxectoria.\nMembro da directiva do Casino de Mux\u00eda (en 1906 foi elixido secretario, e en 1910 foi vicepresidente), foi elixido concelleiro de Mux\u00eda en 1920. Na II Rep\u00fablica foi nomeado alcalde de Mux\u00eda en 1936. Co golpe de Estado do 18 de xullo de 1936 foi sancionado."}
{"id": "382007", "revid": "92340", "url": "https://gl.wikipedia.org/wiki?curid=382007", "title": "Avelino Rico Su\u00e1rez", "text": "Avelino Rico Su\u00e1rez foi un pol\u00edtico galego.\nTraxectoria.\nNa II Rep\u00fablica foi nomeado alcalde de Oroso o 10 de marzo de 1936. Co golpe de Estado do 18 de xullo de 1936 foi detido e estivo varios anos encarcerado.\n "}
{"id": "382008", "revid": "25871", "url": "https://gl.wikipedia.org/wiki?curid=382008", "title": "Antonio Comyn Crooke", "text": "Antonio Comyn Crooke, nado o 4 de marzo de 1858, en Madrid, e finado o 30 de decembro de 1931, tam\u00e9n en Madrid. Foi un arist\u00f3crata, avogado e pol\u00edtico\u00a0espa\u00f1ol. Foi conde consorte de Albiz desde 1903 polo casamento con Jesusa Allendesalazar, I condesa de Albiz, irm\u00e1 de\u00a0Manuel Allendesalazar.\nEstudou en Espa\u00f1a, no Instituto San Isidro e Inglaterra, de onde proced\u00eda a s\u00faa familia. Licenciouse en dereito e foi socio do Ateneo de Madrid e tam\u00e9n foi un dos pioneiros do excursionismo en Madrid. Foi elixido deputado do Partido Conservador polo distrito de Santa Coloma de Farners nas elecci\u00f3ns xerais de 1891,1893, 1898 e 1899. Foi Fiscal do Tribunal de Contas e en 1900 foi nomeado subsecretario da Presidencia do Consello de Ministros.\nTam\u00e9n foi senador pola provincia de Xirona durante 1901-1902 e pola provincia de Cuenca de 1903 a 1904 e pola provincia de Palencia de 1907 a 1908. Tam\u00e9n participou en empresas que instalaron a telegraf\u00eda sen f\u00edos en Espa\u00f1a."}
{"id": "382009", "revid": "89787", "url": "https://gl.wikipedia.org/wiki?curid=382009", "title": "Nubes de evoluci\u00f3n", "text": "Nubes de evoluci\u00f3n \u00e9 unha novela de Andrea Maceiras, galardoada co Premio Fervenzas Literarias 2014 ao mellor libro xuvenil.\u00a0A obra xa conta con sete edici\u00f3ns.\nTrama.\nOs tres protagonistas principais da historia son Amanda, Ux\u00edo e Lu\u00eds. Amanda \u00e9 unha rapaza nova que est\u00e1 a criar unha nena despois de que o rapaz co que a tivo se desentendese da paternidade. Traballa como camareira a tempo parcial e como limpadora na estaci\u00f3n de autobuses, e vive s\u00f3 para isto e para a s\u00faa filla \u00c1nxela nun pequeno apartamento, despois de ter que abandonar a casa da nai por causa dunha discusi\u00f3n coa s\u00faa irm\u00e1. A s\u00faa vida \u00e9 dura e triste e a estaci\u00f3n de autobuses, un lugar inh\u00f3spito e fr\u00edo no que transcorre o seu d\u00eda a d\u00eda. Ux\u00edo \u00e9 tam\u00e9n un rapaz novo, mal estudante e rebelde, fillo de pais divorciados e que mant\u00e9n unha relaci\u00f3n cunha rapaza que non lle conv\u00e9n. Cando queda cos amigos para adestrar pasa pola estaci\u00f3n de autobuses na que traballa Amanda. Lu\u00eds \u00e9 un profesor de instituto vi\u00favo, cuxa muller tam\u00e9n se chamaba \u00c1nxela, e ten unha mala opini\u00f3n das xeraci\u00f3ns m\u00e1is novas. \u00c9 un home taciturno e amargado.\nOs tres personaxes te\u00f1en varios encontr\u00f3ns entre eles que os afastar\u00e1n, pero un d\u00eda, a aparici\u00f3n dunha pintada na estaci\u00f3n cunha frase da canci\u00f3n \"Angie\" dos Rolling Stones, que se pregunta cando desaparecer\u00e1n as nubes, fai que os tres atopen os seus puntos en com\u00fan. As\u00ed, os tres far\u00e1n un pacto para volverse atopar na propia estaci\u00f3n s\u00f3 cando consigan refaceren as s\u00faas vidas. Amanda, logo, decide retomar contacto coas s\u00faas antigas amigas e coa s\u00faa irm\u00e1, o que a levar\u00e1 a regresar \u00e1 casa da nai, e decidir\u00e1 abandonar o traballo de limpadora para estudar na universidade. No medio, descobre que no pasado tivera a oportunidade de co\u00f1ecer \u00e1 defunta muller de Lu\u00eds e que a impresi\u00f3n que lle causou aquela muller foi o que a levou a chamarlle, de xeito inconsciente, \u00c1nxela \u00e1 s\u00faa filla. Ux\u00edo decide ir vivir co seu pai, posto que con este se entende mellor que coa s\u00faa nai, deixa \u00e1 s\u00faa antiga moza e volve ter unha relaci\u00f3n saudable cos seus amigos. Amanda e Ux\u00edo volver\u00e1n atoparse na estaci\u00f3n. Al\u00ed descubrir\u00e1n que a pintada fora feita por Ant\u00f3n, o rapaz da estafeta da estaci\u00f3n que non acougaba enviando sinais a Rosa, a rapaza da panadar\u00eda da estaci\u00f3n. Rosi, que tam\u00e9n co\u00f1ecera a defunta \u00c1nxela e que sab\u00eda que Lu\u00eds se lle declarara nun concerto dos Rolling Stones mentres soaba Angie sempre so\u00f1ara con que algo as\u00ed de rom\u00e1ntico lle sucedese tam\u00e9n a ela. Un d\u00eda, na megafon\u00eda e da estaci\u00f3n soa Angie e Ant\u00f3n decl\u00e1rase a Rosi e Ux\u00edo a Amanda. S\u00f3 falta Lu\u00eds, que aparece na porta da estaci\u00f3n sen dirixirse aos seus amigos. Ux\u00edo aclarar\u00e1 logo o porqu\u00e9: Lu\u00eds, que ao enfrontarse \u00e1 morte de \u00c1nxela, despois de tantos anos, conseguira sa\u00edr do pozo no que se atopaba, ti\u00f1a agora moito que facer escribindo o libro que sempre quixera escribir.\nEstrutura.\nTr\u00e1tase dunha novela de lectura doada para adultos e adolescentes que presenta a tres personaxes. Estes narran en primeira persoa anacos das s\u00faas vidas, marcadas polo desengano, o fracaso e, sobre todo, pola soidade, ou as s\u00faas vivencias. Te\u00f1en en com\u00fan o feito de se atoparen casualmente na fr\u00eda estaci\u00f3n de autobuses. Al\u00ed traballa Amanda, de dezanove anos, nai solteira que vive coa s\u00faa filla \u00c1nxela, cos seus so\u00f1os rotos e o rostro afundido polo cansazo. Leva m\u00e1is dun ano dedicada a superar os retos diarios. Pola mesma estaci\u00f3n transita cada dous d\u00edas Ux\u00edo, rebelde, con problemas familiares e relaci\u00f3ns tenas, que reproduce coa s\u00faa moza o mesmo comportamento que te\u00f1en os seus pais entre si. O terceiro narrador homodiex\u00e9tico \u00e9 Lu\u00eds, un vello profesor de instituto, cheo de man\u00edas, que, incapaz de asumir a realidade da morte da s\u00faa muller, constr\u00fae un feixe de h\u00e1bitos absurdos cos que po\u00f1er orde na s\u00faa vida. O seu traballo como docente no instituto est\u00e1 as\u00ed mesmo lacerado pola rutina. De xeito gradual, Andrea Maceiras vai acheg\u00e1ndolle ao lector as maneiras como estes tres personaxes, que nos seus primeiros encontros mesmo se desprezan os uns \u00f3s outros, van estabelecendo entre eles unha relaci\u00f3n.\u00a0Finalmente, resulta ser un puzzle vital con final feliz."}
{"id": "382010", "revid": "98629", "url": "https://gl.wikipedia.org/wiki?curid=382010", "title": "Marcial Villaverde Viqueira", "text": "Marcial Villaverde Viqueira, finado en Ferrol, foi un pol\u00edtico galego.\nTraxectoria.\nVeci\u00f1o de Santa Cruz de Mondoi, obtivo o segundo premio de millo no Concurso de patacas e millos de Betanzos de 1932. Militante do PSOE. Na Segunda Rep\u00fablica era vogal da Agrupaci\u00f3n Socialista de Betanzos e foi nomeado alcalde de Oza dos R\u00edos en marzo de 1936. Co golpe de Estado do 18 de xullo de 1936 fuxiu e estivo agochado nunha casa de Santiago de Paderne na que foi detido a causa dun aviso por un grupo de falanxistas e gardas civ\u00eds de Betanzos. Cando o levaban a pasear fixo fronte a un dos gardas e botoulle as mans ao fusil que disparou cara a arriba, aproveitando para escapar. Cruzou o r\u00edo Mandeo varias veces e perdeu a roupa. Estivo fuxido unha tempada en M\u00e1ntaras, Coruxou e Areas. Regresou \u00e1 casa de Mondoi e permaneceu agochado al\u00ed. No fondal da horta inmediata \u00e1 casa fixo unha cova \u00e1 que se aced\u00eda a trav\u00e9s dun t\u00fanel desde un alpendre onde ti\u00f1an o forno. Botou sete anos agochado na casa sen que os fillos o souberan, at\u00e9 que en 1943 se presentou \u00e1s autoridades e sa\u00edu en liberdade. Despois instalouse en Curtis onde montou un bar e contactou con Isabel R\u00edos. Volveu ser detido e encarcerado seis meses, xunto co fillo m\u00e1is vello, por colaboraci\u00f3n coa guerrilla. Deixou o bar e marchou a Ferrol, onde morreu con 54 anos.\n "}
{"id": "382011", "revid": "54334", "url": "https://gl.wikipedia.org/wiki?curid=382011", "title": "Richard Bauckham", "text": "Richard John Bauckham, nado en Londres o 22 de setembro de 1946, \u00e9 un te\u00f3logo anglicano, historiador teol\u00f3xico e investigador do Novo Testamento ingl\u00e9s. \u00c9 especialista en Cristolox\u00eda do Novo Testamento e no Evanxeo de Xo\u00e1n.\nTraxectoria.\nBauckham estudou na Universidade de Cambridge. Foi profesor de teolox\u00eda na Universidade de Leeds (1976-1977) e de historia do pensamento cristi\u00e1n na Universidade de Manchester (1977-1992). Foi despois profesor da Universidade de St Andrews, Fife, Escocia (1992-1997).\nA s\u00faa obra principal \u00e9 \"Jesus and the Eyewitnesses: The Gospels as Eyewitness Testimony\" (2006)."}
{"id": "382012", "revid": "98629", "url": "https://gl.wikipedia.org/wiki?curid=382012", "title": "Drizzona", "text": "Drizzona \u00e9 unha e \"comune\" italiana da provincia de Cremona, na rexi\u00f3n da Lombard\u00eda, con 537 habitantes."}
{"id": "382020", "revid": "98629", "url": "https://gl.wikipedia.org/wiki?curid=382020", "title": "Death Grips", "text": "Death Grips \u00e9 un grupo de hip hop experimental\u00a0de Sacramento (California), formado no ano 2010. Os integrantes do grupo son o rapeiro/vocalista MC Ride (Stefan Burnett), Zach Hill (bater\u00eda, produtor e compositor) e o enxe\u00f1eiro Andy Morin.\u00a0O guitarrista Nick Reinhart (Tera Melos) participou nos \u00e1lbums Fashion Week, Jenny Death e Bottomless Pit. O seu estilo musical pode clasificarse en torno ao hip hop, punk, electr\u00f3nica, noise e mesmo industrial.\u00a0No 2012, a revista brit\u00e1nica\u00a0\"The Skinny\"\u00a0manifestou que pasa por ser \"a primeira banda verdadeiramente importante do s\u00e9culo vinte e un\".\nA banda lanzou en abril do 2011 o\u00a0mixtape \"Exmilitary\u00a0\"e o ano seguinte o seu \u00e1lbum debut \"The Money Store\", ambos con boa acollida da cr\u00edtica.\u00a0Pouco despois de asinar con Epic Records no ano 2012 o grupo filtra e pon en descarga libre o seu segundo \u00e1lbum \"No Love Deep Web\", rompendo as condici\u00f3ns contractuais, o que lles valeu a expulsi\u00f3n da discogr\u00e1fica tempo despois. No 2013 publican o terceiro \u00e1lbum,\u00a0\"Government Plates\". Tras non presentarse a varias actuaci\u00f3ns (rachando cos contratos asinados)\u00a0o grupo anunciou a s\u00faa disoluci\u00f3n en xullo de 2014 xunto co lanzamento do seu cuarto \u00e1lbum de estudio \"The Powers That B.\" Por\u00e9n, en marzo de 2015 a banda revelou que quizais \"poder\u00edan facer m\u00e1is\u00a0m\u00fasica\" e despois anunciaron unha xira mundial.\u00a0M\u00e1is tarde ese mesmo ano anunciaron o seu quinto \u00e1lbum, titulado \"Bottomless Pit, \"o cal foi publicado no mes de maio do ano 2016.\nDiscograf\u00eda.\n\u00c1lbums de estudio\nMesturas"}
{"id": "382022", "revid": "23204", "url": "https://gl.wikipedia.org/wiki?curid=382022", "title": "Death grips", "text": ""}
{"id": "382024", "revid": "5863", "url": "https://gl.wikipedia.org/wiki?curid=382024", "title": "Luis Trabazo", "text": ""}
{"id": "382025", "revid": "98629", "url": "https://gl.wikipedia.org/wiki?curid=382025", "title": "Esplendor Geom\u00e9trico", "text": "Esplendor Geom\u00e9trico\u00a0\u00e9 un grupo espa\u00f1ol de m\u00fasica industrial. O grupo formouse en 1980 con Arturo Lanz, Gabriel Riaza e Juan-Carlos Sastre, todos eles exmembros de Aviador Dro y sus Obreros Especializados. Tomaron o nome de Esplendor Geom\u00e9trico dun poema futurista do escritor italiano Filippo Tommaso Marinetti.\nNo ano 1981 editaron o seu primeiro sete polgadas, \"Necrosis en la Poya\", co selo Tic Tac, seguido do seu \u00e1lbum debut, El\"\u00a0Acero del Partido\" en 1982.\nEn 1985 o grupo formou o seu propio selo, Esplendor Geom\u00e9trico Discos, e publicou o seu segundo \u00e1lbum, \"Comisario de la Luz\".\nO seu facilmente reconocible estilo de \u00e1speros ritmos industriais desenvolveuse nos seus dous seguintes \u00e1lbums: \"Kosmos Kino\" en 1987 e \"Mekano Turbo\" en 1988, este \u00faltimo considerado por moitos como o lanzamento definitivo de EG. Tras o \u00e1lbum en directo de 1989 \"Live in\" \"Utrecht\", as futuras edici\u00f3ns aparecer\u00edan co selo Geometrik.\nO \"Sheikh Aljama\" de 1991 mostra influencias \u00e1rabes na m\u00fasica, mentres que \"Veritatis Splendor\" (1994) e o \"Balearic Rhythms\" (1996) mostran unha (polo menos en parte) suavizaci\u00f3n do seu son tradicionalmente abrasivo.\nArestora o grupo \u00e9 un d\u00fao, formado por Arturo Lanz e Saverio Evangelista, o \u00faltimo en unirse ao grupo en 1990.\nEn 1997 \"Polyglophone\" amosa o verdadeiro regreso de EG \u00e1 plena agresi\u00f3n dos seus anteriores traballos e, ao ano seguinte, artistas como Coil e Chris &amp; Cosey contribu\u00edron con versi\u00f3ns de temas cl\u00e1sicos de Esplendor Geom\u00e9trico ao \u00e1lbum remestura \"En-co-d-eSplendor.\"\nEn 2002 editaron o \u00e1lbum de EG, \"Compuesto de Hierro\", con influencias chinesas, mentres o dobre CD compilatorio, \"Anthology 1981 - 2003\" tivo boa aceptaci\u00f3n en tendas en 2005.\nLanz vive en Pequ\u00edn e Evangelista en Roma pero o grupo permanece moi activo. A\u00ednda que decote ignorados nas historias de m\u00fasica electr\u00f3nica / industrial e con moitas das s\u00faas edici\u00f3ns extremadamente dif\u00edciles de atopar, EG exerceu unha forte influencia, non s\u00f3 na m\u00fasica industrial sen\u00f3n dentro do m\u00e1is amplo campo da m\u00fasica electr\u00f3nica. A s\u00faa influencia det\u00e9ctase especialmente no son de artistas como Autechre e Pan Sonic."}
{"id": "382026", "revid": "98629", "url": "https://gl.wikipedia.org/wiki?curid=382026", "title": "T\u00e1boas de Vipasca", "text": "T\u00e1boas de Vipasca (\u00c9poca romana; ano 117-138 d.C.), tam\u00e9n co\u00f1ecidas como Lex metalli Vipascensis son d\u00faas placas de bronce atopadas no sitio arqueol\u00f3xico de Vipasca, antigo centro mineiro romano atopado preto de Aljustrel, distrito de Beja, Portugal. As t\u00e1boas foron descubertas por primeira (Vipasca I) en 1876 nun vertedoiro de entullos, o segundo (Vipasca II) en 1906.\nA primeira, denominada Vipasca I, ten nove cap\u00edtulos gravados en letra latina que recompilan a organizaci\u00f3n e os dereitos dos inquilinos dos distintos servizos, refiri\u00e9ndose a unha lei xeral, \"lex metallis dicta\", a partir da cal descende. A segunda consta de 46 li\u00f1as dunha \"lex metallis dicta\" que di respecto \u00e1 lexislaci\u00f3n que regula a exploraci\u00f3n no territorio mineiro (\"Metallum Vipascense\"), con indicaci\u00f3ns moi precisas en relaci\u00f3n \u00e1s obrigaci\u00f3ns fiscais, aos deberes do propietario e as sanci\u00f3ns a aplicar a todos os escravos e homes libres que ousassem infrinxir as regras establecidas na provincia da Lusitania. Constit\u00faen, polo tanto, un testemu\u00f1o excepcional sobre a exploraci\u00f3n mineira baixo o Imperio Romano e representan unha das fontes m\u00e1is importantes para o co\u00f1ecemento do dereito romano na Pen\u00ednsula Ib\u00e9rica.\nAs d\u00faas t\u00e1boas aparentemente datan do reinado de Hadriano. A segunda placa presenta cinco buratos para fixaci\u00f3n e enc\u00f3ntrase parcialmente dobrada. Os textos est\u00e1n redactados formalmente en forma de carta enderezada a \u00dapio Eliano, procurador do distrito mineiro de Vipasca. Ten 55\u00a0cm de largo, 76,5\u00a0cm de longo e 1,2\u00a0cm de groso."}
{"id": "382027", "revid": "5749", "url": "https://gl.wikipedia.org/wiki?curid=382027", "title": "Gilbert Baker", "text": "Gilbert Baker (Chanute, Kansas, 2 de xu\u00f1o de 1951-Cidade de Nova York, 30 de marzo de 2017) foi un artista e activista polos dereitos civ\u00eds que en 1978 dese\u00f1ou a bandeira LGBT, tam\u00e9n co\u00f1ecida como bandeira do arco da vella ou bandeira da liberdade.\nBiograf\u00eda.\nBaker serviu no Ex\u00e9rcito dos Estados Unidos de 1970 a 1972. Foi destinado a San Francisco na \u00e9poca do movemento de liberaci\u00f3n LGBT. Tras ser licenciado con honras, decidiu aprender costura de maneira autodidacta e empezou a dese\u00f1ar pancartas para as manifestaci\u00f3ns en contra da guerra e a favor dos dereitos dos homosexuais. Foi durante estes anos que co\u00f1eceu e estableceu amizade co pol\u00edtico e activista Harvey Milk.\nEn 1979 empezou a traballar na Paramount Flag Company de San Francisco. Baker dese\u00f1ou desde ent\u00f3n paneis publicitarios para personaxes pol\u00edticos do talle do primeiro ministro da Rep\u00fablica Popular da China, para os presidentes de Francia, Venezuela e Filipinas, ou para o rei de Espa\u00f1a. Tam\u00e9n realizou varios traballos para o Partido Dem\u00f3crata, ademais de diversas creaci\u00f3ns para numerosos actos civ\u00eds, en especial para o D\u00eda Internacional do Orgullo LGBT de San Francisco.\nEn 1994 Baker trasladouse a Nova York onde continuou co seu traballo creativo e o seu activismo. Ese ano creou a bandeira m\u00e1is grande do mundo (daquela) para a celebraci\u00f3n do vix\u00e9simo quinto aniversario dos disturbios de Stonewall.\nEn 2003, para conmemorar o tam\u00e9n vix\u00e9simo quinto aniversario da bandeira LGBT, Baker creou unha bandeira coas cores do arco da vella de dous quil\u00f3metros que percorr\u00eda Cayo Hueso dende o golfo de M\u00e9xico at\u00e9 o oc\u00e9ano Atl\u00e1ntico. Despois das celebraci\u00f3ns, enviou diferentes secci\u00f3ns da bandeira a m\u00e1is de cen cidades de todo o mundo. Faleceu no seu lar na Cidade de Nova York mentres durm\u00eda, \u00e1 idade de 65 anos.\nBandeira LGBT.\nOndulou por vez primeira no Festival do Orgullo de San Francisco, o 25 de xu\u00f1o de 1978. As d\u00faas primeiras bandeiras do desfile foron cosidas e tinguidas a man polo artista, coa axuda de trinta voluntarios. As s\u00faas cores pretenden reflectir a diversidade da comunidade LGBT. As oito que compo\u00f1en o dese\u00f1o orixinal te\u00f1en os seguintes significados:\nO dese\u00f1o sufriu cambios, debido \u00e1 dispo\u00f1ibilidade de teas no mercado. En 2008, a variante m\u00e1is estendida pos\u00fae seis franxas horizontais de cores vermella, laranxa, amarela, verde, azul e violeta, e a vermella aparece na parte superior, tal e como aparecer\u00eda no arco da vella. Baker ref\u00edrese a ela como \"a versi\u00f3n comercial\", pois xurdiu por mor das necesidades de facilitar a s\u00faa produci\u00f3n en masa."}
{"id": "382028", "revid": "1131", "url": "https://gl.wikipedia.org/wiki?curid=382028", "title": "Bandeira LGTB", "text": "A bandeira LGTB ou bandeira do arco da vella\u00a0\u2014\u00e1s veces denominada bandeira da liberdade\u2014 \u00e9 unha bandeira multicor que foi utilizada como s\u00edmbolo do orgullo gai e l\u00e9sbico dende fins dos anos 1970. As diferentes cores simbolizan a diversidade na comunidade LGTB e as s\u00faas cores son utilizados a mi\u00fado en marchas por reclamos. A\u00ednda que naceu en California, actualmente \u00e9 utilizada en todo o mundo.\nA bandeira do arco da vella foi popularizada en 1978 como s\u00edmbolo do orgullo gai polo seu creador, Gilbert Baker, artista nado en Kansas. A versi\u00f3n actual consiste en seis franxas de cores vermella, laranxa, amarela, verde, azul e violeta, que reproducen a orde das cores do contrasol.\nHistoria.\n\u00a0Bandeira LGTB actual\nseis franxas (desde 1979)\nde sete franxas (1978\u20131979)\nde oito franxas (1978)\nHab\u00eda bandeiras semellantes nos Estados Unidos nos primeiros anos da d\u00e9cada de 1970, usadas como s\u00edmbolo de unidade internacional de toda a xente do planeta, por\u00e9n, a finais desa d\u00e9cada, a relaci\u00f3n popular desas cores co orgullo LGTB comezou a dominar.\nA bandeira orixinal foi dese\u00f1ada por Gilbert Baker. Ondulou\u00a0por vez primeira no \"Festival do orgullo de San Francisco\", o 25 de xu\u00f1o de 1978. Disque Baker inspirouse na canci\u00f3n \u00abOver the Rainbow\u00bb, interpretada por Judy Garland. Consist\u00eda de oito cores, cada unha cos seus significados:\nDespois do 27 de novembro de 1978, tras o asasinato de Harvey Milk, Membro da Xunta de Supervisores de San Francisco, a demanda da bandeira do arco da vella acrecentouse. Para fomentar a demanda, a \"Paramount Flag Company\" comezou a vender unha nova versi\u00f3n da bandeira, de sete cores, en detrimento da cor rosa. Baker adheriuse \u00e1 nova bandeira debido \u00e1 pouca ou nula dispo\u00f1ibilidade de f\u00e1bricas que utilizasen a cor faltante.\nEn 1979, a bandeira foi modificada de novo. Cando as bandeiras eran instaladas nos postes de luz de San Francisco, as cores centrais camufl\u00e1banse cos mesmos postes. Desa forma, a mellor maneira de solucionar ese problema era reducindo a cantidade de cores da bandeira. Desta forma, formouse o dese\u00f1o actual de seis franxas.\nDurante os anos 1980, medrou a popularidade da bandeira a nivel nacional nos Estados Unidos e posteriormente foi facendo aparici\u00f3ns no \u00e1mbito internacional.\nEn 2003, no vix\u00e9simo quinto aniversario da s\u00faa creaci\u00f3n, o seu creador, Gilbert Baker, tentou volver popularizar a bandeira de oito franxas orixinal, sen demasiado \u00e9xito, xa que a maior\u00eda da comunidade LGTB inclinouse pola m\u00e1is co\u00f1ecida bandeira de seis franxas.\nO 14 de xu\u00f1o de 2004, uns activistas gais viaxaron a unhas deshabitadas illas australianas nos mares de coral e izaron a bandeira LGTB, proclamando ese territorio libre de Australia.\nHoxe moitos LGTB, as\u00ed como defensores dos dereitos LGTB, utilizan a bandeira nas portas das s\u00faas casas, locais, veh\u00edculos, as\u00ed como en pulseiras ou calcoman\u00edas coas cores do arco da vella como unha maneira de exteriorizar o seu apoio ao colectivo LGTB."}
{"id": "382030", "revid": "23204", "url": "https://gl.wikipedia.org/wiki?curid=382030", "title": "Stanis\u0142aw Padewski", "text": "Stanis\u0142aw Padewski, nado o 18 de setembro de 1932 en Nova Huta (RSS de Ucra\u00edna) e finado o 29 de xaneiro de 2017 en S\u0119dzisz\u00f3w Ma\u0142opolski (Polonia), foi un relixioso capuchino polaco, bispo de Kh\u00e1rkiv-Zaporizhia entre 2002 e 2009.\nTraxectoria.\nStanis\u0142aw Padewski naceu o 18 de setembro de 1932 en Nova Huta, ent\u00f3n parte da RSS de Ucra\u00edna e hoxe na rexi\u00f3n de Ternopil de Ucra\u00edna. O 28 de agosto de 1950 ingresou na Orde dos Freires Menores Capuchinos, facendo a profesi\u00f3n solemne o 19 de setembro de 1953, con 21 anos. O 24 de febreiro de 1957 foi ordenado sacerdote por Stanis\u0142aw Rospond, bispo auxiliar de Cracovia.\nO 13 de abril de 1995 foi nomeado bispo auxiliar de Kamianets-Podilskyi e bispo titular de \"Tigias\". Recibiu a consagraci\u00f3n episcopal o 10 de xu\u00f1o de 1995 de mans do arcebispo Antonio Franco, nuncio. O 10 de outubro de 1998 foi nomeado bispo auxiliar de Lviv.\nO 4 de maio de 2002 o papa Xo\u00e1n Paulo II nomeouno bispo da nova diocese de Kh\u00e1rkiv-Zaporizhia. Permaneceu no cargo at\u00e9 o seu retiramento por raz\u00f3ns de idade o 19 de marzo de 2009. Finou en S\u0119dzisz\u00f3w Ma\u0142opolski o 29 de xaneiro de 2017, con 84 anos."}
{"id": "382031", "revid": "89787", "url": "https://gl.wikipedia.org/wiki?curid=382031", "title": "Opini\u00f3ns relixiosas de Adolf Hitler", "text": "As opini\u00f3ns relixiosas de Adolf Hitler te\u00f1en sido materia de debate. Con base no rexeitamento dos principios do cristianismo na s\u00faa adolescencia e nos seus esforzos en reducir a independencia e a influencia do cristianismo en Alema\u00f1a ao chegar ao poder, os principais bi\u00f3grafos estudosos concl\u00faen en cualificalo como opo\u00f1ente do cristianismo. O historiador Laurence Rees non atopa evidencia de que Hitler, na s\u00faa vida persoal, te\u00f1a expresado alguna crenza persoal nos principios b\u00e1sicos da igrexa cristi\u00e1. Os comentarios de Hitler aos seus confidentes, descritos nos Diarios de Goebbels, nas memorias de Albert Speer e nas transcrici\u00f3ns das conversaci\u00f3ns privadas de Hitler por Martin Bormann en \"Hitler's Table Talk\", son evidencias da s\u00faa postura contraria ao cristianismo; estas fontes recollen varios comentarios privados nos que Hitler ridiculiza a doutrina cristi\u00e1 como absurda e socialmente destrutiva.\nHitler, tentando atraer as masas alem\u00e1s durante a s\u00faa campa\u00f1a pol\u00edtica e o seu mandato, fixo \u00e1s veces declaraci\u00f3ns en apoio da relixi\u00f3n e en contra do ate\u00edsmo. Nun discurso afirmaba que o ate\u00edsmo (concepto que vinculaba ao comunismo e ao \"materialismo xudeu\") fora \"eliminado\", e prohibiu a Liga Alem\u00e1 de Librepensadores. Hitler foi fillo dunha nai cat\u00f3lica practicante, e foi bautizado e confirmado na Igrexa cat\u00f3lica. No seu libro \"Mein Kampf\" e en discursos p\u00fablicos afirmou unha crenza no cristianismo. Hitler e o partido nazi promoveron o \"cristianismo positivo\", un movemento que rexeitaba as doutrinas m\u00e1is tradicionais do cristianismo, como a divindade de Xes\u00fas, as\u00ed como os elementos percibidos como xudeus como o Antigo Testamento. Hitler sostivo que continuaba a crer nunha deiade activa e, nun discurso p\u00fablico, declarou que ti\u00f1a a Xes\u00fas en moita consideraci\u00f3n como un \"guerreiro ario\" que loitara contra o xuda\u00edsmo.\nMentres que un pequeno n\u00famero de escritores aceptan estas declaraci\u00f3ns p\u00fablicas como expresi\u00f3ns xenu\u00ednas da s\u00faa espiritualidade, a ampla maior\u00eda considera que Hitler era xeralmente esc\u00e9ptico no referente \u00e1 relixi\u00f3n, pero sab\u00eda que s\u00f3 poder\u00eda ser escollido de finxir un compromiso co cristianismo e a crenza nel.\nPor\u00e9n, xa no cargo, Hitler e o seu r\u00e9xime buscaron reducir a influencia do cristianismo na sociedade alem\u00e1. Dende mediados da d\u00e9cada de 1930 o seu goberno comezou a estar dominado por anticristi\u00e1ns militantes como Bormann, Goebbels, Himmler, Rosenberg e Heydrich, aos quen Hitler nomeou en postos clave. Estes radicais foron xeralmente consentidos ou alentados para levar a cabo as persecuci\u00f3ns \u00e1s igrexas e organizaci\u00f3ns cristi\u00e1s. O r\u00e9xime levou a cabo un esforzo para coordinar os protestantes alem\u00e1ns nunha Igrexa Protestante do Reich unificada (ao que se resistiu a Igrexa Confesante) e actuou con rapidez para eliminar o catolicismo pol\u00edtico. Hitler asinou un concordato coa Santa S\u00e9, mais ignorouno de xeito rutineiro e permitiu as perseci\u00f3n \u00e1 Igrexa cat\u00f3lica. Outras minor\u00edas relixiosas sufriron maior represi\u00f3n, como o exterminio dos xudeus de Alema\u00f1a con base na ideolox\u00eda racial nazi. As Testemu\u00f1as de Xehov\u00e1 foron perseguidas sen descanso por rexeitar tanto o servizo militar como a adhesi\u00f3n ao movemento nazi. Hitler anticipaba un colapso do cristianismo ante os avances cient\u00edficos, e que o nazismo e a relixi\u00f3n non poder\u00edan coexistir a longo prazo. A\u00ednda que disposto a atrasar o conflito por motivos pol\u00edticos, os historiadores concl\u00faen que en \u00faltima instancia buscar a destruci\u00f3n do cristianismo en Alema\u00f1a, ou canto menos a s\u00faa distorsi\u00f3n ou subxugaci\u00f3n a unha perspectiva acorde co nacionalsocialismo."}
{"id": "382033", "revid": "83328", "url": "https://gl.wikipedia.org/wiki?curid=382033", "title": "Saiga", "text": "O saiga, \"Saiga tatarica\", \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos.\nPara a maior\u00eda dos autores \u00e9 unha especie monot\u00edpica, isto \u00e9, a \u00fanica do seu x\u00e9nero, na que se reco\u00f1ecen d\u00faas subespecies.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1843 polo naturalista, bot\u00e1nico, zo\u00f3logo e mic\u00f3logo ingl\u00e9s John Edward Gray, no seu traballo \"List Specimens Mamm. Coll. Brit. Mus.\": XXVI.\nEspecie.\nA especie describiuna Linneo en 1766 na 12\u00aa edici\u00f3n do seu \"Systema Naturae\", baixo o nome de \"Capra tatarica\". \nEtimolox\u00eda.\nO nome \"Saiga\" procede do ruso \u0441\u0430\u0439\u0433\u00e1 \"sa\u012dga\", que a tomou do casaco \"saigak\" (unha subespecie dun cordeiro da especie \"Ovis ammon\").\nSin\u00f3nimos.\nAdemais do nome actualmente v\u00e1lido, e o que usou Linneo para describila, a especie co\u00f1eceuse tam\u00e9n polos seguintes sin\u00f3nimos:\nSubespecies.\nComo quedou dito, a maior\u00eda dos autores reco\u00f1ecen unha \u00fanica especie dos x\u00e9nero \"Saiga\", subdividida en d\u00faas subespecies:\nControversia taxon\u00f3mica.\nPor\u00e9n, os autores de \"Mammal Species of the Word\" consideran a subespecie mong\u00f3lica como especie separada, denominada \"Saiga borealis\", con d\u00faas subespecies, clasificando por tanto o x\u00e9nero \"Saiga\" deste xeito:\nC\u00f3mpre dicir que a xeneralidade dos autores consideran \"Saiga borealis\" como sin\u00f3nimo de \"Saiga tart\u00e1rica\".\nHistoria.\n\u00c9 unha especie de ant\u00edlope gravemente ameazada que orixinalmente habitaba amplas zonas da estepa euro-asi\u00e1tica, dende os Montes C\u00e1rpatos e o C\u00e1ucaso at\u00e9 Zungaria (ou Dzungaria) e Mongolia.\nTam\u00e9n viv\u00edan en Am\u00e9rica do Norte durante o Plistoceno. Hoxe, a subespecie dominante (\"S. t. tatarica\") s\u00f3 se atopa nun lugar en Rusia (na Rep\u00fablica dos Calmucos) e en tres \u00e1reas de Casaquist\u00e1n (os Urais, Ustiurt e Betpak-Dala). Unha parte da poboaci\u00f3n de Ustiurt migra cara ao sur at\u00e9 Uzbekist\u00e1n e en ocasi\u00f3ns at\u00e9 Turkmenist\u00e1n no inverno. Est\u00e1 extinta na Rep\u00fablica Popular da China e no suroeste de Mongolia. Foi cazada masivamente en Roman\u00eda e Moldavia at\u00e9 que se extinguiu nesas rexi\u00f3ns a finais do s\u00e9culo XVIII. A subespecia mongol (\"S. t. mongolica\") s\u00f3 se atopa no oeste de Mongolia."}
{"id": "382034", "revid": "23204", "url": "https://gl.wikipedia.org/wiki?curid=382034", "title": "Saiga tatarica", "text": ""}
{"id": "382036", "revid": "5863", "url": "https://gl.wikipedia.org/wiki?curid=382036", "title": "Flora Shaw", "text": "Flora Louise Shaw, nada o 19 de decembro de 1852 e finada o 25 de xaneiro de 1929, foi unha xornalista e escritora brit\u00e1nica. Atrib\u00faeselle o ter cu\u00f1ado o nome \"Nixeria\".\nTraxectoria.\nInfancia.\nFlora Louisa Shaw naceu no n\u00famero 2 de Dundas Terrace, Woolwich, foi a cuarta de catorce irm\u00e1ns, filla dun pai ingl\u00e9s, Capit\u00e1n (despois Major General) George Shaw, e unha nai francesa, Marie Adrienne Josephine (nada Desfontaines; 1826\u20131871), unha nativa de Mauricio. Tivo nove irm\u00e1s, a primeira e a \u00faltima morreron na infancia, e catro irm\u00e1ns. O seu av\u00f3 por parte de pai foi Sir Frederick Shaw, terceiro baronete (1799\u20131876), de Bushy Park, Dubl\u00edn, membro do parlamento de 1830 a 1848 e considerado como o l\u00edder dos conservadores irlandeses. A s\u00faa avoa por parte de pai, Thomasine Emily, foi a sexta filla de Honorable George Jocelyn e neta de Robert, o primeiro conde de Roden.\nEscritura para nenos.\nEntre 1878 e 1886 Shaw escribiu cinco novelas, catro para a infancia e unha para a mocidade. Nos seus libros, as mozas son animadas a ser resoltas e valentes, mais nun encadramento tradicional, actuando como apoio de pais \"cabaleirosos\" e futuros maridos m\u00e1is que no seu propio beneficio. A ideolox\u00eda de Shaw \u00e9 tanto sexualmente conservadora como imperialista.\nA s\u00faa primeira novela para nenos, \"Castle Blair\", foi traducida a varios idiomas e continuou sendo moi popular en Gran Breta\u00f1a e nos Estados Unidos no s\u00e9culo XX. Estaba baseada nas s\u00faas propias experiencias de infancia angloirlandesa. Charlotte Yonge recomendouna xunto cos traballos de \"alg\u00fans dos autores m\u00e1is respectados e m\u00e1is encantadores na tard\u00eda Inglaterra Vitoriana \" como \"salvaxe ... atractiva e excitante \". O cr\u00edtico John Ruskin considerou \"Castle Blair\" como \"boa e fermosa, e aut\u00e9ntica'\".\nShaw tam\u00e9n escribiu unha historia de Australia para nenos, \"The story of Australia\" (Londres: Horace Marshall, 1897) como parte da serie \"Story of the Empire\".\nXornalismo.\nComezou a s\u00faa carreira no xornalismo en 1886, escribindo para \"Pall Mall Gazette\" e o \"Manchester Guardian\". Foi enviada polo xornal \"Manchester Guardian\" como a \u00fanica muller xornalista para cubrir a Conferencia contra a escravitude en Bruxelas. Converteuse en \"Colonial Editor\" para \"The Times\", sendo a muller xornalista mellor pagada do seu tempo. Neste sentido o xornal enviouna como correspondente especial a \u00c1frica do Sur en 1892 e en 1901, e a Australia e Nova Zelandia en 1892, en parte para o estudo da cuesti\u00f3n do traballo dos kanakas nas plantaci\u00f3ns de azucre de Queensland. Tam\u00e9n fixo d\u00faas viaxes a Canad\u00e1, en 1893 e 1898, a segunda delas inclu\u00edu unha viaxe \u00e1s minas de ouro de Klondike.\nA s\u00faa crenza nos beneficios do Imperio Brit\u00e1nico inspiraron a s\u00faa escritura. Como correspondente para \"The Times\", Shaw mandou \"Cartas\" de 1892\u201393 das s\u00faas viaxes a \u00c1frica do Sur e Australia, as \u00faltimas publicadas en forma de libro como \"Letters from South Africa\" (1893). Escribindo para os educados c\u00edrculos de goberno, centrouse nas posibilidades de crecemento econ\u00f3mico e consolidaci\u00f3n pol\u00edtica desas mesmas colonias autogobernadas dentro dun Imperio Brit\u00e1nico m\u00e1is unido, unha visi\u00f3n en gran parte miope da forza dos nacionalismos coloniais e das propias identidades locais. Estes longos artigos nun xornal diario importante revela un imaxinario metropolitano de espazo e tempo colonial dunha tard\u00eda \u00e9poca vitoriana. Shaw proxectou vastos espazos baleiros na espera dos en\u00e9rxicos colonos ingleses e das iniciativas econ\u00f3micas. Observando as novas paisaxes desde un vag\u00f3n dun tren, por exemplo, seleccionou imaxes que lle servir\u00edan como potentes met\u00e1foras do tempo e movemento na construci\u00f3n de identidades raciais. A s\u00faa designaci\u00f3n como Colonial Editor para \"The Times\" permitiulle viaxar de parte a parte do Imperio Brit\u00e1nico.\nUn aspecto pouco co\u00f1ecido da s\u00faa prominente carreira foi que ao inicio de comezar a escribir para \"The Times\", escribiu baixo o nome de F. Shaw, tratando de disfrazar o feito de ser unha muller. M\u00e1is tarde foi tan valorada que non precisou esta ocultaci\u00f3n e escribiu abertamente como Flora Shaw, e foi considerada dentro das/dos m\u00e1is grandes xornalistas do seu tempo, especialmente en pol\u00edtica e econom\u00eda.\nZebehr Pasha.\nShaw primeiro aproveitou a oportunidade xornal\u00edstica mentres visitaba os amigos da familia, os Younghusbands, en Xibraltar en 1886. Al\u00ed, durante catro meses, visitou a Zebehr Pasha, un exgobernador sudan\u00e9s escravista, que fora encarcerado al\u00ed. As s\u00faas cr\u00f3nicas presuntamente lideraron a s\u00faa liberaci\u00f3n.\nJameson Raid.\nFlora foi requirida para testificar diante da comisi\u00f3n de investigaci\u00f3n da C\u00e1mara dos Com\u00fans na Uni\u00f3n Surafricana durante a controversia pol\u00edtica que rodeou a Jameson Raid no Transvaal o 29 de decembro de 1895. Flora Shaw ti\u00f1a correspondencia frecuente cos implicados ou sospeitosos de implicaci\u00f3n, inclu\u00edndo Cecil Rhodes, Leander Starr Jameson, Coronel Francis Rhodes, e o Secretario Colonial, Joseph Chamberlain. Foi exonerada de todos os cargos.\nNomeando Nixeria.\nNun ensaio que primeiro apareceu en \"The Times\" de Londres o 8 de xaneiro 1897 por \" Miss Shaw\", suxeriu o nome \"Nixeria\" para o protectorado brit\u00e1nico no r\u00edo N\u00edxer. No seu ensaio Shaw estaba tratando de acurtar o termo que deber\u00eda usarse para a \"aglomeraci\u00f3n de Estados Mahometanos e pag\u00e1ns \" que funcionaban baixo o t\u00edtulo oficial, \"Royal Niger Company Territories\". Pensou que o termo \"Royal Niger Company Territories\" era demasiado longo para ser usado como o nome dun Real Estate Property baixo a Trading Company nesa parte de \u00c1frica. Estaba na procura dun nome novo e acu\u00f1ou \"Nixeria\" prefer\u00edndoo a termos como \"Sud\u00e1n Central \" que era asociado coa \u00e1rea por alg\u00fans xe\u00f3grafos e viaxeiros. Pensou que o termo \"Sud\u00e1n\" nese tempo estaba asociado co territorio na cunca do Nilo, o actual Sud\u00e1n. Daquela presentou este argumento en \"The Times\" de 8 de xaneiro 1897 as\u00ed: \"O nome Nixeria aplicado a ningunha outra parte de \u00c1frica pode, sen ofensa para a veci\u00f1anza, ser aceptado como co-extensivo cos territorios sobre os que a Compa\u00f1\u00eda Real de N\u00edxer foi estendendo a influencia brit\u00e1nica, e pode servir para diferencialos igualmente das colonias de Lagos e o Protectorado N\u00edxer na costa e dos territorios franceses do Alto N\u00edxer.\"\nLady Lugard.\nShaw estivo pr\u00f3xima aos tres homes m\u00e1is representativos do imperio en \u00c1frica: Cecil Rhodes, George Goldie e Frederick Lugard.\nCasou, o 10 de xu\u00f1o de 1902, co administrador colonial, Sir Frederick Lugard, ao que en 1928 lle fora outorgado o t\u00edtulo de Baron Lugard. Flora Shaw acompa\u00f1ouno cando serviu como Gobernador de Hong Kong (1907\u20131912) e como Gobernador-Xeneral de Nixeria (1914\u20131919). Non tiveron fillos.\nEn 1905 Shaw escribiu a que quedar\u00eda como a historia definitiva do Sud\u00e1n occidental e a colonizaci\u00f3n moderna da Rexi\u00f3n Norte de Nixeria, \"A Tropical Dependency: An Outline of the Ancient History of the Western Soudan, With an Account of the Modern Settlement of Northern Nigeria\" (Londres: Nisbet, 1905).\nMentres viviron en Hong Kong axudou o seu marido a establecer a Universidade de Hong Kong. Durante a Primeira Guerra Mundial, destacou na fundaci\u00f3n do Comit\u00e9 de Refuxiados da Guerra, que tratou o problema dos refuxiados belgas, e fundou o Lady Lugard Hospitality Committee. Foi honrada no ano 1918 polo rei Xurxo V coa Orde do Imperio Brit\u00e1nico.\nMorreu de pneumon\u00eda o 25 de xaneiro de 1929, aos 76 anos, en Surrey."}
{"id": "382037", "revid": "102241", "url": "https://gl.wikipedia.org/wiki?curid=382037", "title": "Lingua rajasthani", "text": "O rajasthani (en devan\u00e1gari: \u0930\u093e\u091c\u0938\u094d\u0925\u093e\u0928\u0940) \u00e9 un conxunto de variedades indoarias faladas nos estados de Rajasthan, Haryana, Punjab, Gujarat e Madhya Pradesh, na India. Tam\u00e9n hai falantes de rajasthani nas provincias de Sind e Punjab, en Paquist\u00e1n. As linguas rajasthani son diferentes doutras linguas veci\u00f1as como o punjabi e o hindi, malia que por raz\u00f3ns pol\u00edticas e semellanzas aparentes, son inclu\u00eddas dentro destas."}
{"id": "382041", "revid": "23204", "url": "https://gl.wikipedia.org/wiki?curid=382041", "title": "Linguas hel\u00e9nicas", "text": "As linguas hel\u00e9nicas son unha p\u00f3la da familia de linguas indoeuropeas cuxo principal membro \u00e9 o grego. Na maior\u00eda das clasificaci\u00f3ns, o hel\u00e9nico est\u00e1 composto s\u00f3 polo grego, pero outros ling\u00fcistas empregan o termo hel\u00e9nico para facer referencia a un grupo de variedades achegadas \u00f3 grego e outras falas diferentes dabondo para seren consideradas linguas, as\u00ed como outras linguas antigas veci\u00f1as ou os dialectos modernos do grego."}
{"id": "382042", "revid": "23204", "url": "https://gl.wikipedia.org/wiki?curid=382042", "title": "Linguas gregas", "text": ""}
{"id": "382044", "revid": "89787", "url": "https://gl.wikipedia.org/wiki?curid=382044", "title": "Linguas turcas", "text": "As linguas turcas son unha familia de linguas composto polo menos por 35 linguas, faladas polos pobos turcos dende o suroeste de Europa e o Mediterr\u00e1neo at\u00e9 Siberia e o oeste da China. As linguas turcas xurdiron na rexi\u00f3n do leste de Asia e espall\u00e1ronse cara \u00f3 oeste da China e de Mongolia, onde se cre que se falou o prototurco hai 2\u00a0500 anos, dende onde se expandiu cara a Asia central e mais \u00f3 oeste no primeiro milenio.\nAs lingua turcas son faladas como lingua nativa por preto de 170 mill\u00f3ns de persoas, e o n\u00famero total de falantes turcos, inclu\u00edndo os falantes como segunda lingua, \u00e9 de m\u00e1is de 200 mill\u00f3ns. A lingua con maior n\u00famero de falantes da familia \u00e9 o turco, falado principalmente en Anatolia e os Balc\u00e1ns, representando o 40% de t\u00f3dolos falantes de linguas turcas."}
{"id": "382048", "revid": "23204", "url": "https://gl.wikipedia.org/wiki?curid=382048", "title": "Iacutia", "text": ""}
{"id": "382049", "revid": "23204", "url": "https://gl.wikipedia.org/wiki?curid=382049", "title": "Lingua sakha", "text": ""}
{"id": "382050", "revid": "23204", "url": "https://gl.wikipedia.org/wiki?curid=382050", "title": "Tuva", "text": ""}
{"id": "382051", "revid": "12452", "url": "https://gl.wikipedia.org/wiki?curid=382051", "title": "Linguas muskogi", "text": ""}
{"id": "382053", "revid": "23204", "url": "https://gl.wikipedia.org/wiki?curid=382053", "title": "Lingua muscogee", "text": ""}
{"id": "382054", "revid": "89787", "url": "https://gl.wikipedia.org/wiki?curid=382054", "title": "Joaqu\u00edn Cousillas Collazo", "text": "Joaqu\u00edn Cousillas Collazo, nado en Pazo de Cores (Ponteceso) o 17 de xaneiro de 1891 e finado en Cores o 2 de marzo de 1983, foi un pol\u00edtico galego.\nTraxectoria.\nMembro da Sociedade Agr\u00edcola de Cores. Na II Rep\u00fablica foi elixido alcalde de Ponteceso en 1936. Co golpe de Estado do 18 de xullo de 1936 fuxiu e exiliouse na Arxentina."}
{"id": "382055", "revid": "5863", "url": "https://gl.wikipedia.org/wiki?curid=382055", "title": "Henry John Heinz", "text": "Henry John Heinz, nado o\u00a011 de outubro de 1844, e finado o\u00a014 de maio de 1919,\u00a0foi un empresario estadounidense que fundou a H. J. Heinz Company con sede en Pittsburgh, Pensilvania.\u00a0Nado nesa mesma cidade, era fillo de inmigrantes alem\u00e1ns de Baviera que chegaron \u00f3s\u00a0Estados Unidos a comezos da d\u00e9cada de 1840. Heinz desenvolveu o seu negocio nunha compa\u00f1\u00eda nacional que fixo m\u00e1is de 60 produtos alimenticios. Un dos seus primeiros foi o ketchup de tomate.\nFoi influente para a introduci\u00f3n de altos est\u00e1ndares sanitarios para a fabricaci\u00f3n de alimentos. \u00c9 reco\u00f1ecido porque exerceu unha relaci\u00f3n paternal cos seus traballadores, proporcionando beneficios de sa\u00fade, instalaci\u00f3ns recreativas e servizos culturais. Os seus descendentes continuaron co negocio at\u00e9 hai pouco, vendendo as s\u00faas acci\u00f3ns restantes \u00e1 compa\u00f1\u00eda predecesora do que agora \u00e9 Kraft Heinz. Heinz foi o bisav\u00f3 do ex senador estadounidense H. John Heinz III de Pensilvania."}
{"id": "382056", "revid": "25871", "url": "https://gl.wikipedia.org/wiki?curid=382056", "title": "Petro Poniatyshyn", "text": "Petro Poniatyshyn (en ), nado o 15 de xullo de 1877 e finado en Skokie (Estados Unidos) o 4 de febreiro de 1960, foi un sacerdote grecocat\u00f3lico ucra\u00edno, administrador apost\u00f3lico do exarcado dos Estados Unidos entre 1916 e 1924.\nTraxectoria.\nNaceu en 1880. Estudou no \"Collegium Canisianum\" de Innsbruck a partir de 1901, e o 11 de xullo de 1902 foi ordenado sacerdote polo metropolita Andrei Sheptytskyi. Rematou os seus estudos en 1903 no Instituto Patr\u00edstico Augustinianum.\nCoa morte de Soter Stefan Ortynskyi en 1916, foi nomeado en marzo administrador apost\u00f3lico do exarcado dos Estados Unidos, cargo no que permaneceu at\u00e9 1924. Finou en Skokie o 4 de febreiro de 1960."}
{"id": "382057", "revid": "5312", "url": "https://gl.wikipedia.org/wiki?curid=382057", "title": "Alicate", "text": "O alicate (do \u00e1rabe \"ao-laqqat\", que significa \u00abtenaces\u00bb) \u00e9 unha ferramenta manual cuxos usos van dende suxeitar pezas \u00f3 corte ou moldeado de distintos materiais.\nSon com\u00fans en todo equipo de ferramentas manuais, xa que \u00e9 un \u00fatil b\u00e1sico para a bricolaxe. Esta especie de tenaces met\u00e1lica provista de dous brazos,\u00a0son ferramentas imprescindibles para o traballo de montaxes electr\u00f3nicas.\nHistoria.\nO alicate foi inventado en Europa cara \u00f3 ano 2.000 a.C. para coller obxectos quentes (principalmente o ferro que se forxaba sobre unha bigornia). Entre as m\u00e1is antigas ilustraci\u00f3ns de alicates figuran as do deus grego Hefesto na s\u00faa ferrer\u00eda. Os diferentes tipos de alicate xurdiron a medida que se inventaban os diferentes obxectos onde utilizalos: ferraduras, ferrollos, cables, tubos, compo\u00f1entes el\u00e9ctricos e electr\u00f3nicos."}
{"id": "382058", "revid": "127505", "url": "https://gl.wikipedia.org/wiki?curid=382058", "title": "Tenaces", "text": "As tenaces\u00a0son unha ferramenta moi antiga que se emprega para extraer cravos, cortar arame ou para castrar animais. \u00c9 unha ferramenta indispensable en carpintar\u00eda. \u00c1 parte do seu uso cl\u00e1sico para quitar os cravos tam\u00e9n se empregan para outros prop\u00f3sitos no campo do procesamiento do ferro e en carpintar\u00eda.\nAs tenaces empr\u00e9ganse principalmente para retirar os obxectos dun material no que se aplicou anteriormente. As tenaces, a mi\u00fado a lume vivo, utiliz\u00e1ronse como un instrumento de tortura dende a Antiga Roma ou mesmo m\u00e1is temper\u00e1n."}
{"id": "382059", "revid": "89787", "url": "https://gl.wikipedia.org/wiki?curid=382059", "title": "Arame", "text": "Ch\u00e1mase\u00a0arame a todo tipo de f\u00edo delgado que se obt\u00e9n por estiramento dos diferentes metais de acordo coa propiedade de ductilidade\u00a0que pos\u00faen os mesmos. Os principais metais para a produci\u00f3n de arame son: ferro, cobre, lat\u00f3n, prata, aluminio, entre outros. Por\u00e9n, antigamente cham\u00e1base arame \u00f3\u00a0cobre e as s\u00faas aliaxes de bronce e lat\u00f3n. Caracter\u00edzase por ser un bo condutor da electricidade, ademais de ser un bo condutor da calor.\nCaracter\u00edsticas e tratamentos.\nHai moitos tipos e calidades de arame de acordo coas aplicaci\u00f3ns que te\u00f1an. Asemade, o di\u00e1metro do arame \u00e9 moi variable e non hai un l\u00edmite exacto cando un f\u00edo pasa a denominarse barra no canto de arame. A principal caracter\u00edstica do arame \u00e9 que permite enrolarse en rolos ou bobinas de diferentes lonxitudes que facilitan a s\u00faa manipulaci\u00f3n e transporte.\nO arame de cobre empr\u00e9gase para fabricar cables el\u00e9ctricos, as\u00ed que o arame m\u00e1is usado industrialmente \u00e9 o que se fai de aceiro e de aceiro inoxidable.\nO arame normal de aceiro adoita ter un tratamento superficial de galvanizado para protexelo da oxidaci\u00f3n e corrosi\u00f3n e tam\u00e9n hai arame endurecido con proceso de revenimento."}
{"id": "382060", "revid": "23204", "url": "https://gl.wikipedia.org/wiki?curid=382060", "title": "Lat\u00f3n", "text": "O lat\u00f3n \u00e9 unha aliaxe de cobre e cinc. As proporci\u00f3ns de cobre e cinc poden variar para crear unha variedade de lat\u00f3ns con propiedades diversas. Nos lat\u00f3ns industriais a porcentaxe de cinc mantense sempre inferior \u00f3 50%. A s\u00faa composici\u00f3n infl\u00fae nas caracter\u00edsticas mec\u00e1nicas, a fusibilidade e a capacidade de conformaci\u00f3n por fundici\u00f3n, forxa, troquelado e mecanizado. En fr\u00edo, os lingotes obtidos poden transformarse en laxes de diferentes espesores, varelas ou cortarse en tiras susceptibles de estir\u00e1rense para fabricar arames. A s\u00faa densidade tam\u00e9n depende da s\u00faa composici\u00f3n. En xeral, a densidade do lat\u00f3n rolda entre 8,4 g/cm\u00b3 e 8,7 g/cm\u00b3. O seu punto de fusi\u00f3n est\u00e1 entre os 900 e os 940\u00a0\u00b0C, dependendo da composici\u00f3n.\nNo presente, case o 90% do lat\u00f3n \u00e9 reciclado. A\u00ednda que o bronce \u00e9 unha aliaxe de cobre con esta\u00f1o, alg\u00fans tipos de lat\u00f3ns denom\u00ednanse 'bronces'. O lat\u00f3n \u00e9 unha aliaxe que se utiliza para decoraci\u00f3n debido a que o seu brillo d\u00e1 un aspecto similar \u00f3 do ouro, para aplicaci\u00f3ns en que se require baixa fricci\u00f3n, como fechaduras e v\u00e1lvulas, para fontanar\u00eda e aplicaci\u00f3ns el\u00e9ctricas, e, cumpridamente, en instrumentos musicais como trompetas e camp\u00e1s, ademais de pratos de baixo custo polas s\u00faas propiedades ac\u00fasticas."}
{"id": "382061", "revid": "1987", "url": "https://gl.wikipedia.org/wiki?curid=382061", "title": "T\u00e1boa", "text": "O termo t\u00e1boa p\u00f3dese referir a:\nO uso m\u00e1is com\u00fan:\nInformaci\u00f3n.\nCadro de n\u00fameros ordenados conforme a un m\u00e9todo para facilitar a obtenci\u00f3n duns determinados valores;\nLista, relaci\u00f3n ordenada e sistem\u00e1tica de determinadas materias, que permite consultalas ou localizalas rapidamente: t\u00e1boa de prezos;\nDeportes.\nPrancha alongada de material flotante sobre a que se practican deportes acu\u00e1ticos e de neve.\nGastronom\u00eda.\nFonte de alimentos da mesma clase:"}
{"id": "382062", "revid": "89787", "url": "https://gl.wikipedia.org/wiki?curid=382062", "title": "Frutos Burgos Ramos", "text": "Frutos Burgos Ramos, nado en Casla (Segovia) o 29 de decembro de 1899 e finado en Hig\u00fcey (La Altagracia, Rep\u00fablica Dominicana) o 29 de marzo de 1976, foi un mestre e pol\u00edtico espa\u00f1ol.\nTraxectoria.\nFillo de mestra, con 17 anos f\u00edxose mestre. Seguidor da Instituci\u00f3n Libre de Ense\u00f1anza. Foi mestre interino en San Ildefonso e noutras escolas da provincia de Segovia. En 1927 conseguiu praza en Para\u00f1os (Covelo), onde casou con Luisa Costa Sampedro. Coa proclamaci\u00f3n da Segunda Rep\u00fablica foi presidente da Comisi\u00f3n Xestora do concello de Covelo. En agosto de 1931 foi destinado a G\u00e1ldar (Illas Canarias). Foi o primeiro presidente da FTE-UGT das Palmas en 1932, presidente da directiva da Federaci\u00f3n Obreira de G\u00e1ldar e participou no II Congreso da FTE en abril de 1933. Colaborou en \"La Prensa\" de Santa Cruz de Tenerife. En agosto de 1933 foi destinado a Pant\u00edn (Valdovi\u00f1o). En febreiro de 1936 foi elixido alcalde de Valdovi\u00f1o. Co golpe de Estado do 18 de xullo de 1936 agochouse un tempo en Pontevedra e despois fuxiu a Portugal. Foi xulgado en Ferrol por rebeli\u00f3n e declarado en rebeld\u00eda. A s\u00faa muller e fillos maltratados f\u00f3ronse a Covelo. O seu pai foi ingresado nun campo de concentraci\u00f3n en Segovia. Foi separado do servizo e dado de baixa na escala en 1940. Desde Francia exiliouse na Rep\u00fablica Dominicana arribando a Puerto Plata o 16 de maio de 1940.\nReco\u00f1ecementos.\nO 25 de xu\u00f1o de 2005 os veci\u00f1os de Pant\u00edn colocaron na escola unitaria unha placa de homenaxe aos mestres represaliados en 1936 Frutos Burgos Ramos, Reinaldo Sarria Delgado, Jos\u00e9 Ambr\u00f3s Gordillo, Manuel L\u00f3pez Gonz\u00e1lez e Joaqu\u00edn P\u00e9rez Garre.\nVida persoal.\nCasou en Covelo con Luisa Costa Sampedro en 1927, e foi pai de Frutos, Juan, Libertad e Hortensia Burgos Costa."}
{"id": "382067", "revid": "15490", "url": "https://gl.wikipedia.org/wiki?curid=382067", "title": "Pacto do Pardo", "text": "O Pacto do Pardo, tam\u00e9n chamado Pacto da Moncloa, foi un acordo que supostamente ter\u00eda lugar o 24 de novembro de 1885, no Palacio do Pardo (Madrid), a v\u00e9spera da morte do rei Alfonso XII.\nA reuni\u00f3n foi acordada a trav\u00e9s do xeneral Mart\u00ednez Campos que reuniu a C\u00e1novas del Castillo e Pr\u00e1xedes Mateo Sagasta, l\u00edderes respectivos dos dous partidos m\u00e1is importantes da Restauraci\u00f3n mon\u00e1rquica, o Partido Conservador e o Partido Liberal, co prop\u00f3sito de apoia-la rexencia de\u00a0Mar\u00eda Cristina de Habsburgo-Lorena, embarazada do futuro\u00a0Afonso XIII, e proporcionar ao r\u00e9xime unha estabilidade que consideraban ameazada tanto polo ent\u00f3n m\u00e1is que probable falecemento do monarca, como pola presi\u00f3n pol\u00edtica de carlistas e republicanos.\nNeste pacto concretouse un cambio futuro, ou alternancia, de goberno sen sobresaltos entre \u00e1mbalas d\u00faas formaci\u00f3ns, a\u00ednda que xa estaba practicamente admitido dende que Sagasta accedera ao goberno por primeira vez en 1881 e C\u00e1novas ofrecera ceder o poder a cambio de que os liberais aceptaran a constituci\u00f3n de 1876. O 27 de novembro, Sagasta formou un novo goberno, tal como se acordara tres d\u00edas antes.\u00a0\nUnha segunda intenci\u00f3n do pacto foi integrar no sistema a aqueles forzas pol\u00edticas que quedaran \u00e1 marxe da Restauraci\u00f3n de 1875: os conservadores atraer\u00edan a ultradereita de Alejandro Pidal y Mon, e os liberais aos \"posibilistas\" de Castelar.\nEsta \"quenda pac\u00edfica\" instaurada no Pacto do Pardo funcionou alternativamente entre \u00e1mbalas d\u00faas formaci\u00f3ns at\u00e9 1909, repart\u00edndose os gobernos e afastando a outras opci\u00f3ns pol\u00edticas del. As\u00ed, coa aplicaci\u00f3n deste pacto, C\u00e1novas presidiu tres gobernos, con breves par\u00e9nteses de\u00a0Jovellar\u00a0e Mart\u00ednez Campos, at\u00e9 o\u00a06 de febreiro\u00a0de 1881; data na que Sagasta formou o seu primeiro gabinete liberal, no que se mantivo at\u00e9 o 13 de outubro de 1883. Sagasta foi subtitu\u00eddo por un breve goberno da chamada ent\u00f3n Izquierda Din\u00e1stica (Jos\u00e9 de Posada Herrera\u00a0e L\u00f3pez Dom\u00ednguez), para dar paso ao cuarto goberno de C\u00e1novas del Castillo, o 18 de xaneiro de 1884.\nCon todo existen outras fontes que afirman que non existiu un pacto como tal \u2014no sentido de fraguar de ent\u00f3n en adiante unha pac\u00edfica \u00ab\"quenda de partidos\"\u00bb\u2014 sen\u00f3n como unha simple entrevista entre \u00e1mbolos dous l\u00edderes na que acordar\u00edan a necesidade de certa vontade de consenso nun per\u00edodo cr\u00edtico para o devir pol\u00edtico do pa\u00eds. Tam\u00e9n hai autores que falan dunha simple conferencia, na v\u00e9spera da morte do rei, na que se establece unha tregua pol\u00edtica at\u00e9 1888."}
{"id": "382073", "revid": "98629", "url": "https://gl.wikipedia.org/wiki?curid=382073", "title": "Extinci\u00f3n en masa", "text": "Unha extinci\u00f3n en masa, evento de extinci\u00f3n ou crise bi\u00f3tica \u00e9 un amplo e r\u00e1pido decrecemento de biodiversidade na Terra. Dito evento identif\u00edcase por un abrupto cambio na diversidade e abundancia dos organismos multicelulares. Ocorre cando a taxa de extinci\u00f3n se incrementa con respecto \u00e1 taxa de especiaci\u00f3n. Como a maior\u00eda da diversidade e da biomasa da Terra \u00e9 microbiana, e, por tanto, dif\u00edcil de medir, os eventos de extinci\u00f3n rexistrados afectan os compo\u00f1entes complexos e doados de observar da biosfera en vez de \u00e1 total diversidade e abundancia da vida.\nA extinci\u00f3n ocorre a unha velocidade desigual. Base\u00e1ndose no rexistro f\u00f3sil, a taxa de extinci\u00f3n de fondo na Terra \u00e9 de aproximadamente d\u00faas a cinco familias taxon\u00f3micas de animais mari\u00f1os a cada mill\u00f3n de anos. Os f\u00f3siles mari\u00f1os son os que se utilizan principalmente para medir as taxas de extinci\u00f3n debido ao seu superior rexistro f\u00f3sil e rango estratigr\u00e1fico comparados cos animais terrestres.\nO evento da grande oxixenaci\u00f3n foi probablemente o primeiro grande episodio de extinci\u00f3n. Desde a explosi\u00f3n c\u00e1mbrica houbo cinco grandes extinci\u00f3ns en masa m\u00e1is que excederon significativamente a taxa de extinci\u00f3n de fondo. A m\u00e1is recente e mellor co\u00f1ecida, a extinci\u00f3n do Cret\u00e1ceo-Paleoxeno, que ocorreu aproximadamente hai 66 mill\u00f3ns de anos, foi unha extinci\u00f3n en masa a grande escala de especies de animais e plantas nun curto per\u00edodo de tempo xeol\u00f3xico. Ademais das cinco maiores extinci\u00f3ns en masa, hai tam\u00e9n numerosas outras menores, e a extinci\u00f3n en masa que puxeron en marcha as actividades humanas ch\u00e1mase \u00e1s veces a sexta extinci\u00f3n. As extinci\u00f3ns en masa parecen ser un fen\u00f3meno principalmente do Fanerozoico, con taxas de extinci\u00f3n baixas antes de que aparecesen os organismos complexos grandes.\nAs estimaci\u00f3ns da cantidade de extinci\u00f3ns en masa grandes nos \u00faltimos 540 mill\u00f3ns de anos van desde s\u00f3 cinco a m\u00e1is de vinte. Estas diferenzas d\u00e9bense ao limiar elixido para describir un evento de extinci\u00f3n como \"grande\" e a data elixida para medir a diversidade anterior.\nGrandes eventos de extinci\u00f3n.\nNun famoso traballo publicado en 1982, Jack Sepkoski e David M. Raup identificaron cinco extinci\u00f3ns en masa. Foron identificadas orixinalmente como casos at\u00edpicos nunha tendencia xeral de diminuci\u00f3n das taxas de extinci\u00f3n durante o Fanerozoico, pero ao aplic\u00e1rense probas estat\u00edsticas m\u00e1is estritas aos datos acumulados, estableceuse que a vida animal multicelular sufriu cinco extinci\u00f3ns en masa grandes e moitas pequenas. Estes eventos, chamados os \"cinco grandes\", non poden ser claramente definidos, sen\u00f3n que m\u00e1is ben parecen representar os maiores (ou alg\u00fans dos maiores) dun continuo relativamente suave de eventos de extinci\u00f3n.\nMalia a popularizaci\u00f3n destes cinco eventos, non hai unha fina li\u00f1a de separaci\u00f3n entre eles e outros eventos de extinci\u00f3n; usando diferentes m\u00e9todos de calcular o impacto na extinci\u00f3n poder\u00eda ser que outros eventos entrasen na lista dos cinco maiores.\nUn dos principais problemas \u00e9 que canto m\u00e1is antigo \u00e9 o rexistro f\u00f3sil, m\u00e1is dif\u00edcil \u00e9 lelo. Isto d\u00e9bese a que:\nSuxeriuse que as variaci\u00f3ns aparentes na biodiversidade mari\u00f1a poden realmene ser un artefacto, e as estimaci\u00f3ns da abundancia est\u00e1n directamente relacionadas coa cantidade de rochas dispo\u00f1ibles para tomar mostras de diferentes per\u00edodos de tempo. Por\u00e9n, as an\u00e1lises estat\u00edsticas e outras evidencias proporcionan datos que aseguran que os eventos de extinci\u00f3n amplamente aceptados son reais. Unha cuantificaci\u00f3n da exposici\u00f3n das rochas de Europa Occidental indica que moitos dos eventos menores para os cales se buscou unha explicaci\u00f3n biol\u00f3xica son m\u00e1is facilmente explicados por un nesgo de mostraxe.\nAs investigaci\u00f3ns completadas despois destes traballos pioneiros de 1982 conclu\u00edron que est\u00e1 en marcha un sexto evento de extinci\u00f3n:\nLista de eventos de extinci\u00f3n.\nLista de episodios de extinci\u00f3n:\nImportancia evolutiva.\nAs extinci\u00f3ns en masa \u00e1s veces aceleraron a evoluci\u00f3n da vida na Terra. Cando o dominio de determinados nichos ecol\u00f3xicos pasa dun grupo de orgnismos a outro, raramente se debe a que o novo grupo dominante \u00e9 \"superior\" ao vello, sen\u00f3n que normalmente se debe a que un acontecemento de extinci\u00f3n elimina o vello grupo dominante e deixa v\u00eda libre ao novo.\nPor exemplo, os mamaliformes (\"con forma de mam\u00edferos\") e despois os mam\u00edferos existiron durante todo o reinado dos dinosauros, pero non pod\u00edan competir con eles polos nichos dos grandes vertebrados terrestres que os dinosauros monopolizaban. A extinci\u00f3n en masa de final do Cret\u00e1ceo eliminou os dinosauros non avianos e fixo posible que os mam\u00edferos se expandisen aos nichos dos grandes vertebrados terrestres. Ironicamente, os proios dinosauros foran os beneficiarios dunha extinci\u00f3n en masa anterior, a do final do Tri\u00e1sico, que eliminou os seus principais rivais, os crurotarsos.\nOutro punto de vista que foi sinalado na hip\u00f3tese da escalada pred\u00ed que as especies que est\u00e1n en nichos ecol\u00f3xicos con m\u00e1is conflito de organismo a organismo \u00e9 menos probable que sobrevivan \u00e1s extinci\u00f3ns. Isto d\u00e9bese a que os mesmos trazos que fan que unha especie sexa numerosa e viable en condici\u00f3ns bastante estables conv\u00e9rtense nunha pesada carga cando os niveis de poboaci\u00f3n caen nos organismos en competencia na din\u00e1mica dun evento de extinci\u00f3n.\nAdemais, moitos grupos que sobreviven a unha extinci\u00f3n en masa non se recuperan en cantidade nin en diversidade, e moitos destes entran nun prolongado declive a longo prazo, no que a mi\u00fado se denomina \"Paseo dun clado cara \u00e1 morte\" (\"Dead Clade Walking\").\nDarwin estaba firmemente convencido de que as interacci\u00f3ns bi\u00f3ticas, como a competici\u00f3n polo alimento e o espazo \u2014a \u2018loita pola existencia\u2019\u2014 ti\u00f1an unha importancia considerablemente maior para promocionar a evoluci\u00f3n e a extinci\u00f3n que os cambios no ambiente f\u00edsico. Expresou isto en \"A orixe das especies\": \"As especies son producidas e exterminadas por causas que act\u00faan lentamente\u2026 e a m\u00e1is importante de todas as causas do cambio org\u00e1nico \u00e9 unha que \u00e9 case independente da alteraci\u00f3n\u2026 das condici\u00f3ns f\u00edsicas, concretamente a relaci\u00f3n mutua de organismo a organismo- a mellora dun organismo implica a mellora ou exterminio doutros\".\nPadr\u00f3ns na frecuencia.\nFix\u00e9ronse suxesti\u00f3ns diversas sobre a periodicidade dos episodios de extinci\u00f3n masiva, como estimar que ocorren unha vez cada 26 a 30\u00a0mill\u00f3ns de anos, ou que a diversidade flut\u00faa episodicamente cada ~62 mill\u00f3ns de anos.\nEste suposto padr\u00f3n intentouse explicar de varias maneiras, como pola presenza dunha hipot\u00e9tica estrela compa\u00f1eira do Sol, \noscilaci\u00f3ns no plano gal\u00e1ctico, ou o paso do sistema solar polos brazos espirais da V\u00eda L\u00e1ctea. Por\u00e9n, outros autores chegaron \u00e1 conclusi\u00f3n de que a data das extinci\u00f3ns masivas mari\u00f1as non concorda coa idea de que as extinci\u00f3ns en masa son peri\u00f3dicas ou que os ecosistemas crecen gradualmente ata un punto en que unha extinci\u00f3n en masa \u00e9 inevitable. Moitas das correlaci\u00f3ns propostas que se argumentaron non resistiron o seu exame.\nOutros argumentaron que hai fortes probas que apoian a periodicidade en diversos rexistros,\ne evidencias adicionais nas variaci\u00f3ns peri\u00f3dicas en variables xeoqu\u00edmicas non biol\u00f3xicas.\nAs extinci\u00f3ns en masa p\u00e9nsase que son o resultado final cando un estr\u00e9s que leva actuando a longo prazo \u00e9 agravado por un shock catastr\u00f3fico breve. No decurso do Fanerozoico, parece ser cada vez menos probable que un determinado taxon se extinga nun momento dado, o cal pode reflectir que se crearon redes tr\u00f3ficas m\u00e1is robustas, as especies eran menos susceptibles a extinguirse e outros factores como a distribuci\u00f3n continental debido ao movemento das placas tect\u00f3nicas.\nPor\u00e9n, incluso tendo en conta un posible nesgo nas mostras dispo\u00f1ibles, parece haber un decrecemento gradual das taxas de extinci\u00f3n e de aparici\u00f3n de taxons durante o Fanerozoico. Isto pode representar o feito de que os grupos con altas taxas de recambio \u00e9 m\u00e1is probable que se extingan por casualidade; ou pode ser un artefacto da taxonom\u00eda: as familias tenden a ter m\u00e1is especies co tempo, o que as fai menos proclives \u00e1 extinci\u00f3n; e os grupos taxon\u00f3micos m\u00e1is grandes (por definici\u00f3n) aparecen antes no tempo xeol\u00f3xico.\nTam\u00e9n se sinalou que os oc\u00e9anos se fixeron cada vez m\u00e1is acolledores para a vida nos \u00faltimos 500 mill\u00f3ns de anos, e as\u00ed eran menos vulnerables \u00e1s extinci\u00f3ns en masa, pero a susceptibilidade \u00e1 extinci\u00f3n a nivel taxon\u00f3mico non parece facer que as extinci\u00f3ns en masa sexan nin m\u00e1is nin menos probables.\nCausas.\nA\u00ednda se discuten as causas de todas estas extinci\u00f3ns en masa. En xeral, as grandes extinci\u00f3ns poden ser o resultado final cando a biosfera est\u00e1 baixo un estr\u00e9s que act\u00faa a longo prazo e sofre un shock de breve duraci\u00f3n. Parece que est\u00e1 actuando un mecanismo subxacente na correlaci\u00f3n das taxas de extinci\u00f3n e formaci\u00f3n da diversidade. Unha alta diversidade conduce a un incremento persistente nas taxas de extinci\u00f3n; unha baixa diversidade a un incremento persistente na taxa de formaci\u00f3n de taxons. Estas relaci\u00f3ns controladas presumiblemente pola ecolox\u00eda amplifican seguramente perturbaci\u00f3ns m\u00e1is pequenas (impactos de asteroides etc.) para producir os efectos globais observados.\nIdentificaci\u00f3n das causas das extinci\u00f3ns en masa.\nUnha boa teor\u00eda para explicar unha extinci\u00f3n en masa deber\u00eda: (i) explicar todas as perdas de seres vivos observadas, non s\u00f3 centrarse nuns poucos grupos (como os dinosauros); (ii) explicar por que desapareceron grupos determinados de organismos e outros sobreviviron; (iii) proporcionar mecanismos que sexan o suficientemente potentes para causar unha extinci\u00f3n en masa pero non unha extinci\u00f3n total; (iv) estar baseada en sucesos ou procesos que pode demostrarse que realmente ocorreron, non abonda s\u00f3 con inferilos da extinci\u00f3n.\nPode ser necesario considerar combinaci\u00f3ns de causas. Por exemplo, a extinci\u00f3n nos oc\u00e9anos do final do Cret\u00e1ceo parece que foi causada por varios procesos que se solapan parcialmente no tempo e poden ter diferentes niveis de importancia en diferentes partes do mundo.\nArens e West (2006) propuxeron un modelo de \"presi\u00f3n / pulso\" no cal as extinci\u00f3ns en masas requiren xeralmente dous tipos de causas: presi\u00f3n a longo prazo sobre o ecosistema (\"presi\u00f3n\") e unha cat\u00e1strofe s\u00fabita (\"pulso\") cara ao final do per\u00edodo de presi\u00f3n.\nAs s\u00faas an\u00e1lises estat\u00edsticas das taxas de extinci\u00f3n mari\u00f1a ao longo do Fanerozoico suxeriron que nin unha presi\u00f3n a longo prazo por si soa nin unha cat\u00e1strofe por si soa son suficientes para causar un incremento significativo na taxa de extinci\u00f3n.\nExplicaci\u00f3ns m\u00e1is aceptadas.\nMacleod (2001)\nresumiu as relaci\u00f3ns entre as extinci\u00f3ns en masa e os eventos que son citadas m\u00e1is frecuentemente como causas de extinci\u00f3ns en masas, usando datos de Courtillot \"et al.\" (1996), Hallam (1992) e Grieve \"et al.\" (1996), que son:\nAs causas que se te\u00f1en proposto m\u00e1is comunmente para as extinci\u00f3ns en masa son as seguintes:\nFluxos bas\u00e1lticos.\nA formaci\u00f3n de provincias \u00edgneas grandes por eventos de erupci\u00f3ns de fluxos bas\u00e1lticos puideron:\nOs eventos de fluxos bas\u00e1lticos prod\u00facense como pulsos de actividade separados por per\u00edodos de calma. Como resultado, probablemente causan oscilaci\u00f3ns do clima entre o arrefriamento e o quecemento, pero cunha tendencia global cara ao quecemento, xa que o di\u00f3xido de carbono que emiten pode permanecer na atmosfera durante centos de anos.\nEspec\u00falase que o volcanismo masivo causou ou contribu\u00edu \u00e1s extinci\u00f3ns do final do Permiano, do final do Tri\u00e1sico e do final do Cret\u00e1ceo. Unha correlaci\u00f3n entre eventos volc\u00e1nicos xigantescos que orixinaron grandes provincias \u00edgneas e extinci\u00f3ns en masa observouse durante os \u00faltimos 260 Ma. Recentemente esa posible correlaci\u00f3n estendeuse a todo o e\u00f3n Fanerozoico.\nBaixadas do nivel do mar.\nEstas baixadas est\u00e1n a mi\u00fado claramente marcadas por secuencias observadas en todo o mundo de sedimentos contempor\u00e1neos que mostran toda ou parte dunha transici\u00f3n desde un leito mari\u00f1o a unha zona mareal, unha praia e terra seca, e onde non hai estas probas obs\u00e9rvase que as rochas nas \u00e1reas relevantes foron elevadas por procesos xeol\u00f3xicos como as oroxenias. O descenso do nivel do mar puido reducir a \u00e1rea ocupada pola plataforma continental (que \u00e9 a parte m\u00e1is produtiva do oc\u00e9ano) suficientemente como para causar unha extinci\u00f3n en masa mari\u00f1a, e poder\u00eda alterar os padr\u00f3ns do clima dabondo para causar extinci\u00f3ns na terra. Pero os descensos do nivel do mar son moi probablemente o resultado doutros eventos, como un duradeiro arrefriamento global ou o afundimento de dorsais mesooce\u00e1nicas.\nAs baixadas do nivel do mar est\u00e1n asociadas coa maior\u00eda das extinci\u00f3ns masivas, inclu\u00edndo todas as \"cinco grandes\": as dos finais do Ordov\u00edcico, do Devoniano, do Permiano, do Tri\u00e1sico e do Cret\u00e1ceo.\nUn estudo publicado en \"Nature\" en 2008 establec\u00eda unha relaci\u00f3n entre a velocidade dos eventos de extinci\u00f3n en masa e os cambios no nivel do mar e sedimentos. O estudo suxire que cambios nos ambientes oce\u00e1nicos relacionados co nivel do mar exercen unha influencia que impulsa as taxas de extinci\u00f3n e xeralmente determina a composici\u00f3n da vida nos oc\u00e9anos.\nEventos de impacto.\nO impacto dun asteroide ou cometa o suficientemente grande pode causar o colapso nas cadeas tr\u00f3ficas tanto en terra coma no mar ao producir po e aerosoles particulados que imposibilitan a fotos\u00edntese. Os impactos en rochas ricas en xofre puideron ter emitido \u00f3xidos de xofre que precipitar\u00edan despois como chuvia \u00e1cida velenosa, que contrib\u00fae tam\u00e9n ao colapso das cadeas tr\u00f3ficas. Tales impactos poden causar tam\u00e9n megatsunamis e incendios forestais globais.\nA maior\u00eda dos paleont\u00f3logos concordan agora que un asteroide chocou coa Terra hai 66\u00a0Ma, pero segue discut\u00edndose se o impacto foi a \u00fanica causa da extinci\u00f3n do Cret\u00e1ceo-Paleoxeno.\nArrefriamento global significativo e duradeiro.\nUn arrefriamento global sostido no tempo pode matar moitas especies polares e temperadas e forzar a outras a migrar cara ao ecuador; reduce a \u00e1rea dispo\u00f1ible para as especies tropicais; a mi\u00fado fai que o clima da Terra se faga m\u00e1is \u00e1rido como media, principalmente ao bloquear gran parte da auga do planeta no xeo e neve que se forma. Os ciclos de glaciaci\u00f3n da recente idade do xeo crese que tiveron s\u00f3 un impacto suave sobre a biodiversidade, polo que a simple existencia dun arrefriamento significativo non \u00e9 suficiente por si mesmo para explicar unha extinci\u00f3n en masa.\nSuxeriuse que o arrefriamento global causou ou contribu\u00edu \u00e1s extinci\u00f3ns do Ordov\u00edcico-Sil\u00farico, Permiano-Tri\u00e1sico, final do Devoniano e posiblemente outras. O arrefriamento global sostido dist\u00ednguese dos efectos temporais sobre o clima cauados por eventos de erupci\u00f3n de fluxos basaltos ou por impactos.\nQuecemento global significativo e duradeiro.\nTen efectos opostos: ampl\u00eda a \u00e1rea dispo\u00f1ible para as especies tropicais; mata as especies temperadas ou f\u00f3rzaas a migrar cara \u00e1s zonas polares; posiblemente causa graves extinci\u00f3ns das especies polares; a mi\u00fado fai o clima da Terra m\u00e1is h\u00famido como media, principalmente ao derreter o xeo e a neve, o que incrementa o volume do ciclo da auga. Pode tam\u00e9n causar eventos an\u00f3xicos nos oc\u00e9anos (v\u00e9xase m\u00e1is abaixo).\nA idea de que o quecemento global \u00e9 a causa das extinci\u00f3ns en masa est\u00e1 apoiada por varios estudos recentes.\nO exemplo m\u00e1is dr\u00e1stico de quecemento global sostido \u00e9 o m\u00e1ximo t\u00e9rmico do Paleoceno-Eoceno, que est\u00e1 asociado cunha das extinci\u00f3ns en masa pequenas. Tam\u00e9n se propuxo que causou o evento de extinci\u00f3n do Tri\u00e1sico-Xur\u00e1sico, durante o cal se extinguiron o 20% das familias. Ademais, suxeriuse que o evento de extinci\u00f3n do Permiano-Tri\u00e1sico foi causado polo quecemento global.\nHip\u00f3tese do fusil de clatratos.\nOs clatratos son compostos nos cales a rede molecular dunha substancia forma unha gaiola arredor doutra substancia. Os clatratos de metano (nos cales as mol\u00e9culas de auga son a gaiola) f\u00f3rmanse nas plataformas continentais. Estes clatratos o m\u00e1is probable \u00e9 que se destr\u00faan rapidamente e liberen o metano que conte\u00f1en se a temperatura aumenta rapidamente ou a presi\u00f3n a que est\u00e1n sometidos baixa rapidamente, por exemplo en resposta a un repentino quecemento global ou a unha r\u00e1pida baixada do nivel do mar ou mesmo por causa de terremotos. O metano \u00e9 un gas de efecto invernadoiro moito m\u00e1is potente que o di\u00f3xido de carbono, polo que unha erupci\u00f3n de metano (o que se chama \"fusil de clatratos\") poder\u00eda causar un r\u00e1pido quecemento global ou facer que este se incremente m\u00e1is se a propia erupci\u00f3n de metano foi causada por un quecemento global xa en marcha.\nA sinatura m\u00e1is probable que indica que se produciu no pasado unha erupci\u00f3n de metano \u00e9 un r\u00e1pido descenso da proporci\u00f3n de carbono-13 / carbono-12 nos sedimentos, xa que os clatratos de metano son baixos en carbono-13; pero este cambio ter\u00eda que ser moi grande, xa que hai outros acontecementos que poden tam\u00e9n reducir a porcentaxe de carbono-13.\nSuxeriuse que as erupci\u00f3ns de metano por medio do \"fusil de clatratos\" estiveron implicadas na extinci\u00f3n de final do Permiano (\"a Gran Mortaldade\") e no m\u00e1ximo t\u00e9rmico de Paleoceno\u2013Eoceno, que estivo asociado a unha das extinci\u00f3ns menores.\nEventos an\u00f3xicos.\nUn evento an\u00f3xico \u00e9 unha situaci\u00f3n na que as capas media e superior do oc\u00e9ano se fan deficientes ou totalmente carentes de ox\u00edxeno. As s\u00faas causas son complexas e controvertidas, pero todos os exemplos co\u00f1ecidos est\u00e1n asociados con alg\u00fan grave e prolongado quecemento global, principalmente causado por un volcanismo masivo duradeiro.\nSuxeriuse que os eventos an\u00f3xicos causaron ou contribu\u00edron \u00e1s extinci\u00f3ns do Ordov\u00edcico-Sil\u00farico, do final do Devoniano, do Permiano-Tri\u00e1sico e do Tri\u00e1sico-Xur\u00e1sico, e tam\u00e9n a varias extinci\u00f3ns menores (como os eventos Ireviken, Mulde, Lau, Toarciano e Cenomaniano-Turoniano). Por outra parte, existen extensos dep\u00f3sitos de lousas negras desde mediados do Cret\u00e1ceo, que indican eventos an\u00f3xicos, pero que non est\u00e1n asociados con extinci\u00f3ns en masa.\nOs cambios da biodispo\u00f1ibilidade de elementos traza esenciais (en particular o selenio) ata chegar a m\u00ednimos potencialmente letais demostrouse que coincide con alg\u00fans eventos de extinci\u00f3n en masa e que probablemente contribu\u00edu a eles, como polo menos en tres eventos nos oc\u00e9anos, como son os do final do Ordov\u00edcico, durante o Devoniano medio e tard\u00edo, e o do final do Tri\u00e1sico. Durante os per\u00edodos de concentraci\u00f3ns baixas de ox\u00edxeno o selenato (Se6+), que \u00e9 moi soluble, conv\u00e9rtese en selenuro (Se2+), Se elemental e complexos de organo-selenio, que son moito menos solubles. A biodispo\u00f1ibilidade do selenio durante estes eventos de extinci\u00f3n dimin\u00fae ao 1% da actual concentraci\u00f3n oce\u00e1nica, un nivel que \u00e9 letal para moitos dos organismos existentes.\nEmisi\u00f3ns de sulfuro de hidr\u00f3xeno dos oc\u00e9anos.\nKump, Pavlov e Arthur (2005) propuxeron que durante o evento de extinci\u00f3n do Permiano-Tri\u00e1sico o quecemento tam\u00e9n alterou o equilibrio oce\u00e1nico entre o plancto\nfotosintetizador e as bacterias redutoras de sulfato de augas profundas, causando emisi\u00f3ns masivas de sulfuro de hidr\u00f3xeno, que envelenaron os seres vivos tanto en terra coma no mar e debilitaron seriamente a capa de ozono, expo\u00f1endo os organismos vivos que a\u00ednda sobreviv\u00edan a niveis letais de radiaci\u00f3n UV.\nInversi\u00f3n oce\u00e1nica.\nUnha inversi\u00f3n oce\u00e1nica \u00e9 unha alteraci\u00f3n da circulaci\u00f3n termohalina que fai que a auga superficial (que \u00e9 m\u00e1is salina que a profunda debido \u00e1 evaporaci\u00f3n) af\u00fandese en vertical, mentres que a auga profunda an\u00f3xica vai \u00e1 superficie e, por tanto, mata a maior parte dos organismos que respiran ox\u00edxeno que habitan a profundidades medias e na superficie. Pode ocorrer tanto ao principio coma ao final dunha glaciaci\u00f3n, a\u00ednda que unha inversi\u00f3n ao principio da glaciaci\u00f3n \u00e9 m\u00e1is perigosa porque o per\u00edodo c\u00e1lido precedente ter\u00e1 creado un gran volume de auga an\u00f3xica.\nA diferenza doutras catr\u00e1strofes oce\u00e1nicas como as regresi\u00f3ns (baixadas do nivel do mar) e eventos t\u00f3xicos, as inversi\u00f3ns non deixan \"sinaturas\" doadamente identificables en rochas e son consecuencias te\u00f3ricas das conclusi\u00f3ns dos investigadores sobre outros eventos clim\u00e1ticos e mari\u00f1os.\nSuxeriuse que a inversi\u00f3n oce\u00e1nica causou ou contribu\u00edu \u00e1s extinci\u00f3ns do Devoniano tard\u00edo e do Permiano-Tri\u00e1sico.\nNova ou supernova pr\u00f3xima ou explosi\u00f3n de raios gamma.\nUnha explosi\u00f3n de raios gamma (situada a menos de 6\u00a0000 anos luz de distancia) ser\u00eda potente dabondo como para destru\u00edr a capa de ozono da Terra, deixando os organismos en situaci\u00f3n vulnerable \u00e1 radiaci\u00f3n ultravioleta do Sol. As explosi\u00f3ns de raios gamma son bastante raras, e ocorren s\u00f3 unhas poucas veces nunha determinada galaxia por mill\u00f3n de anos. Suxeriuse que unha supernova ou explosi\u00f3n de raios gamma causou a extinci\u00f3n do final do Ordov\u00edcico.\nInversi\u00f3n xeomagn\u00e9tica.\nUnha teor\u00eda afirma que os per\u00edodos nos que se incrementan as inversi\u00f3ns xeomagn\u00e9ticas debilitan o campo magn\u00e9tico da Terra o suficiente como para expo\u00f1er a atmosfera ao vento solar, causando que os i\u00f3ns ox\u00edxeno escapen da atmosfera a unha velocidade incrementada en 3 ou 4 ordes, o que ten como resultado unha desastrosa ca\u00edda nos niveis de ox\u00edxeno.\nTect\u00f3nica de placas.\nO movemento dos continentes coloc\u00e1ndose nalgunhas configuraci\u00f3ns pode causar ou contribu\u00edr \u00e1s extinci\u00f3ns de varias maneiras: ao facer iniciar ou finalizar unha era glacial; ao cambiar as correntes oce\u00e1nicas e ventos e alterar desa maneira o clima; abrindo v\u00edas mari\u00f1as ou creando pontes de terra, que expo\u00f1en a especies que estaban previamente illadas \u00e1 competici\u00f3n, ao cal est\u00e1n mal adaptadas (por exemplo, a extinci\u00f3n da maior parte dos ungulados nativos de Suram\u00e9rica e todos os seus grandes metaterios despois de que se crease unha ponte de Terra entre Norte e Suram\u00e9rica). Ocasionalmente a deriva continental crea un supercontinente que cont\u00e9n a maior parte das terras emerxidas, que ademais dos efectos indicados antes reduce a \u00e1rea total de plataforma continental (a parte m\u00e1is rica en especies do oc\u00e9ano) e produce un vasto e \u00e1rido interior continental, que pode ter variaci\u00f3ns estacionais extremas.\nOutra teor\u00eda \u00e9 que a creaci\u00f3n do supercontinente Panxea contribu\u00edu \u00e1 extinci\u00f3n en masa do Permiano-Tri\u00e1sico. A Panxea estaba case completamente formada na transici\u00f3n do Permiano medio ao Permiano tard\u00edo, e o diagrama de \"Diversidade de x\u00e9neros mari\u00f1os\" do inicio deste artigo mostra un nivel de extinci\u00f3n que empeza nese momento, que poder\u00eda facer merecente a ese per\u00edodo de ser inclu\u00eddo entre os \"cinco grandes\" eventos de extinci\u00f3n se non fose porque quedou eclipsado pola intensa \"Gran Mortaldade\" ao final do Permiano.\nOutras hip\u00f3teses.\nPropux\u00e9ronse moitas outras hip\u00f3teses, como o espallamento de novas doenzas ou a simple eliminaci\u00f3n por competici\u00f3n despois da aparici\u00f3n dunha innovaci\u00f3n biol\u00f3xica especialmente exitosa. Pero todas foron rexeitadas, xeralmente por algunha das seguintes raz\u00f3ns: requiren acontecementos ou procesos dos cales non hai evidencias; asumen mecanismos que son contrarios \u00e1s evidencias dispo\u00f1ibles; est\u00e1n baseadas noutras teor\u00edas que foron rexeitadas ou quedaron superadas.\nHoxe, os cient\u00edficos est\u00e1n preocupados porque as actividades humanas poder\u00edan causar a extinci\u00f3n de m\u00e1is plantas e animais que en calquera momento do pasado. Xunto con cambios causados polo humanidade no clima (ver arriba), algunhas destas extinci\u00f3ns poder\u00edan ser causadas polo exceso de caza ou pesca, especies invasoras ou perda de h\u00e1bitat.\nFutura extinci\u00f3n da biosfera.\nO quecemento global e a futura expansi\u00f3n do Sol, combinado co declive final do nivel do di\u00f3xido de carbono atmosf\u00e9rico poder\u00eda realmente causar unha extinci\u00f3n en masa a\u00ednda maior que as co\u00f1ecidas, tendo o potencial para eliminar incluso os microbios, na que as temperaturas globais en aumento causadas polo Sol en expansi\u00f3n incrementar\u00edan gradualmente a velocidade de meteorizaci\u00f3n das rochas, o cal \u00e1 s\u00faa vez elimina cada vez m\u00e1is di\u00f3xido de carbono da atmosfera. Cando os niveis de di\u00f3xido de carbono son demasiado baixos (quizais de 50 ppm), toda a vida vexetal desaparecer\u00e1, a\u00ednda que as plantas m\u00e1is simples como as herbas e musgos poder\u00edan sobrevivir moito m\u00e1is tempo, ata que os niveis de CO2 baixasen a 10 ppm.\nCoa desaparici\u00f3n de todos os organismos fotosint\u00e9ticos, o ox\u00edxeno atmosf\u00e9rico xa non poder\u00e1 ser restitu\u00eddo, e finalmente ser\u00e1 eliminado por reacci\u00f3ns qu\u00edmicas na atmosfera, quizais polas erupci\u00f3ns volc\u00e1nicas. Finalmente, a perda de ox\u00edxeno causar\u00e1 que toda a vida aer\u00f3bica que quedase morra por asfixia, deixando s\u00f3 procariotas anaer\u00f3bicos simples. Cando o Sol se faga un 10% m\u00e1is brillante dentro de aproximadamente mil mill\u00f3ns de anos, a Terra sufrir\u00e1 un efecto invernadoiro h\u00famido como resultado de que os seus oc\u00e9anos empezar\u00e1n a ferver e evaporarse, mentres que o n\u00facleo externo l\u00edquido da Terra arrefriar\u00e1 e solidificar\u00e1 debido \u00e1 expansi\u00f3n do n\u00facleo interno e causar\u00e1 que o campo magn\u00e9tico da Terra desapareza. Na ausencia dun campo magn\u00e9tico, as part\u00edculas cargadas do Sol far\u00e1n diminu\u00edr a atmosfera e causar\u00e1n un maior incremento da temperatura terrestre a unha media de ~420 K (147\u00a0\u00b0C) dentro de 2,8 miles de mill\u00f3s de anos, causando que os \u00faltimos restos de vida na Terra se extingan definitivamente. Este \u00e9 o exemplo m\u00e1is extremo de extinci\u00f3n nun evento de extinci\u00f3n causado polo clima. Isto s\u00f3 ocorrer\u00e1 nas fases finais da evoluci\u00f3n do Sol, pero causar\u00e1 a extinci\u00f3n en masa final da historia da Terra.\nEfectos e recuperaci\u00f3n.\nO impacto dos eventos de extinci\u00f3n en masa foi moi variado. Despois dun evento de extinci\u00f3n maior, xeralmente s\u00f3 sobreviven especies de malezas grazas \u00e1 s\u00faa capacidade de vivir en diversos h\u00e1bitats. Posteriormente, as especies diversific\u00e1ronse e ocuparon nichos baleiros. Xeralmente, a biodiversidade recup\u00e9rase nun per\u00edodo de 5 a 10 mill\u00f3ns de anos despois dun evento de extinci\u00f3n. Nas extinci\u00f3ns en masa m\u00e1is graves pode tardarse de 15 a 30 mill\u00f3ns de anos.\nO peor evento, a extinci\u00f3n do Permiano-Tri\u00e1sico, devastou a vida sobre a Terra e est\u00edmase que matou o 90% das especies. A vida pareceu recuperarse rapidamente despois desta extinci\u00f3n, pero isto foi principalmente en forma de organismos pioneiros, como o rexo \"Lystrosaurus\". As investigaci\u00f3ns m\u00e1is recentes indican que os animais especializados que formaron ecosistemas complexos, con alta biodiversidade, redes tr\u00f3ficas complexas e unha variedade de nichos, tardaron m\u00e1is tempo en recuperarse. Crese que esta longa recuperaci\u00f3n se debeu a sucesivas ondas de extinci\u00f3n que imped\u00edan a recuperaci\u00f3n, e tam\u00e9n a estreses ambientais prolongados para os organismos, que continuaron ata o Tri\u00e1sico temper\u00e1n. Investigaci\u00f3ns recentes indican que a recuperaci\u00f3n non empezou ata o inicio do Tri\u00e1sico medio, de 4 a 6\u00a0Ma despois da extinci\u00f3n; e alg\u00fans autores estiman que a recuperaci\u00f3n non foi completa ata 30 Ma despois da extinci\u00f3n P-T, \u00e9 dicir no Tri\u00e1sico tard\u00edo. Despois da extinci\u00f3n P-T, houbo un incremento na provincializaci\u00f3n, na que as especies ocupaban \u00e1reas menores, quizais eliminando os propietarios dos nichos e establecendo a base para unha eventual rediversificaci\u00f3n.\nOs efectos das extinci\u00f3ns en masa sobre as plantas son algo m\u00e1is dif\u00edciles de cuantificar, dado os nesgos inherentes no rexistro f\u00f3sil das plantas. Algunhas extinci\u00f3ns en masa (como as do final do Permiano) foron igualmente catastr\u00f3ficas para as plantas, mentres que outras, como as do final do Devoniano, non afectaron a flora."}
{"id": "382074", "revid": "27155", "url": "https://gl.wikipedia.org/wiki?curid=382074", "title": "Evento de extinci\u00f3n", "text": ""}
{"id": "382075", "revid": "27155", "url": "https://gl.wikipedia.org/wiki?curid=382075", "title": "Extinci\u00f3n masiva", "text": ""}
{"id": "382076", "revid": "27155", "url": "https://gl.wikipedia.org/wiki?curid=382076", "title": "Crise bi\u00f3tica", "text": ""}
{"id": "382078", "revid": "27155", "url": "https://gl.wikipedia.org/wiki?curid=382078", "title": "Episodio de extinci\u00f3n", "text": ""}
{"id": "382079", "revid": "22570", "url": "https://gl.wikipedia.org/wiki?curid=382079", "title": "Concertino", "text": "Nunha orquestra sinf\u00f3nica, o concertino \u00e9 o solista da secci\u00f3n de viol\u00edns primeiros.\nEtimolox\u00eda.\nO nome xorde do \"concerto grosso\", x\u00e9nero empregado sobre todo na m\u00fasica barroca en Italia.\nO concertino na orquestra sinf\u00f3nica.\nNa actualidade o termo concertino \u00fasase moi comunmente para a m\u00fasica sinf\u00f3nica. Nunha orquestra siunf\u00f3nica, a primac\u00eda dos viol\u00edns \u00e9 moi habitual. As\u00ed, na orquestra, o concertino \u00e9 a persoa de maior xerarqu\u00eda despois do director da orquestra, o que executa os solos de viol\u00edn en caso de que os haxa, coa excepci\u00f3n dos concertos de viol\u00edn, nos que \u00e9 prob\u00e1bel que interve\u00f1a un violinista convidado.\nNa orquestra o concertino ocupa o primeiro lugar da primeira fila de executantes, \u00e1 esquerda do mestre. Antes da entrada do mestre, \u00e9 o \u00faltimo instrumentista que entra no escenario.\nO concertino toma decisi\u00f3ns respecto \u00e1 t\u00e9cnica de execuci\u00f3n dos viol\u00edns e, en ocasi\u00f3ns, de todos os instrumentos de corda, e pode encargarse da afinaci\u00f3n de toda a orquestra (s\u00f3 corda) antes dos ensaios e das actuaci\u00f3ns cara ao p\u00fablico, e doutras cuesti\u00f3ns t\u00e9cnicas. En ocasi\u00f3ns axuda ao director da orquestra con pequenos xestos que marcan tempos que non poden ser indicados soamente pola batuta do director.\nOutros usos do termo.\nDe forma m\u00e1is xeral, o concertino \u00e9 o instrumento ou grupo de instrumentos solistas, por contraposici\u00f3n co \"ripieno\", que \u00e9 o conxunto de instrumentos que serven de acompa\u00f1amento e base para o concerto. Entre ambos adoita darse un intercambio de material musical.\nUtil\u00edzanse ambos os termos para calquera agrupaci\u00f3n de m\u00fasicos que cumpran as s\u00faas caracter\u00edsticas; pode fabarse, por exemplo, do concertino e o ripieno dunha Big Band de jazz, x\u00e9nero que comparte moitas caracter\u00edsticas formais co \"concerto grosso\" (inclu\u00edndo a liberdade interpretativa e de improvisaci\u00f3n, que era t\u00edpica da m\u00fasica anterior ao clasicismo)."}
{"id": "382083", "revid": "27155", "url": "https://gl.wikipedia.org/wiki?curid=382083", "title": "Extinci\u00f3n do Cret\u00e1ceo-Paleoxeno", "text": ""}
{"id": "382084", "revid": "98629", "url": "https://gl.wikipedia.org/wiki?curid=382084", "title": "V\u00edctor Pablo P\u00e9rez", "text": "V\u00edctor Pablo P\u00e9rez P\u00e9rez, nado en Burgos o 15 de marzo de 1954, \u00e9 un director de orquestra espa\u00f1ol.\nTraxectoria.\nFixo os seus estudos musicais no Real Conservatorio de M\u00fasica de Madrid e na \"Hochschule f\u00fcr Musik\" de M\u00fanic.\nEntre 1980 e 1988 foi o director art\u00edstico e titular da Orquestra Sinf\u00f3nica de Asturias. En 1987 foi o principal director invitado da Orquestra Nacional de Espa\u00f1a (ONE). Desde 1986 a 2005 foi o director art\u00edstico e titular da Orquestra Sinf\u00f3nica de Tenerife (OST). E desde 1993 a 2013, foi o director art\u00edstico e titular da Orquestra Sinf\u00f3nica de Galicia (OSG).\nColabora habitualmente co Teatro Real de Madrid, o Gran Teatre del Liceu de Barcelona, o Festival Mozart da Coru\u00f1a, e en diversos festivais internacionais de m\u00fasica das Canarias, Perelada, Granada, Santander, Schleswig-Holstein, Festival Bruckner de Madrid, e no Rossini Opera Festival (ROF), o Festival de San Lorenzo de El Escorial e na Quincena Musical de Donostia-San Sebasti\u00e1n.\nDesde a temporada 2013-2014 foi designado director art\u00edstico e titular da Orquestra e Coro da Comunidade de Madrid (ORCAM).\nColaboraci\u00f3ns.\nV\u00edctor Pablo P\u00e9rez, ademais de dirixir habitualmente a pr\u00e1ctica totalidade das orquestras espa\u00f1olas, foi chamado como director invitado por diferentes formaci\u00f3ns internacionais como:\nAs\u00ed mesmo colabora habitualmente con grandes solistas como C. Zimerman, G. Sokolov, A. Volodos, L. O. Andens, P. Lewis, R. Blezatz, F. P. Zimermann, J. Rachlin, L. Kavakos, A. S. Mutter, Midori, Gil Saham, N. Zneider, S. Chang, A. Steinbacher, G. Kremer, M. Vengerov, R. Fleming, M\u00aa Bayo, A. Arteta, N. Dessay, N. Stuzmman, E. Podles, V. Kasarova, F. Cedolins, I. Mula, P. Domingo, R. Villaz\u00f3n, C. \u00c1lvarez, J. Bros, M\u00aa J. Moreno, A. Murray e M. Barrueco, por s\u00f3 citar alg\u00fans."}
{"id": "382085", "revid": "27155", "url": "https://gl.wikipedia.org/wiki?curid=382085", "title": "Evento de extinci\u00f3n do Permiano-Tri\u00e1sico", "text": ""}
{"id": "382087", "revid": "45576", "url": "https://gl.wikipedia.org/wiki?curid=382087", "title": "Bandeira de Europa", "text": ""}
{"id": "382088", "revid": "27155", "url": "https://gl.wikipedia.org/wiki?curid=382088", "title": "Extinci\u00f3n do Holoceno", "text": ""}
{"id": "382089", "revid": "54773", "url": "https://gl.wikipedia.org/wiki?curid=382089", "title": "Dafne Keen", "text": "Dafne Mar\u00eda Keen Fern\u00e1ndez, nada en Madrid no ano 2005, \u00e9 unha actriz infantil brit\u00e1nica-espa\u00f1ola co\u00f1ecida por interpretar a Ana \"Ani\" Cruz Oliver na serie de televisi\u00f3n \"The Refugees\" e a mutante Laura Howlett (X-23) no filme de 2017 \"Logan\".\nTraxectoria.\n\u00c9 filla do actor ingl\u00e9s Will Keen e da directora de teatro e actriz galega Mar\u00eda Fern\u00e1ndez Ache. Comezou a actuar xunto co seu pai na serie de televisi\u00f3n \"The Refugees\". En 2017 deu o salto ao cinema e coprotagonizou con Hugh Jackman o filme \"Logan\", no que interpreta a Laura, filla xen\u00e9tica de Lobeto."}
{"id": "382090", "revid": "25871", "url": "https://gl.wikipedia.org/wiki?curid=382090", "title": "Dafne Keen Fern\u00e1ndez", "text": ""}
{"id": "382095", "revid": "44472", "url": "https://gl.wikipedia.org/wiki?curid=382095", "title": "T\u00e1boa de Vipasca II", "text": ""}
{"id": "382096", "revid": "44472", "url": "https://gl.wikipedia.org/wiki?curid=382096", "title": "T\u00e1boa de Vipasca I", "text": ""}
{"id": "382097", "revid": "44472", "url": "https://gl.wikipedia.org/wiki?curid=382097", "title": "Lex metalli Vipascensis", "text": ""}
{"id": "382099", "revid": "1505", "url": "https://gl.wikipedia.org/wiki?curid=382099", "title": "Inespal", "text": "Inespal, \"Industria Espa\u00f1ola del Aluminio\", foi unha industria de participaci\u00f3n p\u00fablica, filial do INI, adicada \u00e1 fabricaci\u00f3n de aluminio, fundada en 1958. Foi vendida a Alcoa, convert\u00e9ndose en Alcoa-Inespal.\nEn Galicia tivo instalaci\u00f3ns na Coru\u00f1a e San Cibrao. A planta de San Cibrao situouse en terreos de dous concellos, Cervo e Xove, arrincando as s\u00faas 512 cubas de electrolise o 3 de xu\u00f1o de 1977."}
{"id": "382100", "revid": "5863", "url": "https://gl.wikipedia.org/wiki?curid=382100", "title": "Tractatus Logico-Philosophicus", "text": ""}
{"id": "382111", "revid": "89787", "url": "https://gl.wikipedia.org/wiki?curid=382111", "title": "Progresi\u00f3n aritm\u00e9tica", "text": "En matem\u00e1ticas, unha progresi\u00f3n aritm\u00e9tica \u00e9 unha sucesi\u00f3n de n\u00fameros que cumpre que a diferenza entre dous termos consecutivos \u00e9 constante. Por exemplo, a sucesi\u00f3n 5, 7, 9, 11, 13, 15. . . \u00e9 unha progresi\u00f3n aritm\u00e9tica con diferenza 2.\nSe o termo inicial dunha progresi\u00f3n aritm\u00e9tica \u00e9 formula_1 e a diferenza \u00e9 \"d\", ent\u00f3n o termo \"n\"-\u00e9simo da sucesi\u00f3n (formula_2) v\u00e9n dado por:\ne en xeral\nO comportamento dunha progresi\u00f3n aritm\u00e9tica depende da diferenza \"d\":\nSuma.\nC\u00e1lculo da suma 2 + 5 + 8 + 11 + 14. Cando a sucesi\u00f3n se escribe ao rev\u00e9s e se suma termo a termo, a sucesi\u00f3n resultante ten un \u00fanico valor repetido, igual \u00e1 suma do primeiro e o \u00faltimo n\u00famero (2 + 14 = 16). As\u00ed, 16 \u00d7 5 = 80 \u00e9 o dobre da suma.\nA suma dos membros dunha progresi\u00f3n aritm\u00e9tica ch\u00e1mase serie aritm\u00e9tica. Por exemplo, considera a suma:\nEsta suma pode atoparse rapidamente tomando o n\u00famero de termos que se queren sumar (no exemplo, 5), multiplic\u00e1ndoos pola suma do primeiro e do \u00faltimo n\u00famero da progresi\u00f3n (aqu\u00ed 2 + 14 = 16) e dividindo entre 2:\nNo caso superior d\u00e1 a ecuaci\u00f3n:\nEsta f\u00f3rmula funciona para calquera n\u00fameros reais formula_1 e formula_2. Por exemplo:\nDerivation.\nPara derivar a f\u00f3rmula superior, comeza por expresar a serie aritm\u00e9tica de d\u00faas formas diferentes:\nEngadindo en ambos os membros as d\u00faas ecuaci\u00f3ns desaparecen todos os termos con \"d\":\nDividindo ambos os membros entre 2 aparece a ecuaci\u00f3n:\nUnha forma alternativa aparece volvendo substitu\u00edr: formula_15:\nAdemais, o valor medio da serie pode calcularse como: formula_17:\nNo ano 499 o matem\u00e1tico e astr\u00f3nomo indio Aryabhata publicou este m\u00e9todo no \"Aryabhatiya\" (secci\u00f3n 2.18).\nProduto.\nO produto dos termos dunha progresi\u00f3n aritm\u00e9tica finita que comeza con \"a\"1, ten diferenza \"d\", e \"n\" elementos est\u00e1 determinado pola expresi\u00f3n\nonde formula_20 denota o factorial crecente e formula_21 a funci\u00f3n gamma. Por\u00e9n, a f\u00f3rmula non \u00e9 v\u00e1lida se formula_22\u00e9 un enteiro negativo ou cero.\nIsto \u00e9 unha xeneralizaci\u00f3n do feito de que o produto da progresi\u00f3n formula_23 v\u00e9n dado polo factorial formula_24 e que o produto\npara enteiros positivos formula_26 e formula_27 v\u00e9n dado por\nNo exemplo superior, o produto dos 50 primeiros termos da progresi\u00f3n aritm\u00e9tica dada por \"a\"\"n\" = 3 + (\"n\"-1)(5) \u00e9\nDesviaci\u00f3n t\u00edpica.\nA desviaci\u00f3n t\u00edpica dalgunha parte das progresi\u00f3ns aritm\u00e9ticas pode calcularse mediante: \nonde formula_31 \u00e9 o n\u00famero de termos da progresi\u00f3n e formula_32 a diferenza entre os termos."}
{"id": "382112", "revid": "23204", "url": "https://gl.wikipedia.org/wiki?curid=382112", "title": "Anna Netrebko", "text": "Anna Netrebko (en ) \u00e9 unha cantante (soprano) rusa."}
{"id": "382114", "revid": "23204", "url": "https://gl.wikipedia.org/wiki?curid=382114", "title": "Gran Premio de Acerbaix\u00e1n de 2017", "text": "O Gran Premio de Acerbaix\u00e1n de 2017 (oficialmente 2017 Formula One Azerbaijan Grand Prix) foi a oitava carreira da tempada . Celebrouse o 25 de xu\u00f1o de 2017 no Circu\u00edto urbano de Bak\u00fa en Bak\u00fa, Acerbaix\u00e1n. Foi a primeira carreira do Gran Premio de Acerbaix\u00e1n como unha rolda do Campionato do Mundo de F\u00f3rmula Un. Ser\u00e1 a segunda vez que unha carreira disp\u00fatase no circu\u00edto e a segunda vez que un Gran Premio disp\u00fatase en Acerbaix\u00e1n, xa que o circu\u00edto e o pa\u00eds albergaron anteriormente o Gran Premio de Europa de 2016.\nSebastian Vettel entra na rolda cunha vantaxe de doce puntos sobre o Mercedes de Lewis Hamilton no Campionato Mundial de Pilotos, mentres que Mercedes lidera sobre Ferrari por oito puntos no Campionato Mundial de Construtores.\nInforme.\nPr\u00e1ctica libre.\nMax Verstappen foi m\u00e1is r\u00e1pido na primeira pr\u00e1ctica, establecendo un tempo de 1.44:410. Foi seguido polo seu compa\u00f1eiro Daniel Ricciardo e o Ferrari de Sebastian Vettel en segundo e terceiro lugar. Na segunda pr\u00e1ctica o Red Bull de Max Verstappen foi o m\u00e1is r\u00e1pido seguido por Bottas e Ricciardo. A terceira e \u00faltima pr\u00e1ctica do s\u00e1bado foi encabeezada por Bottas, con Raikkonen segundo e Hamilton terceiro. Bottas set the quickest time of all three practices with a 1.42.742.\nClasificaci\u00f3n.\nJolyon Palmer non puido establecer un tempo de volta en Q1 debido a un incendio durante a pr\u00e1ctica 3.\nNa Q3, Lewis Hamilton conseguiu a pole position cun 1:40.593, 0.434 segundos m\u00e1is r\u00e1pido que o seu compa\u00f1eiro de equipo Bottas en segundo lugar, e 1.100 segundos m\u00e1is r\u00e1pido que Kimi R\u00e4ikk\u00f6nen no terceiro. Lance Stroll cualificou por diante do seu compa\u00f1eiro de equipo, Felipe Massa, por primeira vez na tempada. Daniel Ricciardo golpeou a parede e comezou d\u00e9cimo.\nCarreira.\nHamilton liderou sobre Vettel ata que sa\u00edu o primeiro coche de seguridade na volta 13 para quitar o Toro Rosso parado de Daniil Kvyat. Na volta 16, reanudouse a carreira pero sa\u00edu outro Safety Car logo de que os Force India de Ocon e P\u00e9rez chocaran no reinicio e deixaran restos na pista.\nBaixo o segundo Safety Car, Hamilton queixouse repetidamente de que andaba demasiado amodo. Vettel chocou con Hamilton baixo o Safety Car e m\u00e1is tarde recibiu unha penalizaci\u00f3n de 10 segundos por conduci\u00f3n perigosa. A carreira reiniciouse na volta 21, s\u00f3 para sacar a bandeira vermella na volta 22 para que os comisarios poderan sacar m\u00e1is restos.\nDurante o per\u00edodo da bandeira vermella, os equipos traballaron nos seus autos, Force India substitu\u00edu os pneum\u00e1ticos de Ocon e a \u00e1 dianteira de P\u00e9rez. Ferrari substitu\u00edu \u00e1 dianteira de Vettel e arranxou o piso de Kimi R\u00e4ikk\u00f6nen. Mercedes traballou no difusor traseiro de Hamilton.\nLogo da bandeira vermella, a carreira reiniciouse detr\u00e1s do coche de seguridade. Hamilton lideraba diante de Vettel, Massa, Stroll, e Ricciardo. Ricciardo pasou os dous Williams na curva 1 e colocouse no terceiro lugar ata que Hamilton tivo que entrar en boxes de novo para cambiar o repousa cabezas e Vettel tivo que entrar a cumprir a s\u00faa penalizaci\u00f3n cun stop &amp; go. Massa retirouse debido a un amortecedor da suspensi\u00f3n roto, Ricciardo marchaba por diante de Stroll e Bottas. Bottas pasou a Stroll na recta final ao final da \u00faltima volta, superando a Stroll polo segundo lugar en 0,105 segundos. Stroll conseguiu o seu primeiro podio cun terceiro lugar. Vettel terminou cuarto, Hamilton quinto, Ocon sexto, Magnussen s\u00e9timo, Sainz oitavo, Alonso noveno (anotando os primeiros puntos de McLaren da tempada) e Wehrlein d\u00e9cimo.\nComo resultado da carreira, Vettel aumentou a s\u00faa vantaxe sobre Hamilton no Campionato Mundial de Pilotos a 14 puntos, mentres que Mercedes aumentou a s\u00faa vantaxe sobre Ferrari no Campionato Mundial de Construtores a 24 puntos.\nCualificaci\u00f3n.\nA letra grosa indica o mellor tempo de cualificaci\u00f3n na Q1, Q2 e Q3."}
{"id": "382125", "revid": "1576", "url": "https://gl.wikipedia.org/wiki?curid=382125", "title": "H\u00e9roes del silencio", "text": ""}
{"id": "382127", "revid": "1576", "url": "https://gl.wikipedia.org/wiki?curid=382127", "title": "H\u00e9roes Del Silencio", "text": ""}
{"id": "382128", "revid": "23204", "url": "https://gl.wikipedia.org/wiki?curid=382128", "title": "Leontxo Garc\u00eda", "text": "Leontxo Garc\u00eda Olasagasti, nado en Ir\u00fan, Guip\u00fascoa o 12 de febreiro de 1956, \u00e9 un conferenciante, presentador, comentarista e xornalista espa\u00f1ol especializado en xadrez.\nTraxectoria.\nLeontxo Garc\u00eda chegou ao xadrez relativamente tarde: aprendeu a xogar na escola, cando ti\u00f1a 13 anos, mais non foi at\u00e9 os dezasete cando comezou xogar en serio.\nEn 1975, con 19 anos de idade, converteuse en campi\u00f3n absoluto de Guip\u00fascoa e seis anos m\u00e1is tarde, en 1981, conseguiu o t\u00edtulo de Mestre FIDE. M\u00e1is tarde logrou d\u00faas normas de Mestre Internacional e todo apuntaba en que se consagrar\u00eda a xogar ao xadrez cando recibiu o ofrecemento, en 1983, do diario \"Deia\" de ser enviado especial nos duelos Kasp\u00e1rov-Korchn\u00f3i e Smyslov-Ribli (Londres). Foi ent\u00f3n cando descubriu que a s\u00faa vocaci\u00f3n polo xornalismo era mesmo m\u00e1is forte que a de xogador e pouco despois deixou de participar en competici\u00f3ns de xadrez.\nDo \"Deia\" Leontxo pasou \u00e1 Axencia France Presse, a Axencia EFE e La Gaceta del Norte; despois traballou para a Cadena SER e, finalmente, para \"El Pa\u00eds\" \u2014en 1985 foi enviado especial durante dous meses e medio para o segundo duelo Kasp\u00e1rov-K\u00e1rpov, en Moscova e agora ten unha columna diaria neste xornal\u2014 e Radio Nacional de Espa\u00f1a (1986). Neses anos colaborou tam\u00e9n con outros medios, como Radio Moscova, a desaparecida revista El Globo e, m\u00e1is tarde, o diario arxentino La Prensa\nDurante o Mundial Kasp\u00e1rov-K\u00e1rpov de Sevilla 1987 presentou a diario 50 programas especiais en TVE.\nLeontxo dirixiu durante dez anos revista \"Jaque\" (1991-2001) e deu palestras de xadrez en numerosos pa\u00edses.\nDirixiu e presentou a serie \"En Jaque\" de 39 programas, emitida por TVE (1990-1991), e produciu con Kasp\u00e1rov a colecci\u00f3n \"La pasi\u00f3n del ajedrez\", que conti\u00f1a 64 entregas e 25 v\u00eddeos, na Editorial Salvat (1998-1999).\nMonitor de Xadrez do Goberno Vasco (1985), ten experiencia como adestrador de nenos e impartiu cursos de xadrez de posgrao a mestres de escola.\nRetransmitiu en m\u00faltiples ocasi\u00f3ns os comentarios xadrec\u00edsticos nos m\u00e1is importantes torneos internacionais, como o\u00a0 Ciudad de Linares, Final de Mestres do Grand Slam (Bilbao, Shangh\u00e1i e Sao Paulo), Campionato do Mundo, etc. Per\"o\" o seu labor xornal\u00edstico non se limita ao \"xogo-ciencia\"; escribe tam\u00e9n sobre outros deportes \u2014abonde dicir que foi enviado especial de El Pa\u00eds nos Xogos Ol\u00edmpicos de S\u00eddney 2000; que produciu e presentou a serie \"Destino Atenas\" sobre os 28 deportes ol\u00edmpicos en Radio Nacional (2004) e que da s\u00faa pluma sa\u00edu un libro sobre Radomir Anti\u0107\u2014 e sobre pol\u00edtica internacional. A s\u00faa segunda especialidade deportiva \u00e9 o balonm\u00e1n, e cubriu varios Campionatos do Mundo e de Europa para El Pa\u00eds, Radio Nacional e a axencia Colpisa.\nDende 2007 Leontxo tivo unha secci\u00f3n fixa (os domingos, \u00e1s 09.20) no popular programa \"No es un d\u00eda cualquiera\" de Radio 1 (RNE). En 2014 comezou a s\u00faa colaboraci\u00f3n co programa \"A vivir que son dos d\u00edas\" que retransmite a Cadena Ser a fin de semana.\nPropagandista infatigable do xadrez, Leontxo impulsa o ensino deste xogo tanto aos nenos\u2014nas escolas tanto espa\u00f1olas como doutros pa\u00edses\u2014 como aos adultos. \u00abO exercicio regular do xadrez mellora o avellentamento cerebral e mesmo poder\u00eda ser \u00fatil para previr o alzh\u00e9imer e outras demencias sen\u00eds\u00bb, di respecto diso.\nLeontxo opina que en Espa\u00f1a fai falta un Rafael Nadal do xadrez: \u00ab\u00c9 o pa\u00eds con m\u00e1is torneos internacionais, un cento. En m\u00e1is de mil colexios imp\u00e1rtese o xadrez como actividade extraescolar... pero falta un campi\u00f3n. Vallejo p\u00faidoo ser pero faltoulle dedicaci\u00f3n. Eu te\u00f1o confianza no galego Iv\u00e1n Salgado, que con 19 anos proclamouse subcampi\u00f3n mundial j\u00fanior. Xa veremos.\u00bb\nCanto o mellor xadrecista de todos os tempos, \"o m\u00e1is completo foi Kasp\u00e1rov, polo seu talento, traballo e enerx\u00eda\", considera Leontxo. \"Cando sentaba no taboleiro os seus rivais ti\u00f1an a sensaci\u00f3n de pelexar contra unha forza da natureza\".\nFrases.\n\u201cO xadrez \u00e9 unha mina de ouro xornal\u00edstico, moi pouco explotada\u201d."}
{"id": "382129", "revid": "23204", "url": "https://gl.wikipedia.org/wiki?curid=382129", "title": "Teor\u00eda de feixes", "text": "En matem\u00e1ticas, un feixe \"F\" sobre un espazo topol\u00f3xico dado \"X\" proporciona, para cada conxunto aberto \"U\" de \"X\", un conxunto \"F\"(\"U\"), de estrutura m\u00e1is rica. \u00c1 s\u00faa vez ditas estruturas: \"F\"(\"U\"), son compatibles coa operaci\u00f3n de \"restrici\u00f3n\" dende un conxunto aberto cara a subconxuntos m\u00e1is pequenos e coa operaci\u00f3n de \"pegado\" de conxuntos abertos para obter un aberto maior. Un prefeixe \u00e9 similar a un feixe, pero con el pode non ser posible a operaci\u00f3n de pegado. Os feixes permiten discutir de maneira refinada sobre o que significa ser unha \"propiedade local\", tal e como se fala cando se aplica a unha funci\u00f3n.\nIntroduci\u00f3n.\nOs feixes son empregados en topolox\u00eda, xeometr\u00eda alx\u00e9brica e xeometr\u00eda diferencial sempre que se quere gardar rastro dos datos alx\u00e9bricos que var\u00edan con cada conxunto aberto do obxecto xeom\u00e9trico dado. Son unha ferramenta global para estudar obxectos que var\u00edan localmente (i.e., dependendo do conxunto aberto). Funcionan como instrumentos naturais para o estudo do comportamento global de entidades que son de natureza local, como os conxuntos abertos, ou as funci\u00f3ns: continuas, anal\u00edticas, diferenciables...\nPor considerarse un exemplo t\u00edpico, se\"x\"a un espazo topol\u00f3xico \"X\", e sexa para cada conxunto aberto \"U\" en \"X\" o conxunto \"F\"(\"U\"), que consta de todas as funci\u00f3ns continuas \"U\"formula_1R. Se V \u00e9 un subconxunto aberto de \"U\", ent\u00f3n as funci\u00f3ns sobre \"U\" poden restrinxirse a \"V\", e tense unha aplicaci\u00f3n \"F\"(\"U\")formula_1\"F\"(\"V\"). O \"pegado\" tr\u00e1tase do seguinte proceso: suponse que os \"U\"\"i\" son conxuntos abertos cuxa uni\u00f3n \u00e9 \"U\", e para cada \"i\" c\u00f3llese un elemento \"f\"\"i\" formula_3 \"F\"(\"U\"\"i\"), i.e. unha funci\u00f3n continua \"f\"\"i\": \"U\"\"i\"formula_1R. Se estas funci\u00f3ns coinciden onde se solapan, ent\u00f3n p\u00f3dense pegar xuntas de maneira que dean unha \u00fanica forma de conseguir unha funci\u00f3n continua \"f\": \"U\"formula_1R coincidente con todas as \"f\"\"i\". A colecci\u00f3n de conxuntos \"F\"(\"U\") xunto coas aplicaci\u00f3ns restrici\u00f3n \"F\"(\"U\")formula_1\"F\"(\"V\") forman un feixe de conxuntos sobre \"X\". Realmente, os \"F\"(\"U\") son aneis conmutativos e as aplicaci\u00f3ns de restrici\u00f3n son homomorfismos de aneis, e \"F\" \u00e9 ademais un feixe de aneis sobre \"X\".\nUn exemplo moi parecido obtense considerando unha variedade diferenciable \"X\", e para cada conxunto aberto \"U\" de \"X\", tomando o conxunto \"F\"(\"U\") como o das funci\u00f3ns diferenciables \"U\"formula_1R. Neste exemplo vai funcionar tam\u00e9n o pegado e terase un feixe de aneis sobre \"X\". Outro feixe sobre \"X\" asigna a cada conxunto aberto \"U\" de \"X\" o espazo vectorial de todas os campos vectoriales diferenciables definidos sobre \"U\". A restrici\u00f3n e o pegado funcionar\u00e1 como no caso das funci\u00f3ns, e obteremos un feixe de espazos vectoriales sobre a variedade \"X\".\nHistoria da teor\u00eda de feixes.\nAs orixes m\u00e1is primitivas da teor\u00eda de feixes son dif\u00edciles de atopar; seguramente son coextensivos coa idea da continuaci\u00f3n anal\u00edtica. Tomou ao redor de 15\nanos extraer unha teor\u00eda de feixes autosuficiente do traballo fundacional en cohomolox\u00eda.\nNeste punto os feixes convert\u00e9ronse xa nunha parte fundamental no desenvolvemento da matem\u00e1tica, e o seu uso non se restrinxe de ning\u00fan modo \u00e1 topolog\u00eda alx\u00e9brica. M\u00e1is tarde descubriuse que a l\u00f3xica nas categor\u00edas de feixes \u00e9 intuicionista (ad\u00f3itase a mi\u00fado nomear esta observaci\u00f3n como sem\u00e1ntica Kripke-Joyal, pero probablemente debe de ser atribu\u00edda a un maior n\u00famero de autores). Isto demostrou como algunhas das facetas da teor\u00eda de feixes pode remontarse tan lonxe como a Leibniz.\nDefinici\u00f3n formal.\nO primeiro paso \u00e9 introducir o concepto de \"prefeixe\", que captura a idea de asociar informaci\u00f3n local a un espazo topol\u00f3xico. O segundo paso \u00e9 introducir un axioma adicional, chamado o \"axioma de pegado\" ou o \"axioma de feixe\", que captura a idea de pegar informaci\u00f3n local para obter informaci\u00f3n global.\nDefinici\u00f3n de prefeixe.\nSexa \"X\" un espazo topol\u00f3xico, e C unha categor\u00eda (a mi\u00fado a categor\u00eda de conxuntos, de grupos abelianos, de aneis conmutativos, ou a de m\u00f3dulos sobre un anel fixo). Un prefeixe \"F\" de obxectos en C sobre o espazo \"X\" (un C-prefeixe sobre \"X\") v\u00e9n dado polos datos seguintes:\nRequ\u00edrense d\u00faas propiedades:\nEsta definici\u00f3n pode darse facilmente en termos da teor\u00eda das categor\u00edas.\nPrimeiro def\u00ednese a categor\u00eda dos conxuntos abertos sobre \"X\" como a categor\u00eda TopX cuxos obxectos son os conxuntos abertos de \"X\" e cuxos morfismos son as inclusi\u00f3ns. TopX \u00e9 ent\u00f3n a categor\u00eda correspondente \u00e1 orde parcial formula_8 sobre os conxuntos abertos de \"X\". Un C-prefeixe sobre \"X\" \u00e9 ent\u00f3n un funtor contravariante desde TopX a C.\nSe \"F\" \u00e9 un prefeixe C-avaliado sobre \"X\", e \"U\" \u00e9 un conxunto aberto de \"X\", ent\u00f3n \"F\"(\"U\") ch\u00e1mase secci\u00f3ns de \"F\" sobre \"U\", por analox\u00eda coas secci\u00f3ns dos \"fiber bundles\". Se C \u00e9 unha categor\u00eda concreta, ent\u00f3n cada elemento de \"F\"(\"U\") ch\u00e1mase \"secci\u00f3n\". \"F\"(\"U\") a mi\u00fado tam\u00e9n se denota \u0393(\"U\",\"F\").\nAxioma do pegado.\nOs feixes son prefeixes sobre os cales as secci\u00f3ns sobre conxuntos abertos poden ser pegadas para dar secci\u00f3ns sobre abertos m\u00e1is grandes. Establ\u00e9cese primeiro o axioma dunha maneira que require que C sexa unha categor\u00eda concreta.\nSexa \"U\" a uni\u00f3n da colecci\u00f3n de conxuntos abertos {\"Ui\"}. Para cada \"Ui\", esc\u00f3llese unha secci\u00f3n \"fi\" sobre\n\"Ui\". Dise que os \"fi\" son \"compatibles\" se para todo \"i\" e \"j\",\nIntuitivamente falando, se as \"fi\" representan funci\u00f3ns, estase a dicir que calquera delas coincidir\u00e1 con outra al\u00e1 onde se solapen. O axioma de feixe di que se pode obter cos \"fi\" unha secci\u00f3n \u00fanica f sobre \"U\" cuxa restrici\u00f3n a cada \"Ui\" \u00e9 \"fi\", i.e., res\"U\",\"Ui\"(\"f\")=\"fi\". Algunhas veces isto dise con d\u00faas axiomas, un garantindo a existencia e o outro a unicidade.\nParafraseando esta definici\u00f3n de maneira que funcione en calquera categor\u00eda, n\u00f3tase que se poden escribir os obxectos e os morfismos envoltos nela nun diagrama parecido a este:\nA primeira aplicaci\u00f3n aqu\u00ed \u00e9 o produto das aplicaci\u00f3ns restrici\u00f3n res\"U\",\"Ui\",:\"F(U)\"formula_1\"F(Ui)\" e cada par de frechas representa as d\u00faas restrici\u00f3ns res\"Ui\",\"Ui\"formula_13\"Uj\":\"Ui\"formula_1\"Ui\"formula_13\"Uj\" e res\"Uj\",\"Ui\"formula_13\"Uj\":\"Uj\"formula_1\"Ui\"formula_13\"Uj\". C\u00f3mpre facer notar que esas aplicaci\u00f3ns esgotan todas as posibilidades en canto \u00e1s aplicaci\u00f3ns restrici\u00f3n entre \"U\", os \"Ui\", e os \"Ui\"formula_13\"Uj\".\nA condici\u00f3n de que \"F\" sexa un feixe \u00e9 exactamente a de que \"F\"(\"U\") \u00e9 o l\u00edmite do resto do diagrama. Isto suxire que se debe de parafrasear a noci\u00f3n de recubrimento nun contexto categorial. Cando se fai isto, obtense un diagrama semellante ao de arriba:\n\u00c9 importante notar aqu\u00ed que para formar os produtos no diagrama, d\u00e9bese mergullar a categor\u00eda TopX nunha categor\u00eda completa. A condici\u00f3n de que \"U\" \u00e9 a uni\u00f3n dos \"Ui\" \u00e9 a de que \"U\" \u00e9 un col\u00edmite do resto do diagrama.\nO axioma de pegado \u00e9 agora o que \"F\" converte todos os col\u00edmites en l\u00edmites."}
{"id": "382130", "revid": "1888", "url": "https://gl.wikipedia.org/wiki?curid=382130", "title": "Jos\u00e9 Garc\u00eda P\u00e1ramos", "text": "Jos\u00e9 Garc\u00eda P\u00e1ramos, que asinaba como Jos\u00e9 G. P\u00e1ramos, nado en Tui, foi un empresario, xornalista e escritor galego.\nTraxectoria.\nInstalado en Iloilo (Filipinas), fundou en 1904 o diario vespertino \"Nuevo Heraldo\" con Manuel de la Portilla. Retornou a Tui a finais dos anos vinte. Colaborou en \"Vida Gallega\". En 1937 era xefe de servizos do destacamento do Seixo de Falange."}
{"id": "382131", "revid": "1888", "url": "https://gl.wikipedia.org/wiki?curid=382131", "title": "Jos\u00e9 G. P\u00e1ramos", "text": ""}
{"id": "382132", "revid": "32797", "url": "https://gl.wikipedia.org/wiki?curid=382132", "title": "Manuel Send\u00f3n", "text": "Manuel Send\u00f3n Trillo, nado na Coru\u00f1a o 11 de xu\u00f1o de 1951, \u00e9 un profesor, fotohistoriador e fot\u00f3grafo galego, residente en Vigo.\nTraxectoria.\n\u00c9 licenciado en Matem\u00e1ticas, doutor en Belas Artes e profesor da Facultade de Belas Artes de Pontevedra da Universidade de Vigo.\nEn 1984 creou con Xos\u00e9 Luis Su\u00e1rez Canal o Centro de Estudos Fotogr\u00e1ficos (CEF), entidade que dirixiu a Fotobienal de Vigo dende 1984 ata o 2000. Send\u00f3n e Canal son autores de varios libros sobre fot\u00f3grafos hist\u00f3ricos galegos, como: Ram\u00f3n Caama\u00f1o, Arquivo Pacheco, Ksado, Luis Rueda, Jos\u00e9 Su\u00e1rez, Arquivo Sarabia, Raniero Fern\u00e1ndez, Virxilio Vi\u00e9itez e Arquivo Jos\u00e9 Mar\u00eda Mass\u00f3."}
{"id": "382133", "revid": "5863", "url": "https://gl.wikipedia.org/wiki?curid=382133", "title": "Manuel Send\u00f3n Trillo", "text": ""}
{"id": "382136", "revid": "4817", "url": "https://gl.wikipedia.org/wiki?curid=382136", "title": "Solar Dynamics Observatory", "text": "Solar Dynamics Observatory (\"Observatorio da din\u00e1mica solar\"), tam\u00e9n co\u00f1ecido polo seu acr\u00f3nimo SDO, \u00e9 un observatorio espacial da NASA lanzado o 11 de febreiro de 2010 mediante un foguete Atlas V desde o Centro Espacial de Cabo Ca\u00f1averal, en Florida.\nCaracter\u00edsticas.\nA misi\u00f3n de SDO pertence a un conxunto de misi\u00f3ns encadradas co programa \"Living With a Star\" da NASA. A nave estabil\u00edzase nos tres eixos apuntando ao Sol. Foi inxectada nunha \u00f3rbita xeosincr\u00f3nica de 28 graos de inclinaci\u00f3n orbital. O obxectivo da misi\u00f3n \u00e9 estudar, comprender e predecir os mecanismos de variaci\u00f3n solar que afectan \u00e1 vida na Terra e \u00e1 tecnolox\u00eda humana.\nSDO pode enviar datos \u00e1 Terra a 130 Mbit/s, xerando sobre 1,5 terabytes de datos diarios.\nInstrumentos.\nSDO leva tres instrumentos a bordo:"}
{"id": "382137", "revid": "4817", "url": "https://gl.wikipedia.org/wiki?curid=382137", "title": "SDO", "text": ""}
{"id": "382143", "revid": "1576", "url": "https://gl.wikipedia.org/wiki?curid=382143", "title": "Pedra-papel-tesoiras", "text": ""}
{"id": "382144", "revid": "1576", "url": "https://gl.wikipedia.org/wiki?curid=382144", "title": "Tenda de campa\u00f1a", "text": "Unha tenda de campa\u00f1a ou casa de campa\u00f1a\u00a0\u00e9 unha pequena casa port\u00e1til de orixe \u00e1rabe, que est\u00e1 destinada a ser colocada no campo para albergar unha ou m\u00e1is persoas.\nO nome deriva de \"campi\u00f1a\", que se refire \u00e1s extensi\u00f3ns de terra para labranza. Por extensi\u00f3n empr\u00e9ganse en diversos medios naturais non acu\u00e1ticos, mesmo grandes paredes rochosas. A principios do s\u00e9culo XXI xa se achaban amplamente diseminadas no excursionismo.\nAs tendas de campa\u00f1a util\u00edzanse tam\u00e9n como albergues provisionais para os ex\u00e9rcitos nas s\u00faas incursi\u00f3ns militares, moito m\u00e1is com\u00fans na antig\u00fcidade.\nAo acto de montar unha tenda de campa\u00f1a, co fin de quedar nela un tempo, ch\u00e1mase \"acampar.\" Xeralmente ac\u00e1mpase cun ou varios fins: pasar a noite, descansar, alimentarse, refuxiarse das inclemencias da natureza, como punto de reuni\u00f3n, entre outros menos com\u00fans.\nUn campamento \u00e9 o lugar onde se instalan varias tendas de campa\u00f1a, ademais doutras posibles instalaci\u00f3ns, que permitan albergar persoas.\n\u00c1 afecci\u00f3n por acampar ch\u00e1maselle acampada, campismo ou \"c\u00e1mping\"."}
{"id": "382145", "revid": "72012", "url": "https://gl.wikipedia.org/wiki?curid=382145", "title": "C\u00e1mping", "text": ""}
{"id": "382146", "revid": "51526", "url": "https://gl.wikipedia.org/wiki?curid=382146", "title": "Iurta", "text": "A iurta (en mongol: \"\u0413\u044d\u0440\"; romanizaci\u00f3n: \"ger\") \u00e9 unha vivenda utilizada polos n\u00f3mades nas estepas de Asia Central. Distintos pobos usaron este tipo de vivenda desde a Idade Media.\u00a0Na Idade Media, a vida n\u00f3made dos mongois obrigou a que tivesen unha vivenda para os seus constantes desprazamentos. Esta tenda de campa\u00f1a estaba protexida por unha grosa cuberta, era f\u00e1cil de transportar e \u00f3ptima para soportar os intensos cambios clim\u00e1ticos de Mongolia.\nA visita a unha iurta implicaba un rigoroso ritual protocolario. Pod\u00edase executar unha persoa polo s\u00f3 feito de entrar na iurta dun mandatario sen anunciar previamente a s\u00faa visita.\nA s\u00faa influencia na cultura de Asia Central vese reflectida nos dese\u00f1os do escudo de Casaquist\u00e1n e a bandeira de Kirguizist\u00e1n, ambos adoptados en 1992.\nA artesan\u00eda tradicional relativa \u00e1 iurta mongol foi designada como Patrimonio Cultural Inmaterial da Humanidade pola Unesco o 5 de decembro de 2013. Ao ano seguinte, o 26 de novembro de 2014, igualmente foi designada a artesan\u00eda da iurta kirguiz e kazaka.\nPartes dunha iurta orixinal.\nNa antig\u00fcidade, a iurta era modular e desmontable, pois estaba formada por varias partes e realizada con diversos materiais. As actuais conservan a forma, pero os materiais utilizados na s\u00faa construci\u00f3n cambi\u00e1ronse por outros m\u00e1is evolucionados e mellorados tecnoloxicamente. Por exemplo, resultan agora m\u00e1is lixeiros, resistentes e ign\u00edfugos. As s\u00faas partes m\u00e1is diferenciadas eran:\nIurtas en Occidente.\nF\u00f3ra da zona de uso tradicional da iurta, tam\u00e9n se empregou, e s\u00e9guese facendo na actualidade, noutros pa\u00edses. Hainas m\u00e1is ou menos fieis \u00e1s orixinais, en canto \u00e1 forma, usos e materiais de construci\u00f3n."}
{"id": "382155", "revid": "89787", "url": "https://gl.wikipedia.org/wiki?curid=382155", "title": "David Delf\u00edn", "text": "Diego David Dom\u00ednguez Gonz\u00e1lez, m\u00e1is co\u00f1ecido como David Delf\u00edn, nado en\u00a0Ronda, M\u00e1laga\u00a0o\u00a02 de novembro de 1970, e finado en\u00a0Madrid\u00a0o\u00a03 de xu\u00f1o de 2017, foi un dese\u00f1ador e artista espa\u00f1ol.\nTraxectoria.\nComezou desfilando no Circuit de Barcelona coa colecci\u00f3n \"Openin Nite\" (primavera / ver\u00e1n 2001). Creou a marca Davidelfin en 2001 xunto aos 3 irm\u00e1ns Postigo, Deborah Postigo, Diego Postigo e Gorka Postigo, e a modelo Bimba Bos\u00e9.\nO seu salto \u00e1 fama chegou no 2002, cando desfilou coa colecci\u00f3n \"Cour des miracles\" na Pasarela Cibeles de Madrid. Devandita colecci\u00f3n, inspirada no pintor Magritte e no director de cine Luis Bu\u00f1uel, presentaba as modelos coa cara tapada con capuchas a modo de burkas e sogas de forca no pescozo, o que desatou unha enorme pol\u00e9mica pola coincidencia coa guerra en Afganist\u00e1n contra o r\u00e9xime dos\u00a0talib\u00e1n.\nPor\u00e9n, toda esta pol\u00e9mica non impediu que fose galardoado na Pasarela Cibeles de 2003 co premio \u00e1 \"mellor colecci\u00f3n dun novo dese\u00f1ador\" por \"In loving memory.\" Dende ent\u00f3n, continuou desfilando regularmente en Cibeles con outras colecci\u00f3ns como \"Mi manchi\" ou \"Corpo estra\u00f1o\", nos que a modelo Bimba Bos\u00e9\u00a0se converteu na s\u00faa musa.\nNo ano 2016 foi galardoado co Premio Nacional de Dese\u00f1o de Moda por parte do Ministerio de Cultura \"pola audacia, valent\u00eda e compromiso social da s\u00faa obra, cunha sinalada identidade espa\u00f1ola\".\nVida persoal.\nViviu at\u00e9 os 18 anos en Marbella, M\u00e1laga.\nEn abril de 2016 foi intervido de tres tumores cerebrais. Faleceu o 3 de xu\u00f1o de 2017 en Madrid \u00f3s 46 anos logo dunha intensa loita contra un cancro cerebral que lle detectaron o ano anterior."}
{"id": "382156", "revid": "23204", "url": "https://gl.wikipedia.org/wiki?curid=382156", "title": "Diego David Dom\u00ednguez Gonz\u00e1lez", "text": ""}
{"id": "382161", "revid": "89787", "url": "https://gl.wikipedia.org/wiki?curid=382161", "title": "\u00c1gatha Ruiz de la Prada", "text": "\u00c1gatha Ruiz de la Prada y Sentmenat, XII marquesa de Castelldosrius, XXIX baronesa de Santa Pau e Grande de Espa\u00f1a, nada en Madrid o 22 de xullo de\u00a01960, \u00e9 unha dese\u00f1adora de roupa espa\u00f1ola.\nEstudou na Escola de Artes e T\u00e9cnicas da Moda de Barcelona.\nComezou a s\u00faa carreira como dese\u00f1adora en 1981, cando presentou a s\u00faa primeira colecci\u00f3n en Local, un Centro de Dese\u00f1o. Os seus dese\u00f1os salientan pola s\u00faa modernidade (vestidos con caixas, acompa\u00f1ado con estrelas, soles, l\u00faas, coraz\u00f3ns, con cores brillantes) cun ton decididamente \"na\u00eff\".\nAdemais de roupa, trasladou os seus dese\u00f1os a mobles, cadeiras, mesas, sof\u00e1s, enxoval, alfombras, l\u00e1mpadas, material escolar (cadernos, lapis, bol\u00edgrafos, perfumes, toallas, etc).\n\u00c9 a parella sentimental do xornalista Pedro J. Ram\u00edrez.\nTam\u00e9n d\u00e1 o seu nome a unha marca de perfume, fabricado pola empresa catal\u00e1 de produtos de perfumar\u00eda e moda Puig."}
{"id": "382162", "revid": "23204", "url": "https://gl.wikipedia.org/wiki?curid=382162", "title": "\u00c1gatha Ruiz de la Prada y Sentmenat", "text": ""}
{"id": "382163", "revid": "35560", "url": "https://gl.wikipedia.org/wiki?curid=382163", "title": "Institut d'\u00e9tudes politiques de Paris", "text": ""}
{"id": "382164", "revid": "85894", "url": "https://gl.wikipedia.org/wiki?curid=382164", "title": "Trasar de Carballo, Cartelos, Carballedo", "text": "Trasar de Carballo \u00e9 un lugar da parroquia de Cartelos, no concello lugu\u00e9s de Carballedo, na comarca de Chantada. Segundo o INE en 2017 ti\u00f1a 38 habitantes, en 2018 33 e en 2020 28 (14 homes e 14 mulleres).\nToponimia.\nO nome de Trasar.\nSegundo Ferro Ruibal, \"Trasar\" deriva do antrop\u00f3nimo , o nome do primeiro propietario dunha explotaci\u00f3n agropecuaria, que se chamaba \"Trasario\". No s\u00e9culo XII o lugar xa aparece documentado con este nome, e hai noticia dun \"Petrus Iohannis de Trasar\" do s\u00e9culo XIII.. \"Carballo\" \u00e9 un fit\u00f3nimo que fai referencia \u00e1 \u00e1rbore abundante na zona, que ten a s\u00faa orixe no prerromano *.\nMicrotoponimia.\nNomes concretos das terras con indicaci\u00f3n do pol\u00edgono e parcela (SIXPAC):\nO Areal (pol. 22, par. 566), O Arransallo (pol. 6, par. 380, 382, 383), Augaboa (pol. 23, par. 201), As Batocas (pol. 6, par. 297), A Buba\u00ed\u00f1a (pol. 6, par. 554, 557, 558), As Bouzas (pol. 6, par. 369 e pol. 22, par. 520), Os Buratos do Zorro (pol. 22, par. 507), Casouril (pol. 22, par. 490), Cazabois (pol. 6, par. 222), O Cazarrete (pol. 23, par. 287), A Cerrada do Pataqueiro (pol. 6, par. 579), O Chao do Carballo (pol. 6, par. 352), Os Chaos (pol. 22, par. 558), Os Chousos (pol. 23, par. 238), Coiras (pol. 22, par. 29), Corti\u00f1as (pol. 22, par. 530, 531, 527), A Costa (pol. 6, par. 562), O Coto (pol. 22, par. 546), As Cubelas (pol. 6, par. 371), Os Curr\u00e1s (pol. 6, par. 317), Debaixo da Uceira (pol. 22, par. 545), A Devesa (pol. 22, par. 546), A Devesa Vella (pol. 22, par. 512), Ferrad\u00e1s (pol. 22, par. 627), O Fondo do Agro (pol. 22, par. 452), A Fonte Dominga (pol. 6, par. 309), A Forca (pol. 6, par. 144), A Horta de Riba (pol. 22, par. 684), As Hortas (pol. 22, par. 727), A Lama da Pireira (pol. 22, par. 611), Lama Cova (pol. 22, par. 552), A Lama do Zorro (pol. 22, par. 551), Lama Redonda (pol. 22, par. 550), Lama Travesa (pol. 22, par. 537), As Lamas (pol. 7, par. 481), O Lameiro (pol. 22, par. 701), A Lamela (pol. 22, par. 726), O Lavadoiro (pol. 22, par. 625), A Leira da Cruz (pol. 22, par. 716), Libureiras (pol. 23, par. 19), Os Lobos (pol. 6, par. 244), O Monte Arrieiro (pol. 6, par. 270), O Monte Calvo (pol. 6, par. 247), O Mu\u00ed\u00f1o (pol. 22, par. 502, 505), A Nabeira Nova (pol. 22, par. 602), O Outeiro (pol. 22, par. 606), A Paradela (pol. 6, par. 292), Paramios (pol. 6, par. 359), As Pistelas (pol. 22, par. 21), Portacales (pol. 22, par. 547), O Pradi\u00f1o (pol. 22, par. 710), O Prado de Riba (pol. 22, par. 634), O Prado de Baixo (pol. 22, par. 537), A Purreira (pol. 6, par. 283), A Rebouza (pol. 23, par. 243), A Rega\u00f1a (pol. 6 par. 240), Os Regos (pol. 6, par. 127), A Revolta (pol. 22, par. 651, 652, 654), O Rexidor (pol. 6, par. 383), As Rigueiras (pol. 22, par. 660, 665), O Rolleiro/Rulleiro (pol. 22, par. 643, 638), Os Salgueiri\u00f1os (pol. 6, par. 320), Suashortas (pol. 22, par. 700), Tras das Airas (pol. 22, par. 601, 592), O Val (pol. 22, par. 663), Valderredes (pol. 22, par. 315), A Villerma (pol. 22, par. 670), A Voutureira, A Zanca (pol. 6, par. 721, 189), Os Zorros (pol. 22, par. 539).\nNo Catastro de Ensenada de 1753 xa figuran nomes de eidos en Trasar de Carballo: \"Lodeiro, Outeiro, Ferrad\u00e1s, Portacales, Palleiro, Lama, Lamela, Agro, Curr\u00e1s, Rollo, Rolleiro, Pereira, Pereiras, Campo, Val, Verea/Berea, Coto, Chan/Chau, Baixo, Porra, Porreira, Branca/Banca (ou Carvallo, nunha finca), Revolta, Frea, Salgueiri\u00f1os, Villerma, Carvallo, Soanabeira\"..\nPatrimonio.\nPeto de \u00e1nimas de Trasar de Carballo: Peto que presenta un fornelo rectangular e arqueado. O retablo est\u00e1 tallado en pedra sen policrom\u00eda e representa as \u00e1nimas no purgatorio. O tellado presenta unha c\u00fapula coroada por unha cruz e a \u00e1mbolos lados da c\u00fapula dous pin\u00e1culos coroados por sendas bolas. Pertence ao s\u00e9culo XVII.\nEn Trasar de Carballo naceron os escritores Emilio \u00c1lvarez Gonz\u00e1lez e Anxo Gonz\u00e1lez Guerra; tam\u00e9n o cura galeguista do Incio Anxo Gonz\u00e1lez Gonz\u00e1lez."}
{"id": "382165", "revid": "47401", "url": "https://gl.wikipedia.org/wiki?curid=382165", "title": "Ensino primario", "text": ""}
{"id": "382166", "revid": "1131", "url": "https://gl.wikipedia.org/wiki?curid=382166", "title": "Abad\u00eda de Iona", "text": "A Abad\u00eda de Iona \u00e9 un dos centros relixiosos m\u00e1is antigos e significativos de Europa Occidental, xa que est\u00e1 considerado como o punto desde o que Columba de Iona comezou a expansi\u00f3n do cristianismo por Escocia. At\u00f3pase nas H\u00e9bridas, concretamente na illa de Iona, na costa oeste de Escocia.\nHistoria.\nNo ano 563, san Columba -tam\u00e9n co\u00f1ecido como Colm Cille- chegou a Iona desde Irlanda, onde fundou un mosteiro que pronto se converteu nun dos centros relixiosos e culturais m\u00e1is importantes de Europa naquela \u00e9poca. Monxes de Iona estableceron outros centros similares por toda Escocia, norte de Inglaterra e en lugares tan afastados como a actual Su\u00edza, ou a abad\u00eda de Bobbio, en Italia, que \u00e9 a m\u00e1is afastada dende a orixe.\nO Libro de Kells, un famoso manuscrito ilustrado, foi producido polos monxes de Iona nos \u00faltimos anos do s\u00e9culo VIII, do mesmo xeito que a Cr\u00f3nica de Irlanda, que tam\u00e9n foi composta aqu\u00ed cara ao ano 740\nA Abad\u00eda sufriu continuos saqueos a mans do viquingos (795, 802) pero o m\u00e1is importante foi un saqueo a comezos do s\u00e9culo IX, en 806, cando todos os monxes foron atopados mortos econ posterioridade foi saqueada noutras tres ocasi\u00f3ns. Por\u00e9n subsistiu at\u00e9 o s\u00e9culo XI. Ao comezar o s\u00e9culo XIII, Iona converteuse nun mosteiro de Bieitos, quen tam\u00e9n fundaron outra instituci\u00f3n, co\u00f1ecida como \"Iona Nunnery\" (\"Convento de monxas de Iona\"). Coa chegada da Reforma Protestante, Iona, xunto con moitas outras abad\u00edas ao longo e ancho de Escocia, Inglaterra e Irlanda, foi pechada, e os seus edificios demolidos.\nNo s\u00e9culo XIX, Iona foi adxudicada \u00e1 Igrexa de Escocia, que levou a cabo unha restauraci\u00f3n extensiva do lugar. En 1938, o reverendo George MacLeod, cura da Igrexa de Escocia en Glasgow, dirixiu ao grupo que reconstru\u00edu a abad\u00eda e fundou a Comunidade de Iona (Iona Community), unha comunidade ecum\u00e9nica cristi\u00e1 que a\u00ednda segue existindo en Iona. Entre os seus obxectivos est\u00e1 recuperar a forma celta do cristianismo (cristianismo celta).\nAspectos de interese.\nMoitos dos xefes e reis de Escocia, as\u00ed como de Irlanda, Noruega e Francia est\u00e1n enterrados no cemiterio da abad\u00eda, at\u00e9 un total, segundo crese, de 48 tumbas de monarcas. Entre os m\u00e1is importantes at\u00f3panse os reis de Dalriada como Duncan I de Escocia (asasinado por Macbeth de Escocia en 1040, que se converteu en famoso a partir do drama de Shakespeare). A abad\u00eda de Iona era moi admirada polo pol\u00edtico John Smith, l\u00edder do Partido Laborista, de modo que \u00e1 s\u00faa morte en 1994 foi enterrado na abad\u00eda.\nNa illa de Iona xunto \u00e1 abad\u00eda, poden verse tam\u00e9n numerosas cruces celtas. A Cruz de San Marti\u00f1o, datada no s\u00e9culo VIII, a\u00ednda se ergue xunto ao cami\u00f1o. Unha r\u00e9plica da Cruz de San Xo\u00e1n \u00e1chase tam\u00e9n xunto \u00e1 entrada da abad\u00eda, mentres que o orixinal, restaurado, at\u00f3pase no museo no interior.\nO escultor contempor\u00e1neo Christopher Hall traballou durante moitos anos con tallas no claustro da abad\u00eda, que representan animais, paxaros ou plantas. M\u00e1is recentemente, Christopher Hall foi o encargado de esculpir a tumba do pol\u00edtico John Smith."}
{"id": "382170", "revid": "4817", "url": "https://gl.wikipedia.org/wiki?curid=382170", "title": "Seasat", "text": "Seasat, tam\u00e9n co\u00f1ecido como Seasat 1, foi un sat\u00e9lite artificial da NASA lanzado o 27 de xu\u00f1o de 1978 mediante un foguete Atlas F/Agena D desde a Base Vandenberg da Forza A\u00e9rea, en California.\nCaracter\u00edsticas.\nSeasat foi o primeiro sat\u00e9lite que usou radar de apertura sint\u00e9tica (\"SAR\") para estudar os oc\u00e9anos terrestres. A s\u00faa misi\u00f3n foi medir os ventos de superficie, a altura das ondas, as ondas internas, o contido de auga l\u00edquida na atmosfera, as caracter\u00edsticas do xeo, a topograf\u00eda oce\u00e1nica e o xeoide mari\u00f1o. O sat\u00e9lite proporcionaba unha cobertura do 95% dos oc\u00e9anos cada 36 horas.\nA nave utilizou a etapa superior do seu lanzador Atlas F/Agena D como bus que proporcionaba enerx\u00eda, telemetr\u00eda en banda S, control de actitude e funci\u00f3ns de mando e control. Estabiliz\u00e1base nos tres eixos usando volantes de inercia e sensores de horizonte. A precisi\u00f3n que acadou nas s\u00faas medici\u00f3ns foron de 10\u00a0cm na medici\u00f3n de alturas, 2\u00a0m/s na medici\u00f3n da velocidade dos ventos e 1\u00a0\u00b0C na medici\u00f3n da temperatura.\nO sat\u00e9lite funcionou sen problemas durante 105 d\u00edas, ata o 10 de outubro de 1980 en que un curtocircu\u00edto o deixou f\u00f3ra de servizo.\nInstrumentos.\nSeasat levaba cinco instrumentos a bordo:"}
{"id": "382171", "revid": "4817", "url": "https://gl.wikipedia.org/wiki?curid=382171", "title": "Seasat 1", "text": ""}
{"id": "382175", "revid": "65337", "url": "https://gl.wikipedia.org/wiki?curid=382175", "title": "Oswald de Anglia Oriental", "text": "Oswald foi rei de Anglia Oriental na d\u00e9cada de 870 tras a morte de Edmund o M\u00e1rtir. Non se co\u00f1ece evidencia textual ningunha do seu reinado, pero co\u00f1\u00e9cense algunhas das s\u00faas moedas deste per\u00edodo.\nTraxectoria.\nA evidencia suxire que durante o per\u00edodo entre a morte de Edmund o M\u00e1rtir e o regreso de Guthrum en 880, Oswald e \u00c6thelred gobernaron os anglos orientais como reis clientes. \u00c9 pos\u00edbel que a nobreza angla oriental fose case, pero non enteiramente, extinguida polos ataques viquingos que remataron coa morte de Edmund, e que nos anos nos que Oswald, \u00c6thelred e Guthrum sucesivamente gobernaron o reino, houbo un per\u00edodo de oposici\u00f3n ou desaf\u00edo contra o liderado dan\u00e9s. Os viquingos gobernaron os anglos orientais desde o acceso de Oswald, at\u00e9 920, cando Anglia Oriental foi incorporada ao reino de Inglaterra tras a derrota do daneses por Edward o Vello.\nMoedas.\nA existencia de Oswald s\u00f3 se co\u00f1ece polas s\u00faas moedas.\nDurante o per\u00edodo dos ataques viquingos en Anglia Oriental us\u00e1ronse moedas e lingotes de prata e os viquingos continuaron a tradici\u00f3n anglosaxoa de producir peniques de prata, a\u00ednda que de maneira reducida. Co\u00f1\u00e9cense oito moedas dos reinados de \u00c6thelred e Oswald, mentres que se sabe que os moedeiros de Edmund, o predecesor de Oswald fixeron sobre duascentas .\nAtop\u00e1ronse unhas poucas moedas que portaban o nome de Oswald no Cuerdale Hoard. As moedas poden ser datadas desde o 870 ao 900, seguindo a morte de Edmund o M\u00e1rtir. Unha das moedas, producido por un moedeiro cuxo nome empeza por Beor..., \u00e9 do tipo de templo: outra ten unha \"alfa\", un dese\u00f1o com\u00fan en Anglia Oriental."}
{"id": "382177", "revid": "85894", "url": "https://gl.wikipedia.org/wiki?curid=382177", "title": "A Laxa, Cartelos, Carballedo", "text": "A Laxa \u00e9 un lugar da parroquia de Cartelos, no concello lugu\u00e9s de Carballedo, na comarca de Chantada. Segundo o INE en 2018 o lugar ti\u00f1a dez habitantes (cinco homes e cinco mulleres), mentres que en 2017 estaban censados seis homes e catro mulleres. En 2020 11, 6 homes e 5 mulleres\nToponimia.\nO top\u00f3nimo Laxa v\u00e9n de , que ten orixe nunha voz hispano-latina (pena ou pedra aplanada e delgada) de probable ascendencia c\u00e9ltica."}
{"id": "382183", "revid": "56817", "url": "https://gl.wikipedia.org/wiki?curid=382183", "title": "En beneficio de todos", "text": "En beneficio de todos \u00e9 o s\u00e9timo \u00e1lbum da banda viguesa de punk rock Siniestro Total, publicado en abril de 1990 a trav\u00e9s do selo DRO. Foi gravado nos estudios Trak de Madrid coa produci\u00f3n de Eugenio Mu\u00f1oz no ano 1990 e foi o seu derradeiro traballo con DRO. Para a s\u00faa gravaci\u00f3n empregouse unha secci\u00f3n de ventos que inclu\u00eda trompeta, saxo e tromb\u00f3n, ademais dun violonchelo e da voz de d\u00faas sopranos. Cont\u00f3 con colaboraciones como a do Maestro Reverendo con acorde\u00f3n e piano."}
{"id": "382184", "revid": "1131", "url": "https://gl.wikipedia.org/wiki?curid=382184", "title": "Forze Hydrogen Electric Racing Team Delft", "text": "Forze Hydrogen Electric Racing Team Delft (m\u00e1is co\u00f1ecido pola forma curta Forze; en galego \"Equipo de Carreiras de Hidr\u00f3xeno El\u00e9ctrico Forze de Delft\") \u00e9 un equipo de estudantes da Universidade de Tecnolox\u00eda de Delft (TU Delft) especializado en carreiras de hidr\u00f3xeno el\u00e9ctrico. Desde que Edgar van Os a fundou en 2007, constru\u00edronse sete veh\u00edculos de pilas de combustible de hidr\u00f3xeno. As oficinas e os talleres do equipo at\u00f3panse na sala D:DREAM do campus da Universidade de Tecnolox\u00eda de Delft. Nesta monumental sala da \u00e9poca da posguerra, dese\u00f1ada polo arquitecto Dirk Roosenburg, \u00e1chanse todos os equipos da TU Delft, chamados os \"Dream Teams\" (DARE, Nuna, DUT Racing e Forze).\nTodos os membros do equipo son estudantes de TU Delft, desde o primeiro ata o derradeiro curso, e prove\u00f1en dunha ampla variedade de facultades. O tama\u00f1o do equipo creceu ao longo dos anos e variou de corenta a sesenta estudantes nos \u00faltimos anos. Os estudantes m\u00e1is involucrados \u00fanense ao equipo como unha actividade extracurricular en paralelo aos seus estudos. S\u00f3 o consello directivo est\u00e1 dedicado a tempo completo.\nA misi\u00f3n de Forze \u00e9 promover a tecnolox\u00eda de celas de combustible mediante a formaci\u00f3n non s\u00f3 dos seus propios membros, sen\u00f3n tam\u00e9n a do p\u00fablico en xeral, as\u00ed como motivar as industrias para utilizaren a tecnolox\u00eda do hidr\u00f3xeno. Ao dese\u00f1ar e constru\u00edr os seus propios coches de carreiras de hidr\u00f3xeno de alto rendemento, p\u00f3dese demostrar o potencial e a aplicaci\u00f3n desta tecnolox\u00eda.\nActualmente, Forze segue a ser o \u00fanico equipo de estudantes en todo o mundo que utiliza c\u00e9lulas de combustible de alta potencia para autom\u00f3biles.\nTecnolox\u00eda hidr\u00f3xeno-el\u00e9ctrica.\nNun veh\u00edculo convencional de uso na estrada, a enerx\u00eda que se almacena no combustible conv\u00e9rtese en enerx\u00eda mec\u00e1nica, utilizando o principio da combusti\u00f3n. Os coches constru\u00eddos por Forze utilizan un concepto diferente. O sistema de c\u00e9lulas de combustible de hidr\u00f3xeno dentro dos veh\u00edculos converte a enerx\u00eda almacenada no hidr\u00f3xeno en enerx\u00eda el\u00e9ctrica, o que significa que o sistema de celas de combustible pode utilizarse para alimentar un sistema de accionamento el\u00e9ctrico con hidr\u00f3xeno como combustible alternativo.\nA eficiencia da conversi\u00f3n de combustible pode ser aproximadamente d\u00faas ou tres veces maior que a dun motor de combusti\u00f3n convencional. As diferenzas m\u00e1is patentes entre os veh\u00edculos hidr\u00f3xeno-el\u00e9ctricos e os seus parentes el\u00e9ctricos de bater\u00eda son o tempo requirido para recargar e a autonom\u00eda da conduci\u00f3n. Os tanques de hidr\u00f3xeno p\u00f3dense reencher en cuesti\u00f3n de minutos, entanto que as bater\u00edas na actualidade tardan varias horas. Isto fai que a propulsi\u00f3n hidr\u00f3xeno-el\u00e9ctrica sexa ideal para aplicaci\u00f3ns en que se requira un funcionamento sen pausa e unha ampla autonom\u00eda.\nCoches e competici\u00f3ns.\nF\u00f3rmula Zero.\nO equipo comezou a competir no Campionato de F\u00f3rmula Zero de 2008, o primeiro campionato mundial de pila de combustible de hidr\u00f3xeno. Dada a importancia da vindeira econom\u00eda do hidr\u00f3xeno e tendo en conta o cambio clim\u00e1tico e os problemas relacionados co petr\u00f3leo, o proxecto atraeu moita atenci\u00f3n dos medios internacionais.\nA primeira tempada limitouse a un evento no centro da cidade de Rotterdam, ao p\u00e9 da ponte Erasmus. A segunda tempada consistiu nunha Copa de Europa e un gran premio separado no centro da cidade de Tur\u00edn. A terceira tempada, novamente, tivo unha soa carreira, que se celebrou no centro da Haia.\nF\u00f3rmula Student.\nA competici\u00f3n de F\u00f3rmula Zero non medrou o que se esperaba durante os primeiros anos. O equipo continuou a innovar e pasou \u00e1 F\u00f3rmula Student, cos veh\u00edculos Forze IV e Forze, constru\u00eddos especificamente para esta competici\u00f3n, na que compite tam\u00e9n o equipo galego UVigo Motorsport, da Universidade de Vigo. Hoxe en d\u00eda, Forze segue a ser o \u00fanico equipo de estudantes que competiu cun kart de pilas de combustible.\nCara a unha nova etapa.\nLogo de competir na F\u00f3rmula Student d\u00faas veces, Forze deu un gran paso cara ao mundo das carreiras profesionais. O seguinte coche, o Forze VI, converteuse no primeiro coche de carreiras de tama\u00f1o completo impulsado por hidr\u00f3xeno. Por mor da falta dunha licenza da FIA para o Forze VI, o rexistro para as carreiras oficiais foi dif\u00edcil, e o coche non competiu en ningunha competencia promovida por esa federaci\u00f3n. Para evitar este problema, na \u00faltima versi\u00f3n da formaci\u00f3n Forze, Forze VII, o equipo comprou un LMP3-monocasco con licenza FIA. Con el, o equipo espera constru\u00edr o primeiro coche de carreiras de hidr\u00f3xeno para competir contra os combustibles f\u00f3siles nunha carreira oficial. O Forze VII \u00e9 o \u00faltimo modelo de Forze e competir\u00e1 no Supercar Challenge 2017 durante as xornadas de Gamma Racing no circu\u00edto TT Assen."}
{"id": "382186", "revid": "65337", "url": "https://gl.wikipedia.org/wiki?curid=382186", "title": "Forze", "text": ""}
{"id": "382190", "revid": "5863", "url": "https://gl.wikipedia.org/wiki?curid=382190", "title": "Santiago Gonz\u00e1lez Lopo", "text": ""}
{"id": "382199", "revid": "98629", "url": "https://gl.wikipedia.org/wiki?curid=382199", "title": "Saludos Amigos", "text": "Saludos Amigos \u00e9 un filme de animaci\u00f3n de Disney que se estreou en 1942. Foi producido por Walt Disney e estreado por RKO Radio Pictures. Foi estreado na cidade de R\u00edo de Janeiro o 24 de agosto de 1942, e nos Estados Unidos o 6 de febreiro de 1943. \u00c9 sexto filme de animaci\u00f3n de Disney, e o seu argumento xira arredor dunha viaxe por Am\u00e9rica Latina, mesturando imaxe real con animaci\u00f3n tradicional. Tivo unha secuela, titulada \"The Three Caballeros\" (1944)."}
{"id": "382200", "revid": "98629", "url": "https://gl.wikipedia.org/wiki?curid=382200", "title": "Emelie (filme)", "text": "Emelie \u00e9 un filme estadounidense de suspense dirixido por Michael Thelin e escrito por Richard Raymond e Harry Herbeck. O filme est\u00e1 protagonizado por Sarah Bolger, Joshua Rush, Carly Adams, Thomas Bair, Susan Pourfar e Chris Beetem. Foi estreado o 4 de marzo de 2016 por Dark Sky Films."}
{"id": "382201", "revid": "98629", "url": "https://gl.wikipedia.org/wiki?curid=382201", "title": "Ixcanul", "text": "Ixcanul (en galego: \"Volc\u00e1n\") \u00e9 un filme guatemalteco escrito e dirixido por Jayro Bustamante que se estreou no 2015. Foi estreado na 65 edici\u00f3n do Festival Internacional de Cinema de Berl\u00edn, no cal ga\u00f1ou o Premio Alfred Bauer. O filme foi escollido como o candidato de Guatemala na 88\u00aa edici\u00f3n dos \u00d3scar, na categor\u00eda de mellor filme en lingua non inglesa, pero finalmente non foi nomeado. \u00c9 o primeiro filme rodado na lingua kaqchikel da familia maia."}
{"id": "382203", "revid": "23204", "url": "https://gl.wikipedia.org/wiki?curid=382203", "title": "Jayro Bustamante", "text": "Jayro Bustamante \u00e9 un director de cine e guionista guatemalteco. No 2015 dirixido o filme \"Ixcanul\", que foi escollido como candidato guatemalteco para a 88\u00aa edici\u00f3n dos Oscar. Foi escollido polo xurado para o Premio \u00f3 mellor debut de cine no 67\u00ba Festival Internacional de Cine de Berl\u00edn."}
{"id": "382206", "revid": "1576", "url": "https://gl.wikipedia.org/wiki?curid=382206", "title": "Cobol", "text": ""}
{"id": "382207", "revid": "785", "url": "https://gl.wikipedia.org/wiki?curid=382207", "title": "Henge de Roda", "text": "O \"henge\" de Roda \u00e9 unha estrutura megal\u00edtica situada na aldea de Roda (San Pedro de Benquerencia, Barreiros). Foi localizada en 2006 durante a construci\u00f3n da A-8.\nDescrici\u00f3n.\nA Roda \u00e9 un c\u00edrculo l\u00edtico duns 50 metros de di\u00e1metro, duns 3700 anos de antig\u00fcidade. Os restos do \"henge\" est\u00e1n situados nunha chaira na baixada do monte, unha zona que controla visualmente a zona. Esta construci\u00f3n consta dun foxo exterior de entre tres e catro metros de di\u00e1metro e un metro de profundidade. O c\u00edrculo est\u00e1 formado por dous muros de pedra, entre os cales se depositou terra do foxo, formando as\u00ed o parapeto. Ter\u00eda no punto m\u00e1is alto probablemente os tres metros. Cons\u00e9rvase a zona de entrada, de entre metro e medio e dous metros, orientada ao noroeste. Xunto \u00e1 entrada hai unha pedra que poder\u00eda ser un dos menhires que delimitaban o acceso. O c\u00edrculo exterior son pedras de menos dun metro de lonxitude cunha das caras planas. O c\u00edrculo interior son pedras sen traballar que formar\u00edan un muro. Dentro do c\u00edrculo hai varias pedras de algo m\u00e1is dun metro de longo que poder\u00edan ter formado outro c\u00edrculo.\nOutro \"henge\" poder\u00eda estar en Coeses (Lugo), a\u00ednda sen estudar."}
{"id": "382209", "revid": "23204", "url": "https://gl.wikipedia.org/wiki?curid=382209", "title": "Chambray", "text": "Chambray \u00e9 unha localidade e comuna francesa situada na antiga rexi\u00f3n da Alta Normand\u00eda, no departamento de Eure, no distrito de \u00c9vreux e no cant\u00f3n de Vernon-Nord."}
{"id": "382211", "revid": "5863", "url": "https://gl.wikipedia.org/wiki?curid=382211", "title": "As espigadoras", "text": "As espigadoras (\"en\" franc\u00e9s, \"Des glaneuses\"), tam\u00e9n co\u00f1ecido como As colleitadoras, \u00e9 un cadro do pintor \"franc\u00e9s\" Jean-Fran\u00e7ois Millet. Pintado ao \u00f3leo en 1857, \u00e9 unha representaci\u00f3n realista de mulleres recollendo espigas. A pintura \u00e9 famosa por mostrar dunha maneira moi humanista a realidade da sociedade rural do s\u00e9culo XIX, o que foi mal recibido pola clase alta francesa. Cando foi exposto no Sal\u00f3n de Par\u00eds de 1857, foi considerado como \u00abperigoso\u00bb. Posteriormente, converteuse en s\u00edmbolo do patriotismo\u00a0franc\u00e9s, utiliz\u00e1ndose para estimular o alistamento durante a primeira guerra mundial."}
{"id": "382216", "revid": "85894", "url": "https://gl.wikipedia.org/wiki?curid=382216", "title": "A Gra\u00f1a, A Gra\u00f1a, Ferrol", "text": "A Gra\u00f1a \u00e9 un lugar da parroquia da Gra\u00f1a no concello de Ferrol na provincia da Coru\u00f1a."}
{"id": "382217", "revid": "1576", "url": "https://gl.wikipedia.org/wiki?curid=382217", "title": "Kup\u00f3", "text": ""}
{"id": "382219", "revid": "1888", "url": "https://gl.wikipedia.org/wiki?curid=382219", "title": "El Kardeciano", "text": "El Kardeciano foi un peri\u00f3dico editado en Ferrol entre 1934 e 1936.\nHistoria e caracter\u00edsticas.\nApareceu en agosto de 1934 como \u00f3rgano informativo do grupo espiritista \u201cAmor y Caridad\u201d. Estaba dirixido por Rodrigo Sanz. Na presentaci\u00f3n indicaban que o peri\u00f3dico ter\u00eda periodicidade mensual, a\u00ednda que a s\u00faa intenci\u00f3n era convertelo en quincenal ou semanal. No primeiro n\u00famero dirixen un sa\u00fado \u00e1 prensa espiritista. Cesou a s\u00faa publicaci\u00f3n en 1936."}
{"id": "382220", "revid": "1888", "url": "https://gl.wikipedia.org/wiki?curid=382220", "title": "Ces\u00e1reo Dur\u00e1n \u00c1lvarez", "text": "Ces\u00e1reo Dur\u00e1n \u00c1lvarez, nado en Mos (Sai\u00e1ns, Mora\u00f1a) en 1887 e finado en 1973, foi un empresario, agrarista e pol\u00edtico galego.\nTraxectoria.\nEmigrou novo a Buenos Aires. Ao retornar foi contratista de obras. Agrarista, foi elixido alcalde de Mora\u00f1a o 1 de abril de 1920. Colaborou no peri\u00f3dico \"El B\u00f3lido\". En 1924 foi elixido secretario da Sociedad de Oficos Varios de Mora\u00f1a. Foi multado con 250 pesetas polo gobernador civil de Pontevedra por \"hablar mal del gobrierno\" en xu\u00f1o de 1926. Foi nomeado alcalde por Real Orde en abril de 1930. Volveu ser elixido alcalde polo artigo 29 en 1931. Permaneceu no cargo ata 1932, e despois continuou como concelleiro. Espiritista, acudiu coa delegaci\u00f3n galega ao V Congreso Espiritista Internacional de Barcelona en 1934. Co triundo fa Fronte Popular en febreiro de 1936 volveu ser alcalde de Mora\u00f1a. Tras o golpe de Estado do 18 de xullo de 1936 houbo de agocharse e sufriu persecuci\u00f3ns."}
{"id": "382222", "revid": "72012", "url": "https://gl.wikipedia.org/wiki?curid=382222", "title": "Festival da Canci\u00f3n de Eurovisi\u00f3n 2018", "text": ""}
{"id": "382225", "revid": "7523", "url": "https://gl.wikipedia.org/wiki?curid=382225", "title": "Fran Sandaza", "text": ""}
{"id": "382228", "revid": "56817", "url": "https://gl.wikipedia.org/wiki?curid=382228", "title": "La Cu\u00f1a", "text": "La Cu\u00f1a foi un peri\u00f3dico publicado na Coru\u00f1a en 1908.\nHistoria e caracter\u00edsticas.\nSubtitulado \"Trabajo, solidaridad, federaci\u00f3n. Peri\u00f3dico defensor de los obreros del ramo de elaborar madera de Espa\u00f1a\", apareceu o 1 de maio de 1908."}
{"id": "382233", "revid": "1131", "url": "https://gl.wikipedia.org/wiki?curid=382233", "title": "Palacio do Elisio", "text": "O Palacio do Elisio (en ) \u00e9 a sede da Presidencia da Rep\u00fablica francesa. O edificio est\u00e1 situado no VIII Distrito de Par\u00eds, na r\u00faa de Faubourg Saint-Honor\u00e9, e a s\u00faa construci\u00f3n rem\u00f3ntase ao s\u00e9culo XVIII.\nHistoria.\nFoi propiedade inicial do conde Louis Henri de La Tour d'Auvergne que mandou constru\u00edlo entre 1718 e 1722. Tras a morte do conde de la Tour d'Auvergne en 1753, a marquesa de Pompadour comprou o palacio para que fose a s\u00faa residencia parisiense, e legado a Lu\u00eds XV \u00e1 s\u00faa morte en 1764. Logo foi comprado en 1773 polo rico banqueiro Nicol\u00e1s Beaujon, que o cedeu en 1786 a Lu\u00eds XVI reserv\u00e1ndose o usufruto. O rei vendeuno en 1787 a s\u00faa curm\u00e1 Batilde de Orleans, duquesa de Borb\u00f3n, que o ocupou excepto durante o seu arresto entre 1793 e 1795, baixo a Revoluci\u00f3n Francesa.\nO goberno revolucionario deu ao palacio diversos destinos ata o regreso da duquesa en 1797. Esta alugou a planta baixa a un negociante chamado Hovyn, que organizaba festas e bailes nos sal\u00f3ns e no xard\u00edn, pero acabou poxado o edificio cando decidiu emigrar a Espa\u00f1a. Hovyn adquiriuno pero tivo que vendelo en 1805 para pagar as s\u00faas d\u00e9bedas. Comprouno o mariscal Joachim Murat, quen, ao ser nomeado rei de N\u00e1poles en 1808 cedeu a Napole\u00f3n Bonaparte todas as s\u00faas propiedades en Francia. En xu\u00f1o de 1815 o palacio foi escenario da abdicaci\u00f3n final de Bonaparte antes de ser desterrado, e coa Restauraci\u00f3n borb\u00f3nica pasou a ser parte dos bens da Coroa en 1816.\nDesde 1848, por decisi\u00f3n da Asemblea Nacional da Segunda Rep\u00fablica, o palacio do Elisio ten sido a residencia oficial do Presidente da Rep\u00fablica en Francia, pero ao proclamarse o Segundo Imperio Franc\u00e9s en 1852, Napole\u00f3n III escolleu residir no palacio das Tuller\u00edas, tradicional residencia parisiense dos monarcas franceses. \u00c1 ca\u00edda do Imperio en 1870, o novo goberno da Terceira Rep\u00fablica dispuxo que o palacio do Elisio fose a residencia oficial do presidente de Francia.\nO Elisio mant\u00edvose como residencial oficial dos presidentes de Francia ata xu\u00f1o de 1940, cando foi pechado e abandonado cando as tropas da Alema\u00f1a nazi tomaron Par\u00eds no final da batalla de Francia. Tras a derrota Alema\u00f1a, volveu ser residencia presidencial en 1946 e contin\u00faa sendo no s\u00e9culo XXI."}
{"id": "382234", "revid": "5863", "url": "https://gl.wikipedia.org/wiki?curid=382234", "title": "Antonio Bello Paz", "text": "Antonio Bello Paz, finado en Ferrol a principios de marzo de 1935, foi un pol\u00edtico socialista galego.\nTraxectoria.\nMas\u00f3n e socialista, impulsou o nacimento de \"El Obrero\", \"La Voz del Obrero\" e \"El Bien del Obrero\". Foi concelleiro de Ferrol na Restauraci\u00f3n. Nas elecci\u00f3ns municipais do 12 de abril de 1931 foi elixido concelleiro de Ferrol. Dimitiu como concelleiro en novembro de 1934. Finou en 1935 aos 71 anos."}
{"id": "382235", "revid": "56817", "url": "https://gl.wikipedia.org/wiki?curid=382235", "title": "Antonio Bello", "text": "Co nome de Antonio Bello podemos referirnos a:"}
{"id": "382236", "revid": "88215", "url": "https://gl.wikipedia.org/wiki?curid=382236", "title": "Dani Escriche", "text": "Daniel Escriche Romero, co\u00f1ecido como Dani Escriche, nado en Burriana (Castell\u00f3) o 24 de marzo de 1998, \u00e9 un futbolista espa\u00f1ol das canteiras do Castell\u00f3n e Lugo que actualmente xoga de extremo no Huesca.\nTraxectoria.\nNado en Burriana, Castell\u00f3, Escriche formou parte das categr\u00edas inferiores do CD Castell\u00f3n tras chegar en 2015 desde o Club Burriana FB, equipo da s\u00faa cidade natal. Despois de ser asignado ao equipo xuvenil, debuta en categor\u00eda aboluta co filial do Castell\u00f3n en rexional, marcando o seu primeiro gol o 22 de novembro na vitoria por 6-1 ante o Vinar\u00f2s CF. Co primeiro equipo, da Terceira Divisi\u00f3n, debuta o 3 de xaneiro de 2016 con 17 anos e 284 d\u00edas. Tras acabar a temporada, o 9 de agosto, asina co Lugo, da Segunda Divisi\u00f3n, volvendo \u00e1 categor\u00eda xuvenil. O 27 de maio de 2017 debuta no f\u00fatbol profesional na derrota dos lucenses por 1-0 contra o Numancia."}
{"id": "382237", "revid": "89787", "url": "https://gl.wikipedia.org/wiki?curid=382237", "title": "Car Seat Headrest", "text": "Car Seat Headrest \u00e9 unha banda estadounidense de indie rock procedente orixinalmente de Leesburg, Virxinia e baseada no presente en Seattle, Washington. O grupo iniciouse en 2010 como un proxecto de gravaci\u00f3n en solitario de Will Barnes, co\u00f1ecido como Will Toledo. Car Seat Headrest leva publicados 12 \u00e1lbums a trav\u00e9s da plataforma musical Bandcamp. Asinou un contrato con Matador Records en 2015 e comezou unha xira en 2016 presentando o material do seu derradeiro disco, \"Teens of Denial\", como unha banda completa. O traballo de Toledo destaca polo seu gran culto online. O grupo chamou a atenci\u00f3n de publicaci\u00f3ns como Pitchfork Media, \"Rolling Stone\", \"The New Yorker\" e \"Paste\", entre outras.\nHistoria.\nInicios en Bandcamp.\nCar Seat Headrest comezou como o proxecto de Will Toledo pouco despois de que rematase o instituto. Toledo editara m\u00fasica anteriormente baixo o alias de Nervous Young Men, pero despois de loitar por conseguir unha audiencia decidiu cambiar as s\u00faas t\u00e1cticas elixindo intentar e editar canci\u00f3ns m\u00e1is experimentais para ver se pod\u00eda chamar a atenci\u00f3n de algu\u00e9n. Elixiu o nome de \"Car Seat Headrest\" debido \u00e1 s\u00faa decisi\u00f3n de gravar as voces dos seus primeiros \u00e1lbums no asento traseiro do seu coche pola s\u00faa privacidade. A produci\u00f3n de Toledo foi medrando e fac\u00e9ndose cada vez menos lo-fi, a\u00ednda que mantense como un bo exemplo de \u00e9tica \"Do It Yourself\".\nCo lanzamento en 2011 de \"Twin Fantasy\", que se converter\u00eda no m\u00e1is popular dos seus \u00e1lbums autoeditados, Toledo notou unha grande afluencia de novos seguidores da banda.\nContrato con Matador.\nEn setembro de 2015 Car Seat Headrest anunciou a trav\u00e9s da s\u00faa p\u00e1xina de Facebook que asinara un contrato con Matador Records. No mes de outubro dese ano a banda publicou o \u00e1lbum recompilatorio \"Teens of Style\" a trav\u00e9s de Matador, sendo o seu primeiro traballo non autoeditado por Bandcamp.\nO d\u00eda 20 de maio de 2016 ver\u00eda a luz o seu primeiro disco creado a trav\u00e9s dun proceso de estudio tradicional, \"Teens of Denial\".\nUnha mestura alternativa do sinxelo de 2017 de Car Seat Headrest \"War Is Coming (If You Want It)\" foi publicada en Bandcamp durante un d\u00eda indo os seus beneficios ao Transgender Law Center. Unha versi\u00f3n final do tema lanzouse dez d\u00edas despois.\nO 13 de decembro de 2017 a banda publicou a trav\u00e9s de Spotify unha versi\u00f3n regravada de \"Beach Life-In-Death\", o segundo tema de \"Twin Fantasy,\" sen un anuncio previo. Este feito disparou os rumores entre os seguidores do grupo sobre que o \u00e1lbum poder\u00eda ser regravado no seguinte ano. O 27 de decembro, os seareiros atoparon unha lista de Amazon que detallaba unha versi\u00f3n regravada de \"Twin Fantasy\", e posteriormente sub\u00edrona ao subreddit de Car Seat Headrest. Despois apareceu unha lista en SRCVinyl.com, con data do 16 de febreiro de 2018, que conti\u00f1a unha versi\u00f3n resumida do anuncio de prensa de Matador Records.\n\"Twin Fantasy (Face to Face)\" e \"Commit Yourself Completely\".\nO 19 de xaneiro de 2018 Matador Records anunciou formalmente o lanzamento da regravaci\u00f3n, titulada \"Twin Fantasy (Face to Face)\", xunto cunha reedici\u00f3n do \u00e1lbum orixinal. \"Twin Fantasy (Face to Face)\" foi publicado o d\u00eda 16 de febreiro. O orixinal, que foi rebautizado \"Twin Fantasy (Mirror to Mirror)\", editouse en vinilo como parte do Record Store Day o 21 de abril.\nO 15 de febreiro Car Seat Headrest publicou unha versi\u00f3n do tema \"Fallen Horses\" de Smash Mouth, que devolveron o favor versionando \"Something Soon\".\nDende xaneiro de 2018 Car Seat Headrest estivo xirando coa banda amiga baseada en Seattle Naked Giants, como unha parte da s\u00faa ampliada formaci\u00f3n ao vivo.\nEn agosto de 2018, cando lle preguntaron sobre novo material, Toledo confirmou que estaba \u201cfacendo demos en Ableton,\u201d engadindo \u201cpode que haxa cousas que sorprendan a persoas que s\u00f3 nos co\u00f1ecen como banda de rock, pero non creo que sexa unha sorpresa para as persoas que revisan as nosas cousas menos co\u00f1ecidas\". En xaneiro de 2019 Andrew Katz confirmou que a banda estaba gravando m\u00fasica nova a trav\u00e9s dun v\u00eddeo subido a Instagram.\nTras o anuncio de nova m\u00fasica, a banda comezou a experimentar con material novo en varios concertos en decembro de 2018, estreando as canci\u00f3ns \"Weightlifters\" e \"Can't Cool Me Down\". Agard\u00e1base que eses temas aparecesen no pr\u00f3ximo lanzamento do grupo.\nO 12 de xu\u00f1o de 2019 Car Seat Headrest anunciou un novo \u00e1lbum ao vivo titulado \"Commit Yourself Completely\", con gravaci\u00f3ns oficiais de actuaci\u00f3ns da s\u00faa xira m\u00e1is recente. O disco foi lanzado \u00e1 seguinte semana do anuncio, o d\u00eda 19 de xu\u00f1o.\n\"Making a Door Less Open\".\nO 26 de febreiro de 2020 Car Seat Headrest anunciou o seu primeiro \u00e1lbum de estudio con material completamente novo dende o \"Teens of Denial\" de 2016, \"Making a Door Less Open\". O anuncio coincidiu co lanzamento de \"Can't Cool Me Down\", o primeiro sinxelo do disco. O traballo foi editado o d\u00eda 1 de maio e marcou un cambio de estilo con respecto ao seu material anterior, dicindo Toledo que o disco conti\u00f1a elementos de EDM, hip hop, futurismo, doo-wop, soul e rock and roll. Entre marzo e abril lanz\u00e1ronse tres sinxelos m\u00e1is para promocionar o \u00e1lbum: \"Martin\", \"Hollywood\" e \"There Must Be More Than Blood\". O lanzamento tam\u00e9n coincidiu coa introduci\u00f3n de Trait, unha personalidade alternativa de Toledo, levando unha m\u00e1scara de gas con luces LED parpadeantes por ollos. O personaxe fora creado orixinalmente para o proxecto paralelo \"c\u00f3mico\" do grupo, 1 Trait Danger, formado por Toledo e o bater\u00eda Andrew Katz.\n\"Making a Door Less Open\" lanzouse con tres versi\u00f3ns distintas con diferentes formatos: vinilo, CD e streaming, cada unha con variaci\u00f3ns na listaxe de canci\u00f3ns e elementos musicais espec\u00edficos. O \u00e1lbum foi recibido con reacci\u00f3ns dispares por parte dos seguidores do grupo, que sinalaron as moitas diverxencias cos anteriores traballos da banda, pero recibindo unha puntuaci\u00f3n de 77 en Metacritic. Toledo destacou que el e a banda estaban traballando nun \u00e1lbum complementario para o seu \u00faltimo lanzamento, mentres buscaba o xeito de mellorar a m\u00e1scara de Trait para incorporala aos concertos.\n\"MADLO\".\nO 22 de xu\u00f1o de 2021 Car Seat Headrest publicou dous EPs: \"\", unha colecci\u00f3n de catro versi\u00f3ns, e \"MADLO: Remixes\", formado por catro remesturas de temas de \"Making a Door Less Open\". Ese mesmo ano Toledo produciu o \u00e1lbum \"How to Drive a Bus\" da banda baseada en Nova Jersey I've Made Too Much Pasta. Katz tam\u00e9n aparece acreditado, xunto con Toledo, por masterizar o traballo.\nDebido \u00e1 pandemia de COVID-19, a xira que a banda ti\u00f1a planeada por Am\u00e9rica do Norte foi cancelada, sendo posteriormente reprogramada para a primavera de 2022.\nEn abril de 2022 a Toledo diagnostic\u00e1ronlle COVID-19 mentres estaba de xira, facendo que moitas das actuaci\u00f3ns da banda fosen reprogramadas e m\u00e1is tarde canceladas. Toledo despois revelou que desenvolvera revealed unha intolerancia \u00e1 histamina como resultado de COVID persistente.\nO 23 de xaneiro de 2023, Andrew Katz fixo unha publicaci\u00f3n en Instagram sobre a conclusi\u00f3n da xira de \"MADLO\", insinuando un novo \u00e1lbum no t\u00edtulo da foto. A principios de xu\u00f1o a banda anunciou a creaci\u00f3n dunha conta de Patreon como un xeito para conseguir apoio econ\u00f3micos dos seus seguidores mentres non estaba en xira, ofrecendo concertos en li\u00f1a e fotos e historias detr\u00e1s de c\u00e1maras de toda a historia da banda.\nO 12 de outubro de 2023 a banda publicou un sinxelo compartido cos neozelandeses The Beths xunto co produtor e multiinstrumentista Pickle Darling. No sinxelo Car Seat Headrest interpreta unha versi\u00f3n do tema \u201cWe Looked Like Giants\" de Death Cab for Cutie, mentres que os m\u00fasicos neozelandeses achegan unha versi\u00f3n de \"Brand New Colony\" de The Postal Service. D\u00edas despois a banda anunciou o lanzamento o 8 de decembro do \u00e1lbum ao vivo \"Faces From the Masquerade\", formado por 13 temas gravados durante a s\u00faa residencia de tres noites no Brooklyn Steel en marzo de 2022.\nEstilo.\nO bi\u00f3grado de AllMusic Mark Deming escribiu que Car Seat Headrest creou \"canci\u00f3ns pop lo-fi cambiantes e introspectivas que son mel\u00f3dicas pero \u00e1 vez estruturalmente ambiciosas\". Escribindo para \"Pitchfork\", Jeremy Gordon afirmou que en \"Teens of Denial\", \"Will Toledo reafirma que est\u00e1 \u00e1 cabeza do grupo como cantautor imaxinativo capaz de crear un indie rock din\u00e1mico\". Ian Cohen de \"Pitchfork\" tam\u00e9n describe a m\u00fasica de Toledo como \"m\u00fasica densa e confusa que capta a maior\u00eda das veces a emoci\u00f3n vertixinosa de ter acceso a equipos de gravaci\u00f3n, de po\u00f1erlle finalmente un son \u00e1 voz na t\u00faa cabeza\". \"Rolling Stone\" describiu \"Making a Door Less Open\" como \"un \u00e1lbum inmersivo e aventureiro que soa pulido, pero nunca esmaltado, un experimento ben executado de polinizaci\u00f3n entre x\u00e9neros que ampl\u00eda os mellores impulsos de composici\u00f3n de canci\u00f3ns de Toledo\". Toledo \u00e9 aberto sobre as s\u00faas influencias musicais, que incl\u00faen, pero non est\u00e1n limitadas a, Radiohead, The Beatles, The Beach Boys, Leonard Cohen, David Bowie, The Monkees, R.E.M., Nirvana, Green Day, The Who, Pavement, Kendrick Lamar, Daniel Johnston, Sufjan Stevens, Destroyer, Frank Ocean e They Might Be Giants.\nMembros.\nActuais\nXira\nAntigos membros"}
{"id": "382242", "revid": "5863", "url": "https://gl.wikipedia.org/wiki?curid=382242", "title": "Manuel Garc\u00eda Seixas", "text": ""}
{"id": "382244", "revid": "5863", "url": "https://gl.wikipedia.org/wiki?curid=382244", "title": "Jorge Verstrynge Rojas", "text": ""}
{"id": "382246", "revid": "98629", "url": "https://gl.wikipedia.org/wiki?curid=382246", "title": "Imperio de Mal\u00ed", "text": "O Imperio de Mal\u00ed (1235\u20131546) foi un estado medieval dos mandinka, un pobo mandinga cuxo n\u00facleo foi a rexi\u00f3n de Bamako, na \u00c1frica Occidental. O imperio foi fundado por Sundiata Ke\u00efta. Era co\u00f1ecido pola s\u00faa xenerosidade e a riqueza dos seus gobernantes, en especial Mansa Kankan Musa I. O Imperio de Mal\u00ed tivo unha profunda influencia na cultura da \u00c1frica Occidental, permitindo a difusi\u00f3n da s\u00faa lingua, leis e costumes ao longo do r\u00edo N\u00edxer.\nManden.\nO imperio de Mal\u00ed creceu ao redor dunha \u00e1rea chamada polos seus contempor\u00e1neos \"Manden\" e polos seus habitantes \"o Mandinka\" (inicialmente, \"Manden'ka\", \"a xente de Manden\"), que abarcaba a maior\u00eda do actual norte de Guinea e Mal\u00ed meridional. O imperio foi establecido orixinalmente como unha federaci\u00f3n que as tribos Mandinka chamaron o Manden Kurufa (literalmente, \"federaci\u00f3n de Manden\"), pero converteuse m\u00e1is adiante nun imperio que gobernaba en \u00c1frica a uns 50 mill\u00f3ns de persoas de case cada grupo \u00e9tnico imaxinable.\nEtimolox\u00eda do Imperio Mal\u00ed.\nAs orixes do nome do imperio de Mal\u00ed son complexas e a\u00ednda discutidas; no entanto, o proceso de como se incorporou ao l\u00e9xico rexional non o \u00e9: entre os moitos e diversos grupos \u00e9tnicos que rodeaban Manden, falaban pulaar en Macina, Tekrur e Fouta Djallon. En pulaar, o mandinka de Manden converteuse no malinke de Mal\u00ed. Mentres que os mandinkas refer\u00edanse xeralmente \u00e1 s\u00faa terra e capital como Manden, os semin\u00f3mades fula que resid\u00edan nas fronteiras occidentais (Tekrur), meridionais (Fouta Djallon) e orientais (Macina), popularizaron o nome de Mal\u00ed para este reino, despois imperio na Idade Media.\nMal\u00ed preimperial.\nO reino mandinka de Mal\u00ed, ou de Manden, exist\u00eda xa varios s\u00e9culos antes da unificaci\u00f3n de Sundiata, como pequeno Estado ao sur do imperio Sonink\u00e9 de Wagadu, mellor co\u00f1ecido como Imperio de Ghana. Esta \u00e9 unha zona de monta\u00f1as, sabana e bosques que proporcionan a protecci\u00f3n e os recursos ideais para unha poboaci\u00f3n de cazadores. Os que non viv\u00edan nas monta\u00f1as formaron pequenas cidades-estados, tales como Toron, Ka-Ba e Niani. A lenda conta que a dinast\u00eda Keita, da cal descenden os emperadores de Mal\u00ed, tivo a s\u00faa orixe en Bilal, un criado fiel do profeta Mahoma, orixinario de Keita. Era pr\u00e1ctica com\u00fan durante a Idade Media que tanto cristi\u00e1ns como musulm\u00e1ns fixesen descender a s\u00faa li\u00f1axe dalgunha figura importante da historia da s\u00faa fe. As\u00ed, a\u00ednda que a li\u00f1axe da dinast\u00eda de Keita \u00e9 (no mellor dos casos) dubidosa, os cronistas orais gardaron unha lista con cada gobernante de Keita desde Lawalo (supostamente un dos sete fillos de Bilal que se asentaron en Mal\u00ed) at\u00e9 Maghan Kon Fatta (pai de Sundiata Keita).\nA Provincia de Kangaba.\nDurante o apoxeo de Wagadu, o pa\u00eds mandinka converteuse nunha das s\u00faas provincias, \u00e1 que daba nome a s\u00faa capital, Ka-ba ou Kangaba, e desde ela os seus reis gobernaban en nome de Ghana.\nOs doce Reinos.\nO control de Wagadu sobre Manden acabou tras 14 anos de guerra cos almor\u00e1bides, fan\u00e1ticos musulm\u00e1ns b\u00e9rberes orixinarios do norte de \u00c1frica. O xeneral almor\u00e1bide Abu Bakr conquistou e incendiou en 1076 Kumbi Saleh, capital de Wagadu, acabando as\u00ed co seu dominio sobre a zona. Con todo, os almor\u00e1bides non puideron soster as s\u00faas conquistas, que foron retomadas rapidamente polos sonink\u00e9. A provincia de Kangaba, liberada da influencia tanto de sonink\u00e9s como dos b\u00e9rberes, dividiuse en doce reinos, cada un gobernado por un rei (co\u00f1ecido como \"fama\") ou un pr\u00edncipe (chamado maghan). Manden quedou dividido en dous, co territorio de Dodougou ao nord\u00e9s e o territorio de Kri ao suroeste. O pequeno reino de Niani era un dos varios da \u00e1rea Kri de Manden.\nO goberno de Kaniaga.\nAproximadamente en 1107, o reino de Kaniaga, at\u00e9 ent\u00f3n vasalo dos sosso de Wagadu, comezou a conquistar as terras dos seus vellos amos. Antes de 1180 mesmo subxugara a Wagadou e forzado aos sonink\u00e9 a pagar tributo. En 1203, o rei sosso Soumaoro, do clan de Kant\u00e9, alcanzou o poder e aterrorizou Manden, roubando mulleres e mercador\u00edas de Dodougou e de Kri.\nO pr\u00edncipe Le\u00f3n.\nDurante a recuperaci\u00f3n de Kaniaga, en Niani naceu Sundiata, do clan de Keita (1217). Era fillo do faama de Niani, Nare F (tam\u00e9n co\u00f1ecido como Maghan Kon Fatta, que significa pr\u00edncipe fermoso), e da s\u00faa segunda esposa, Sogolon K\u00e9djou, orixinaria da terra de Do, ao sur de Mal\u00ed. O neno recibiu o nome da s\u00faa nai (Sogolon) e o apelido do seu pai (Djata). Combinado na forma r\u00e1pida de falar da lingua madinka, os nomes formaron Sondjata ou Sundjata. A versi\u00f3n inglesa, Sundiata, tam\u00e9n \u00e9 popular. Profetizouse que o maghan Sundiata \u00eda ser un gran guerreiro, pero, para angustia do seu pai, o pr\u00edncipe non tivo un comezo prometedor: Sundiata Keita, segundo as tradici\u00f3ns orais, non cami\u00f1ou at\u00e9 o sete anos.\nCon todo, unha vez que Sundiata aprendeu a andar, creceu forte e foi moi respectado, a\u00ednda que non foi antes de que o seu pai morrese. A pesar dos desexos do faama de Niani de respectar a profec\u00eda e p\u00f3r a Sundiata no trono, coroaron no seu lugar ao fillo da esposa principal, Sassouma B\u00e9r\u00e9t\u00e9. As\u00ed que o fillo de Sassouma, Dankaran Touman, tomou o trono, el e a s\u00faa nai forzaron ao cada vez m\u00e1is popular Sundiata ao exilio xunto coa s\u00faa nai e d\u00faas irm\u00e1s. Antes de que Dankaran Touman puidese gozar do seu reino sen obst\u00e1culo, o rei Soumaoro fixou a s\u00faa vista en Niani e forzou a Dankaran a fuxir a Kissidougou.\nTras moitos anos no exilio, primeiro na corte de Wagadu e logo en Mema, unha delegaci\u00f3n de Niani acudiu a Sundiata para que combatese aos sosso e liberase os reinos de Manden para sempre.\nBatalla de Kirina.\nRegresando cos ex\u00e9rcitos combinados de Mema, de Wagadu e de t\u00f3dalas cidades-estados rebeldes mandinkas, Maghan Sundiata dirixiu unha rebeli\u00f3n contra o reino de Kaniaga ao redor de 1234. As forzas combinadas do norte e sur de Manden derrotaron ao ex\u00e9rcito sosso na batalla de Kirina (ent\u00f3n co\u00f1ecida como Krina) en 1235. Esta vitoria deu lugar ao fin do reino de Kaniaga e ao ascenso como imperio de Mal\u00ed. Despois da vitoria, o rei Soumaoro fuxiu, refuxi\u00e1ndose nas monta\u00f1as Koulikoro, e os mandinka tomaron todas as cidades. Maghan Sundiata declarouse \"faama de faamas\" e recibiu o t\u00edtulo de \"mansa\", que se pode traducir como Emperador. \u00c1 idade de 18 anos, conseguiu unha grande autoridade sobre os doce reinos nunha alianza co\u00f1ecida como o Manden Kurufa, e ga\u00f1ouse o sobrenome de Mari Djata, \"Pr\u00edncipe Le\u00f3n\".\nManden Kurufa.\nO imperio de Mal\u00ed foi o segundo dos estados forxados no Sahel, caracterizado por unha centralizaci\u00f3n moi forte. Mentres que o imperio de Ghana ti\u00f1a unha cohesi\u00f3n moi d\u00e9bil, baseada s\u00f3 nos decretos do seu emperador, o imperio de Mal\u00ed emerx\u00eda como o primeiro dos estados federados do oeste de \u00c1frica, con leis que uniformaban unha \u00e1rea do tama\u00f1o de Europa occidental. Esta tendencia \u00e1 centralizaci\u00f3n ser\u00eda adoptada e desenvolvida despois polos songhai e os pobos que os seguiron, os bamana, wolof (Senegal) e fulani durante a decadencia de Mal\u00ed.\nOrganizaci\u00f3n.\nO Manden Kurufa organizado por Mari Djata estaba composto polos \"tres estados libremente aliados\" de Mal\u00ed, Mema e Wagadu, e m\u00e1is os doce reinos. \u00c9 importante lembrar que Mal\u00ed, neste sentido, ref\u00edrese s\u00f3 \u00e1 cidade-estado de Niani.\nMema era unha poderosa cidade-estado situada na curva do r\u00edo N\u00edxer, preto de Manden. Aliouse a Sundiata na s\u00faa campa\u00f1a contra Kaniaga, polo que a s\u00faa faama conservou a coroa e non ti\u00f1a que prostrarse ante o mansa, en recordo de que acolleu na s\u00faa corte a Sundiata durante o seu exilio.\nWagadu, outra terra veci\u00f1a de Manden, tam\u00e9n foi autorizada a manter o seu monarca: recibiu as mesmas vantaxes que Mema e polas mesmas raz\u00f3ns.\nOs doce reinos de Mal\u00ed eran unha coalici\u00f3n de territorios conquistados ou aliados, sobre todo no interior de Manden, con lealdade xurada a Sundiata e aos seus descendentes. Tras cravar as s\u00faas lanzas na terra ante o trono de Sundiata, cada un dos doce reis deixou o seu reino \u00e1 dinast\u00eda de Keita, e convert\u00e9ronse en \"farbas\" que \u00e9 unha combinaci\u00f3n das palabras mandinka \"farin\", t\u00edtulo dos comandantes norte\u00f1os, e \"ba\", grande. Estes farbas gobernar\u00edan os seus vellos reinos en nome do mansa, con case a mesma autoridade que tiveron antes de unirse ao Manden Kurufa. Estes reinos eran:\nKouroukan Fouga.\nInmediatamente despois de ser coroado mansa, Mari Djata institu\u00edu unha constituci\u00f3n universal para o novo estado, chamada Kouroukan Fouga, Divisi\u00f3n do Mundo. Nos arredores da cidade de Kangaba, estableceu o goberno e a Gbara ou Grande Asemblea.\nGbara.\nA Gbara ou Grande Asemblea servir\u00eda como corpo deliberativo dos mandinka at\u00e9 o derrubamento do Manden Kurufa en 1645. A s\u00faa primeira reuni\u00f3n trala aprobaci\u00f3n do Kouroukan Fouga, reuniu delegados de 29 clans presididos por un Belen-tigui (amo da cerimonia). A \u00faltima reuni\u00f3n do Gbara, segundo as tradici\u00f3ns do norte de Guinea, ti\u00f1a 32 delegados de 28 clans. Os clans eran os seguintes:\nSociedade, econom\u00eda e goberno.\nO Kouroukan Fouga tam\u00e9n propuxo reformas sociais e econ\u00f3micas, inclu\u00edndo a prohibici\u00f3n dos malos tratos a presos e escravos, o nomeamento de mulleres en postos de goberno, e a organizaci\u00f3n dun regulamento entre os clans que indicaba claramente o que se pod\u00eda dicir, como e cando. En caso de cometer alg\u00fan delito, o acusado era xulgado segundo a s\u00faa relixi\u00f3n, animista ou isl\u00e1mica. Sundiata repartira terras entre a poboaci\u00f3n, o que aseguraba que cada un ti\u00f1a un lugar no imperio, e marcado prezos fixos para os produtos com\u00fans.\nOutro feito crucial establecido polo Kouroukan Fouga era a supremac\u00eda de Manden sobre todos os reinos controlados ou aliados \u00e1 federaci\u00f3n inclu\u00edndo Wagadou e Mema. Todos os mansas ter\u00edan que ser elixidos no futuro do clan de Keita, e a cidade-estado de Niani (actualmente Guinea) converteuse na capital. Mansa Mari Djata volveu reconstru\u00edr Niani, que fora destru\u00edda por Soumaoro na s\u00faa ausencia, e converteuna no centro m\u00e1is importante de comercio do oeste de \u00c1frica durante os seguintes 200 anos.\nMari Djata I.\nSundiata emprendeu a conquista e anexi\u00f3n de varias localidades no imperio de Mal\u00ed. Cando acabou a campa\u00f1a, o seu imperio med\u00eda 1.000 millas de leste a oeste, e as s\u00faas fronteiras eran as curvas dos r\u00edos Senegal e N\u00edxer. Despois de unificar Manden, agregou Wangara, as terras que formaban a fronteira meridional. As cidades comerciais norte\u00f1as de Oualata e Audaghost tam\u00e9n foron conquistadas e convert\u00e9ronse en parte da fronteira norte do novo estado. Wagadou e Mema tam\u00e9n entraron no reino. As terras de Bambougou, Jalo (Fouta Djallon) e Kaabu foron agregadas a Mal\u00ed por Fakoli Koroma, Fran Kamara e Tiramakhan Traore, respectivamente.\nCando Mari Djata I morre, ao afogarse no Sankarani ou ferido por unha frecha perdida nunha celebraci\u00f3n, (existen as d\u00faas versi\u00f3ns), ti\u00f1a o ex\u00e9rcito organizado e o control sobre as rutas do comercio do S\u00e1hara.\nEmperadores de Mal\u00ed.\nCo\u00f1\u00e9cense 21 mansas despois de Mari Djata I e probablemente haxa d\u00faas ou tres m\u00e1is. Os nomes destes reis cheg\u00e1ronnos a trav\u00e9s dos djelis e os descendentes modernos da dinast\u00eda de Keita, que residen en Kangaba. O que separa a estes reis do fundador, ademais do papel hist\u00f3rico de establecer o estado, est\u00e1 na transformaci\u00f3n do Manden Kurufa no Imperio de Manden. Non contentos cos territorios unificados polas vitorias de Mari Djata I, estes mansas conquistar\u00edan e anexar\u00edan aos peul, wolof, serer, bamana, songhai, tuareg e outros pobos nun imperio inmenso.\nLi\u00f1axe de Djata, 1250-1275.\nO primeiros tres sucesores de Mari Djata loitaron polo seu dereito de herdanza. Este per\u00edodo de vinte e cinco anos viviu rivalidades internas feroces que case terminaron co imperio.\nOuali I.\nDespois da morte de Mari Djata en 1255, a lei ditaba que ascendese o seu fillo ao trono, presumindo que era maior de idade. Con todo, Y\u00e9r\u00e9linkon era menor \u00e1 morte do seu pai, polo que Manding Bory, medio irm\u00e1n de Mari Djata e kankoro-sigui (Visir), deber\u00eda ser coroado segundo o Kouroukan Fouga. En lugar disto, o fillo de Mari Djata tomou o trono e foi coroado Mansa Ouali.\nMansa Ouali demostrou ser un bo emperador que agregou m\u00e1is terras ao imperio inclu\u00edndo as provincias Bati e Casa en Gambia. Conquistou as provincias produtoras de ouro de Bambuk e Bondou. Estableceu como provincia central Konkodougou. O reino songhai de Gao tam\u00e9n parece ser subxugado neste per\u00edodo por primeira vez das moitas veces que o foi. \u00c1 parte de conquistas militares, Ouali tam\u00e9n se acreditou con reformas agr\u00edcolas en todo o imperio, pondo a moitos soldados a traballar como granxeiros nas provincias conquistadas a Gambia. Xusto antes da s\u00faa morte en 1270, Ouali peregrinaba \u00e1 Meca e consolidaba os lazos con \u00c1frica do norte e os comerciantes musulm\u00e1ns.\nOs fillos dos xenerais.\nComo pol\u00edtica para controlar e recompensar aos seus xenerais, Mari Djata adoptou aos seus fillos, que se criaron na corte do mansa e mesmo fixo Keitas a estes nenos cando alcanzaron a madurez. Vendo o trono como o seu dereito, dous dos fillos adoptados de Mari Djata emprenderon unha guerra devastadora un contra outro, que ameazou destru\u00edr o que constru\u00edran os primeiros dous mansas. O primeiro deles que alcanzou o trono era Mansa Ouati en 1270. Reinou por catro anos que pasou pr\u00f3digamente, gobernando de forma cruel, segundo contan os djelis. \u00c1 s\u00faa morte en 1274, o outro fillo adoptado tomou o trono. Mansa Khalifa l\u00e9mbrase como peor que Ouati e, segundo se conta, disparaba frechas aos transe\u00fantes desde a azotea do seu palacio. Foi asasinado, posiblemente por orde do Gbara, e substitu\u00eddo por Manding Bory en 1275.\nA corte de 1275-1300.\nDespois do caos dos reinados de Ouali e de Khalifa, gobernaron un certo n\u00famero de funcionarios da corte con lazos con Mari Djata. Conseguiron a volta do imperio \u00e1 tolerancia, e instal\u00e1rono nunha idade de ouro.\nAbubakari I.\nFoi coroado como mansa Abubakari (unha adaptaci\u00f3n fon\u00e9tica mandinga do nome \u00e1rabe Abu Bakr). A nai de Mansa Abubakari era Namandj\u00e9, a terceira esposa de Maghan Kon Fatta, e por tanto era medio irm\u00e1n de Mari Djata. Antes de converterse en mansa, Abubakari fora un dos xenerais e m\u00e1is adiante kankoro-sigui do seu irm\u00e1n. Pouco se sabe sobre o seu reinado, pero parece que estivo acertado e acabou cos disturbios.\nSakoura.\nEn 1285, un escravo da corte liberado por Mari Djata e que tam\u00e9n servira como xeral, usurpou o trono. O reinado de Mansa Sakoura parece ser beneficioso a pesar da conmoci\u00f3n pol\u00edtica: agregou as primeiras conquistas a Mal\u00ed desde o reinado de Ouani inclu\u00edndo as provincias de Wagadou, Tekrour e Diara. Con todo, as s\u00faas conquistas non pararon nos l\u00edmites de Wagadou, e fixo campa\u00f1a no Senegal conquistando a provincia de Dyolof aos wolof, e a \u00e1rea de produci\u00f3n de cobre, Takedda. Tam\u00e9n conquistou Macina e atacou Gao para suprimir a s\u00faa primeira rebeli\u00f3n contra Mal\u00ed. Ademais da guerra, Mansa Sakoura fixo o Hajj, peregrinaci\u00f3n \u00e1 Meca, e abriu negociaci\u00f3ns comerciais directas con Tr\u00edpoli e Marrocos.\nFoi asasinado na viaxe de volta da Meca, preto de Djibuti, por un guerreiro danakil que tentaba roubar. Os asistentes do emperador levaron o seu corpo a trav\u00e9s dos reinos de Ouadi e de Kanem, desde onde enviaron mensaxeiros a Mal\u00ed con noticias da morte de Sakoura. Cando o corpo chegou a Niani, foi organizado un enterro real a pesar das ra\u00edces escravas do usurpador.\nA li\u00f1axe Kolonkan: 1300-1312.\nDa li\u00f1axe de Kolonkan, a Gbara seleccionou en 1300 a Ko Mamadi como o mansa seguinte. Era o primeiro dunha nova li\u00f1a de reis que descend\u00edan directamente da irm\u00e1 de Mari Djata, Kolonkan. Como estes dirixentes compart\u00edan o sangue de Maghan Kon Fatta, consid\u00e9ranse Keitas lex\u00edtimos. Mesmo Sakoura, ao ser un escravo da familia de Djata, era considerado un Keita; a li\u00f1a de Bilal non pod\u00eda estar rota.\n\u00c9 durante a li\u00f1axe de Kolonkan que as caracter\u00edsticas que definen a idade de ouro de Mal\u00ed comezan a aparecer. Mantendo os progresos de Sakoura e de Abubakari I, os mansas Kolonkan dirixen firmemente Manden ao seu esplendor.\nEconom\u00eda.\nO imperio prosperou debido sobre todo ao comercio. Hab\u00eda tres grandes minas de ouro nas fronteiras co imperio de Ghana, o que o convert\u00eda en lugar de tr\u00e1nsito para o metal, e o imperio gravou cada onza de ouro ou de sal que cruzou as s\u00faas fronteiras. Ao principio do s\u00e9culo XIV, Mal\u00ed era a fonte da metade do ouro do vello mundo, exportada das minas de Bambuk, Boure e Galam. Non hab\u00eda moeda est\u00e1ndar no reino, pero us\u00e1banse varios sistemas de pago.\nOuro.\nAs pebidas de ouro eran de exclusiva propiedade do mansa, e era ilegal negociar dentro das fronteiras con elas. Todo o ouro era entregado inmediatamente \u00e1 Facenda imperial, que devolv\u00eda un valor equivalente en po de ouro. Este fora pesado e empaquetado para o seu uso desde a \u00e9poca do Imperio de Ghana. Mal\u00ed seguiu coa pr\u00e1ctica para impedir a inflaci\u00f3n, debido \u00e1 importancia deste comercio na rexi\u00f3n. A medida m\u00e1is com\u00fan para o ouro dentro do reino era o \"mithqal\" (4,5 gramos de ouro). Este termo foi utilizado alternativamente co de \"dinar\", a\u00ednda que \u00e9 dubidoso que se acu\u00f1ase moeda no imperio. O po de ouro foi utilizado en todo o territorio, pero non era valorado de igual forma en todas as rexi\u00f3ns.\nSal.\nA grande unidade seguinte de intercambio en Mal\u00ed era o sal. Era obxecto de valor na \u00c1frica subsahariana, case tanto como o ouro. Cort\u00e1base en anacos e era usada para o pago de mercador\u00edas, con distinto valor adquisitivo nas distintas zonas do imperio. Mentres que equival\u00eda ao ouro no norte, o seu valor era maior no sur onde a xente a necesitaba para a s\u00faa dieta pero era extremadamente escasa. A rexi\u00f3n norte\u00f1a por outra banda non ti\u00f1a ningunha escaseza. Os comerciantes tuaregs cada ano entraban en Mal\u00ed v\u00eda Oualata coas s\u00faas caravanas de camelos cargados de sal para vender en Niani. Segundo os historiadores do per\u00edodo, a carga dun camelo pod\u00eda valer 10 dinares de ouro no norte e de 20 a 40 no sur.\nCobre.\nO cobre era tam\u00e9n unha materia valorada no Mal\u00ed imperial. Negociado en barras, era extra\u00eddo nas minas de Takedda no norte e cambiado no sur por ouro: 60 barras de cobre cambi\u00e1banse por 100 dinares de ouro.\nEx\u00e9rcito.\nO n\u00famero e a frecuencia das conquistas ao final do s\u00e9culo XIII e no XIV, indican que os mansas Kolonkan herdaron ou desenvolveron un grande ex\u00e9rcito. A\u00ednda que non se acreditou que ning\u00fan mansa organizara a m\u00e1quina de guerra mandinka, o imperio non poder\u00eda converterse no que foi sen unhas forzas armadas eficaces e leais a un goberno estable.\nForza.\nO Imperio mantivo un ex\u00e9rcito profesional e a tempo completo para defender as s\u00faas fronteiras. A naci\u00f3n enteira estaba mobilizada, con cada tribo obrigada proporcionar un continxente de homes en idade de loitar. Os historiadores contempor\u00e1neos afirman que, tanto durante o ascenso como a decadencia do Imperio de Mal\u00ed, o seu ex\u00e9rcito constaba de 100.000 infantes e 10.000 xinetes. Coa axuda das tribos do r\u00edo, este ex\u00e9rcito pod\u00eda ser despregado a trav\u00e9s do reino nun curto per\u00edodo.\nDivisi\u00f3ns.\nAs forzas estaban divididas nos ex\u00e9rcitos do Norte e do Sur. O ex\u00e9rcito norte\u00f1o, estaba baixo o mando dun Farin (comandante norte\u00f1o), residente na cidade fronteiriza de Soura. O ex\u00e9rcito meridional, baixo mando dun Sankar (un termo para gobernadores da zona do r\u00edo Sankarani), que resid\u00eda na cidade de Zouma. O Farin-Soura e o Sankar-Zouma eran designados polo mansa e respond\u00edan soamente ante el.\nInfantar\u00eda.\nUn soldado de infantar\u00eda, sen importar a arma que usase (arco, lanza etc.), era chamado un \"sofa.\" Os sofas estaban organizados en unidades tribais dirixidas polos seus xefes. A unidade m\u00e1is pequena de sofas era mandada polo \"kun-tigui\" (amo da tribo). Os kun-tiguis recrutaban e dirix\u00edan nas batallas os continxentes da s\u00faa tribo chamados ao servizo polo seu se\u00f1or. Un kun-tigui mandaba unha unidade de infantar\u00eda de 10 a 20 homes chamada kel\u00e9-kuluque significa \"grupo para a guerra\". Un \"birlo kun-tigui\" era o oficial que mandaba sobre dez kel\u00e9-kulus (de 100 a 200 infantes), \u00e9 dicir sobre un \"kel\u00e9-birlo\", \"brazo de guerra\".\nCabalar\u00eda.\nAs unidades de cabalar\u00eda formadas por \"mandekalu\", cabaleiros, eran o elemento m\u00e1is importante do ex\u00e9rcito. Ent\u00f3n como hoxe, os cabalos eran custosos e soamente os nobres us\u00e1banos en batalla. Unha unidade da cabalar\u00eda mandinka, \"serei\", estaba composta por 50 xinetes e mandada por un \"kel\u00e9-tigui\" ou amo da guerra. \u00c1 parte de mandar sobre o serei, un k\u00e9l\u00e9-tigui ti\u00f1a dous ou m\u00e1is birlo kun-tiguis obrigados a seguilo no campo de batalla. O kel\u00e9-tigui, como o seu nome apunta, era un militar de carreira e o seguinte en rango baixo o Farin ou Sankar.\nEquipo.\nO sofa com\u00fan \u00eda armado cun grande escudo feito de madeira ou coiro, e unha lanza chamada \"tamba.\" A maior\u00eda dos sofas eran arqueiros: a proporci\u00f3n era de tres arqueiros por un lanceiro a mediados do s\u00e9culo XVI. Equipado de d\u00faas alxabas e un escudo, os arqueiros mandinkas usaban frechas cuxa punta de ferro ti\u00f1a p\u00faas inclinadas, xeralmente envelenadas. Tam\u00e9n utilizaban frechas de lume cando cercaban unha praza. Mentres que as lanzas e os arcos eran o apoio principal dos sofas, as espadas e as lanzas, de fabricaci\u00f3n local ou estranxeira, eran as armas escollidas polo mandekalu. Outra arma com\u00fan dos guerreiros mandekalu era unha xavelina envelenada usada nas escaramuzas. A armadura de cota de malla tam\u00e9n foi usada polos xinetes do Mal\u00ed imperial como defensa, as\u00ed como escudos similares aos dos sofas.\nMansa Gao.\nKo Mamadi foi coroado Mansa Gao e gobernou acertadamente sobre o imperio, sen que estea rexistrada ningunha crise. O seu fillo, Mansa Mohammed ibn Gao, ascendeu o trono cinco anos despois e mantivo a estabilidade da li\u00f1axe de Kolonkan.\nAbubakari II.\nO \u00faltimo rei Kolonkan, Bata Manding Bory, foi coroado Mansa Abubakari II en 1310. Continuou a li\u00f1a de paz que caracterizou a Gao e a Mohammed ibn Gao, pero interesouse polo mar occidental. Segundo un relato de Mansa Musa I, que durante o reinado de Abubakari II serviu como kankoro-sigui, Mal\u00ed enviou d\u00faas expedici\u00f3ns ao Atl\u00e1ntico: a primeira estaba formada por 400 barcos dos que s\u00f3 regresou un: os demais afund\u00edronse nunha tormenta. Mansa Abubakari II deixou a Musa como rexente do imperio, o que demostra a estabilidade deste per\u00edodo en Mal\u00ed, e sa\u00edu coa segunda expedici\u00f3n \u00e1 fronte de 4.000 canoas equipadas con remos e veas en 1311. Nin o emperador nin as naves volveron nunca a Mal\u00ed. Os historiadores e os cient\u00edficos modernos son esc\u00e9pticos sobre a viaxe, pero o relato destes sucesos cons\u00e9rvase en expedientes escritos do norte de \u00c1frica e nas lendas orais dos djelis de Mal\u00ed.\nLi\u00f1axe Laye 1312-1389.\nA abdicaci\u00f3n temporal de Abubakari II en 1311, convertida en definitiva ao non regresar, \u00e9 a \u00fanica rexistrada na historia do Imperio e trouxo consigo a chegada dunha nova li\u00f1axe descendente de Faga Laye, fillo de Abubakari I. Faga Laye nunca tomou o trono de Mal\u00ed, e con todo, a s\u00faa descendencia trouxo ao s\u00e9timo mansa, Musa I, que reinou durante o apoxeo de Mal\u00ed, e aos seus sucesores at\u00e9 o comezo da decadencia.\nGoberno.\nO imperio conservou gran parte do sistema de goberno establecido para o orixinal Manden Kurufa, pero realiz\u00e1ronse cambios para satisfacer as necesidades das terras e pobos adquiridos. No cume do goberno estaba o Mansa, seguido polo seu visir. Os gobernadores de BaGhana (Wagadou) e de Mema eran os seguintes en importancia e categor\u00eda.\nAdministraci\u00f3n.\nO imperio de Mal\u00ed cubriu unha \u00e1rea maior e durante m\u00e1is tempo que calquera outro Estado do oeste africano anterior ou posterior. O que fixo isto posible foi a natureza descentralizada da administraci\u00f3n do estado. Segundo Ki-Zerbo, canto m\u00e1is afastado se estaba de Niani, m\u00e1is descentralizada estaba a autoridade dos mansa, pero manti\u00f1an o control dos impostos e o poder nominal sobre todo o territorio, impedindo rebeli\u00f3ns.\nNo nivel local (aldea, pobo, cidade), os kun-tiguis elix\u00edan un dougou-tigui (amo da aldea) dunha li\u00f1axe que descendese do fundador do lugar, mantendo unha aparencia de autonom\u00eda. Os marabutos, eran os xefes relixiosos, cun grande ascendente sobre nobres e plebeos, e que formaban un grupo \u00e1 parte.\nO cargo de gobernador de cada zona, kafo tigui (amo do condado), era elixido dentro dela segundo os seus propios costumes por elecci\u00f3n, herdanza etc. Soamente ao chegar aos cargos provinciais comezaban as interferencias do poder central. Os dyamani-tiguis, gobernadores das provincias, ti\u00f1an que ser aprobados polo mansa e estaban suxeitos ao seu control: si o mansa cr\u00eda que o dyamani-tigui era incapaz ou indigno de confianza, nomeaba un farba para supervisar a provincia, ou mesmo para administrala efectivamente.\nFarins e Farbas.\nMal\u00ed chegou ao imperio pola v\u00eda da conquista ou a anexi\u00f3n. Durante a \u00e9poca da conquista, os farins tomaban o control da \u00e1rea ata que se puidese atopar un rexente nativo. Despois de que a lealdade ou polo menos a capitulaci\u00f3n dunha zona estaba asegurada, permit\u00edase aos seus habitantes seleccionar o seu propio dyamani-tigui. Este proceso era esencial para manter aos non mandingas leais \u00e1s elites de Manden que as gobernaron.\nSalvo dificultades, o dyamani-tigui rex\u00eda a provincia por si mesmo, recadando impostos e realizando a leva de ex\u00e9rcitos das tribos baixo o seu mando, como delegado do mansa. Con todo, os territorios que eran dif\u00edciles de gobernar ou proclives \u00e1 rebeli\u00f3n, recib\u00edan como gobernador un farba. O farba era escollido polo mansa entre os farines, os membros da s\u00faa familia ou entre os seus escravos. O \u00fanico requisito verdadeiro era que puidese confiar nese individuo para salvagardar os intereses imperiais.\nOs deberes do farba inclu\u00edan informar das actividades no territorio, recadar os impostos e asegurar que a administraci\u00f3n nativa non contrariara as ordes de Niani. O farba ti\u00f1a autoridade sobre a administraci\u00f3n local para levantar un ex\u00e9rcito na \u00e1rea para a defensa ou para a represi\u00f3n de rebeli\u00f3ns. O cargo de farba era moi prestixioso, e os seus descendentes pod\u00edan herdalo coa aprobaci\u00f3n dos mansa. O rei pod\u00eda tam\u00e9n substitu\u00edr un farba si escapaba ao control: co\u00f1\u00e9cese un caso, o de Diafunu.\nTerritorio.\nO imperio alcanzou a s\u00faa maior extensi\u00f3n baixo os mansas de Sundiata Keita. Durante este per\u00edodo, Mal\u00ed cubriu case toda a \u00e1rea entre o deserto do S\u00e1hara e os bosques costeiros. Cubr\u00eda desde as beiras do Oc\u00e9ano Atl\u00e1ntico at\u00e9 Niamey, actualmente N\u00edxer. Antes de 1350, o imperio ocupaba aproximadamente 1.138.041\u00a0km\u00b2. O imperio tam\u00e9n alcanzou o m\u00e1ximo de poboaci\u00f3n durante o per\u00edodo dos Laye, que gobernaron entre 40 e 50 mill\u00f3ns de persoas en 400 cidades, pobos e aldeas de varias relixi\u00f3ns e etnias. Tard\u00e1base un ano en atravesar o imperio de leste a oeste, durante este per\u00edodo soamente o imperio mongol era m\u00e1is grande.\nO aumento do tama\u00f1o do imperio esixiu un cambio na organizaci\u00f3n do Manden Kurufa dos tres estados e doce reinos. Este modelo foi desbotado por Ibn Battuta en 1352, substitu\u00edndo o vello modelo por catorce provincias que cubr\u00edan todas as \u00e1reas leais ao mansa. As catorce provincias eran:\nMusa I.\nO primeiro rei da li\u00f1axe de Laye era Kankan Musa, tam\u00e9n co\u00f1ecido como Kango Musa. Despois dun ano enteiro sen noticias de Abubakari II, foi coroado Mansa Musa. Foi o primeiro musulm\u00e1n verdadeiramente devoto que dirixiu o imperio. Procurou facer do islam a fe da aristocracia, pero mantivo a tradici\u00f3n imperial de non forzar ao pobo. Fixo das celebraci\u00f3ns do final do Ramad\u00e1n unha cerimonia nacional. Capaz de ler e escribir \u00e1rabe, interesouse pola cidade universitaria de Tombouctou, ata que a anexionou pacificamente en 1324. Axudado por unha das damas da corte, Musa transformou Sankore dunha informal madraza a unha Universidade Isl\u00e1mica, co que os estudos isl\u00e1micos prosperaron. Ese mesmo ano, un xeneral mandinka co\u00f1ecido como Sagmandir sufocou unha rebeli\u00f3n en Gao.\nO feito m\u00e1is co\u00f1ecido do seu reinado foi o seu Hajj \u00e1 Meca, que comezou en 1324 e conclu\u00edu coa s\u00faa volta en 1326. Segundo as fontes, var\u00eda a cantidade de persoas que foron na comitiva e a cantidade de ouro que se gastou, pero todos conve\u00f1en en que era un grupo moi grande (o mansa levaba unha garda persoal de 500 homes), e que comprou tantas cousas de luxo que o valor de ouro en Exipto e o Pr\u00f3ximo Oriente depreciouse durante doce anos. Cando atravesou O Cairo, o historiador Al-Maqurizi escribiu: \"\"membros da s\u00faa contorna compraron moitas raparigas\" \"turcas\" e \"et\u00edopes\" como serventes e cantantes, de modo que fixo que o \u00edndice do ouro, o dinar, baixase seis dirhams.\"\nMusa era tan xeneroso que gastou todo o que levaba e tivo que tomar un pr\u00e9stamo para poder regresar. \nO Hajj de Musa, e especialmente o seu ouro, chamaron a atenci\u00f3n do mundo isl\u00e1mico e do cristi\u00e1n, polo que o nome de Mal\u00ed e Tombouctou apareceron en todos os mapas do s\u00e9culo XIV.\nDurante a viaxe, co\u00f1eceu ao poeta e arquitecto andalus\u00ed Es-Saheli, ao que levou a Mal\u00ed para embelecer algunhas das s\u00faas cidades. Constru\u00edronse as mesquitas de Gao e Tombouctou xunto con palacios impresionantes, tam\u00e9n en Tombouctou. En Niani Musa constru\u00edu unha sala de audiencias seguindo o modelo das que vira no norte: era cadrada, cuberta cunha c\u00fapula, decorada con arabescos e con xanelas cubertas de ouro e esmaltes. Neste luxoso lugar recib\u00eda aos seus s\u00fabditos no medio dun r\u00edxido protocolo. No momento da s\u00faa morte en 1337, Mal\u00ed engad\u00eda o control de Taghazza, un lugar de produci\u00f3n de sal no norte, que consolidou a s\u00faa Facenda.\nSucedeulle o seu fillo, Maghan I, Mansa Maghan, que se adicou a dilapidar e foi o primeiro emperador desde Khalifa que gobernou mal. Pero o imperio de Mal\u00ed constru\u00eddo polos seus precursores era demasiado forte, e pasou intacto ao irm\u00e1n de Musa, Souleyman, en 1341.\nSouleyman.\nMansa Souleyman tomou medidas para devolver a sa\u00fade financeira a Mal\u00ed. Demostrou ser un bo rei, a pesar dos numerosos desaf\u00edos que tivo que afrontar. Durante o seu reinado comezaron incursi\u00f3ns de fulani en Takrur. Tam\u00e9n fixo fronte a unha conspiraci\u00f3n palaciana para derrocalo, tramada pola Qasa (ra\u00ed\u00f1a) e varios comandantes do ex\u00e9rcito. Os xenerais de Mansa Suleiman apoi\u00e1rono con \u00e9xito, e encarceraron \u00e1 ra\u00ed\u00f1a.\nO mansa tam\u00e9n fixo un exitoso Hajj, mantivo as relaci\u00f3ns con Marrocos e Exipto e constru\u00edu un edificio en Kangaba chamado Camanbolon, onde celebrar reuni\u00f3ns cos gobernadores provinciais, depositando al\u00ed os libros santos que trouxo de Hedjaz.\nO \u00fanico rev\u00e9s do seu reinado foi a perda da provincia de Dyolof no Senegal. Os pobos de wolof un\u00edronse en 1350 e formaron o seu propio Estado, chamado Imperio de Jolof.\nCando Ibn Battuta chegou a Mal\u00ed en xullo de 1352, atopou unha civilizaci\u00f3n pr\u00f3spera tanto como calquera outra do mundo musulm\u00e1n ou cristi\u00e1n.\nMansa Suleiman morreu en 1360 e foi sucedido polo seu fillo, Kassa.\nMari Djata II.\nTras nove meses de reinado, Mansa Kassa foi deposto por un dos tres fillos de Maghan I, Konkodougou Kamissa, que foi coroado como Mansa Mari Djata II en 1360. O seu reinado foi opresivo e levou a Mal\u00ed ao bordo da bancarrota polos seus excesivos gastos. Con todo, mantivo os contactos con Marrocos enviando unha xirafa de agasallo ao rei magreb\u00ed Abu Hassan. Mansa Mari Djata II enfermou gravemente en 1372, e o poder recaeu nos seus ministros at\u00e9 a s\u00faa morte en 1374.\nMusa II.\nDo reinado ruinoso de Mari Djata II o imperio sa\u00edu en mala situaci\u00f3n financeira, pero pasou intacto ao irm\u00e1n do emperador morto. Mansa Fadima Musa ou Mansa Musa II, comezou o proceso de solucionar os excesos do seu irm\u00e1n. Emporiso, non tivo o mesmo poder dos mansas anteriores debido \u00e1 influencia do seu kankoro-sigui.\nO Kankoro-Sigui de Mari Djata, que non ti\u00f1a ningunha relaci\u00f3n co clan de Keita, practicamente manexou el s\u00f3 o imperio na \u00e9poca de Musa II. Acabou cunha rebeli\u00f3n de tuaregs en Takedda e fixo campa\u00f1a en Gao, a\u00ednda que sen conseguir unha vitoria decisiva. Os songhai establecidos evitaron a autoridade efectiva de Mal\u00ed en 1375.\nNo momento da morte de Mansa Musa II en 1387, Mal\u00ed era financieiramente solvente e ti\u00f1a o control de t\u00f3dalas s\u00faas conquistas excepto Gao e Dyolof. Corenta anos despois do reinado de Mansa Musa I, o imperio de Mal\u00ed a\u00ednda controlaba m\u00e1is de 1 mill\u00f3n de km\u00b2 de terra en \u00c1frica Occidental.\nMaghan II.\nO \u00faltimo fillo de Maghan I, Tenin Maghan (co\u00f1ecido como Kita Tenin Maghan na provincia que gobernara) cor\u00f3ase Mansa Maghan II en 1387. S\u00e1bese pouco sobre el, ag\u00e1s que reinou soamente dous anos. Foi deposto en 1389, o que marca o final dos mansas de Faga Laye.\nLi\u00f1axes Escuras: 1389-1545.\nA partir de 1389, Mal\u00ed \u00e9 gobernada por mansas de orixes ignoradas. Este \u00e9 o per\u00edodo menos co\u00f1ecido na historia imperial de Mal\u00ed. O \u00fanico evidente \u00e9 que non hai unha li\u00f1axe constante que goberne o imperio. A outra caracter\u00edstica desta \u00e9poca \u00e9 a perda gradual das posesi\u00f3ns norte\u00f1as e orientais polo crecente fortalecemento do Imperio Songhai e o traslado do foco econ\u00f3mico que supu\u00f1a Mal\u00ed polas rutas do comercio trans-sahariano, ao comercio costeiro.\nMaghan III.\nMansa Sandaki, descendente do Kankoro-sigui de Mari Djata, depuxo a Maghan II, convert\u00e9ndose na primeira persoa sen ningunha relaci\u00f3n din\u00e1stica cos Keita que gobernou Mal\u00ed. F\u00edxoo soamente un ano, antes de que un descendente de Mansa Gao o botara. Mahmud, posiblemente un neto ou bisneto de Mansa Gao, foi coroado Mansa Maghan III en 1390. Durante o seu reinado, o emperador mossi Bonga de Yatenga realizou incursi\u00f3ns en Mal\u00ed e conquistou Macina. O emperador Bonga non puido manter as s\u00faas conquistas, e non permanec\u00eda en Mal\u00ed tras a morte de Maghan III en 1400.\nMusa III.\nEn 1400, Mal\u00ed segue sendo bastante poderosa para conquistar e asentarse en novas zonas. Unha destas \u00e9 Dioma, un territorio ao sur de Niani poboado polos peul Wassoulounk\u00e9. Dous irm\u00e1ns nobres de Niani de li\u00f1axe desco\u00f1ecida atacaron Dioma \u00e1 fronte dun ex\u00e9rcito e expulsaron aos peul. O irm\u00e1n m\u00e1is vello, S\u00e9r\u00e9bandjougou, \u00e9 coroado Mansa Foamed ou Mansa Musa III. P\u00f3dese considerar o seu reinado como o primeiro cunha serie de grandes perdas de Mal\u00ed. En 1430, os tuaregs conquistaron Tombouctou. Tres anos despois, Oualata tam\u00e9n caeu nas s\u00faas mans.\nOuali II.\nDespois da morte de Musa III, o seu irm\u00e1n Gb\u00e8r\u00e9 converteuse en emperador a mediados do s\u00e9culo XV. Gb\u00e8r\u00e9 foi coroado como Mansa Ouali II e gobernou durante o per\u00edodo do contacto de Mal\u00ed con Portugal. No 1450, Portugal comezou a lanzar ataques ao longo da costa de Gambia, que a\u00ednda estaba firmemente controlada por Mal\u00ed, expedici\u00f3ns que foron desastrosas ata que Diego G\u00f3mez de Portugal establecese relaci\u00f3ns formais con Mal\u00ed. Cadomasto, un explorador veneciano, lembraba en 1454 que o imperio de Mal\u00ed era o m\u00e1is poderoso a costa.\nA pesar do seu poder no oeste, Mal\u00ed perd\u00eda a batalla pola supremac\u00eda no norte e o nord\u00e9s. O novo Imperio Songhai conquistaba Mema, unha das primeiras posesi\u00f3ns de Mal\u00ed, en 1465, e tam\u00e9n arrebatou Tombouctou aos tuaregs en 1468, baixo a xefatura de Sunni Ali.\nMansa Mahmud II.\nNon se co\u00f1ece exactamente cando Mamadou se coroou Mansa Mahmud II nin de quen descend\u00eda, soamente que \u00e9 probable que tomase o trono no 1470. Outro emperador, Mansa Mahan III, c\u00edtase \u00e1s veces como Mansa Mahmud I, pero os nomes do trono non indican xeralmente relaci\u00f3ns de sangue. O reinado de Mansa Mahmud II caracterizouse por m\u00e1is perdas das antigas posesi\u00f3ns de Mal\u00ed e o contacto crecente entre Mal\u00ed e os exploradores portugueses ao longo da costa. En 1477, o emperador Nass\u00e9r\u00e9 de Yatenga fai outra incursi\u00f3n en Macina e conqu\u00edstao xunto coa antiga provincia de BaGhana (Wagadou). En 1481, comezan as incursi\u00f3ns dos peul contra as provincias de Tekrur.\nO crecemento do comercio entre as provincias occidentais de Mal\u00ed e Portugal testem\u00fa\u00f1ase polo intercambio de embaixadas entre as d\u00faas naci\u00f3ns. Mansa Mahmud II recibe ao enviado portugu\u00e9s Pedro d\u2019Evora en 1484. O mansa perde o control de Jalo durante este per\u00edodo. Mentres tanto, os songhais conquistan as minas de sal de Taghazza en 1493. O mesmo ano, Mahmud II env\u00eda a outro mensaxeiro a Portugal propondo a alianza contra os peul, pero os portugueses deciden manterse apartados do conflito, e as negociaci\u00f3ns concl\u00faen antes de 1495 sen resultados.\n\u00c9 inveros\u00edmil que Mahmud II gobernase m\u00e1is al\u00f3 da primeira d\u00e9cada do s\u00e9culo XVI; con todo, non hai nomes para outro rei ou reis durante este tempo. Si Mahmud II a\u00ednda estaba no trono entre 1495 e 1530, tivo a dubidosa honra de perder a maior\u00eda das posesi\u00f3ns do per\u00edodo imperial: o ex\u00e9rcito dos songhais, baixo o mando de Askia Muhammad, derrotou ao xeneral Fati Quali en 1502 e tomou a provincia de Diafunu. En 1514, a dinast\u00eda de Denanke establ\u00e9cese en Tekrour. Non moito antes, o novo reino dos fouta, Tooro, est\u00e1 guerreando contra as provincias restantes de Mal\u00ed. Para agregar o insulto ao golpe, o imperio songhai conquista as minas de cobre de Takedda.\nMansa Mahmud III.\nO \u00faltimo mansa que reinou desde Niani, Mansa Mahmud III, tam\u00e9n se co\u00f1ece como Mansa Mamadou II. Como moitos reis deste per\u00edodo, non est\u00e1 claro cando comezou a gobernar, as \u00fanicas datas que distinguen ao seu reinado son a chegada dun enviado portugu\u00e9s en 1534, e o saqueo de Niani en 1545. Isto non impide que o seu ascenso ao trono fose a finais da d\u00e9cada de 1520, ou mesmo anterior.\nEn 1534, Mahmud III recibiu a outro enviado portugu\u00e9s \u00e1 corte de Mal\u00ed, de nome Peros Fernandes. Este, enviado desde o porto costeiro portugu\u00e9s de Elmina, chega en resposta ao crecemento comercial ao longo da costa e pola petici\u00f3n urxente de Mal\u00ed de axuda militar contra os songhai. No entanto, non se lle d\u00e1 a axuda, e Mal\u00ed ve as s\u00faas posesi\u00f3ns caer unha tras outra.\nO reinado de Mansa Mahmud III tam\u00e9n sofre que o posto avanzado e a provincia militar de Kaabu se independice en 1537. O Imperio de Kaabu par\u00e9cese ao Mal\u00ed ambicioso de hai anos, e conquista as provincias restantes de Gambia en poder de Mal\u00ed, Cassa e Bati.\nO momento definitivo no reinado de Mahmud III \u00e9 o conflito final entre Mal\u00ed e os songhai en 1545. As forzas songhai, baixo mando do irm\u00e1n do rei Askia Ishaq I, Askia Daoud, saquean Niani e ocupan o palacio. Mansa Mahmud III vese obrigado a fuxir \u00e1s monta\u00f1as. Ao cabo dunha semana, reagrupa as s\u00faas forzas e lanza un contraataque que lanza aos songhai f\u00f3ra de Manden. O Imperio Songhai mant\u00e9n as s\u00faas ambici\u00f3ns sobre Mal\u00ed, pero non pode conquistar definitivamente aos seus vellos amos.\nDespois de liberar a capital, Mahmud III aband\u00f3naa por outra residencia nova m\u00e1is ao norte. Pero non acabaron os apuros de Mal\u00ed. En 1559, o reino fouta de Tooro consegue tomar Takrur. Esta derrota reduce Mal\u00ed a tan s\u00f3 \u00e1 parte de Manden, e o seu control est\u00e9ndese soamente at\u00e9 Kita no oeste, Kangaba no norte, a curva do r\u00edo de N\u00edxer no leste e Kouroussa no sur.\nMal\u00ed Post Imperial.\nNon se sabe en que data Mansa Mahmud III deixou de gobernar Mal\u00ed, que xa antes de 1560 estaba reducida ao antigo Manden Kurufa. Desde 1559 a 1645, os mansas de Manden gobernan Kurufa cara \u00e1 decadencia final. O seguinte mansa mencionado, Mahmud IV, non aparece en ning\u00fan expediente at\u00e9 o final do s\u00e9culo XVI. Con todo, parece ser o \u00faltimo rei dun Manden unido. C\u00falpase aos seus descendentes da desintegraci\u00f3n do Manden Kurufa nos reinos do norte, central e meridional.\nMansa Mahmud IV.\nMansa Mahmud IV (tam\u00e9n co\u00f1ecido como Mansa Mamadou III, Mal\u00ed Mansa Mamadou e Niani Mansa Mamadou), \u00e9 o \u00faltimo grande emperador de Manden segundo Tarikh es-Soudan. Este relata que lanzou un ataque contra a cidade de Jenne en 1591 aliado cos fulani que esperaban aproveitarse da derrota dos songhai e da anarqu\u00eda que reinaba desde a derrota do Askia Issihak II. Fusileiros marroqu\u00eds, despregados desde Tombouctou, enfront\u00e1ronos nunha batalla que expu\u00f1a Mal\u00ed \u00e1 mesma tecnolox\u00eda (armas de fogo) que destru\u00edra Songhai. A pesar das grandes perdas, non cederon e o ex\u00e9rcito do mansa case alcanzou o \u00e9xito. Con todo, o ex\u00e9rcito de Jenne interveu, enviando un ex\u00e9rcito conducido por un renegado espa\u00f1ol, o pacha Djouder, e, a\u00ednda que decimados polo longo traxecto, a vantaxe das s\u00faas armas de fogo axudoulles a derrotar aos mandinkas en Tondibi (ao norte de Gao) o 12 de abril de 1591 e forzar a Mansa Mahmud IV e ao seu ex\u00e9rcito a retirarse a Kangaba. En 1618 o sult\u00e1n marroqu\u00ed non manti\u00f1a xa os medios para soster a colonia, e abandonou ao corpo expedicionario.\nA repartici\u00f3n.\nManden ga\u00f1ouse o respecto do Sult\u00e1n de Marrocos, e puido aforrarse a sorte corrida por Songhai. Pero finalmente chegar\u00eda a destruci\u00f3n do Manden Kurufa, xa que a morte de Mansa Mahmud IV levou a un Manden dividido: o ano da s\u00faa morte serve como data apropiada para indicar a desaparici\u00f3n do estado unificado mandinka descendente de Sundiata. Tras o seu falecemento, o seu tres fillos emprenderon a guerra entre si e dividiron a terra en tres esferas de influencia: Kangaba, a capital de feito de Manden, converteuse na capital do norte. A provincia de Joma, gobernada desde Siguiri, controlou a rexi\u00f3n central, que abarcaba Niani. Hamana ou Amana, ao suroeste de Joma, converteuse na rexi\u00f3n meridional coa s\u00faa capital en Kouroussa (na Guinea moderna). Cada rei utilizou o t\u00edtulo de mansa, pero a s\u00faa autoridade estend\u00edase soamente \u00e1 s\u00faa propia esfera de influencia.\nA pesar desta desuni\u00f3n do reino, o Manden Kurufa sobreviviu at\u00e9 mediados do s\u00e9culo XVII. Os tres estados guerrearon entre si tanto como contra os forasteiros, pero as rivalidades xeralmente det\u00ed\u00f1anse para facer fronte \u00e1s invasi\u00f3ns. Esta tendencia continuar\u00eda na \u00e9poca colonial contra os Tukulor, os inimigos do oeste.\nO derrube.\nEn 1630, os bamanas de Jenne declararon a s\u00faa versi\u00f3n de Guerra Santa en todas as posesi\u00f3ns musulm\u00e1s do que hoxe en d\u00eda \u00e9 Mal\u00ed. Resistiron os pashas marroqu\u00eds en Tombouctou e os mansas de Manden. En 1645, os bamanas atacaron Manden, que manti\u00f1a ambas as marxes do N\u00edxer at\u00e9 Niani, reducindo o imperio \u00e1 s\u00faa fachada occidental ao longo do r\u00edo Gambia. Esta campa\u00f1a esnaquizou Manden e acabou con calquera esperanza dos tres mansas que cooperaban para liberar a s\u00faa terra.\nMama Maghan.\nMama Maghan, mansa de Kangaba, fixo campa\u00f1a contra os bamanas en 1667 e atacou Segou, que foi defendida por Biton Kouloubali con \u00e9xito, forzando a Mama Maghan a retirarse a Kangaba; este foi o \u00faltimo intento de recuperar o imperio. Como contraataque ou simplemente como continuaci\u00f3n de asaltos proxectados contra os restos de Mal\u00ed, os bamanas saquean e incendian Niani en 1670, acabando as\u00ed coa capital do antigo reino: desde este momento, o Manden Kurufa est\u00e1 acabado, a \u00fanica posesi\u00f3n dos mandinka salvada na campa\u00f1a \u00e9 o seu n\u00facleo orixinal ao redor de Kangaba.\nPola s\u00faa banda, os musulm\u00e1ns fulani migraron a Fouta Djallon en Guinea central e estableceron un estado isl\u00e1mico de 1735 at\u00e9 1898, cunha constituci\u00f3n escrita.\nReino de Segou.\nOs bambara crearon o reino de Segou, que se estend\u00eda desde Kaarta at\u00e9 Tombouctou, e que durou at\u00e9 mediados do s\u00e9culo XIX, caendo ante Ahamadu I Lobbo, creador do imperio fulb\u00e9, que conquistou aos veci\u00f1os en nome do islam, pero que s\u00f3 puido manterse por d\u00faas xeraci\u00f3ns.\nMal\u00ed colonial.\nEn 1850 o ex\u00e9rcito franc\u00e9s avanzando desde Senegal ocupou o pa\u00eds, que pasou a formar parte do que se chamou \u00c1frica Occidental Francesa, ata que en 1960 independizouse tomando o nome de Confederaci\u00f3n de Mal\u00ed; pouco despois Senegal, Dahomey, Alto Volta e o chamado Sud\u00e1n franc\u00e9s, segreg\u00e1ronse, e o \u00faltimo cambiou o nome a Rep\u00fablica de Mal\u00ed.\nMiscel\u00e1nea.\nO \u00faltimo descendente de Sundiata Keita, Salif Keita, vive exiliado por motivos pol\u00edticos e ded\u00edcase \u00e1 canci\u00f3n con grande \u00e9xito, a pesar da oposici\u00f3n familiar que non considera esta profesi\u00f3n apropiada para o seu rango."}
{"id": "382247", "revid": "98629", "url": "https://gl.wikipedia.org/wiki?curid=382247", "title": "Eurocopa de F\u00fatbol ConIFA 2017", "text": "A Eurocopa de F\u00fatbol ConIFA 2017 \u00e9 a segunda edici\u00f3n da Eurocopa de F\u00fatbol ConIFA, un torneo de f\u00fatbol de estados, minor\u00edas e rexi\u00f3ns non afiliados \u00e1 FIFA organizado pola ConIFA.\nTorneo.\nSeguindo coa Eurocopa de F\u00fatbol ConIFA 2015, o seguinte torneo foi anunciado para ter lugar do 4 ao 11 de xu\u00f1o de 2017 na Rep\u00fablica Turca do Norte de Chipre nun congreso anual da organizaci\u00f3n en febreiro de 2017. Un total de oito equipos foron anunciados como competidores.\nParticipantes.\nAs selecci\u00f3ns de Occitania, Condado de Niza e Laponia anunciaron a s\u00faa retirada da competici\u00f3n e foron substitu\u00eddos por Osetia do Sur, Alta Hungr\u00eda e Transcarpacia."}
{"id": "382250", "revid": "865", "url": "https://gl.wikipedia.org/wiki?curid=382250", "title": "METZ", "text": "METZ \u00e9 unha banda canadense de noise rock formada en Otava pero baseada en Toronto. O grupo est\u00e1 composto polo guitarrista e vocalista Alex Edkins, o baixista Chris Slorach e o bater\u00eda Hayden Menzies.\nHistoria.\nFundada no ano 2008, METZ editou o seu autotitulado \u00e1lbum de estrea a trav\u00e9s do selo Sub Pop en 2012. O disco entrou na lista de candidatos ao Polaris Music Prize 2013 o 16 de xullo de 2013.\nO 17 de febreiro de 2015 a banda anunciou un novo \u00e1lbum, \"II\", co lanzamento do seu primeiro tema, \"Acetate\", acompa\u00f1ado dun v\u00eddeo musical; o disco ser\u00eda publicado o 5 de maio dese ano en Norteam\u00e9rica e o d\u00eda anterior no resto do mundo. \"II\" foi un dos candidatos ao Polaris Music Prize 2015.\nEn maio do ano 2017 METZ anunciou o seu terceiro \u00e1lbum de estudio, \"Strange Peace\", gravado por Steve Albini. O disco publicouse o d\u00eda 22 de setembro dese ano.\nNo mes de xullo de 2020 a banda anunciou que o seu cuarto \u00e1lbum de estudio, \"Atlas Vending,\" ser\u00eda editado o 9 de outubro novamente a trav\u00e9s de Sub Pop Records."}
{"id": "382253", "revid": "12452", "url": "https://gl.wikipedia.org/wiki?curid=382253", "title": "Palais de l'\u00c9lys\u00e9e", "text": ""}
{"id": "382254", "revid": "89787", "url": "https://gl.wikipedia.org/wiki?curid=382254", "title": "Fontanar\u00eda", "text": "A fontanar\u00eda \u00e9 a actividade relacionada coa instalaci\u00f3n e mantemento de redes de tubaxes para o abastecemento de auga potable e evacuaci\u00f3n de augas residuais, as\u00ed como as instalaci\u00f3ns de calefacci\u00f3n en edificaci\u00f3ns e outras construci\u00f3ns.\nEtimolox\u00eda.\nO nome \u00abfontanar\u00eda\u00bb, deriva de \u00abfontaneiro\u00bb, que prov\u00e9n de \u00abfontana\u00bb, que \u00e9 sin\u00f3nimo de \u00abfonte\u00bb e \u00e1 s\u00faa vez prov\u00e9n do lat\u00edn \"font\u0101na\".\nHistoria.\nA historia da fontanar\u00eda rem\u00f3ntase \u00f3s tempos da Antiga Roma, onde xa constru\u00edan acuedutos de pedra para conducir a auga at\u00e9 as instalaci\u00f3ns dos pazos dos seus emperadores e \u00f3s seus famosos ba\u00f1os, as\u00ed como cloacas para desaloxala unha vez usada. A fontanar\u00eda moderna ten os seus inicios a finais do s\u00e9culo XIX co uso dos tubos de ferro fundido para conducir a auga, os cales se soldaban con chumbo, que era fundido mediante un queimador e despois vertido nas uni\u00f3ns. Este sistema utilizouse at\u00e9 finais da d\u00e9cada dos setentas, a\u00ednda que para outro tipo de instalaci\u00f3ns non relacionadas co consumo humano, a\u00ednda se utiliza.\nNa maior\u00eda dos pa\u00edses occidentais o uso do sistema ferro fundido-chumbo est\u00e1 prohibido, tanto para a conduci\u00f3n de auga potable como para a evacuaci\u00f3n de augas residuais. Os motivos son que co desgaste interno das tubaxes por mor da fricci\u00f3n, pequenas part\u00edculas de chumbo mest\u00faranse coa auga, provocando plumbose\u00a0\u00f3s consumidores; por outra banda, o seu traballo \u00e9 lento, complexo e moi custoso en comparanza con outros materiais m\u00e1is modernos como o cobre, ao\u00a0PVC, o polietileno de alta densidade (PEAD) e moitos outros.\nHoxe en d\u00eda, a soldadura de chumbo foi substitu\u00edda por varios sistemas, segundo o material da tubaxe: soldadura de aceiro, para tubos de aceiro; esta\u00f1o soldado a gas, para tubos de cobre; adhesivo solvente, para tubos de PVC; termofusi\u00f3n para tubos de polipropileno e/ou de polibuteno; morteiro de cemento para tubos de concreto e pastas especiais para tubos de asbesto-cemento. Existen tam\u00e9n as uni\u00f3ns mec\u00e1nicas, que poden ser a compresi\u00f3n ou bridadas ou roscadas."}
{"id": "382255", "revid": "1888", "url": "https://gl.wikipedia.org/wiki?curid=382255", "title": "Constante Diz Monteagudo", "text": "Constante Diz Monteagudo foi un agrarista e pol\u00edtico galego.\nTraxectoria.\nAgrarista, foi directivo da Sociedad de Agricultures de Mora\u00f1a e colaborou en \"El B\u00f3lido\". Foi elixido primeiro tenente de alcalde de Mora\u00f1a en 1918. En 1919 foi elixido alcalde de Mora\u00f1a."}
{"id": "382256", "revid": "1888", "url": "https://gl.wikipedia.org/wiki?curid=382256", "title": "Jos\u00e9 Calvi\u00f1o Cobas", "text": "Jos\u00e9 Calvi\u00f1o Cobas foi un agrarista e pol\u00edtico galego.\nTraxectoria.\nAgrarista, foi directivo da Sociedad de Agricultures de Mora\u00f1a. Foi elixido alcalde de Mora\u00f1a o 1 de xaneiro de 1918.\nVida persoal.\nEra t\u00edo de Jos\u00e9 Calvi\u00f1o Dom\u00ednguez."}
{"id": "382259", "revid": "127505", "url": "https://gl.wikipedia.org/wiki?curid=382259", "title": "Carpintar\u00eda", "text": "A carpintar\u00eda ou carpinter\u00eda \u00e9 unha actividade\u00a0comercial\u00a0na cal o traballo primario \u00e9 o corte, a creaci\u00f3n e a instalaci\u00f3n de materiais de madeira para a construci\u00f3n de edificios, barcos, pontes, piares etc. Tradicionalmente, os carpinteiros traballaron con\u00a0madeira natural, mais hoxe moitos outros materiais son tam\u00e9n empregados. \u00c9 tam\u00e9n com\u00fan que a habilidade da carpintar\u00eda sexa aprendida para conseguir o traballo a trav\u00e9s dun programa de adestramento formal. A carpintar\u00eda nos Estados Unidos, as\u00ed como na meirande parte do mundo, \u00e9 case sempre unha actividade realizada polos homes. Cun 98,5% de carpinteiros homes, era a cuarta ocupaci\u00f3n m\u00e1is dominada polo x\u00e9nero masculino nese pa\u00eds en 1999. Nesta li\u00f1a, en Galicia, menos do 5% dos estudantes dos ciclos formativos de madeira eran mulleres en 2008.\nEtimolox\u00eda.\nA palabra \"carpinteiro\" \u00e9 a interpretaci\u00f3n galega da palabra do franc\u00e9s antigo\u00a0\"carpentier\" (m\u00e1is tarde, \"charpentier\") o cal deriva dende o lat\u00edn\u00a0\"carpentrius [artifex]\", \"(fabricante) dun transporte\".\nCarpintar\u00eda en Galicia.\nXaqu\u00edn Lorenzo recolle diferentes tipos de carpinteiros na cultura popular galega: \nEstudos:.\nHoxe en d\u00eda, en Galicia existen diferentes estudos de ciclos de Formaci\u00f3n Profesional que permiten aprender e capacitarse como carpinteiro ou carpinteiro de ribeira con altas taxas de incorporaci\u00f3n laboral:\nInstrumental.\nAlgunhas das ferramentas empregadas na carpintar\u00eda son: a machada, a aixola, o banco de carpinteiro, serra, serr\u00f3n, garlopa e garlop\u00edn, lapis de carpinteiro, cepillo, mazo, martelo, trade, trencha, alicate, tenaces ou desaparafusador, por citar alg\u00fan exemplos."}
{"id": "382261", "revid": "98629", "url": "https://gl.wikipedia.org/wiki?curid=382261", "title": "Ferrollo", "text": "Un ferrollo\u00a0ou pasador \u00e9 unha barra cil\u00edndrica de ferro\u00a0que se emprega para pechar e axustar unha porta ou unha fiestra\u00a0con marco, ou as contras das portas e das vent\u00e1s.\nOrixe hist\u00f3rica.\nO modelo m\u00e1is sinxelo de pasador, contempor\u00e1neo na China e Grecia, e que a\u00ednda hoxe se emprega, consist\u00eda nunha fendedura na porta para introducir por ela un carabullo curvo que eleva o ferrollo, as\u00ed, metendo a s\u00faa punta polo burato a porta abr\u00edase \u00f3 correlo ou erguelo. Este arcaico sistema de seguridade foise perfeccionando engad\u00edndolle \u00f3 ferrollo pancas de madeira, que o pechar se introduc\u00edan en buratos.\nNos xacementos arqueol\u00f3xicos romanos \u00e9 com\u00fan atopar pasadores e chaves de ferro, a\u00ednda que a maior\u00eda deberon ser de madeira. A finais do s\u00e9culo -I aparecen pechaduras m\u00e1is complexas, con chaves e ferrollos met\u00e1licos nos que a chave levantaba as pancas e corr\u00eda as\u00ed o ferrollo. O seguinte paso na inventiva da seguridade foi un resorte de ferro que empurraba as pancas nos buratos mant\u00e9ndoas a presi\u00f3n dentro deles. Deste xeito, o \"ferrollo\" deu paso \u00e1 \"pechadura\"."}
{"id": "382262", "revid": "89787", "url": "https://gl.wikipedia.org/wiki?curid=382262", "title": "Guyot", "text": "Un guyot \u00e9 unha monta\u00f1a submarina (monte submarino) illada de orixe volc\u00e1nica de forma m\u00e1is ou menos troncoc\u00f3nica (parte superior plana), que se encontra a m\u00e1is de 200\u00a0m baixo a superficie do mar. O di\u00e1metro destes cumes planos pode superar os 10\u00a0km. Este tipo de montes reciben o seu nome en \u00faltimo extremo (ver m\u00e1is abaixo) en honor do xe\u00f3grafo e xe\u00f3logo su\u00edzo-americano Arnold Henry Guyot, finado en 1884. O termo foi acu\u00f1ado por Harry Hammond Hess.\nA maior\u00eda dos guyots enc\u00f3ntranse no oc\u00e9ano Pac\u00edfico. Os guyots mostran probas de que estiveron nalg\u00fan tempo emerxidos e sufriron unha subsidencia gradual pasando por distintas fases, como son: monta\u00f1a rodeada de arrecifes, atol de coral e finalmente unha monta\u00f1a mergullada de cume plano. O gradiente de inclinaci\u00f3n da maior\u00eda dos guyots \u00e9 duns 20\u00ba. Para ser considerado tecnicamente un guyot, un monte submarino debe ter polo menos unha altura de 914\u00a0m. Por\u00e9n, hai moitos montes submarinos que te\u00f1en s\u00f3 de 91\u00a0m a 914\u00a0m. As construci\u00f3ns volc\u00e1nicas oce\u00e1nicas moi grandes, de di\u00e1metros de centos de km denom\u00ednanse mesetas oce\u00e1nicas. Os montes submarinos orix\u00ednanse por extrusi\u00f3n de lavas bombeadas cara ao leito do mar en varias etapas desde o manto terrestre. Os montes submarinos proporcionan datos sobre os movementos das placas tect\u00f3nicas sobre as cales se encontran e sobre a reolox\u00eda da litosfera subxacente. A orientaci\u00f3n dunha cadea de montes submarinos traza a direcci\u00f3n do movemento da placa litosf\u00e9rica sobre unha fonte de calor m\u00e1is ou menos fixo na astenosfera. Est\u00edmase que hai uns 50\u00a0000 montes submarinos s\u00f3 na cunca do Pac\u00edfico. Os montes submarinos Emperador son un excelente exemlo dunha cadea volc\u00e1nica completa que sufriu este proceso de formaci\u00f3n e cont\u00e9n moitos guyots.\nOutro factor que contrib\u00fae a que os guyots estean baixo a superficie da auga ten que ver coas dorsais oce\u00e1nicas, como a mesoatl\u00e1ntica. As dorsais mesooce\u00e1nicas est\u00e9ndense gradualmente co tempo fac\u00e9ndose m\u00e1is anchas, debido a que a lava fundida \u00e9 empuxada cara \u00e1 superficie da Terra e crea novas rochas. A medida que as dorsais se estenden, os guyots m\u00f3vense con elas, polo que se afunden cada vez a m\u00e1is profundidade no oc\u00e9ano, xa que as dorsais estaban inicialmente nunha posici\u00f3n topograficamente m\u00e1is alta. As\u00ed, canto m\u00e1is tempo pasa, a m\u00e1is profundidade se van encontrar os guyots. A\u00ednda que os guyots poden ser de centos de mill\u00f3ns de anos de antig\u00fcidade, alg\u00fans guyots descubertos recentemente form\u00e1ronse s\u00f3 hai 1 mill\u00f3n de anos, como o monte submarino Bowie situado na costa da Columbia Brit\u00e1nica, Canad\u00e1.\nO guyot chamado monte submarino Great Meteor do noroeste do oc\u00e9ano Atl\u00e1ntico, ten unha altura de m\u00e1is de 4\u00a0000\u00a0m e un di\u00e1metro de 110\u00a0km. Os guyots est\u00e1n tam\u00e9n asociados con formas de vida espec\u00edficas e diversas cantidades de materia org\u00e1nica. Asociado co guyot obs\u00e9rvase un incremento local en clorofila a, un aumento das taxas de incorporaci\u00f3n de carbono e un cambio na composici\u00f3n das especies de fitoplancto.\nNome.\nOs guyots foron reco\u00f1ecidos por primeira vez por Harry Hammond Hess en 1945, que recadou datos utilizando un equipo de ecosondas desde un barco baixo o seu mando durante a segunda guerra mundial. Os datos mostraban a configuraci\u00f3n do fondo do mar e observou que alg\u00fans dos montes que aparec\u00edan ti\u00f1an un cume plano. Hess chamou a ese tipo de montes 'guyots' porque lle lembraban o Pavill\u00f3n Guyot da Universidade de Princeston, que \u00e9 un edificio de tellado plano dedicado \u00e1 biolox\u00eda e xeolox\u00eda, o cal \u00e1 s\u00faa vez foi nomeado as\u00ed polo xe\u00f3grafo Arnold Henry Guyot (1807-1884). Hess postulou que os guyots foran anteriormente illas volc\u00e1nicas que foran achairadas pola acci\u00f3n das ondas mari\u00f1as, a\u00ednda que actualmente se encontren baixo o nivel do mar. Esta idea foi utilizada para axudar a apuntalar a teor\u00eda da tect\u00f3nica de placas."}
{"id": "382263", "revid": "23204", "url": "https://gl.wikipedia.org/wiki?curid=382263", "title": "Pasador", "text": ""}
{"id": "382264", "revid": "23204", "url": "https://gl.wikipedia.org/wiki?curid=382264", "title": "Fontaner\u00eda", "text": ""}
{"id": "382265", "revid": "23204", "url": "https://gl.wikipedia.org/wiki?curid=382265", "title": "Carpinter\u00eda", "text": ""}
{"id": "382266", "revid": "98629", "url": "https://gl.wikipedia.org/wiki?curid=382266", "title": "Domingo Villar Grangel", "text": "Domingo Villar Grangel, nado en Santiago de Compostela en 1882 e finado en Bolivia en 1933, foi un avogado, pol\u00edtico e escritor galego.\nTraxectoria.\nFillo de Jose Villar e Vicenta Granjel. Estudou Dereito na Universidade de Santiago de Compostela. Instalouse en Madrid, onde traballou no Ministerio de Fomento. Colaborou en \"Correo de Galicia\" e \"Almanaque Gallego\" e foi un activo conferenciante. Redactou a memoria de constituci\u00f3n da Compa\u00f1\u00eda Xeral dos Ferrocarr\u00eds de Galicia, da que foi conselleiro. Na ditadura de Primo de Rivera interveu a favor de Jos\u00e9 Calvo Sotelo na campa\u00f1a municipal e foi nomeado gobernador civil de Cuenca (1924-1925) e das Palmas (1925-1926). Despois marchou a Bolivia, onde foi catedr\u00e1tico de Dereito Administrativo, e onde morreu en 1933.\nVida persoal.\nCasou en Vilagarc\u00eda de Arousa con Celia Pad\u00edn Pi\u00f1eiro en 1911."}
{"id": "382267", "revid": "89787", "url": "https://gl.wikipedia.org/wiki?curid=382267", "title": "Nadia Murad", "text": "Nadia Murad Basee Taha (en\u00a0: ou ), nada en 1993, \u00e9 unha activista\u00a0i\u00e9zidi a prol dos dereitos humanos, Premio Nobel da Paz en 2018. En\u00a0setembro de 2016 converteuse en Embaixadora de Boa Vontada\u00a0para a Dignidade de Superviventes de Tr\u00e1fico Humano da Naci\u00f3ns Unidas (UNODC). A\u00a0misi\u00f3n de Nadia \u00e9 patrocinada e apoiado por Yazda: Organizaci\u00f3n I\u00e9zidi Internacional. Foi secuestrada e retida polo Estado isl\u00e1mico en agosto de 2014. O 1 de xu\u00f1o de 2017, regresou \u00e1 s\u00faa aldea de casa de Kocho ap\u00f3s tres anos.\nTraxectoria.\nMurad naceu na vila de Kocho, en Sinjar, Iraq. A s\u00faa familia, pertencente \u00e1 minor\u00eda etno-relixiosa dos i\u00e9zidis, era granxeira.\nCatividade.\nCon 19 anos, Murad era unha estudante da vila de Kocho, no norte de Iraq, cando soldados de Estado Isl\u00e1mico rodearon a comunidade i\u00e9zidi asasinando a 600 persoas, inclu\u00edndo a seis irm\u00e1ns de Nadia, e levando consigo \u00e1s mozas como escravas. Ese ano, Murad foi unha das m\u00e1is de 6\u00a0700 mulleres i\u00e9zidis que foron tomadas como prisioneiras polo Estado Isl\u00e1mico en Iraq. Foi retida como escrava na cidade de Mosul, e foi golpeada, queimada con cigarros e violada cando tratou de escapar. Nadia foi finalmente quen de fuxir cando o seu raptor deixou a casa sen pechar. Foi acollida por unha familia dos arredores que conseguiron levala f\u00f3ra da \u00e1rea controlada polo Estados Isl\u00e1mico, permit\u00edndolle chegar at\u00e9 un campo de refuxiados de Duhok, no norte de Iraq. No 2015, foi unha das 1000 mulleres e nenos que se beneficiaron do programa de refuxiados do Goberno de Baden-W\u00fcrttemberg, Alema\u00f1a, que se converteu no seu novo fogar."}
{"id": "382269", "revid": "1888", "url": "https://gl.wikipedia.org/wiki?curid=382269", "title": "Domingo Villar Granjel", "text": ""}
{"id": "382271", "revid": "23204", "url": "https://gl.wikipedia.org/wiki?curid=382271", "title": "Nadia Murad Basee Taha", "text": ""}
{"id": "382272", "revid": "23204", "url": "https://gl.wikipedia.org/wiki?curid=382272", "title": "Nadiye Murad", "text": ""}
{"id": "382273", "revid": "23204", "url": "https://gl.wikipedia.org/wiki?curid=382273", "title": "I\u00e9zidis", "text": ""}
{"id": "382275", "revid": "1131", "url": "https://gl.wikipedia.org/wiki?curid=382275", "title": "Paperwhite", "text": "Paperwhite \u00e9 un grupo musical estadounidense de dream pop e synthpop formado na cidade de Nova York no ano 2014. Est\u00e1 composto polos irm\u00e1ns Ben e Katie Marshall.\nHistoria.\nBen e Katie Marshall son dous irm\u00e1ns que medraron xuntos en Filadelfia, Pensilvania. Malia que escribiran moitas canci\u00f3ns xuntos cando eran adolescentes, non decidiron formar un grupo at\u00e9 2013, despois de que katie se graduase na Escola de M\u00fasica de Berklee, na cal tam\u00e9n estudou Ben. Ben \u00e9 o bater\u00eda do grupo Savior Adore. O grupo colleu o nome \"Paperwhite\" da especie de flor \"Narcissus papyraceus\", tam\u00e9n co\u00f1ecida como paperwhite en ingl\u00e9s, e o motivo foi que Katie traballara como florista durante os seus anos en Berklee e escribira unha canci\u00f3n titulada \"Paperwhites\". Ben adoptou o rol de co-escritor, produtor e corista dos temas, mentres que Katie centrouse en escribir e cantar as canci\u00f3ns.\nPaperwhite xurdiu en Brooklyn, Nova York, onde lanzaron o seu primeiro sinxelo, \"Got Me Goin'\", en xaneiro de 2014, o mesmo mes que a s\u00faa primeira actuaci\u00f3n en directo. Produciron remixes para Deidre &amp; the Dark (\"Skeleton\") e Fickle Friends (\"Swim\"). O d\u00fao lanzou o sinxelo \"Take Me Back\" en xullo de 2014, obtendo cr\u00edticas positivas de Stereogum e \"Complex\". A s\u00faa canci\u00f3n \"Pieces\" foi estreada no blog musical de \"The Guardian\" en outubro de 2014, e na revista dixital \"Spin\", onde se pubicou o seu primeiro EP \"Magic\", en novembro de 2014."}
{"id": "382276", "revid": "98629", "url": "https://gl.wikipedia.org/wiki?curid=382276", "title": "Progresi\u00f3n xeom\u00e9trica", "text": "En matem\u00e1ticas, unha progresi\u00f3n xeom\u00e9trica \u00e9 unha sucesi\u00f3n de n\u00fameros onde cada termo despois do primeiro at\u00f3pase multiplicando o anterior por un n\u00famero fixo diferente de cero denominado \"raz\u00f3n\". Por exemplo, a sucesi\u00f3n 2, 6, 18, 54, ... \u00e9 unha progresi\u00f3n xeom\u00e9trica de raz\u00f3n 3. Analogamente 10, 5, 2.5, 1.25, ... \u00e9 unha progresi\u00f3n xeom\u00e9trica de raz\u00f3n 1/2.\nExemplos de sucesi\u00f3ns xeom\u00e9tricas son as potencias \"r\"\"k\" dun n\u00famero determinado \"r\", como 2\"k\"]] e 3\"k\". A forma xeral dunha sucesi\u00f3n xeom\u00e9trica \u00e9\nonde \"r\" \u2260 0 \u00e9 a raz\u00f3n e \"a\" \u00e9 o factor de escala, igual ao primeiro valor da sucesi\u00f3n.\nPropiedades elementais.\nO termo \"n\"-\u00e9simo dunha progresi\u00f3n xeom\u00e9trica con valor \"a\" e raz\u00f3n \"r\" v\u00e9n dado por\nUnha progresi\u00f3n xeom\u00e9trica segue a relaci\u00f3n recursiva\nEn xeral, para comprobar se unha sucesi\u00f3n \u00e9 xeom\u00e9trica, abonda con comprobar se cada un dos termos consecutivos te\u00f1en a mesma raz\u00f3n.\nA raz\u00f3n dunha progresi\u00f3n xeom\u00e9trica pode ser negativa, dando lugar a unha sucesi\u00f3n alternada, con n\u00fameros positivos e negativos alternativamente. Por exemplo\n\u00e9 unha progresi\u00f3n xeom\u00e9trica de raz\u00f3n \u22123.\nO comportamento dunha progresi\u00f3n xeom\u00e9trica depende do valor da raz\u00f3n. Se esta \u00e9:\nAs progresi\u00f3n xeom\u00e9tricas (con raz\u00f3n diferente a \u22121, 1 ou 0) amosan crecemento o decrecemento exponencial, en oposici\u00f3n ao crecemento ou decrecemento linear dunha progresi\u00f3n aritm\u00e9tica como 4, 15, 26, 37, 48, \u2026 (con diferenza 11). Este resultado foi tomado por T.R. Malthus como fundamento matem\u00e1tico da s\u00faa obra \"Principle of Population\".\nUn resultado interesante das progresi\u00f3ns xeom\u00e9tricas \u00e9 que para cada valor da raz\u00f3n com\u00fan, tres termos consecutivos \"a\", \"b\" e \"c\" satisfar\u00e1n a ecuaci\u00f3n\nonde \"b\" se considera a media xeom\u00e9trica entre \"a\" e \"c\".\nSeries xeom\u00e9tricas.\nC\u00e1lculo da suma 2 + 10 + 50 + 250. A sucesi\u00f3n consiste en multiplicar termo a termo por 5, e logo subtraer da sucesi\u00f3n orixinal. Permanencen dous termos: o primeiro termo, \"a\", e o termo seguinte ao \u00faltimo, \"ar\"\"m\". O resultado desexado, 312, at\u00f3pase subtraendo estes dous termos e dividindo por 1\u00a0\u2212\u00a05.\nUnha serie xeom\u00e9trica \u00e9 a suma dos termos dunha progresi\u00f3n xeom\u00e9trica. Por exemplo:\nSe \"a\" \u00e9 o primeiro termo (neste caso 2), \"n\" o n\u00famero de termos (aqu\u00ed 4) e \"r\" a constante pola que se multiplica cada termo para atopar o seguinte (aqu\u00ed 5), a suma v\u00e9n dada por:\nNo exemplo anterior, resulta:\nA f\u00f3rmula funciona para calquera n\u00fameros reais \"a\" e \"r\" (ag\u00e1s \"r\" = 1, que resulta nunha divisi\u00f3n entre cero). Por exemplo:\nDerivaci\u00f3n.\nPara derivar a f\u00f3rmula escr\u00edbese primeiro unha serie xeom\u00e9trica como:\nP\u00f3dese atopar unha f\u00f3rmula m\u00e1is simple para a suma multiplicando ambos os membros da ecuaci\u00f3n superior por 1 \u2212 \"r\", e verase que\nposto que todos os outros termos se cancelan. Se \"r\" \u2260 1, p\u00f3dese reordenar a expresi\u00f3n superior para conseguir a f\u00f3rmula conveniente dunha serie xeom\u00e9trica que calcule a suma de \"n\" termos:\nF\u00f3rmulas relacionadas.\nSe a suma non comezase en k=1, sen\u00f3n nun \u00edndice diferente \"m\", ent\u00f3n\nDerivando esta f\u00f3rmula respecto de \"r\" p\u00f3dese chegar \u00e1s f\u00f3rmulas das dumas da forma\nPor exemplo:\nPara series xeom\u00e9tricas que conte\u00f1en s\u00f3 potencias de \"r\" multiplicadas por\u00a01 \u2212 \"r\"2\u00a0 :\nEnt\u00f3n\nEquivalentemente, tomando \"r\"2\u00a0 como a raz\u00f3n e empregando a formulaci\u00f3n est\u00e1ndar.\nPara unha serie que s\u00f3 ten potencias impares de \"r\"\ne\nSeries xeom\u00e9tricas infinitas.\nUnha serie xeom\u00e9trica infinita \u00e9 unha serie infinita con termos consecutivos que te\u00f1en unha raz\u00f3n com\u00fan. Estas series converxen se e s\u00f3 se o valor absoluto da raz\u00f3n \u00e9 menor que 1 (\u00a0&lt;\u00a01). O valor pode ser calculado coas f\u00f3rmulas\nDado que:\nEnt\u00f3n:\nPara unha serie que cont\u00e9n s\u00f3 potencias pares de formula_23,\ne se s\u00f3 cont\u00e9n potencias impares,\nNos casos nos que a suma non comeza en \"k\" = 0,\nAs f\u00f3rmulas dadas arriba s\u00f3 son v\u00e1lidas para \u00a0&lt;\u00a01. A \u00faltima f\u00f3rmula \u00e9 v\u00e1lida en toda \u00e1lxebra de Banach, cando a norma de \"r\" sexa menor ca 1, e tam\u00e9n no corpo dos n\u00fameros \"p\"-\u00e1dicos \"p\"\u00a0&lt;\u00a01. No caso dunha suma finita p\u00f3dese diferenciar para calcular as f\u00f3rmulas das sumas relativas.\nPor exemplo,\nEsta f\u00f3rmula s\u00f3 funciona para \u00a0&lt;\u00a01. De aqu\u00ed s\u00e9guese que, para \u00a0&lt;\u00a01,\nTam\u00e9n a serie infinita 1/2 + 1/4 + 1/8 + 1/16 + \u22ef \u00e9 un exemplo elemental dunha serie que converxe absolutamente.\n\u00c9 unha serie xeom\u00e9trica con primeiro termo igual a 1/2 e raz\u00f3n 1/2, logo a s\u00faa suma \u00e9\nA serie 1/2 \u2212 1/4 + 1/8 \u2212 1/16 + \u22ef \u00e9 un exemplo sinxelo dunha serie alternada que converxe absolutamente.\n\u00c9 unha serie xeom\u00e9trica con primeiro termo e raz\u00f3n \u22121/2, polo que a s\u00faa suma \u00e9\nN\u00famero complexos.\nA f\u00f3rmula da suma de series xeom\u00e9tricas \u00e9 v\u00e1lida mesmo cando a raz\u00f3n \u00e9 un n\u00famero complexo. Neste caso a condici\u00f3n de que o valor absoluto de \"r\" sexa menor que 1 conv\u00e9rtese en que o m\u00f3dulo de \"r\" sexa menor que 1. \u00c9 posible calcular as sumas dalgunhas series xeom\u00e9tricas non obvias. Por exemplo, consid\u00e9rese a proposici\u00f3n\nA demostraci\u00f3n procede do feito de que\nque \u00e9 consecuencia da f\u00f3rmula de Euler. Substitu\u00edndo na serie orixinal\nEsta \u00e9 a diferenza entre d\u00faas series xeom\u00e9tricas, e \u00e9 unha aplicaci\u00f3n directa da f\u00f3rmula das series infinitas xeom\u00e9tricas que completa a demostraci\u00f3n.\nProduto.\nO produto dunha progresi\u00f3n xeom\u00e9trica \u00e9 o produto dos seus termos. Se todos os termos son positivos ent\u00f3n pode calcularse rapidamente tomando a media xeom\u00e9trica do primeiro e do \u00faltimo termo da progresi\u00f3n e elevando o valor \u00e1 potencia dada polo n\u00famero de termos:\nDemostraci\u00f3n:\nSexa \"P\" o produto:\nRealizando as multiplicaci\u00f3ns, concl\u00faese que\nAplicando a suma dunha serie aritm\u00e9tica, a expresi\u00f3n resultar\u00e1\nElevando ao cadrado ambos os membros:\nConsecuentemente,\nque concl\u00fae a demostraci\u00f3n.\nRelaci\u00f3n entre as progresi\u00f3ns xeom\u00e9tricas e a obra de Euclides.\nOs libros VIII e IX dos \"Elementos\" de Euclides analizan as progresi\u00f3ns xeom\u00e9tricas e dan varios exemplos das s\u00faas propiedades."}
{"id": "382279", "revid": "72012", "url": "https://gl.wikipedia.org/wiki?curid=382279", "title": "Dormitorio", "text": "Dormitorio \u00e9 o nome da habitaci\u00f3n usada, sobre todo, para o so\u00f1o ou o descanso do residente ou ocupante. Na maior\u00eda dos casos, devandita habitaci\u00f3n v\u00e9n acompa\u00f1ada por mobles de tipo persoal ou de uso compartido privado (cama, escritorio, armario\u00a0etc.).\nNon se pode dicir con exactitude o que se fai nesta habitaci\u00f3n, as actividades poden variar desde durmir, ler, ver a televisi\u00f3n, vestirse, conversar con outro usuario, repousar o corpo, ou simplemente illarse un pouco do exterior. Isto porque depende exclusivamente de cada usuario en especial.\nEn diferentes culturas, os espazos usados principalmente para outras actividades durante o d\u00eda conv\u00e9rtense en dormitorios durante a noite; mentres que noutras existen dormitorios espec\u00edficos, que constit\u00faen unha parte importante da casa, fogar ou vivenda."}
{"id": "382280", "revid": "1576", "url": "https://gl.wikipedia.org/wiki?curid=382280", "title": "Comedor", "text": "O comedor designa un espazo ou lugar no cal as persoas se re\u00fanen para inxerir alimentos, xa sexa almorzo, comida, cea ou refrixerio. Pode haber un ou varios comedores nunha casa, edificio, empresa, hotel, oficina ou escola. Dependendo do lugar, do servizo e dos produtos que ofreza o comedor pode cambiar de nome: restaurante ou cafetar\u00eda, pero cumpre a mesma finalidade. \nO comedor \u00e9 unha ampliaci\u00f3n da coci\u00f1a e polo xeral at\u00f3pase preto desta, coa finalidade de atender ben aos comensais, e de levar e traer sen dificultade os ave\u00f1os necesarios para a inxesta de alimentos: pratos, cubertos, manteis, potas con comida, xerras, panos de mesa etc. En ocasi\u00f3ns, para aproveitar o espazo, a coci\u00f1a e o comedor at\u00f3panse nun mesmo sitio."}
{"id": "382281", "revid": "5312", "url": "https://gl.wikipedia.org/wiki?curid=382281", "title": "Cuarto de ba\u00f1o", "text": "Un cuarto de ba\u00f1o (chamado tam\u00e9n sanitario ou simplemente ba\u00f1o) \u00e9 unha habitaci\u00f3n xeralmente utilizada para o aseo persoal, o ba\u00f1o e a evacuaci\u00f3n de refugallos humanos.\nElementos fundamentais dun ba\u00f1o.\nParticularidades.\nEn certos ba\u00f1os non se instalan todos os aparellos e accesorios que foron sinalados. En pa\u00edses fr\u00edos ad\u00f3itase separar o inodoro (cun lavamans) noutro local \u00e1 parte, posto que esta \u00e1rea require m\u00e1is ventilaci\u00f3n, e iso arrefriar\u00eda demasiado o ambiente\u00a0cando se desexa tomar unha ducha."}
{"id": "382282", "revid": "1131", "url": "https://gl.wikipedia.org/wiki?curid=382282", "title": "Os cami\u00f1os da vida", "text": "Os cami\u00f1os da vida \u00e9 unha novela de Ram\u00f3n Otero Pedrayo publicada en 1928 pola Editorial N\u00f3s en tres volumes independentes. A editorial Galaxia editouna xa nun \u00fanico tomo no ano 1978 como terceiro volume da s\u00faa Obra Selecta e en 1990 na colecci\u00f3n Narrativa, cun estudo introdutorio de Ram\u00f3n Mari\u00f1o Paz, que vai pola 15\u00aa edici\u00f3n.\nTrama e estrutura.\nA\u00ednda que por motivos editoriais sa\u00edu do prelo en tres partes independentes, non pode ser considerada unha trilox\u00eda, sen\u00f3n unha \u00fanica novela que mostra a transformaci\u00f3n da sociedade galega no s\u00e9culo XIX, desde unha econom\u00eda natural a unha baseada no comercio.\nI. \"Os se\u00f1ores da terra\".\nA primeira parte, titulada \"Os se\u00f1ores da terra\", comeza in medias res, cunha conversa entre o fidalgo D. Caetano (carlista) e o monxe de Oseira e axi\u00f1a hai unha analepse para narrar a viaxe deste desde Oseira ata o pazo. Segue coa descrici\u00f3n do pazo e da familia dos Doncos, as\u00ed como da organizaci\u00f3n da vida na aldea, que continuar\u00e1 no cap\u00edtulo segundo coa descrici\u00f3n da paisaxe outonal, da vendima e diferentes personaxes alde\u00e1ns.\nO cap\u00edtulo terceiro \u00e9 a presentaci\u00f3n de D. Xos\u00e9 Mar\u00eda, representante da fidalgu\u00eda liberal e no seguinte n\u00e1rrase unha partida carlista fracasada grazas \u00e1 intervenci\u00f3n da milicia liberal organizada por D. Xos\u00e9 Mar\u00eda. O quinto c\u00e9ntrase sobre todo na figura do herdeiro de D. Caetano e o seu perverso car\u00e1cter. O sexto reproduce o ambiente dos faladoiros na rebotica da vila: o exclaustrado (o monxe do inicio) conta a orixe de Oseira e a actual situaci\u00f3n de decadencia dos ocupantes do pazo da Seara. Finaliza esta parte falando de D. Xos\u00e9 Mar\u00eda, o fidalgo da Pedreira, os seus amor\u00edos, a casa que vai a menos e as fillas, Ramona e Rosal\u00eda.\nII. \"A maorazga\".\nA segunda parte, \"A maorazga\", vai ter a Ramona como figura principal. Comeza coa presentaci\u00f3n do capit\u00e1n Antonio Soutelo, que casar\u00e1 con Rosal\u00eda, deixando a Ramona soa no pazo co pai e remata o cap\u00edtulo coa nova que lle chega a esta de que vai ter un sobri\u00f1o. No segundo cap\u00edtulo parece revivir o pazo da Seara grazas aos ru\u00edns negocios de Farruco, o novo herdeiro, e os seus amigos da cidade. \nO cap\u00edtulo terceiro narra os esforzos de Ramona por manter a casa para o sobri\u00f1o Paio, de seis anos, que chega -xunto coa s\u00faa nai de loito- ao pazo. Poucos d\u00edas despois chega o seu t\u00edo Adri\u00e1n, fuxido, que relata a morte de Antonio e o fracaso da revoluci\u00f3n de 1846 e o seguinte a decadencia total da familia dos Doncos.\nVan pasando os anos e mentres Ramona administra o pazo e Adri\u00e1n centra os seus desexos en que o seu sobri\u00f1o sexa o que el non puido ser, Paio vai medrando e estuda na cidade. Cando volve \u00e1 aldea o t\u00edo f\u00e1lalle de estudar medicina. O cap\u00edtulo final volve centrarse en Farruco, a s\u00faa disipada vida en Ourense, as irm\u00e1s que lle pechan a porta do pazo, onde vai buscar xoias para vender ou pedir cartos, os seus amores con Bertha, unha fermosa moza ourens\u00e1\u2026\nIII. \"O estudante\".\nA terceira parte, \"O estudante\", c\u00e9ntrase en Paio, que xa acabado o bacharelato descobre un relato de Adri\u00e1n polo que co\u00f1ece o seu pasado e marcha para Santiago de Compostela decidido a estudar medicina para dirixir a salvaci\u00f3n da aldea. Al\u00ed visita a tumba do pai, recibe longas cartas de Adri\u00e1n e fai vida de estudante. O cap\u00edtulo terceiro mostra a Ramona gobernando o pazo e pensando no sobri\u00f1o, ademais de plasmar os cambios na aldea: a chegada da estrada, do tendeiro castel\u00e1n, a decadencia dos se\u00f1ores dos pazos\u2026 Mentres, Paio fai amigos en Santiago e traballa no hospital, onde un enfermo (o pai de Xulia) dun pazo preto de Trasouto lle aconsella que vaia para Madrid.\nNo cap\u00edtulo quinto chega Adri\u00e1n a Santiago, moi avellentado, c\u00f3ntalle o final do relato do seu pasado, peregrinan polas terras da revoluci\u00f3n de 1846 e morre Adri\u00e1n. No \u00faltimo curso co\u00f1ece a Xulia, que vive en Madrid e nam\u00f3rase. Por veces fraquea a s\u00faa idea de futuro, so\u00f1a cunha c\u00e1tedra, con Madrid... Acaba o curso e segue dubidando que facer. No cap\u00edtulo s\u00e9timo el xa est\u00e1 de m\u00e9dico en Trasouto e ten moito traballo desde o primeiro d\u00eda. Segue coa idea de marchar a Santiago, mais non se atreve a dicirlles palabra \u00e1s vellas.\nNarraci\u00f3n.\nNarrador.\nO narrador principal \u00e9 intradiex\u00e9tico, omnisciente e utiliza a terceira persoa para narrar a acci\u00f3n e describir paisaxes e personaxes.\nA este superp\u00f3nselle en ocasi\u00f3ns un autor impl\u00edcito que explica o plan da obra ou fai comentarios sobre acci\u00f3ns: \"Pola influencia que tivo na Galiza e na familia dos Soutelo, ten que figurar nesta novela\", p.\u00a0205.\nEn determinados momentos da obra o narrador principal c\u00e9delle a palabra a alg\u00fan personaxe, que se converte as\u00ed en narrador secundario:\nTempo.\nO tempo da historia comeza coa noticia da desamortizaci\u00f3n de Mendiz\u00e1bal, en 1835-1837, tra\u00edda ao pazo polo abade don Xacobe ao final do primeiro cap\u00edtulo: \"Pois o tal decreto (\u2026) pon en venda t\u00f3dolos bens dos conventos e suprime t\u00f3dalas congregaci\u00f3ns de regulares,\" (p.\u00a092-3) e remata coas noticias da Revoluci\u00f3n de 1868: \"A rep\u00fablica, fermosa, ideal (\u2026) xurd\u00eda na escuridade do cami\u00f1o (\u2026). Os compa\u00f1eiros, nas vilas, preparaban a revoluci\u00f3n.\" (p.\u00a0352)\nO tempo do discurso segue o esquema de novela realista lineal, o tempo pasa co decorrer das estaci\u00f3ns e o traballo no pazo a\u00ednda que aparecen abundantes analepses, con frecuencia para co\u00f1ecer o pasado dalg\u00fan personaxe:\nE hai tam\u00e9n unha prolepse no cap\u00edtulo segundo desta segunda parte: \"\u00bfO remate do conto? Cont\u00e1base inda baixi\u00f1o no casino polo tempo da Rep\u00fablica e dos primeiros ministerios da Restauraci\u00f3n\" (p.\u00a0200)\nO relato das orixes de Oseira, en boca do exclaustrado, (cap. VI) \"\u201csit\u00faanos plenamente nun plano m\u00edtico e nebuloso, completamente f\u00f3ra do plano hist\u00f3rico en que se move toda a acci\u00f3n de Os cami\u00f1os da vida\u201d\"\nTodas estas rupturas da linearidade, xunto coa abundancia de descrici\u00f3ns danlle \u00e1 obra un ritmo marcadamente lento.\nEspazo.\nDi Carballo Calero que \"\"Os cami\u00f1os da vida\" haber\u00eda de ser un vasto mural que nos presentara a sociedade galega en transo de transformaci\u00f3n\u201d, \u201ca s\u00faa ambici\u00f3n \u00e9 bosquexar a vida de Galicia desde a desamortizaci\u00f3n \u00e1s v\u00edsperas setembrinas, concedendo a atenci\u00f3n debida \u00e1s ideas que mov\u00edan os \u00e1nimos\u201d. Por iso o espazo privilexiado \u00e9 o rural. Trasouto (trasunto de Trasalba), os pazos, os lugares dos arredores ou a paisaxe descrita de forma pormenorizada son o centro da narraci\u00f3n, sobre todo ao principio da obra, como foron o eixo da Galiza campesi\u00f1a sometida a grandes cambios nese momento, que aparecen simbolizados na apertura da estrada (cap\u00edtulo III da terceira parte).\nOs demais espazos aparecen moito m\u00e1is desdebuxados: Ourense m\u00f3strase como un espazo insolidario e conflitivo, unha vila a\u00ednda dependente da aldea pero que mudar\u00e1 coa chegada dun novo sistema econ\u00f3mico baseado no traballo asalariado e onde xorde a burgues\u00eda. Santiago de Compostela \u00e9 o espazo cultural e sup\u00f3n o per\u00edodo de formaci\u00f3n do Paio, visita a tumba do pai, co\u00f1ece o amor, faise maduro para poder sa\u00edr \u00e1 terra cumprir a s\u00faa misi\u00f3n. Baiona \u00e9 unha vila de beiramar ant\u00edtese de Ourense, floreceu co esplendor da fidalgu\u00eda, que se trasladaba voluntariamente a ela desde a aldea para protexerse dos ataques. \u00c9 un mundo pasado no que perviv\u00eda a harmon\u00eda da aldea. Par\u00eds representa a cidade cosmopolita europea na que triunfaba a cultura, e Irlanda o nacionalismo identificado con Galiza.\nPersonaxes.\nOtero Pedrayo presenta unha sociedade estamental harm\u00f3nica propia do antigo r\u00e9xime formada polo clero, a fidalgu\u00eda e as clases populares que se ir\u00e1 esfarelando coa mudanza a unha econom\u00eda de mercado e a aparici\u00f3n da burgues\u00eda.\nAs personaxes son bastante planas, apenas alg\u00fans dos fidalgos est\u00e1n trazados cunha certa profundidade e para a s\u00faa caracterizaci\u00f3n Otero utiliza unha t\u00e9cnica de contraste que facilita o reco\u00f1ecemento dos trazos m\u00e1is caracterizadores de cada un.\nOs dous vellos fidalgos, D. Caetano e D. Xos\u00e9 Mar\u00eda, representan a decadencia desta clase social, incapaces de conservar e gobernar o seu patrimonio, que contrastan por car\u00e1cter (o medo \u00e9 o que m\u00e1is se destaca do primeiro, fronte \u00e1 alegr\u00eda e ganas de vivir do segundo) e ideolox\u00eda (carlista / liberal).\nPolo que respecta \u00e1 xeraci\u00f3n seguinte, os fillos de D. Caetano encarnan a decadencia definitiva da fidalgu\u00eda, a s\u00faa desaparici\u00f3n; mentres que Ramoni\u00f1a, Adri\u00e1n Soutelo e Paio Soutelo representan \u201ca fidalgu\u00eda ideal\u201d, protonacionalistas destinados a redimir Galiza, a\u00ednda que nesta obra Paio desfaise en d\u00fabidas e finaliza sen que quede claro cal vai ser a s\u00faa decisi\u00f3n.\nO clero aparece representado na s\u00faa vertente secular (don Xacobe, m\u00e1is inculto, carlista) e regular (o exclaustrado de Oseira, m\u00e1is culto, ga\u00f1ar\u00e1 a vida impartindo clases).\nAs clases populares, o campesi\u00f1ado, apenas est\u00e1n individualizados, son como unha especie de coro popular que asiste ao paso da historia. \nA burgues\u00eda, clase emerxente, tampouco aparece individualizada, estes introducen o esp\u00edrito mercantilista e monetarista que se op\u00f3n \u00e1 econom\u00eda rural dos foros e rendas. Son vistos como xente de f\u00f3ra, que nunca se integran e falan castel\u00e1n (pp- 302-304)."}
{"id": "382291", "revid": "865", "url": "https://gl.wikipedia.org/wiki?curid=382291", "title": "Sandbox (\u00e1lbum)", "text": "Sandbox \u00e9 o segundo \u00e1lbum da banda estadounidense de indie rock Guided by Voices, publicado o ano 1987 a trav\u00e9s do selo Halo Records. O disco foi gravado en Dayton, Ohio durante o ver\u00e1n de 1987 no garaxe de Steve Wilbur, que coproduciu o traballo coa banda."}
{"id": "382292", "revid": "56817", "url": "https://gl.wikipedia.org/wiki?curid=382292", "title": "Together", "text": "Together \u00e9 o quinto \u00e1lbum da banda canadense de indie rock The New Pornographers, publicado o 4 de maio de 2010 a trav\u00e9s dos selos Last Gang Records no Canad\u00e1 e de Matador Records nos Estados Unidos. O disco estreouse no n\u00famero 18 da lista estadounidense \"Billboard 200\".\nO \u00e1lbum gravouse en sete estudios diferentes da Columbia Brit\u00e1nica e Nova York e conta coa colaboraci\u00f3n de Zach Condon de Beirut, Annie Clark (tam\u00e9n co\u00f1ecida como St. Vincent), Will Sheff de Okkervil River, e os ventos de Sharon Jones &amp; The Dap-Kings.\n''Together\" est\u00e1 dedicado \u00e1 memoria de Lynn Calder, que era a nai do teclista Kathryn Calder e a irmanastra de Carl Newman. \"Sweet Talk, Sweet Talk\" apareceu nunha campa\u00f1a publicitaria en 2011 do Amazon Kindle, mentres que \"Moves\" foi usada nun anuncio do Hyundai Accent e outro de T-Mobile."}
{"id": "382295", "revid": "1131", "url": "https://gl.wikipedia.org/wiki?curid=382295", "title": "Delft University of Technology Racing Team", "text": "O Delft University of Technology Racing Team (m\u00e1is co\u00f1ecido pola s\u00faa forma resumida DUT Racing, en galego: \"Equipo de Carreiras da Universidade de Tecnolox\u00eda de Delft\"), tam\u00e9n denominado Formula Student Team Delft (FS Team Delft, en galego: \"Equipo de Delft de F\u00f3rmula Student\") \u00e9 un equipo holand\u00e9s de automobilismo xurdido na Universidade de Tecnolox\u00eda de Delft. O equipo \u00e9 co\u00f1ecido por constru\u00edr veh\u00edculos lixeiros para a F\u00f3rmula Student, na que participa desde 2001, e na que compite tam\u00e9n o equipo galego UVigo Motorsport, da Universidade de Vigo. Forma parte dos equipos da TU Delft, co\u00f1ecidos como os \"Dream Teams\" (DARE, Nuna, DUT Racing e Forze).\nLogo de resultar ga\u00f1ador na F\u00f3rmula Student do Reino Unido en tres edici\u00f3ns (2011, 2014 e 2015) e outras seis edici\u00f3ns da de Alema\u00f1a (2008, 2010, 2011, 2012, 2013 e 2015), o DUT Racing figura actualmente entre os equipos de m\u00e1is prestixio desta competici\u00f3n.\nO equipo.\nO equipo DUT Racing componse de entre 65 e 85 membros, tanto alumnos pregraduados como de mestrado, doutoramento e outros posgraduados, pertencentes a case todas as facultades da TU Delft, que cooperan para dese\u00f1ar e producir un coche de carreiras r\u00e1pido, eficiente e fiable en cada curso acad\u00e9mico.\nO seu obxectivo principal \u00e9 a formaci\u00f3n. O equipo ofr\u00e9celles aos estudantes a oportunidade de aplicaren as competencias e os co\u00f1ecementos te\u00f3ricos adquiridos no plan de estudos da universidade, ao mesmo tempo que ofrece un campo de formaci\u00f3n para outras transversais, como o traballo en equipo e a comunicaci\u00f3n. As conferencias e os obradoiros organ\u00edzanse ao principio de cada tempada para ensinar aos membros do equipo os fundamentos no dese\u00f1o do veh\u00edculo de carreiras.\nHistoria na competici\u00f3n.\n2000-2002: os catro cilindros.\nFundado en 2000 por dous estudantes da TU Delft, o equipo comezou o seu primeiro proxecto de carreiras en 2001, xa con 20 membros, que elaboraron un coche de catro cilindros.\nDUT Racing competiu novamente o ano seguinte en Bruntingthorpe, no Reino Unido, esta vez co seu catro cilindros de 2001 e tam\u00e9n co novo DUT02.\n2003-2005: pesos lixeiros.\nAta esa data, os coches constru\u00edranse coa m\u00e1xima potencia permitida polo regulamento, o que, cunha cilindrada m\u00e1xima de 600 cc, implicaba o uso de veh\u00edculos de catro cilindros.\nPero un cambio nesa normativa en 2003 supuxo un punto de ruptura na filosof\u00eda de DUT Racing en relaci\u00f3n co dese\u00f1o dos coches de F\u00f3rmula Student. O equipo DUT Racing dese\u00f1ou o seu autom\u00f3bil dese ano cunha potencia menor, usando un motor KTM de s\u00f3 un cilindro e 530 cc, polo que era m\u00e1is lixeiro. Con esta filosof\u00eda de \"menos \u00e9 m\u00e1is\" o equipo logrou constru\u00edr un coche de menos de 140 quilos, e os da competencia non baixaban de 220 quilos. Debido a esta diferenza de peso, sen mingua no rendemento, o equipo ga\u00f1ou o premio de enxe\u00f1ar\u00eda de dese\u00f1o por primeira vez.\nNos tres anos seguintes, o equipo mellorou o seu concepto de peso lixeiro e acadou, finalmente, os mellores resultados en 2006.\n2006-2007: primeiros resultados.\nDurante os seus primeiros seis anos, o equipo creceu significativamente. Con m\u00e1is de 60 estudantes, converteuse no maior proxecto estudantil da Universidade de Tecnolox\u00eda de Delft.\nA tempada 2006 tr\u00f3uxolle ao equipo o seu primeiro grande \u00e9xito, despois do premio de dese\u00f1o de 2003, cun terceiro posto na F\u00f3rmula Student en Hockenheimring, Alema\u00f1a.\nA tempada 2007 trouxo un novo \u00e9xito, cun segundo posto no Campionato do Mundo FISITA, no circu\u00edto de Silverstone, en Buckinghamshire, no Reino Unido.\n2008-2010: E85.\nA partir de 2008, o equipo repensou o seu concepto de veh\u00edculo lixeiro monocilindro para un combustible m\u00e1is ecol\u00f3xico e m\u00e1is r\u00e1pido, co novo E85. Despois de usar a gasolina normal m\u00e1is de sete anos, o equipo fixouse un novo desaf\u00edo ao converter o motor WR450F de Yamaha nun motor accionado por etanol. Con este novo motor no coche de 2007 (DUT07) participaron na competici\u00f3n da FSAE en M\u00edchigan (EEUU).\nA xeraci\u00f3n de coches de carreiras de DUT Racing alimentados con etanol (DUT08, DUT09 e DUT10) foi un \u00e9xito. Na tempada 2008, quedaron en segundo lugar na F\u00f3rmula Student do Reino Unido e ga\u00f1aron a de Alema\u00f1a. En 2009 repetiron o segundo posto no Reino Unido e en 2010 volveron ga\u00f1ar a F\u00f3rmula Student alem\u00e1.\n2011 - actualidade: electricidade.\nLogo de anos de pesadas m\u00e1quinas de combusti\u00f3n, a competici\u00f3n cambiou e DUT Racing tam\u00e9n. Coa introduci\u00f3n dunha clase el\u00e9ctrica en 2010 na F\u00f3rmula Student do Reino Unido e de Alema\u00f1a, varios equipos de alto nivel fixeron o cambio \u00e1 nova fonte de enerx\u00eda. O rendemento demostrado polos coches el\u00e9ctricos na tempada 2010 fixo que o equipo DUT Racing cambiase \u00e1 nova clase en 2011.\n\u00c1 parte do rendemento, tam\u00e9n o reto de redese\u00f1ar case todas as partes do coche e o conseguinte desaf\u00edo \u00e1 capacidade de enxe\u00f1ar\u00eda dos estudantes xogou un papel importante no cambio. E foi con \u00e9xito: 2011 foi a tempada m\u00e1is exitosa para o equipo ata hoxe. Co DUT11, o equipo ga\u00f1ou tanto a competici\u00f3n do Reino Unido como a de Alema\u00f1a.\nO DUT12 foi o segundo coche el\u00e9ctrico do equipo DUT Racing. A maior diferenza co DUT11 foi o sistema de tracci\u00f3n \u00e1s catro rodas, que fixo posible utilizar a enerx\u00eda de freada para recargar as bater\u00edas, facendo as\u00ed o coche m\u00e1is eficiente. Acadou un segundo posto na F\u00f3rmula Student do Reino Unido, outra vitoria na competici\u00f3n alem\u00e1, as\u00ed como outras vitorias e r\u00e9cords internacionais.\nEn 2013, o DUT13 mellorouse cun paquete de aerodin\u00e1mica, algo que ata ent\u00f3n o equipo non experimentara. Con tracci\u00f3n \u00e1s catro rodas, o coche pasou a dispor dun aler\u00f3n dianteiro, un traseiro e un inferior, o que mellorou significativamente a tracci\u00f3n do coche. Ademais, modificouse parte da electr\u00f3nica, mellorando as caracter\u00edsticas de control de tracci\u00f3n e os reguladores de velocidade. O equipo ga\u00f1ou novamente a competici\u00f3n de F\u00f3rmula Student en Alema\u00f1a, e situouse segundo en Austria."}
{"id": "382296", "revid": "65337", "url": "https://gl.wikipedia.org/wiki?curid=382296", "title": "DUT Racing", "text": ""}
{"id": "382301", "revid": "5863", "url": "https://gl.wikipedia.org/wiki?curid=382301", "title": "Marion Mahony Griffin", "text": "Marion Mahony Griffin, nada en Chicago o 14 de febreiro de 1871 e finada o 10 de agosto de 1961, foi unha artista e arquitecta americana. Foi unha das primeiras mulleres licenciadas arquitectas no mundo, e \u00e9 considerada membro fundador da Prairie School. Durante a s\u00faa vida, realizou alg\u00fans dos mellores dese\u00f1os arquitect\u00f3nicos en Am\u00e9rica e dese\u00f1ou a ent\u00f3n nova capital de Australia, Camberra.\nInfancia e educaci\u00f3n.\nMarion Mahony Griffin naceu en 1871 en Chicago, foi a segunda filla e a irm\u00e1 m\u00e1is vella dos cinco fillos que sobreviviron de Jeremiah Mahony, un xornalista de Cork, Illa de Irlanda, e Clara Hamilton, unha mestra de escola. A s\u00faa familia mudouse \u00e1 veci\u00f1a Winnetka despois do grande incendio de Chicago. Ao medrar al\u00ed, quedou fascinada pola r\u00e1pida conversi\u00f3n da paisaxe nas casas suburbanas que encheron esa zona. Estivo influenciada polo seu primeiro curm\u00e1n, o arquitecto Dwight Perkins, e decidiu acrecentar a s\u00faa educaci\u00f3n. Graduouse no Instituto de Tecnolox\u00eda de Massachusetts (M.I.T.) en 1894. Foi unha das primeiras mulleres que recibiron un diploma en arquitectura. A\u00ednda que cun gran talento, \u00e1s veces tivo dificultades para atopar o seu lugar na sociedade e no seu campo profesional. Non estaba segura da s\u00faa habilidade para completar a tese requirida polo seu t\u00edtulo de grao, mais o seu profesor, Constant-D\u00e9sir\u00e9 Despradelle, alentouna.\nCarreira arquitect\u00f3nica.\nObra con Frank Lloyd Wright.\nDespois da graduaci\u00f3n, Mahony traballou no estudo de arquitectura do seu curm\u00e1n, que estaba situado en Steinway Hall en 64 E. Van Buren no centro de Chicago. O espazo estaba compartido con moitos outros arquitectos, inclu\u00edndo Robert C. Spencer, Myron Hunt, Webster Tomlinson, Irving Pond e Allen Bartlitt Pond, Adamo Boari, Birch Long e Frank Lloyd Wright. En 1895, Mahony, a primeira empregada contratada por Frank Lloyd Wright, traballou dese\u00f1ando edificios, mobiliario, xanelas con vidreiras e paneis decorativos. As s\u00faa fermosas representaci\u00f3ns de acuarelas de edificios e paisaxes fix\u00e9ronse co\u00f1ecidas como unha base do estilo de Wright, a\u00ednda que ela nunca foi distinguida polo famoso arquitecto. Sobre un s\u00e9culo m\u00e1is tarde ser\u00eda co\u00f1ecida como un/ha das/os m\u00e1is grandes delineantes do eido da arquitectura, mais durante a s\u00faa vida o seu talento foi visto como s\u00f3 unha extensi\u00f3n do traballo feito por homes arquitectos. Estivo asociada co estudio de Wright case quince anos e foi unha importante colaboradora da s\u00faa reputaci\u00f3n, particularmente polo influente Wasmuth Portfolio, para o cal Mahony creou m\u00e1is da metade dos numerosos proxectos. O cr\u00edtico da arquitectura Reyner Banham dixo dela que era a/o \"mellor delineante da s\u00faa xeraci\u00f3n\". O seu proxecto da Casa K. C. DeRhodes en South Bend, Indiana foi enxalzado por Wright logo da s\u00faa finalizaci\u00f3n e por moitos cr\u00edticos.\nWright subestimou as contribuci\u00f3ns dos demais na Prairie School, Mahony inclu\u00edda. Desafortunadamente, os puntos de vista da maior\u00eda dos historiadores da arquitectura desde 1950 ao 2000 seguiron o exemplo de Wright. Unha comprensi\u00f3n clara da contribuci\u00f3n de Marion Mahony \u00e1 contribuci\u00f3n do Oak Park Studio veu do fillo de Wright, John Lloyd Wright, que dixo que William Drummond, Francis Barry Byrne, Walter Burley Griffin, Albert Chase McArthur, Marion Mahony, Isabel Roberts e George Willis eran as/os delineantes\u2014os cinco homes e d\u00faas mulleres que fixeron contribuci\u00f3ns valiosas ao estilo de arquitectura Prairie polo que Wright se fixo famoso. Durante este tempo Mahony dese\u00f1ou a Gerald Mahony Residence (1907) en Elkhart, Indiana para o seu irm\u00e1n e cu\u00f1ada.\nCando Wright fuxiu a Europa con Mamah Borthwick Cheney en 1909, ofreceulle o traballo do Estudio a Mahony. Ela declinou. Mais despois de que Wright se fose, Hermann V. von Holst, que collera os encargos de Wright contratou a Mahony coa estipulaci\u00f3n de que ela levase o control do dese\u00f1o. Nesta funci\u00f3n, Mahony foi a arquitecta de cantidade de encargos que Wright abandonara. Dous exemplos son o primeiro dese\u00f1o (sen constru\u00edr) para a mansi\u00f3n de Henry Ford Dearborn, Fair Lane e a \"Amberg House\" en Grand Rapids, M\u00edchigan.\nObra con Walter Burley Griffin.\nMahony recomendou Walter Burley Griffin a von Holst para desenvolver o paisaxismo na \u00e1rea circundante \u00e1s tres casas encomendadas a Wright en Decatur, Illinois. Griffin era un compa\u00f1eiro arquitecto, un compa\u00f1eiro ex-empregado de Wright, e un dos principais membros da Prairie School de arquitectura. Mahony e Griffin traballaron no proxecto Decatur antes de casar; despois, Mahony traballou na pr\u00e1ctica para Griffin. Rock Crest \u2013 Rock Glen en Mason City, Iowa, un proxecto con diversas casas de Walter Burley e Marion Mahory \u00e9 considerado como o proxecto americano m\u00e1is espectacular da d\u00e9cada deste estilo e permanece como a maior colecci\u00f3n de casas, nun contorno natural, no estilo Prairie.\nMahony e Griffin casaron en 1911, un matrimonio que durou 28 anos. As perspectivas en acuarela dos dese\u00f1os de Walter para Camberra, a nova capital australiana, foron fundamentais para asegurar o primeiro premio na competici\u00f3n internacional para o plano da cidade. En 1914 a parella trasladouse a Australia para supervisar a construci\u00f3n de Camberra. Marion conseguiu a oficina de Sydney e foi respons\u00e1bel do dese\u00f1o dos seus despachos. Foron os pioneiros do m\u00e9todo de construci\u00f3n Knitlock, inexactamente emulado por Wright nas textile block house en California en 1920.\nM\u00e1is tarde os Griffins puxeron en pr\u00e1ctica na India e, en menos dun ano, Mahony supervisou al\u00ed o dese\u00f1o de m\u00e1is de cen edificios influenciados pola Prairie School. Walter Griffin morreu na India en 1937 de peritonite tras unha colecistectom\u00eda. Mahony ent\u00f3n completou o traballo de ambos e volveu a Australia. Mahony e Griffin levaron o Prairie Style a dous continentes, lonxe das s\u00faas orixes. Mahony considerou a Louis Sullivan como o impulsor da filosof\u00eda da Prairie School. Pensou que o costume de acreditar a expansi\u00f3n do movemento explicou a s\u00faa morte precoz, nos Estados Unidos.\nMorte e legado.\nMarion Mahony Griffin morreu en Chicago, \u00e1 idade de 90 anos. A\u00ednda que sobreviviu 24 anos \u00e1 morte do seu marido, pouco fixo na s\u00faa ancianidade para avanzar a\u00ednda m\u00e1is na s\u00faa propia carreira arquitect\u00f3nica. \"A \u00fanica vez que se dirixiu a Illinois Society of Architects, non fixo menci\u00f3n do seu traballo, no seu lugar deu clases ao p\u00fablico de antrosof\u00eda, unha filosof\u00eda de co\u00f1ecemento espiritual desenvolvida por Rudolf Steiner.\"\nEst\u00e1 enterrada no Cemiterio de Graceland, Irving Park Road &amp; Clark Street, Chicago, con outros arquitectos not\u00e1beis: David Adler, Louis Sullivan, Daniel H. Burnham, Bruce Goff, William Holabird, Howard Van Doren Shaw e Ludwig Mies van der Rohe.\nEn 2015, d\u00e9ronlle o seu nome a praia de Jarvis Avenue en Rogers Park, Chicago. Ao volver aos Estados Unidos en 1939, despois da morte do seu marido, vivira preto da praia. O C\u00f3nsul Xeral Autraliano, Roger Price, asistiu \u00e1 dedicatoria da praia \u00e1 muller que foi fundamental no dese\u00f1o da capital australina.\nO Block Museum de Northwestern University expuxo alg\u00fans dos seus traballos en 2015. En 2016-17, unha exhibici\u00f3n da s\u00faa obra est\u00e1 exposta no Elmhurst History Museum."}
{"id": "382302", "revid": "839", "url": "https://gl.wikipedia.org/wiki?curid=382302", "title": "Michel-Marie-Bernard Calvet", "text": "Michel-Marie-Bernard Calvet, nado o 3 de abril de 1944 en Autun (Francia), \u00e9 un relixioso marista, arcebispo de Noum\u00e9a dende 1981.\nTraxectoria.\nNaceu en Autun, concello do departamento de Saona e Loira, o 3 de abril de 1944. Licenciouse en Matem\u00e1ticas pola Universidade de Li\u00f3n, e posteriormente formouse para ser sacerdote, licenci\u00e1ndose en Teolox\u00eda polo Instituto Cat\u00f3lico de Li\u00f3n. O 28 de abril de 1973 foi ordenado sacerdote da Sociedade de Mar\u00eda polo bispo auxiliar de Grenoble Michel Mond\u00e9sert.\nO 4 de xullo de 1979 foi nomeado bispo auxiliar de Noum\u00e9a e bispo titular de \"Nigrae Maiores\". Recibiu a consagraci\u00f3n episcopal de mans do arcebispo de Noum\u00e9a Eug\u00e8ne Klein o 4 de novembro do mesmo ano, e tivo como co-consagrantes principais ao bispo de Wallis e Futuna Lolesio Fuahea e ao arcebispo de Papeete Michel-Gaspard Coppenrath. O 19 de xu\u00f1o de 1981 foi nomeado arcebispo de Noum\u00e9a."}
{"id": "382303", "revid": "89787", "url": "https://gl.wikipedia.org/wiki?curid=382303", "title": "Gos d'atura catal\u00e0", "text": "O pastor catal\u00e1n\u00a0ou\u00a0gos d'atura catal\u00e0\u00a0\u00e9 unha raza de can propia de Catalu\u00f1a. \u00c9 un can pastor que se utilizaba sobre todo para vixiar os raba\u00f1os durante o d\u00eda na zona dos Pireneos e \u00e1 zona ocupada pola transhumancia.\nHistoria.\nA orixe desta raza de can pastor \u00e9 a mesma que a dos outros cans de pastoreo das altas monta\u00f1as europeas. Prove\u00f1en dos cans asi\u00e1tico chegados a Europa coas invasi\u00f3ns de b\u00e1rbaros orientais e espallados por Europa polos romanos. Desta forma ten como parentes pr\u00f3ximos o Pastor dos Pireneos ou o pastor de bergamasco. As\u00ed mesmo, en xacementos como os de Minferri atop\u00e1ronse restos de cans de medida e estrutura parecidos xa no neol\u00edtico cara ao 2000\u00a0a.\u00a0C. Por\u00e9n, non \u00e9 posible determinar a orixe do\u00a0\"pastor catal\u00e1n\" xa que s\u00f3 se te\u00f1en debuxos de douscentos anos que testemu\u00f1en a s\u00faa existencia.\nDentro da poboaci\u00f3n heterox\u00e9nea de cans que viv\u00edan nos mesmos Pireneos puid\u00e9ronse seleccionar diversos cans que deron lugar a est\u00e1ndares e razas diferentes como ve\u00f1en ser o pequeno pastor dos Pireneos, o mast\u00edn dos Pireneos, o can pastor vasco ou o mesmo can pastor catal\u00e1n. E dentro deste grupo a\u00ednda foi posible seleccionar subgrupos illados como son o can pastor aran\u00e9s, o can pastor cerdano e o can pastor catal\u00e1n de pelo curto a\u00ednda que non te\u00f1en ning\u00fan reco\u00f1ecemento oficial."}
{"id": "382304", "revid": "23204", "url": "https://gl.wikipedia.org/wiki?curid=382304", "title": "Pastor catal\u00e1n", "text": ""}
{"id": "382305", "revid": "1888", "url": "https://gl.wikipedia.org/wiki?curid=382305", "title": "Pedro Tertuliano Hervella Nieto", "text": "Pedro Tertuliano Hervella Nieto, nado na R\u00faa o 23 de marzo de 1891 e finado no Barco o 27 de agosto de 1970, foi un xornalista e escritor galego.\nTraxectoria.\nFillo de Antonio Hervella Ferreira. Estudou o bacharelato no instituto de Valladolid. Estudou Dereito na Universidade Central, licenci\u00e1ndose en 1913. Exerceu como avogado no partido xudicial do Barco. Colaborou en revistas xur\u00eddicas (\"Astrea\" e \"Revista de Legislaci\u00f3n y Jurisprudencia\"), no peri\u00f3dico \"El Sil\" do Barco, en \"Aquiana\" de Ponferrada e foi correspondente de \"Ideal\" de Madrid (1912) onde asinaba co pseud\u00f3nimo Fray Marcelo, \"Correo de Galicia\", \"El Noroeste\" (1922) e \"Vida Gallega\". Foi director e int\u00e9rprete de obras teatrais representadas no Liceo Artesano (1911) e C\u00edrculo Cat\u00f3lico de Obreros do Barco (1916).\nReco\u00f1ecementos.\nEn 1980 o Instituto de Estudos Valdeorreses elixiuno como primeiro Valdeorr\u00e9s Ilustre. A secci\u00f3n de historia do IEV creou un premio de investigaci\u00f3n que leva o seu nome."}
{"id": "382307", "revid": "23204", "url": "https://gl.wikipedia.org/wiki?curid=382307", "title": "Esker", "text": "Un esker \u00e9 unha elevaci\u00f3n ou crista longa e sinuosa formada por area e gravas estratificadas, que \u00e9 t\u00edpica de rexi\u00f3ns con glaciares ou que anteriormente ti\u00f1an glaciares de Europa e Norteam\u00e9rica. Os eskeres te\u00f1en frecuentemente varios quil\u00f3metros de longo e, debido \u00e1 s\u00faa peculiar forma uniforme, par\u00e9cense algo aos terrapl\u00e9ns das v\u00edas de ferrocarril.\nEtimolox\u00eda.\nO termo \"esker\" deriva da palabra da lingua celta irlandesa \"eiscir\" (en irland\u00e9s antigo \"escir\"), que significa \"crista ou elevaci\u00f3n, especialmente a que separa d\u00faas superficies planas ou deprimidas\".\nA palabra irlandesa util\u00edzase para describir concretamente cristas longas e sinuosas, que agora sabemos que son dep\u00f3sitos de material fluvio-glacial. O exemplo mellor co\u00f1ecido de \"eiscir\" \u00e9 o \"Eiscir Riada\", que discorre atravesando case toda a illa de Irlanda desde Dubl\u00edn a Galway, unha distancia de 200\u00a0km, e \u00e9 seguido estreitamente pola estrada principal de Dubl\u00edn a Galway.\nNalg\u00fans pa\u00edses tam\u00e9n se lle chama \"eskar\", \"eschar\", \"asar\" ou \"osar\". Outro sin\u00f3nimo procedente do sueco \u00e9 \"os\", que procede da palabra sueca para esker, \"\u00e5s\".\nXeolox\u00eda.\nA maior\u00eda dos eskeres crese que se formaron dentro de t\u00faneles de paredes de xeo dun glaciar orixinados por correntes que flu\u00edan dentro dun glaciar. Adoitan formarse nas \u00e9pocas de m\u00e1ximo glacial, cando os glaciares son lentos e pouco activos. Ao conservaren a forma que ti\u00f1an as paredes de xeo derretidas, os dep\u00f3sitos das correntes permaneceron en forma de cristas sinuosas. A auga pode flu\u00edr en direcci\u00f3n ascendente se est\u00e1 baixo presi\u00f3n nun tubo pechado, como pode ser un t\u00fanel no xeo.\nOs eskeres poden tam\u00e9n formarse sobre os glaciares por acumulaci\u00f3n de sedimentos en canais supraglaciais, en crevasses (gretas), en zonas li\u00f1ais entre bloques estancados, ou en estreitos embalsamentos nas marxes do glaciar. Os eskeres f\u00f3rmanse preto da zona terminal do glaciar, onde o xeo non se move tan r\u00e1pido e \u00e9 relativamente delgado.\nO fluxo pl\u00e1stico e fusi\u00f3n do xeo basal determina o tama\u00f1o e forma do t\u00fanel subglacial. Isto \u00e1 s\u00faa vez determina a forma, composici\u00f3n e estrutura do esker. Os eskeres poden orixinarse como unha soa canle ou poden ser parte dun sistema ramificado con eskeres afluentes. Xeralmente non aparecen como cristas continuas, sen\u00f3n que te\u00f1en espazos que separan os segmentos ondulantes. As cristas dos eskeres normalmente non est\u00e1n nivelados durante moita distancia, sen\u00f3n que adoitan ser protuberantes. Os eskeres poden ser de crista ancha ou aguda con lados con moita pendente. Poden chegar a ter centos de quil\u00f3metros de lonxitude e son xeralmente de 20 a 30\u00a0m de altura.\nO traxecto que segue un esker est\u00e1 gobernado pola presi\u00f3n de auga en relaci\u00f3n co xeo situado sobre el. Xeralmente a presi\u00f3n do xeo chega a ser dabondo grande como para facer que os eskeres fl\u00faan na direcci\u00f3n do fluxo glacial, pero f\u00f3rzaos a pasar polos puntos m\u00e1is baixos posibles, como vales ou leitos de r\u00edos, que poden desvialos da v\u00eda directa do glaciar. Este proceso \u00e9 o que produce eskeres anchos sobre os cales se poden constru\u00edr estradas e autoestradas. Unha presi\u00f3n menor, como a que se d\u00e1 en certas \u00e1reas durante o m\u00e1ximo glacial, pode causar que o xeo funda sobre o fluxo da corrente e cree t\u00faneles moi arqueados e de paredes inclinadas.\nA concentraci\u00f3n de restos de rochas no xeo e a velocidade \u00e1 que os sedimentos chegan ao t\u00fanel pola fusi\u00f3n e polo transporte de sedimentos desde \"augas arriba\" da corrente determina a cantidade de sedimentos dun esker. Os sedimentos xeralmente consisten en area e grava de gran groso depositada pola auga, a\u00ednda que poden encontrarse materiais limosos con grava nos lugares onde os restos de rochas son ricos en arxila. Este sedimento est\u00e1 estratificado e seleccionado, e normalmente consiste en croios/material do tama\u00f1o de cantos con pedras grandes ocasionais. A estratificaci\u00f3n pode ser irregular, pero case sempre est\u00e1 presente, e a estatificaci\u00f3n cruzada \u00e9 com\u00fan.\nBiolox\u00eda nos eskeres.\nOs eskeres son fundamentais para a ecolox\u00eda do norte do Canad\u00e1. Varias plantas que crecen nos eskeres, como as \"Ligusticum porteri\" e as arandeiras vermellas, son alimentos importantes para os osos e aves migradoras; moitos animais, desde os osos grizzly aos lobos da tundra ou esqu\u00edos de terra poden facer toqueiras nos eskeres para sobrevivir durante os longos invernos.\nExemplos de eskeres.\nEn Suecia o esker Uppsala\u00e5sen est\u00e9ndese uns 250\u00a0km e pasa a trav\u00e9s da cidade de Uppsala.\nO Parque do Gran Esker discorre ao longo do Back River en Weymouth, Massachusetts e nel enc\u00f3ntrase o esker m\u00e1is alto de Norteam\u00e9rica (28\u00a0m).\nPispala en Tampere, Finlandia est\u00e1 sobre un esker situado entre dous lagos escavados por glaciares. Un sitio similar \u00e9 Punkaharju na rexi\u00f3n dos lagos de Finlandia.\nNa vila de Kemnay en Aberdeenshire, Escocia hai un esker de 5\u00a0km de lonxitude ao que chaman Kemb Hills.\nHai uns 1\u00a0000 eskeres no estado norteamericano de M\u00edchigan, principalmente na parte central sur da Pen\u00ednsula inferior. O maior esker de M\u00edchigan ten unha lonxitude duns 35\u00a0km e ch\u00e1mase \"Mason Esker\", que se estende en direcci\u00f3n sur-sueste desde DeWitt pasando por Lansing e Holt e acaba preto de Mason.\nOs sistemas de eskeres que existen no estado de Maine est\u00e9ndense ao longo duns 160\u00a0km. \nO esker Thelon discorre ao longo de 800\u00a0km e est\u00e9ndese pola fronteira entre os Territorios do Noroeste e Nunavut no Canad\u00e1.\nOutro exemplo \u00e9 Ovayok ou Mount Pelly no Parque Territorial de Ovayok, en Kitikmeot, Nunavut, Canad\u00e1.\n\u00c1s veces constr\u00faense estradas ao longo de eskeres para aforrar gastos. Exemplos disto son a autoestrada Denali en Alasca, a estrada Transtaiga no Quebec e o tramo \"Airline\" da estrada 9 do estado de Maine entre Bangor e Calais. Hai numerosos eskeres longos no Parque estatal de Adirondack ao norte do estado de Nova York."}
{"id": "382308", "revid": "23204", "url": "https://gl.wikipedia.org/wiki?curid=382308", "title": "FloraBase", "text": "FlorBase \u00e9 unha web de acceso p\u00fablico da base de datos da flora de Australia Occidental.\u00a0Achega\u00a0informaci\u00f3n cient\u00edfica autorizada sobre 12.978 tax\u00f3ns, inclu\u00edndo descrici\u00f3ns, mapas, imaxes, estado de conservaci\u00f3n e detalles de nomenclatura. Tam\u00e9n se rexistran 1.272 ex\u00f3ticos tax\u00f3ns (malezas naturalizadas).\nO sistema toma os datos dunha serie de conxuntos, inclu\u00edndo o censo das plantas de Australia Occidental e da base de datos do Herbario de Australia que mostra preto de 650.000 colecci\u00f3ns de plantas. Estabeleceuse en novembro de 1998 por Alex Chapman, un cient\u00edfico de investigaci\u00f3n e bot\u00e1nico do Herbario."}
{"id": "382309", "revid": "23204", "url": "https://gl.wikipedia.org/wiki?curid=382309", "title": "Global Research Identifier Database", "text": "Global Research Identifier Database\u00a0(GRID) \u00e9 un conxunto de datos de acceso p\u00fablico sobre instituci\u00f3ns de todo o mundo que est\u00e1n implicados na investigaci\u00f3n. Na base de datos, cada instituci\u00f3n est\u00e1 acompa\u00f1ada dun enderezo \u00fanico, moitas veces complementado con informaci\u00f3n, como as coordenadas xeogr\u00e1ficas, a p\u00e1xina web e a p\u00e1xina da Wikipedia. Hai todo tipo de organizaci\u00f3n e de institutos. A base de datos cont\u00e9n m\u00e1is de 63.000 entradas en forma de\u00a0RDF."}
{"id": "382310", "revid": "65337", "url": "https://gl.wikipedia.org/wiki?curid=382310", "title": "Formula Student Team Delft", "text": ""}
{"id": "382311", "revid": "65337", "url": "https://gl.wikipedia.org/wiki?curid=382311", "title": "FS Team Delft", "text": ""}
{"id": "382312", "revid": "1888", "url": "https://gl.wikipedia.org/wiki?curid=382312", "title": "Mar\u00eda Tob\u00edo", "text": "Mar\u00eda de los \u00c1ngeles Tob\u00edo Fern\u00e1ndez, nada en Viveiro o 21 de febreiro de 1908 e finada en Vitoria o 13 de febreiro de 2004, foi unha bibliotecaria e escritora galega.\nTraxectoria.\nFilla de Lois Tob\u00edo Campos. Trasladouse coa familia a Santiago de Compostela en 1915. Al\u00ed estudou o bacharelato e cursou a carreira de Filosof\u00eda e Letras. En 1931 casou con Pedro Martul Rey e trasladouse a Madrid onde traballou no Centro de Estudios Hist\u00f3ricos e opositou ao Corpo de Auxiliares de Arquivos, Bibliotecas e Museos. Destinada a Ourense, en 1936 trasladouse a Madrid, onde a colleu o golpe de Estado do 18 de xullo de 1936. Traballou na Biblioteca Nacional. Cou ca\u00edda de Rep\u00fablica fuxiu durante o inverno de 1939 e chegou a Francia. Foi detida e separada do seu home Pedro Martul Rey, que foi internado no campo de Argel\u00e8s sur Mer, e ela e o seu fillo permaneceron en Mont\u00e9limar. Grazas ao Comit\u00e9 T\u00e9cnico de Ayuda a los Refugiados Espa\u00f1oles (CTARE) a parella e o seu fillo Pedro embarcaron no Ipanema rumbo a M\u00e9xico, onde arribou o 7 de xullo de 1939. Al\u00ed puxo en marcha co seu home o Instituto Hispano-Mexicano Ru\u00edz de Alarc\u00f3n, na que se responsabilizou da direcci\u00f3n da Escuela de Se\u00f1oritas, filial do centro. En 1948 regresaron a Espa\u00f1a e Mar\u00eda solicitou o reingreso no Corpo de Auxiliares de Bibliotecas. Foi readmitida en 1950, pero sancionada, degradada e inhabilitada para ocupar cargos directivos e de confianza. Traballou no Arquivo Xeral de Galicia, na Biblioteca da USC e no Instituto Arcebispo Xelm\u00edrez. Finou en Vitoria o 13 de febreiro de 2004."}
{"id": "382313", "revid": "1888", "url": "https://gl.wikipedia.org/wiki?curid=382313", "title": "Mar\u00eda de los \u00c1ngeles Tob\u00edo Fern\u00e1ndez", "text": ""}
{"id": "382314", "revid": "839", "url": "https://gl.wikipedia.org/wiki?curid=382314", "title": "Universit\u00e0 degli Studi Niccol\u00f2 Cusano", "text": ""}
{"id": "382320", "revid": "1987", "url": "https://gl.wikipedia.org/wiki?curid=382320", "title": "Afroamericana", "text": ""}
{"id": "382321", "revid": "56817", "url": "https://gl.wikipedia.org/wiki?curid=382321", "title": "Mycosphaerella fijiensis", "text": "Mycosphaerella fijiensis, \u00e9 un fungo ascomiceto pat\u00f3xeno. Xera unha enfermidade chamada de sigatoka negra, principal doenza que afecta as bananeiras.\nPatolox\u00eda.\nDentro das enfermidades f\u00fanxicas que atacan a bananeira, a sigatoka negra \u00e9 a m\u00e1is seria a nivel mundial, a cal \u00e9 causada polo fungo Mycosphaerella fijiensis Morelet.\nEste fungo ataca as follas e provoca perdas de m\u00e1is de 50% no rendemento. A nivel mundial o custo para o control \u00e9 estimado en aproximadamente 2.500 mill\u00f3ns de $ americanos por ano, o que non incl\u00fae a pegada no medio ambiente (CICY, 2004). Cando a produci\u00f3n de banana se realiza con fins de exportaci\u00f3n, faise indispens\u00e1bel manter a follaxe libre da enfermidade, aspecto que se logra parcialmente coa aplicaci\u00f3n de funxicidas protectantes e sist\u00e9micos (Pati\u00f1o, 2003), o que representa un custo anual de preto de 350 mill\u00f3ns de d\u00f3lares para Am\u00e9rica Latina e 25 mill\u00f3ns de d\u00f3lares para Colombia. O seu control trae consigo non s\u00f3 problemas econ\u00f3micos, sen\u00f3n ambientais polo uso intensivo destes compostos.\nEsta doenza identificouse inicialmente en 1963, na costa do Suroeste de Viti-Levu nas illas Fidxi, a\u00ednda que hai evidencias da s\u00faa presenza no\u00a0Hawai e nalgunhas zonas do Pac\u00edfico desde moito antes, desde ent\u00f3n desprazouse cara \u00e1s zonas bananeiras do Pac\u00edfico e Asia. En Am\u00e9rica Latina a sigatoka negra descubriuse por vez primeira en Honduras en 1972, distribu\u00edndose cara ao norte a Guatemala, Belize, o sur de M\u00e9xico e cara ao sur como O Salvador, Nicaragua, Costa Rica, Panam\u00e1 e Colombia.\nA enfermidade chega a causar unha reduci\u00f3n do 56,8 % no peso do acio cando non se controla quimicamente, ademais, pres\u00e9ntase un madurecemento prematuro dos acios o cal \u00e9 a principal causa de perdas econ\u00f3micas ocasionadas pola enfermidade. Ao anteposto agr\u00e9gaselle o perigo da perda de sensibilidade do pat\u00f3xeno cara aos funxicidas, dado o n\u00famero limitado de qu\u00edmicos que existe para o seu control, feito que v\u00e9n afectando de forma negativa o sistema ecol\u00f3xico da zona bananeira, a trav\u00e9s da gran cantidade de agroqu\u00edmicos que se deitan no ambiente.\nA sigatoka negra \u00e9 causada polo fungo da clase Ascomycetes \"Mycosphaerella fijiensis\" Morelet, cuxo estado imperfecto corresponde a \"Pseudocercospora fijiensis\"; por conseguinte, o axente causal pode espallarse mediante a produci\u00f3n de ascosporas e conidios.\nAspectos epidemiol\u00f3xicos.\nO proceso infeccioso do fungo pode iniciarse a partir de ascosporas ou conidios. O ciclo de vida do pat\u00f3xeno depende as condici\u00f3ns atmosf\u00e9ricas, h\u00f3spede e variabilidade do fungo; despois da xerminaci\u00f3n das ascosporas ou conidios e a penetraci\u00f3n da hifa a trav\u00e9s dos estomas inicia un proceso de infecci\u00f3n caracterizado pola aparici\u00f3n de seis estados de desenvolvemento dos s\u00edntomas da enfermidade. O ciclo in\u00edciase coa xerminaci\u00f3n das esporas, as cales, despois da s\u00faa liberaci\u00f3n e dispersi\u00f3n por acci\u00f3n da auga ou o vento, depos\u00edtanse sobre as follas sas ou xa infectadas. Al\u00ed o in\u00f3culo xermina para producir un tubo xerminativo que se alonga e se ramifica axi\u00f1a na procura de estomas, para despois penetrar nun tempo que vai de 2 a 6 horas. Para que este proceso ocorra c\u00f3mpre a presenza de auga libre sobre as follas.\nA temperatura \u00f3ptima de xerminaci\u00f3n de estruturas oscila entre 26-28\u00a0\u00b0C, a\u00ednda que o efecto da temperatura sobre a xerminaci\u00f3n p\u00f3dese caracterizar mediante unha funci\u00f3n cuadr\u00e1tica de resposta, cun \u00f3ptimo estimado de 26,5\u00a0\u00b0C. as precipitaci\u00f3ns son consideradas un factor de especial relevancia na dispersi\u00f3n do in\u00f3culo, de maneira que se presenta unha \u00e9poca de baixa incidencia e outra de alta incidencia, segundo as \u00e9pocas de seca ou de choiva, respectivamente. As ascosporas requiren ambientes saturados ou auga libre para a s\u00faa xerminaci\u00f3n e elongaci\u00f3n do tubo xerminativo. As conidias en contraste xerminan a un amplo rango de humidades que vai de 92 a 100%, en tanto que as ascosporas s\u00f3 xerminan con humidades altas de 98 a 100%. Pres\u00famese, que tendo en conta antecedentes de baixa cantidade de auga requirida para xerminaci\u00f3n de conidias esta pode ser a fonte de in\u00f3culo respons\u00e1bel do desenvolvemento da enfermidade en estaci\u00f3ns secas.\nAs ascosporas ou esporas de orixe sexual reprod\u00facense nas lesi\u00f3ns adultas, \u00e9 dicir, cando se presenta no feixe manchas negras arrodeadas dun halo amarelo e centro semihundido (Estadio 5), no interior dos corpos frut\u00edferos co\u00f1ecidos como ascocarpos ou seudotecios.\nAs conidias ou esporas de orixe asexual prod\u00facense sobre os conidi\u00f3foros nas lesi\u00f3ns novas, cando se observan lesi\u00f3ns nas follas de 3\u00a0mm de lonxitude de cor caf\u00e9 avermellado, vis\u00edbeis no feixe e no env\u00e9s, denominadas chiscos (Estadio 2). Os conidios despr\u00e9ndense do seu talo ou conidi\u00f3foro, por acci\u00f3n de axentes ambientais como a auga e o vento.\nA sigatoka negra induce danos nos tecidos da planta da bananeira dende antes de infectar a folla, posto que desde que hai contacto das estruturas de dispersi\u00f3n do pat\u00f3xeno coa superficie da folla obs\u00e9rvase desorganizaci\u00f3n dos tecidos. As toxinas producidas por \"M. fijiensis\" afectan a fisiolox\u00eda das c\u00e9lulas do mes\u00f3filo e estas entran nun proceso de morte celular que se expresa nos s\u00edntomas de tacas apardadas at\u00e9 a cor caracter\u00edstica de necrose entre as nervaduras secundarias da folla. A presenza das lesi\u00f3ns foliares util\u00edzase como m\u00e9todo de diagn\u00f3stico e seguimento da enfermidade nas plantaci\u00f3ns comerciais.\nEsfolles.\nCh\u00e1maselle as\u00ed \u00e1 pr\u00e1ctica cultural do cultivo das mus\u00e1ceas na que se elimina mecanicamente cunha ferramenta filosa as partes da folla infectadas con sigatoka que est\u00e1n en esporulaci\u00f3n activa.\nV\u00e9xase tam\u00e9n.\nLigaz\u00f3ns externas.\nka-negra (\"Mycosphaerella fijiensis\")"}
{"id": "382322", "revid": "18868", "url": "https://gl.wikipedia.org/wiki?curid=382322", "title": "Sigatoka", "text": ""}
{"id": "382326", "revid": "98629", "url": "https://gl.wikipedia.org/wiki?curid=382326", "title": "El Luchador (Vilagarc\u00eda de Arousa)", "text": "El Luchador foi un semanario editado en Vilagarc\u00eda de Arousa entre 1931 e 1932.\nHistoria e caracter\u00edsticas.\n\u00d3rgano oficial do Partido Republicano Radical Socialista de Vilagarc\u00eda de Arousa, apareceu en 1931. Entre os seus colaboradores figurou Jes\u00fas Pedrido Ferrer. Dedicou o seu n\u00famero 14 \u00e1 figura de Cristovo Col\u00f3n. Publicou un n\u00famero extraordinario o 14 de abril de 1932 dedicado \u00e1 figura de Joaqu\u00edn Costa."}
{"id": "382327", "revid": "56817", "url": "https://gl.wikipedia.org/wiki?curid=382327", "title": "El Luchador", "text": "El Luchador foi o nome de varias publicaci\u00f3ns:"}
{"id": "382328", "revid": "89787", "url": "https://gl.wikipedia.org/wiki?curid=382328", "title": "Verbo (Vilagarc\u00eda de Arousa)", "text": "Verbo foi un peri\u00f3dico editado en Vilagarc\u00eda de Arousa en 1934.\nHistoria e caracter\u00edsticas.\nPublicaci\u00f3n dependente do Partido Galeguista de Vilagarc\u00eda, apareceu en 1934. Constaba dunha soa folla de 0,70 x 0,50, feito para ser pegado nas paredes."}
{"id": "382329", "revid": "1888", "url": "https://gl.wikipedia.org/wiki?curid=382329", "title": "El Pueblo Muradano", "text": "El Pueblo Muradano foi un peri\u00f3dico editado en Muros entre 1902 e 1906.\nHistoria e caracter\u00edsticas.\nApareceu o 3 de novembro de 1902. Inicialmente non ti\u00f1a subt\u00edtulo, pero a partir do segundo ano subtitulouse \"Peri\u00f3dico quincenal\". Entre os seus colaboradores figuraron Paulino Lago Gonz\u00e1lez, Jos\u00e9 Ignacio Novo e Atanasio L\u00f3pez. Ademais de novas da comarca, publicaba contos e poes\u00eda en castel\u00e1n. O seu n\u00famero 18, aparecido o 29 de xu\u00f1o de 1903, foi un \"N\u00famero extraordinario dedicado a nuestros paisanos de Am\u00e9rica\", no que apareceu un longo poema dedicado \"A Muros\" de Francisco Tettamancy. A\u00ednda se publicaba en xu\u00f1o de 1906."}
{"id": "382330", "revid": "865", "url": "https://gl.wikipedia.org/wiki?curid=382330", "title": "Glow &amp; Behold", "text": "Glow &amp; Behold \u00e9 o segundo \u00e1lbum da banda inglesa de indie rock Yuck, publicado o 30 de setembro de 2013 a trav\u00e9s do selo Fat Possum Records. \u00c9 o primeiro disco do grupo sen o vocalista e guitarrista Daniel Blumberg."}
{"id": "382331", "revid": "89787", "url": "https://gl.wikipedia.org/wiki?curid=382331", "title": "Koxie (cantante)", "text": "Laure Cohen, mellor co\u00f1ecida por\u00a0Koxie,\u00a0nada en Neuilly-sur-Seine, Par\u00eds, Francia\u00a0o 26 de febreiro de 1977, \u00e9 unha cantante francesa de orixe tunisiana\u00a0que saltou \u00e1 fama polo seu tema de 2007 \"Gar\u00e7on\". Publicou o seu primeiro \u00e1lbum, co que debutou no mundo da m\u00fasica, titulado \"Koxie,\" en 2007. Asinou\u00a0en xu\u00f1o de 2007 con\u00a0AZ,\u00a0afiliada con Universal Music France."}
{"id": "382332", "revid": "89787", "url": "https://gl.wikipedia.org/wiki?curid=382332", "title": "Manuel Resumil Aragunde", "text": "Manuel Resumil Aragunde, nado en Cornazo (Vilagarc\u00eda de Arousa) en 1905, foi un avogado, xornalista e escritor galego.\nTraxectoria.\nEmigrou \u00e1 Rep\u00fablica Dominicana en 1922. Licenciouse en Dereito. Colaborou en \"Galicia Nueva\". Secretario de Falange Espa\u00f1ola na Rep\u00fablica Dominicana durante a guerra civil espa\u00f1ola, colaborou no semanario \"Amanecer\", editado polos falanxistas en Ciudad Trujillo en 1938. Nacionalizado dominicano, foi amigo e colaborador de Rafael Le\u00f3nidas Trujillo, foi presidente da C\u00e1mara Oficial de Comercio, Agricultura e Industria do distrito de Ciudad Trujillo (1940-1954), representante da Rep\u00fablica Dominicana en distintos Comit\u00e9s da ONU e Secretario de Estado de Industria, Comercio e Banca (1955-1956)."}
{"id": "382333", "revid": "865", "url": "https://gl.wikipedia.org/wiki?curid=382333", "title": "Painful", "text": "Painful \u00e9 o sexto \u00e1lbum da banda estadounidense de indie rock Yo La Tengo, publicado o 5 de outubro de 1993 a trav\u00e9s do selo Matador Records. Tr\u00e1tase do primeiro disco do grupo editado por esta discogr\u00e1fica."}
{"id": "382334", "revid": "23204", "url": "https://gl.wikipedia.org/wiki?curid=382334", "title": "Wild Flag (\u00e1lbum)", "text": "Wild Flag \u00e9 o \u00fanico \u00e1lbum da banda estadounidense de indie rock Wild Flag, publicado o 13 de setembro de 2011 a trav\u00e9s do selo Merge Records nos Estados Unidos e de Wichita Recordings no Reino Unido."}
{"id": "382335", "revid": "72012", "url": "https://gl.wikipedia.org/wiki?curid=382335", "title": "Laure Cohen", "text": ""}
{"id": "382337", "revid": "98629", "url": "https://gl.wikipedia.org/wiki?curid=382337", "title": "Chivas USA", "text": "O Club Deportivo Chivas USA foi un club de f\u00fatbol profesional da cidade dos \u00c1nxeles que xogou na Major League Soccer. Xogaba os seus partidos no StubHub Center en Carson, California e era propiedade do club mexicano CD Guadalajara. En 2014 a MLS comprou o club con plans de vendelo a novos propietarios e nese mesmo ano disolveuse.\nHistoria.\nO equipo fundouse o 2 de agosto de 2004, na cidade dos \u00c1nxeles, a cidade onde hai m\u00e1is habitantes mexicanos de todo Estados Unidos. O club era propiedade do CD Guadalajara, herdando as s\u00faas cores, s\u00edmbolos e alcume . A s\u00faa primeira tempada foi no ano 2005, contando con xogadores cedidos polo equipo mexicano. Foi unha tempada para adaptarse \u00e1 nova competici\u00f3n e a franqu\u00eda acabou na \u00faltima posici\u00f3n. Ao seguinte ano o Chivas logrou a s\u00faa primeira clasificaci\u00f3n para os playoffs, pero perdeu nas semifinais de conferencia fronte ao Houston Dynamo. O adestrador Bob Bradley foi nomeado adestrador do ano da MLS e Jonathan Bornstein foi nomeado como mellor debutante do ano. O ano 2007 foi o mellor da s\u00faa historia xa que acadaron a primeira posici\u00f3n da Conferencia Oeste, pero foron eliminados de novo nas semifinais de conferencia.\nNa tempada do 2008 sumaron unha nova clasificaci\u00f3n para as roldas eliminatorias pero desta vez caeron fronte ao Real Salt Lake nas semifinais de conferencia. No ano seguinte de novo se clasificaron para as eliminatorias, pero volveron caer nas semifinais. No ano 2010 The Goats foi o peor equipo da tempada s\u00f3 por diante do D.C. United, no que tivo moito que ver a marcha das s\u00faas estrelas, como Sacha Kljestan. Na seguinte tempada viuse unha lixeira mellora na franqu\u00eda pero a\u00ednda as\u00ed non foron quen de chegar ao playoff. En agosto de 2012 Jorge Vergara e a s\u00faa esposa compraron o cen por cen da franqu\u00eda tentando mellorar a situaci\u00f3n do club, cousa que non funcionou, xa que nesa mesma tempada o Chivas quedou en \u00faltima posici\u00f3n. Comezaron as azueiras sobre a posible compra da franqu\u00eda por parte da MLS . No ano 2014, a que \u00eda ser a \u00faltima tempada na MLS o equipo volveu a rematar na derradeira posici\u00f3n.\nNo ano 2014 confirmouse a venda da franqu\u00eda por parte de Jorge Vergara \u00e1 Major League Soccer por 70 mill\u00f3ns de d\u00f3lares . A s\u00faa praza quedou reservada para outro equipo que ti\u00f1a que exercer local\u00eda nos \u00c1nxeles. No ano 2015 anunciouse que a nova franqu\u00eda anxelina \u00eda ser o Los Angeles Football Club, que comezar\u00eda a xogar no ano 2018 .\nEstadio.\nChivas USA xogaba os seus partidos como local no StubHub Center de Carson, California. O estadio era compartido co Los Angeles Galaxy. As bancadas ti\u00f1an capacidade para 27,000 persoas. "}
{"id": "382339", "revid": "56817", "url": "https://gl.wikipedia.org/wiki?curid=382339", "title": "Variedade alx\u00e9brica", "text": "En xeometr\u00eda alx\u00e9brica, unha variedade alx\u00e9brica \u00e9 esencialmente un conxunto de puntos (finito ou infinito) nos cales un polinomio (dunha ou m\u00e1is variables) toma un valor cero, ou no cal un conxunto de tales polinomios toma un valor cero. As variedades alx\u00e9bricas son un dos obxectos centrais de estudo da xeometr\u00eda alx\u00e9brica cl\u00e1sica. As definici\u00f3ns xeneralizan este concepto de formas diferentes, mentres intentan preservar a idea xeom\u00e9trica intuitiva tras da definici\u00f3n orixinal.\nDende un punto de vista hist\u00f3rico, o teorema fundamental da \u00e1lxebra estableceu a relaci\u00f3n entre a \u00e1lxebra e a xeometr\u00eda ao indicar que un polinomio dunha variable nos n\u00fameros complexos queda determinado polo seu conxunto de ra\u00edces, que \u00e9 un obxecto xeom\u00e9trico inherente. Constru\u00edndo sobre este resultado, o Nullstellensatz de Hilbert establece unha correspondencia fundamental entre os ideais dos aneis de polinomios e os subconxuntos do espazo af\u00edn. Utilizando o \"Nullstellensatz\" e os seus resultados asociados, \u00e9 posible capturar a noci\u00f3n xeom\u00e9trica dunha variedade en termos alx\u00e9bricos como tam\u00e9n facer que a xeometr\u00eda entenda sobre temas da teor\u00eda de aneis.\nDefinici\u00f3n.\nSexa formula_1 un corpo. Sexa formula_2 o anel de polinomios nas variables formula_3 e coeficientes no corpo formula_1. Sexa formula_5. Def\u00ednese a variedade af\u00edn determinada por formula_6 (denotada por formula_7) como o conxunto:\n\u00c9 dicir, V(S) representa o conxunto de puntos do espazo af\u00edn formula_8 nos que se anulan todos os polinomios de formula_6.\nVariedades af\u00edns.\nDado o corpo alxebricamente pechado formula_10 e un espazo af\u00edn formula_11 de dimensi\u00f3n formula_12 sobre formula_13 os polinomios do anel formula_14 son funci\u00f3ns con valores en formula_10 definidas sobre formula_11.\nTomada uma familia de polinomios formula_17 o conxunto dos puntos de formula_11 polos que as funci\u00f3ns de formula_19 son todas nulas:\nformula_20\nch\u00e1mase conxunto alx\u00e9brico af\u00edn. Se formula_21 non pode ser escrito como uni\u00f3n propia de dous conxuntos alx\u00e9bricos semellantes, ch\u00e1mase \"variedade af\u00edn\".\nPropiedades.\nformula_25 \nVariedade proxectiva.\n\u00c9 posible modificar lixeiramente a definici\u00f3n de variedade af\u00edn para estendela ao caso dun espazo proxectivo formula_35 sobre o corpo formula_36 neste caso consid\u00e9rase un conxunto formula_37 formado de polinomios \"homox\u00e9neos\" (ou dos cales os monomios ten mesmo todos os graos). Coas mesmas notaci\u00f3ns obt\u00e9\u00f1ense ent\u00f3n as definici\u00f3ns do conxutno alx\u00e9brico proxectivo, variedade proxectiva, topolox\u00eda de Zariski e anel das coordenadas dunha variedade.\nIsomorfismos de variedades alx\u00e9bricas.\nUn isomorfismo entre d\u00faas variedades alx\u00e9bricas formula_38 e formula_39 \u00e9 un morfismo de variedade alx\u00e9brica que \u00e9 tam\u00e9n unha correspondencia biun\u00edvoca: \nformula_40\nformula_38 e formula_39 disen \"isomorfas\" e escr\u00edbese formula_43.\nO isomorfismo entre variedades alx\u00e9bricas \u00e9 unha relaci\u00f3n de equivalencia: toda a variedade alx\u00e9brica isomorfa entre elas pode considerarse como substancialmente equivalentes e agr\u00fapanse nunha \u00fanica clase de equivalencia chamada \"variedade alx\u00e9brica abstracta\"."}
{"id": "382341", "revid": "1131", "url": "https://gl.wikipedia.org/wiki?curid=382341", "title": "El Noyense", "text": "El Noyense foi un peri\u00f3dico editado en Noia en 1884.\nHistoria e caracter\u00edsticas.\nSubtitulado \"Peri\u00f3dico semanal\", apareceu a principios de 1884."}
{"id": "382342", "revid": "1093", "url": "https://gl.wikipedia.org/wiki?curid=382342", "title": "The Fool", "text": "The Fool \u00e9 o \u00e1lbum de estrea da banda estadounidense de rock alternativo Warpaint, publicado o 25 de outubro de 2010 a trav\u00e9s do selo Rough Trade Records. O disco foi gravado en dous estudios, Curves Studio e The Boat Studio, dos \u00c1nxeles (California), durante o ano 2010 coa produci\u00f3n de Tom Biller, que tam\u00e9n compartiu tarefas de mestura con Andrew Weatherall e Adam Samuels."}
{"id": "382345", "revid": "23204", "url": "https://gl.wikipedia.org/wiki?curid=382345", "title": "Xornadas de Teatro de Vigo", "text": "As Mostras de Teatro de Vigo, ou Xornadas de Teatro de Vigo, foron varios certames teatrais celebrados en Vigo entre 1972 e 1977.\nInicios.\nEstas Xornadas ti\u00f1an como principal finalidade que o seu teatro chegase a todo o mundo e non unicamente \u00e1s elites, para as\u00ed mostrar a todo o mundo a situaci\u00f3n do pa\u00eds naquel momento. \nA finais de 1950 comeza a actividade teatral en Vigo arredor da creaci\u00f3n de grupos como \u201cKeiz\u00e1n\u201d ou \u201cAsociaci\u00f3n de prensa\u201d. En 1971 nacen os grandes impulsores do certame: \u201cEsperpento\u201d e \u201cCOPE\u201d.\nAs Xornadas de Vigo eran un encontro moi representativo a nivel nacional, polo que contou con m\u00faltiples subvenci\u00f3ns do Ministerio. Precisamente, o presuposto das \u00faltimas mostras foi de 1\u00a0750\u00a0000 pesetas por catro instituci\u00f3ns: concello vigu\u00e9s, a Deputaci\u00f3n, Informaci\u00f3n e Turismo e a Caixa de Aforros municipal de Vigo. \nPretend\u00edase p\u00f3r en contacto os grupos da cidade con outros grupos rexionais para concibir outras formas de teatro. Non obstante o contacto con outros grupos rexionais trouxo como consecuencia duras cr\u00edticas ao que denominaron \u201ccolonialismo teatral\u201d. Trat\u00e1base dun festival feito con grupos de exterior, fronte ao que desde un sector maioritario do teatro independente galego se defend\u00eda o marco creado en Ribadavia en tanto monoling\u00fce e virado cara \u00e1 realidade teatral do pa\u00eds.\nI Xornadas de Teatro.\nAs I mostras de Teatro en Vigo celebr\u00e1ronse entre o 25 de abril e o 6 de maio de 1972.\nO evento, que atraeu un p\u00fablico numeroso, significou un grande acontecemento nunha cidade culturalmente pobre en relaci\u00f3n ao teatro, al\u00e9n de insistir na li\u00f1a de descentralizaci\u00f3n das actividades teatrais do Estado. Por\u00e9n, serviu tam\u00e9n para evidenciar o estado embrionario das montaxes realizadas polos colectivos do pa\u00eds, lonxe a\u00ednda dunha concienciaci\u00f3n firme a respecto da posibilidade dun Teatro Independente en galego.\nA totalidade das representaci\u00f3ns das I Xornadas de Teatro de Vigo desenvolv\u00e9ronse integramente en castel\u00e1n. O Teatro Circo enviou a Manuel Lourenzo cun relatorio titulado \"Algunhas cuesti\u00f3s encol do teatro galego\", que constituir\u00eda a \u00fanica intervenci\u00f3n en lingua galega das xornadas.\nA este respecto, resultan sintom\u00e1ticas as opini\u00f3ns dos organizadores da I Xornadas de Teatro en Vigo reflectidas nun cuestionario remitido pola revista Yorik. \u00c1 pregunta de se exist\u00edan dificultades en Galiza para representar no idioma propio, Esperpento Teatro Joven respond\u00eda o seguinte:\nO Teatro Popular Cope, pola s\u00faa parte, afirmaba que o principal motivo polo que non fac\u00eda teatro en galego era a inexistencia de textos de contido social que resultasen interesantes ao colectivo.\n\u00c9 no ano 75 cando xa se pode dicir que a pr\u00e1ctica totalidade dos grupos de Vigo fan teatro galego; vese as\u00ed a necesidade de separar das \"Xornadas\" os grupos galegos para lles dar m\u00e1is relevancia nunhas \"Mostras\" \u2014como tal se chamaron\u2014 que se organizaron por separado, nacendo as primeiras Mostras de Teatro Galego de Vigo. As\u00ed, en 1975 bota a andar a I Mostra de Teatro Galego de Vigo, que en 1976 co\u00f1ecer\u00e1 d\u00faas edici\u00f3ns paralelas debido \u00e1s divisi\u00f3ns, de car\u00e1cter pol\u00edtico, entre os grupos organizadores.\nII Xornadas de Teatro.\nNa segunda edici\u00f3n destas mostras, celebradas en 1976, prod\u00facese unha divisi\u00f3n motivada pola exclusi\u00f3n do programa oficial dalg\u00fans dos grupos teatrais galegos mais relevantes de Vigo; habendo as\u00ed un \u00fanico grupo galego fronte a cinco estranxeiros. Isto foi debido a unha serie de puntos e normas que, a xeito de xuramento ou acto de fe, expuxeron alg\u00fans dos organizadores. Sendo as\u00ed as cousas,\u00a0m\u00f3ntase \u00e1 chamada \"Mostra paralela' de Teatro Popular, celebrada principalmente no cine e programada polo Centro Coordinador. Ao mesmo tempo celebr\u00e1base no Auditorio da C.A.V. a \"II Mostra\" \u00e1 que asist\u00edan o resto dos grupos.\nIII Xornadas de Teatro.\nAs III mostras de Teatro en Vigo celebr\u00e1ronse durante a segunda quincena de xullo no ano 1977. Al\u00e9n de facer as representaci\u00f3ns das \u201cIII Mostras\" e \"VI Xornadas\" no Auditorio da C.A.V., os grupos tam\u00e9n fac\u00edan d\u00faas actuaci\u00f3ns nas parroquias da bisbarra viguesa. Neste certame pod\u00edan participar todos os grupos galegos e con montaxe en lingua galega, a\u00ednda que cada grupo s\u00f3 pod\u00eda realizar tres actuaci\u00f3ns (d\u00faas na Caixa de Aforros e a outra nun barrio da bisbarra).\nCanto a presenza do grupo portugu\u00e9s, Cooperativa de Comediantes Rafael de Oliveira, p\u00f3dese interpretar como un v\u00ednculo entre d\u00faas culturas irm\u00e1ns e unha mostra das enormes posibilidades de comunicaci\u00f3n e de intercambio de experiencias est\u00e9ticas. A diferenza dos portugueses, que vi\u00f1an subvencionados polo seu Estado, os grupos de teatro galego non recib\u00edan ningunha moeda por parte da administraci\u00f3n de Madrid.\nNas III Xornadas contouse co grupo Teatro Popular Queiza, Teatro C\u00e1mara Ditea de Santiago, Teatro Popular de Teis, Saudade de Matam\u00e1, Cooperativa de Comediantes de Lisboa, A far\u00e1ndula de Vigo, Escoitade de Valadares e O Facho da Coru\u00f1a. Foi destac\u00e1bel a presenza do grupo portugu\u00e9s \u201cCooperativa de comediants\u201d, interpretada como unha estreita uni\u00f3n e achegamento das d\u00faas culturas irm\u00e1s. Estiveron ausentes o Teatro Circo da Coru\u00f1a, Antroido de Santiago, Candea de Noia, Valle Incl\u00e1n de Lugo etc. Hab\u00eda problema coa censura e coas montaxes. Os carteis deste ano foron de Abreu Batos.\nAs obras representadas nesta edici\u00f3n foron:\nAgrupaci\u00f3n de Teatro Galego de Vigo.\nEn 1978, co obxecto de dar un car\u00e1cter permanente \u00e1 organizaci\u00f3n de \u201cMostras\u201d e \u201cXornadas\u201d, foi creada a Agrupaci\u00f3n de Teatro Galego de Vigo na que forman parte: \"A Far\u00e1ndula\", \"Escoitade\", 'M\u00e1scara 17\", os grupos nados entre o 77 e 78: \"Saudade\" de Matam\u00e1 \"T.P.G.\" (\"Teatro Popular Galego\" que m\u00e1is tarde ser\u00eda Artello) \u201cAl\u00e9n de Beade, 'Xiada\" de Valladares;' convert\u00e9ndose axi\u00f1a no foro que serv\u00eda como modelo do teatro creado en Vigo.\nCoa pol\u00edtica do Ministerio de Cultura cara \u00e1 creaci\u00f3n de teatros estables, a \"Agrupaci\u00f3n\" solicita a creaci\u00f3n do chamado \"T.E.G.\" (Teatro Estable Galego). Alg\u00fans grupos como \"Artello\" e Keiz\u00e1n non est\u00e1n conformes co proxecto e ret\u00edranse da Agrupaci\u00f3n. A incidencia do T.E.G. foi grande canto a programaci\u00f3n de espect\u00e1culos de teatro na cidade e nas parroquias. Sent\u00e1ronse as bases dunha futura escola de teatro cuxo proxecto quedou estancado debido ao pouco interese por parte das entidades p\u00fablicas locais en proxectos que non ti\u00f1an moito alcance.\nA Mostra de Vigo ter\u00e1, a partir de 1978, car\u00e1cter permanente, dada a necesidade de desenvolver novos modelos de distribuci\u00f3n e exhibici\u00f3n. Ent\u00f3n cr\u00e9ase a Agrupaci\u00f3n do Teatro Galego de Vigo que ata 1980, ano no que se disolve, vai desenvolver iniciativas orientadas \u00e1 vertebraci\u00f3n teatral da cidade."}
{"id": "382347", "revid": "1576", "url": "https://gl.wikipedia.org/wiki?curid=382347", "title": "Linaria cannabina", "text": ""}
{"id": "382348", "revid": "89787", "url": "https://gl.wikipedia.org/wiki?curid=382348", "title": "Jes\u00fas Pedrido Ferrer", "text": "Jes\u00fas Pedrido Ferrer, nado en Vilagarc\u00eda de Arousa o 5 de novembro de 1883, foi un xornalista e escritor galego.\nTraxectoria.\nEmigrou aos 17 anos \u00e1 Arxentina. Colaborou en \"La Raz\u00f3n\" e \"La Prensa\" de Buenos Aires, e foi correspondende de \"La Prensa\" na guerra do Rif. Retornou a Vilagarc\u00eda nos anos vinte. Militou no Partido Republicano Radical Socialista. Colaborou en \"El Luchador\" e \"Galicia Nueva\".\nVida persoal.\nCasou en Vilagarc\u00eda de Arousa en 1922 con Mercedes Rodr\u00edguez, filla de Lisardo Barreiro."}
{"id": "382349", "revid": "5863", "url": "https://gl.wikipedia.org/wiki?curid=382349", "title": "Paradigma da Continuidade Paleol\u00edtica", "text": ""}
{"id": "382353", "revid": "23204", "url": "https://gl.wikipedia.org/wiki?curid=382353", "title": "Shogunato Tokugawa", "text": "O tam\u00e9n co\u00f1ecido como shogunato Edo ou polo seu nome orixinal en xapon\u00e9s, foi o terceiro e \u00faltimo shogunato que deti\u00f1a o poder en todo o Xap\u00f3n; os dous \u00faltimos foron o shogunato Kamakura (1192 - 1333) e o Ashikaga (1336 - 1573). Este shogunato foi instaurado polo sh\u014dgun Tokugawa Ieyasu, fundador do shogunato e descendente do clan Matsudaira, o 24 de marzo de 1603 (que corresponde ao 12.\u00ba d\u00eda do segundo mes do ano 8 da era Keich\u014d no calendario tradicional xapon\u00e9s).\nDurante o per\u00edodo dos shogunatos, hab\u00eda unha especie de ditadura militar especialmente sometido ao Emperador do Xap\u00f3n. O xog\u00fan, convertido en xefe xeral das forzas armadas do Xap\u00f3n, ti\u00f1a o poder militar e pol\u00edtico do pa\u00eds; mentres que ao Emperador f\u00f3ronlle atribu\u00eddos poder espiritual e relixioso, como un modo de ligaz\u00f3n entre as persoas e os deuses, e poder nominal na Corte Imperial en Kioto. Esta situaci\u00f3n era an\u00e1loga, en parte, \u00e1 dominante no universo pol\u00edtico europeo durante a Idade Media, cando o Sacro Emperador Romano-Xerm\u00e1nico deti\u00f1a o poder pol\u00edtico e militar, e o Papa, o poder relixioso.\nQuince xog\u00fans administraron o poder do clan Tokugawa e o pa\u00eds por 264 anos, subordinando os outros clans a troco dun poder secundario ou provincial. Neste per\u00edodo, o clan \u00e9 co\u00f1ecido por adoptar unha pol\u00edtica que centralizou e unificou o pa\u00eds devastado polas guerras da antiga era Sengoku, e logrou establecer un sistema de clases na sociedade xaponesa. Tam\u00e9n ficou co\u00f1ecido por adoptar unha postura de illamento absoluto fronte ao resto do mundo (Sakoku), o que levou \u00e1 prohibici\u00f3n e expulsi\u00f3n de estranxeiros e a eliminaci\u00f3n de influencias externas, por calquera medio. Tal foi o caso do exterminio dos cristi\u00e1ns durante o shogunato, as\u00ed como outras resoluci\u00f3ns dr\u00e1sticas, cuxo obxectivo era manter o equilibrio de poder no Xap\u00f3n.\nO poder nominal do shogunato estaba na cidade de Edo (actual Tokio), ao contrario do poder imperial, establecido en Quioto. As\u00ed, este per\u00edodo de dominio do shogunato Tokugawa ficou co\u00f1ecido como per\u00edodo Edo ou per\u00edodo Tokugawa.\nEste per\u00edodo terminou baixo m\u00faltiples presi\u00f3ns coa entrega do poder de Tokugawa Yoshinobu para o Emperador Meiji, o 9 de novembro de 1867 (o que corresponde a 14.\u00ba d\u00eda do d\u00e9cimo mes do ano 3 da era Kei\u014d no calendario tradicional xapon\u00e9s). A partir de ent\u00f3n, o shogunato foi abolido e o Emperador obtivo o poder militar e pol\u00edtico do pa\u00eds, desencadeando a Restauraci\u00f3n Meiji que transformar\u00eda radicalmente o pa\u00eds durante o resto do s\u00e9culo XIX."}
{"id": "382355", "revid": "1576", "url": "https://gl.wikipedia.org/wiki?curid=382355", "title": "Bakufu Edo", "text": ""}
{"id": "382356", "revid": "1576", "url": "https://gl.wikipedia.org/wiki?curid=382356", "title": "Edo bakufu", "text": ""}
{"id": "382357", "revid": "1576", "url": "https://gl.wikipedia.org/wiki?curid=382357", "title": "Tokugawa bakufu", "text": ""}
{"id": "382358", "revid": "34155", "url": "https://gl.wikipedia.org/wiki?curid=382358", "title": "Selecci\u00f3n de f\u00fatbol de Abkhazia", "text": "A selecci\u00f3n de f\u00fatbol de Abkhazia \u00e9 o equipo de f\u00fatbol que representa a Abkhazia. Como estado con reco\u00f1ecemento parcial, non est\u00e1 afiliado coa UEFA e a FIFA, pero forma parte da ConIFA.\nParticipou nas d\u00faas copas do mundo da ConIFA que houbo at\u00e9 agora acadando un oitavo posto na de 2014 e a vitoria no 2016. Tam\u00e9n era un pa\u00eds participante na Eurocopa de F\u00fatbol ConIFA 2015, a\u00ednda que tivo que abandonar por mor de problemas co visado.\nNa actualidade est\u00e1 a formar parte da Eurocopa de F\u00fatbol ConIFA 2017."}
{"id": "382376", "revid": "1888", "url": "https://gl.wikipedia.org/wiki?curid=382376", "title": "Joaqu\u00edn Otero P\u00e9rez", "text": ""}
{"id": "382377", "revid": "1888", "url": "https://gl.wikipedia.org/wiki?curid=382377", "title": "Juan Joaqu\u00edn Otero P\u00e9rez", "text": ""}
{"id": "382383", "revid": "89787", "url": "https://gl.wikipedia.org/wiki?curid=382383", "title": "BlaBlaCar", "text": "Blablacar \u00e9 un servizo franc\u00e9s de veh\u00edculo compartido que fai posible que as persoas que queren desprazarse ao mesmo lugar ao mesmo momento se organicen para viaxar xuntos. Permite compartir os gastos da viaxe (combustible e peaxes) e tam\u00e9n evitar a emisi\u00f3n extra de gases de efecto invernadoiro, ao permitir unha maior eficiencia enerx\u00e9tica no uso de cada veh\u00edculo.\nCon m\u00e1is de 35 mill\u00f3ns de usuarios en 2017, BlaBlaCar \u00e9 l\u00edder mundial do veh\u00edculo compartido.\nOrixe.\nA idea de BlaBlaCar naceu no Nadal de 2003 cando o seu fundador, Fr\u00e9d\u00e9ric Mazzella, se atopou con que non quedaban billetes de tren para volver \u00e1 s\u00faa casa. Buscando unha alternativa, conseguiu que a s\u00faa irm\u00e1 o recollera e durante o traxecto decatouse de que case todos os coches \u00edan baleiros e pensou na posibilidade de crear unha rede social que puxese en contacto a condutores con asentos libres e pasaxeiros que precisasen realizar o mesmo traxecto.\nEn 2006 Fr\u00e9d\u00e9ric Mazzella compra o dominio Covoiturage.fr e funda a sociedade an\u00f3nima Comuto, que se converter\u00e1 na sociedade editora de todos as p\u00e1xinas web da rede Covoiturage.\nEn agosto de 2008, Comuto lanza a versi\u00f3n web 2.0 comunitaria de Covoiturage.fr, que engade un sistema de avisos, retratos, biograf\u00edas, e se sit\u00faa como unha combinaci\u00f3n entre unha web de viaxes e unha web social. No seguinte mes xa era a web de veh\u00edculo compartido m\u00e1is empregada en Francia.\nEn 2009 chega a versi\u00f3n espa\u00f1ola da web, baixo o nome Comuto.es, que en 2012 se converter\u00e1 en BlaBlaCar.es, e en 2011 Comuto contin\u00faa a s\u00faa expansi\u00f3n europea no Reino Unido.\nA fins de 2009 sae a aplicaci\u00f3n m\u00f3bil para iPhone e en febreiro de 2010 a aplicaci\u00f3n para Android. En xu\u00f1o de 2012 lanza o servizo de reserva online: os pasaxeiros compran a s\u00faa viaxe online e a web ingresa o di\u00f1eiro ao condutor tras o traxecto. Deste xeito trata de reforzar a fiabilidade da pr\u00e1ctica do veh\u00edculo compartido aumentando a confianza entre condutores e pasaxeiros. O servizo de reserva online tam\u00e9n lle permite por en pr\u00e1ctica o seu modelo econ\u00f3mico final e obter ingresos das transacci\u00f3ns realizadas entre condutor e pasaxeiros.\nAntes de que remate 2012 Comuto lanza BlaBlaCar en Italia, Portugal, Polonia, Pa\u00edses Baixos, Luxemburgo e B\u00e9lxica e en 2013 en Alema\u00f1a. Covoiturage.fr conv\u00e9rtese ent\u00f3n en BlaBlaCar, para uniformar toda a rede, nome destaca os aspectos de socializaci\u00f3n que ten lugar durante o traxecto. A finais de 2013 BlaBlaCar afirma que conta con 5 mill\u00f3ns de membros e que transporta 1 mill\u00f3n de persoas mensualmente, nun total de 10 pa\u00edses.\nEn xaneiro de 2014 impl\u00e1ntase en Ucra\u00edna e Rusia. En 2015 chega \u00e1 India e compra aos seus competidores Carpooling (Alema\u00f1a) e Autohop (Hungr\u00eda, Roman\u00eda e os Balc\u00e1ns), as\u00ed como a start-up Rides (M\u00e9xico). Conta xa con 290 empregados e 20 mill\u00f3ns de usuarios en 19 pa\u00edses de 3 continentes. Nese ano firma un acordo coa sociedade AXA para asegurar aos seus usuarios durante os desprazamentos.\nEn setembro de 2016, BlaBlaCar alcanzou os 3 mill\u00f3ns de usuarios en Espa\u00f1a e os 35 mill\u00f3ns nos 22 pa\u00edses nos que opera.\nEntre as \u00faltimas novidades que incorporou est\u00e1n o seu plan de arrendamento de veh\u00edculos a baixo prezo para os usuarios m\u00e1is activos (dispo\u00f1ible por agora s\u00f3 en Francia) e o lanzamento da aplicaci\u00f3n Blablalines, pensada para compartir traxectos curtos diarios como o desprazamento ao traballo.\u00a0\nProcedemento.\nBlaBlaCar forma parte do que se denomina econom\u00eda colaborativa na s\u00faa modalidade de mobilidade sostible. O portal permite buscar as viaxes publicadas sen un rexistro previo. Atopada a viaxe, para reservar prec\u00edsase realizar un rexistro, que \u00e9 gratu\u00edto e que dota ao usuario de ferramentas para informar sobre as s\u00faas preferencias de viaxe.\nAs persoas que desexan atopar un coche que comparta a viaxe e os gastos, e aqueles que dispo\u00f1an dun veh\u00edculo para compartir, deben rexistrarse. Tanto o procedemento de rexistro como os demais procesos real\u00edzanse en li\u00f1a mediante o uso de aplicaci\u00f3ns para ordenador e tel\u00e9fono intelixente.\nA interacci\u00f3n entre as persoas que viaxan por Espa\u00f1a \u00e9 gratu\u00edta (mediante mensaxes privadas e p\u00fablicas para acordar os detalles da viaxe antes de confirmar) pero desde mediados do 2014 as confirmaci\u00f3ns das viaxes fanse a trav\u00e9s do pago en li\u00f1a. Con este sistema de reserva anticipada os usuarios poden asegurar a s\u00faa praza e aumenta o compromiso entre as partes, \u00e1 vez que a empresa cobra unha porcentaxe variable de cada transacci\u00f3n en concepto de gastos de xesti\u00f3n, que calcula en funci\u00f3n da achega fixada polo condutor.\nEn Espa\u00f1a, en 2017, a comisi\u00f3n pagada por pasaxeiro por cada viaxe compartida, sit\u00faase arredor do 20% sobre o prezo publicado polo condutor, estando o condutor exento de pagar ningunha comisi\u00f3n pola publicaci\u00f3n da s\u00faa viaxe. Recentemente BlaBlaCar eliminou o sistema de c\u00f3digos (o pasaxeiro recib\u00eda un c\u00f3digo que deb\u00eda enviar ao condutor ao final da viaxe, para que este recibise o pago).\nSeguridade e fiabilidade.\nA rede social, que ten dous mill\u00f3ns de usuarios mensuais, bas\u00e9ase na confianza, pois os rexistros de datos son fiables e est\u00e1n certificados, e os usuarios publican opini\u00f3ns, tanto dos condutores como dos pasaxeiros, sab\u00e9ndose de antem\u00e1n con quen se vai a viaxar. Trala viaxe cada usuario recibe unha valoraci\u00f3n positiva ou negativa nunha escala do 1 ao 5. O 96 % das opini\u00f3ns son positivas.\nAs persoas que abusaron do prezo, a ocupaci\u00f3n ou calquera outra circunstancia negativa que vaia en contra das condici\u00f3ns xerais de uso, son expulsados pola propia plataforma.\nAnte calquera imprevisto, a rede social permite a cancelaci\u00f3n da viaxe antes de 24 horas, tanto por parte do condutor, como dos que reservaron unha praza, mediante a devoluci\u00f3n \u00edntegra das cantidades a compartir e dos gastos de xesti\u00f3n.\nSe o pasaxeiro cancela a s\u00faa reserva logo das 24 horas previas \u00e1 hora prevista de sa\u00edda da viaxe, reemb\u00f3lsaselle unha porcentaxe do importe da viaxe (sen contar a comisi\u00f3n), que var\u00eda en funci\u00f3n do tempo que reste para dita sa\u00edda, e nunca a comisi\u00f3n por gastos de xesti\u00f3n.\nEficiencia enerx\u00e9tica.\nA web permite calcular, en funci\u00f3n da quilometraxe e a ocupaci\u00f3n do veh\u00edculo, a cantidade de gases de efecto invernadoiro que se deixan de emitir, permitindo a cada persoa co\u00f1ecer a pegada ecol\u00f3xica da s\u00faa viaxe.\nA rede social permitiu unha maior eficiencia enerx\u00e9tica dos autos que viaxan, pois aumentou a ocupaci\u00f3n, sendo en Europa a ocupaci\u00f3n media de 1.7 persoas por veh\u00edculo, e mediante o coche compartido de BlaBlaCar, a ocupaci\u00f3n media \u00e9 de 2,8 persoas por veh\u00edculo. Iso permitiu o aforro de 700.000 toneladas de CO2 ata xaneiro de 2014, segundo os c\u00e1lculos da empresa.\nLexislaci\u00f3n.\nAo tratarse de veh\u00edculos privados, nos que se comparten os gastos variables da viaxe, non hai remuneraci\u00f3n ao condutor, segu\u00edndose a Lei 17/1987 de Ordenaci\u00f3n dos transportes terrestres, que prohibe a remuneraci\u00f3n do transporte en veh\u00edculos privados, non existindo ning\u00fan tipo de competencia desleal nin parecido respecto de plataformas como Uber, que si que permite o uso de veh\u00edculos privados sen licenza en forma de taxis ilegais.\nPromotores.\nO f\u00edsico e experto en computaci\u00f3n Fr\u00e9d\u00e9ric Mazzella comezou co proxecto en Francia. A idea xurdiu cando durante o Nadal de 2008, ao esgotarse os billetes de tren, tivo que facer unha longa viaxe en solitario at\u00e9 a s\u00faa casa, ideando ent\u00f3n a posibilidade de viaxar con m\u00e1is persoas para compartir gastos e conversaci\u00f3n. O fundador e desenvolvedor da rede social en Espa\u00f1a \u00e9 Vincent Rosso, enxe\u00f1eiro industrial e experto en Tics."}
{"id": "382385", "revid": "5863", "url": "https://gl.wikipedia.org/wiki?curid=382385", "title": "Mba\u00f1e", "text": ""}
{"id": "382386", "revid": "5863", "url": "https://gl.wikipedia.org/wiki?curid=382386", "title": "Mbanye", "text": ""}
{"id": "382388", "revid": "98629", "url": "https://gl.wikipedia.org/wiki?curid=382388", "title": "Jos\u00e9 de Posada Herrera", "text": "Jos\u00e9 Posada Herrera, nado o 31 de marzo de 1814 en Posada de Llanes, Llanes, Asturias, e finado o 7 de setembro de 1885, tam\u00e9n en Llanes, foi un avogado e pol\u00edtico espa\u00f1ol.\nTraxectoria.\nEstudou Dereito e Econom\u00eda na Universidade de Oviedo onde foi nomeado profesor de Econom\u00eda Pol\u00edtica en 1838. Foi profesor da Escola especial de Administraci\u00f3n en 1843, membro da Real Academia de Moral e Ciencias Pol\u00edticas (1857), da Real Academia de Xurisprudencia e Lexislaci\u00f3n (1864) e presidente do Ateneo de Madrid.\nDesde o ano 1839 comezou unha intensa actividade pol\u00edtica que o fixo testemu\u00f1a e protagonista excepcional do seu axitado tempo. Durante o per\u00edodo entre 1839-1841, foi deputado por Asturias polo Partido Progresista, mais a partir de 1842 achegouse \u00e1s filas do Partido Moderado, combatendo con dureza ao seu antigo compa\u00f1eiro Salustiano Ol\u00f3zaga Almandoz e colaborou na ca\u00edda da rexencia de Espartero, destacando, con todo, pola s\u00faa independencia como parlamentario.\nNomeado ministro de Gobernaci\u00f3n (entre 1858 e 1865), nos gobernos presididos por Francisco Javier de Ist\u00fariz e Leopoldo O'Donnell, onde foi denominado \"o gran elector\", pola falta de escr\u00fapulos e a habelenza, para que nas elecci\u00f3ns o goberno mantivese o control do resultado, para acada-la vitoria.\nEn 1868 pasou a ser embaixador perante a Santa S\u00e9 en Roma para conseguir a reconciliaci\u00f3n desta coa Revoluci\u00f3n. Participou na redacci\u00f3n das Constituci\u00f3ns de 1869 e 1876, chegando a ser elixido por unanimidade, en 1876 durante a Restauraci\u00f3n, presidente da c\u00e1mara dos Deputados. Ocupou importantes cargos pol\u00edticos como membro do Consello Real, e Presidente do Consello de Estado (1881).\nFinalmente, chegou a ser Presidente do Consello de Ministros dende o 10 de outubro de 1883 \u2013nese momento como pertencente a Izquierda Din\u00e1stica- durante pouco tempo pois Sagasta, o 18 de xaneiro de 1884, conseguiu tombar o goberno. Pretendeu levar a cabo varias reformas pero o seu goberno deixou case t\u00f3dalas s\u00faas reformas inacabadas.\nPouco antes de morrer, recibiu de Afonso XII a condecoraci\u00f3n do V\u00e9laro de Ouro.\nObra xur\u00eddica.\nDentro do seu traballo como xurista, destacan os catro volumes de \"Lecciones de Administraci\u00f3n\" (1843) reproducidos, os tres primeiros, polo Instituto Nacional de Administraci\u00f3n P\u00fablica, en 1978 e o cuarto -que foi pensado para ser perdido\u2013 dedicado \u00e1 Beneficienca P\u00fablica, polo Servizo de Publicaci\u00f3ns da Universidade de Oviedo, en 1995, grazas \u00e1 investigaci\u00f3n que fixo Francisco Sosa Wagner \u2013profesor de Dereito Administrativo na Universidade de Le\u00f3n- sobre o autor a quen considera o pai do Dereito P\u00fablico en Espa\u00f1a e a quen se refiren dous dos seus \u00faltimos traballos: \"Posada Herrera actor y testigo del siglo XIX\" (1995) e \"La construcci\u00f3n del Estado y del Derecho Administrativo: ideario jur\u00eddico-pol\u00edtico de Posada Herrera\" (2001). Para outros especialistas tam\u00e9n \u00e9 considerado como o \"pai da ciencia administrativa espa\u00f1ola\".\nA investigaci\u00f3n sobre este autor, especialmente sobre a s\u00faa actuaci\u00f3n como parlamentario e pol\u00edtico, \u00e9 de grande interese actual, estando pendentes de publicaci\u00f3n por varias investigaci\u00f3ns, sobre o seu arquivo privado, que cont\u00e9n numerosos documentos e correspondencia con contido pol\u00edtico e legal."}
{"id": "382389", "revid": "15490", "url": "https://gl.wikipedia.org/wiki?curid=382389", "title": "Jos\u00e9 Posada Herrera", "text": ""}
{"id": "382390", "revid": "5863", "url": "https://gl.wikipedia.org/wiki?curid=382390", "title": "Orde carmelita", "text": ""}
{"id": "382399", "revid": "56817", "url": "https://gl.wikipedia.org/wiki?curid=382399", "title": "Zdenko Kri\u017ei\u0107", "text": "Zdenko Kri\u017ei\u0107, nado o 2 de febreiro de 1953 en Johovac (Bosnia e Hercegovina), \u00e9 un relixioso cat\u00f3lico latino, bispo de Gospi\u0107-Senj dende 2016.\nTraxectoria.\nNaceu o 2 de febreiro de 1953 en Johovac, unha vila do concello de Doboj, na Rep\u00fablica Serbia de Bosnia e Hercegovina. O 27 de xullo de 1970 profesou como carmelita descalzo, facendo a profesi\u00f3n solemne o 16 de xullo de 1976. Ao ano seguinte, o 26 de xu\u00f1o de 1977 foi ordenado sacerdote.\nO 4 de abril de 2016 foi nomeado bispo de Gospi\u0107-Senj. Recibiu a consagraci\u00f3n episcopal o 25 de maio, de mans do arcebispo de Zagreb Josip Bozani\u0107."}
{"id": "382404", "revid": "56817", "url": "https://gl.wikipedia.org/wiki?curid=382404", "title": "Uberon", "text": "Uberon\u00a0\u00e9 unha ontolox\u00eda de\u00a0anatom\u00eda comparada que representa unha gran variedade de estruturas atopadas en animais, como pulm\u00f3ns, m\u00fasculos, \u00f3sos, plumas e aletas. Estas estruturas est\u00e1n conectadas a outras estruturas v\u00eda relaci\u00f3ns como meronimia\u00a0e \"desenvolvido dende\". Un dos usos desta ontolox\u00eda \u00e9 o de integrar datos dende bases de datos biol\u00f3xicas diferentes, e dende outras ontolox\u00edas espec\u00edficas de especies como o Foundational Model of Anatomy."}
{"id": "382405", "revid": "56817", "url": "https://gl.wikipedia.org/wiki?curid=382405", "title": "Juan Vicente Mart\u00ednez Quelle", "text": "Juan Vicente Mart\u00ednez Quelle, nado en Ferrol o 26 de xaneiro de 1875 e finado na mesma cidade en agosto de 1942, foi un xornalista e escritor galego.\nTraxectoria.\nChegou a Cuba o 24 de xu\u00f1o de 1908 como mari\u00f1eiro da corveta \"Nautilus\". Desertou e instalouse na Habana onde traballou como xornalista. Foi redactor de \"Airi\u00f1os d'a Mi\u00f1a Terra\", en 1910 foi nomeado representante da revista \"Suevia\" na Habana. En 1913 fundou \"Labor Gallega\". En 1919 foi redactor do xornal \"La Naci\u00f3n\". Traduciu para o \"Diario de la Marina\" a obra de Castelao \"Un ollo de vidro\". En 1922 foi director do semanario \"Espa\u00f1a\". Publicou contos en \"El Industrial\". En xullo de 1925 asumiu a direcci\u00f3n da colecci\u00f3n popular La Novela. Tam\u00e9n foi letrista de canci\u00f3ns.\nEn 1931 retornou a Galicia, inst\u00e1ndose en Ferrol. Militou no Partido Republicano Radical Socialista, foi redactor de \"El Correo Gallego\" e dirixiu a revista \"Labor Gallega\" do Real Coro Toxos e Froles.\nObras.\nEn 1924 foi inclu\u00eddo na antolox\u00eda po\u00e9tica \"Los argonautas\", na que aparec\u00edan os principais poetas cubanos do momento. Publicou en 1929 o libro de memorias \"De mis viajes. Relato anecd\u00f3tico y descriptivo\"."}
{"id": "382406", "revid": "23204", "url": "https://gl.wikipedia.org/wiki?curid=382406", "title": "Un xogador", "text": ""}
{"id": "382408", "revid": "89787", "url": "https://gl.wikipedia.org/wiki?curid=382408", "title": "Bibliotheca Alexandrina", "text": "A Bibliotheca Alexandrina (en\u00a0; \"Maktabat al-Iskandar\u012byah\") \u00e9 unha gran biblioteca e centro cultural da cidade exipcia de Alexandr\u00eda. A biblioteca foi fundada como un conmemoraci\u00f3n e lembranza da antiga\u00a0Biblioteca de Alexandr\u00eda, e \u00e9 tam\u00e9n un intento de recuperar a antiga gloria da cidade como centro de estudo e erudici\u00f3n.\nHistoria.\nNo ano 1987 xurdiu un ambicioso proxecto cultural: constru\u00edr unha nova biblioteca \u2014a \"Bibliotheca Alexandrina\"\u2014 na cidade de Alexandr\u00eda para recuperar as\u00ed un enclave m\u00edtico da Antig\u00fcidade, patrimonio da Humanidade. Isto ocorr\u00eda uns 1.600 anos despois da desaparici\u00f3n definitiva daquelas grandes colecci\u00f3ns do saber. Para levar a cabo semellante proxecto un\u00edronse os esforzos econ\u00f3micos de diversos pa\u00edses europeos, americanos e \u00e1rabes, m\u00e1is o goberno de Exipto e a UNESCO. O orzamento naquel ano foi de 230 mill\u00f3ns de d\u00f3lares. As obras comezaron o d\u00eda 15 de maio de 1995 e remataron o 31 de decembro de 1996. \u00c1 s\u00faa inauguraci\u00f3n acudiron tres ra\u00ed\u00f1as: a de Espa\u00f1a, a de Suecia e a de Xordania, ademais dalg\u00fans xefes de Estado."}
{"id": "382410", "revid": "1131", "url": "https://gl.wikipedia.org/wiki?curid=382410", "title": "Adelaide Oval", "text": "O Adelaide Oval \u00e9 o principal estadio deportivo da cidade de Adelaida, en Australia. O seu terreo de xogo con forma oval serve para a pr\u00e1ctica do cr\u00edcket e do f\u00fatbol australiano, malia que tam\u00e9n pode ser empregado para o f\u00fatbol ou o rugby. O recinto foi aberto en 1871 e despois da \u00faltima reforma rematada en 2014 a capacidade das bancadas \u00e9 de 53,583 localidades, o que fai do Adelaide Oval o cuarto estadio de Australia.\nNeste estadio xogan os seus encontros como locais os Adelaide Strikers da liga australiana de cr\u00edcket Twenty20, e dende 2014 tam\u00e9n os equipos Adelaide Football Club e Port Adelaide Football Club da popular Australian Football League, que at\u00e9 ent\u00f3n ti\u00f1an \u00f3 Football Park (51,515 localidades) como fogar. Tam\u00e9n acolle numerosos encontros internacionais das diversas selecci\u00f3ns nacionais de Australia, as\u00ed como encontros ocasionais do Adelaide United da A-League de f\u00fatbol, e concertos de m\u00fasica. O propietario do recinto \u00e9 o Goberno de Australia Meridional."}
{"id": "382414", "revid": "49365", "url": "https://gl.wikipedia.org/wiki?curid=382414", "title": "Benjamin Altman", "text": "Benjamin Altman, nado o 12 de xullo de 1840 e finado o 7 de outubro de 1913, foi un empresario estadounidense de Nova York. Foi co\u00f1ecido por crear a compa\u00f1\u00eda B. Altman en 1865, e tam\u00e9n por ser un grande amante e mecenas da arte, en especial do pintor Rembrandt. Altman chegou a ter unha importante colecci\u00f3n de pinturas que doou ao Museo Metropolitano de Arte de Nova York.\nBiograf\u00eda.\nBenjamin Altman veu dunha familia de xudeus de Baviera, que emigraron a Am\u00e9rica en 1835 e onde abriron unha pequena tenda na Attorney Street de Nova York. Despois de traballar na tenda de mercador\u00edas de seu pai, Altman estableceuse por conta propia. En 1865, fundou B. Altman &amp; Co, unha tenda de tecidos situada na Terceira Avenida ao longo 10th Street, en Nova York. Co paso dos anos a tenda prosperou e puido ampliar por outros lugares. En 1877, abriu unha tenda en Sixth Avenida, co\u00f1ecida como o \"Palacio do Comercio\" pola s\u00faa arquitectura de luxo, a tenda de Altman foi un dos primeiros en ter roupa para diferentes idades e en secci\u00f3ns diferentes.\nAltman utilizou a s\u00faa riqueza para financiar diversas iniciativas na s\u00faa cidade natal. Pouco antes do seu falecemento creou a Fundaci\u00f3n Altman, unha organizaci\u00f3n ben\u00e9fica para dar apoio \u00e1s instituci\u00f3ns educativas da cidade de Nova York.\nColecci\u00f3n de artes.\nBenjamin Altman era un gran coleccionista de pinturas de Rembrandt e porcelana oriental. \u00c1 s\u00faa morte, doou a colecci\u00f3n ao Museo Metropolitano de Arte. A colecci\u00f3n tam\u00e9n cont\u00e9n retratos notables de comerciantes flamengos e alem\u00e1ns do Renacemento."}
{"id": "382415", "revid": "59564", "url": "https://gl.wikipedia.org/wiki?curid=382415", "title": "Pablo Fern\u00e1ndez Barba", "text": "Pablo Fern\u00e1ndez Barba, nado en Madrid no ano 1976, \u00e9 un profesor de secundaria e escritor en lingua galega.\nTraxectoria.\nLicenciouse en F\u00edsicas na Universidade Aut\u00f3noma de Madrid. Traballou como profesor de secundaria en Noia, posteriormente en Rianxo e na actualidade no Porto do Son."}
{"id": "382418", "revid": "1987", "url": "https://gl.wikipedia.org/wiki?curid=382418", "title": "Cepillo de dentes", "text": "O cepillo de dentes, ou cepillo dental, \u00e9 un utensilio de hixiene oral, utilizado para limpar os dentes e as enxivas. Consiste nun corpo ou mango aproximadamente recto nun de cuxos extremos (ou cabeza do cepillo) at\u00f3pase un denso conxunto de porcas perpendiculares ao corpo que facilita a limpeza de \u00e1reas da boca dif\u00edciles de alcanzar. Adoita utilizarse en combinaci\u00f3n con pasta de dentes ou dent\u00edfrico, que tipicamente cont\u00e9n fl\u00faor para aumentar a eficacia do cepillado.\nAt\u00f3panse dispo\u00f1ibles no mercado en diferentes tama\u00f1os, formas e texturas de porcas e ad\u00f3itanse comercializar coa menci\u00f3n suave, medio ou duro en funci\u00f3n da s\u00faa dureza, a\u00ednda que non existe norma en vigor que estableza os limiares de dureza para diferenciar devanditas menci\u00f3ns. A maior\u00eda dos cepillos dentais son fabricados con corpos de pl\u00e1stico e porcas de fibras sint\u00e9ticas."}
{"id": "382419", "revid": "72012", "url": "https://gl.wikipedia.org/wiki?curid=382419", "title": "Cepillo dental", "text": ""}
{"id": "382420", "revid": "89787", "url": "https://gl.wikipedia.org/wiki?curid=382420", "title": "Formaci\u00f3n xeol\u00f3xica", "text": "Unha formaci\u00f3n xeol\u00f3xica (ou simplemente formaci\u00f3n) \u00e9 unha unidade litoestratigr\u00e1fica formal que define corpos de rochas caracterizados por unhas propiedades litol\u00f3xicas com\u00fans (composici\u00f3n e estrutura) que as diferencian das adxacentes. \u00c9 a principal unidade de divisi\u00f3n litoestratigr\u00e1fica. Poden asociarse en unidades maiores (grupos), subdividirse (membros) ou diferenciarse unidades menores significativas (capas). A disciplina xeol\u00f3xica que se ocupa das unidades litoestratigr\u00e1ficas \u00e9 a estratigraf\u00eda. A definici\u00f3n e reco\u00f1ecemento de formaci\u00f3ns permite aos xe\u00f3logos correlacionar os estratos xeol\u00f3xicos ao longo de amplas distancias entre os distintos afloramentos e exposici\u00f3ns dos estratos de rochas.\nSegundo a Comisi\u00f3n Internacional de Estratigraf\u00eda, o conxunto de rochas sedimentarias da codia terrestre deber\u00eda estar completamente definido mediante formaci\u00f3ns, mentres que non ser\u00eda obrigatorio facelo con outros tipos de unidades litoestratigr\u00e1ficas. Non hai un l\u00edmite de espesor para poder establecer unha formaci\u00f3n, mais as normas internacionais indican que, polo menos, han de ser representables nun mapa xeol\u00f3xico \u2014xeralmente de escala 1:50\u00a0000 a 1:25\u00a0000\u2014. As formaci\u00f3ns xeol\u00f3xicas son xeralmente capas de rochas sedimentarias, pero poden ser tam\u00e9n rochas metam\u00f3rficas e fluxos volc\u00e1nicos. As rochas \u00edgneas intrusivas xeralmente non est\u00e1n divididas en formaci\u00f3ns.\nOutros usos do termo.\nO termo \u00abformaci\u00f3n\u00bb adoita usarse tam\u00e9n informalmente para designar conxuntos de rochas ou estruturas xeol\u00f3xicas que comparten determinadas caracter\u00edsticas, como \u00abformaci\u00f3n arrecifal\u00bb (atendendo \u00e1 orixe), \u00abformaci\u00f3n silicicl\u00e1stica\u00bb (atendendo \u00e1 composici\u00f3n), \u00abformaci\u00f3n de estalactitas\u00bb (para describir un conxunto homox\u00e9neo de estruturas) etc. O termo \"formaci\u00f3n\" \u00fasase tam\u00e9n a mi\u00fado informalmente para referirse \u00e1s agrupaci\u00f3ns de rochas espec\u00edfica, como as que se encontran a determinada profundidade nun pozo de petr\u00f3leo.\nDenominaci\u00f3n.\nOs nomes formais das formaci\u00f3ns est\u00e1n compostos por tres partes: \nExemplos: Formaci\u00f3n Dolom\u00edas de Tramacastilla, Fm. Arenitos de Downton Castle, Fm. Green River etc. Conv\u00e9n engadir a referencia da publicaci\u00f3n na que se define formalmente para a s\u00faa identificaci\u00f3n inequ\u00edvoca.\nHistoria.\nAs formaci\u00f3ns foron descritas orixinalmente para ser os marcadores esenciais do tempo xeol\u00f3xico baseados nas idades relativas e a lei da superposici\u00f3n. As divisi\u00f3ns da escala de tempo xeol\u00f3xico eran as formaci\u00f3ns descritas e postas en orde cronol\u00f3xica polos xe\u00f3logos e estrat\u00edgrafos dos s\u00e9culos XVIII e XIX.\nA revisi\u00f3n moderna das ciencias xeol\u00f3xicas restrinxiu as formaci\u00f3ns \u00e1s litolox\u00edas, porque as unidades litol\u00f3xicas est\u00e1n formadas por ambientes deposicionais, alg\u00fans dos cales poden persistir durante centos ou mill\u00f3ns de anos e transgredir os intervalos cronoestratigr\u00e1ficos ou os m\u00e9todos baseados nos f\u00f3siles de correlacionar as rochas. Por exemplo, a cunca de Hamersley de Australia Occidental \u00e9 unha cunca sedimentaria do Proterozoico onde se conservaron 1\u00a0200 mill\u00f3ns de anos de sedimentaci\u00f3n na s\u00faa estratigraf\u00eda sedimentaria intacta, na que 300 mill\u00f3ns de anos est\u00e1n representados por unha soa unidade litol\u00f3xica de formaci\u00f3n de ferro bandeado e lousas.\nDefinici\u00f3n das formaci\u00f3ns litoestratigr\u00e1ficas.\nAs formaci\u00f3ns son as \u00fanicas unidades litoestratigr\u00e1ficas formais nas cales a columna estratigr\u00e1fica deber\u00eda estar en todas partes dividida base\u00e1ndose completamente na litolox\u00eda. A diferenza na litolox\u00eda entre formaci\u00f3ns necesaria para xustificar o seu establecemento var\u00eda coa complexidade da xeolox\u00eda dunha rexi\u00f3n e o detalle necesario para facer mapas xeol\u00f3xicos e dilucidar a s\u00faa historia xeol\u00f3xica.\nEstritamente falando, as formaci\u00f3ns non poden ser definidas por criterios distintos da litolox\u00eda primaria. Por\u00e9n, \u00e1s veces \u00e9 \u00fatil definir unidades bioestratigr\u00e1ficas baseadas en criterios paleontol\u00f3xicos, ou cronoestatigr\u00e1ficos baseados na idade das rochas, e quimioestratigr\u00e1ficas baseadas en criterios xeoqu\u00edmicos.\nA estratigraf\u00eda secuencial bas\u00e9ase nun concepto que desaf\u00eda a idea da existencia de unidades litoestratigr\u00e1ficas estritas ao definir as unidades base\u00e1ndose en \"eventos\" das cuncas sedimentarias como regresi\u00f3ns mari\u00f1as e transgresi\u00f3ns. Estas secuencias son unha combinaci\u00f3n de unidades cronoestratigr\u00e1ficas, ligadas polo tempo, e ambientes deposicionais, ligados polos eventos xeol\u00f3xicos, que ocorreron nese tempo, independentemente do tama\u00f1o do gran dos sedimentos.\nAgrupaci\u00f3ns e divisi\u00f3ns.\nAs formaci\u00f3ns poden agruparse, se as caracter\u00edsticas litol\u00f3xicas as\u00ed o requiren, en grupos, e poden establecerse subgrupos e supergrupos.\nNon \u00e9 necesario que as formaci\u00f3ns estean subdivididas, pero cando existen criterios que permiten discriminar subunidades significativas poden definirse membros e capas. As normas de nomenclatura para os membros seguen os mesmos criterios que para as formaci\u00f3ns (membro adoita abreviarse \u00abMb.\u00bb). As capas, que son as unidades de menor rango, poden ser moi caracter\u00edsticas e marcar niveis de grande interese en correlaci\u00f3ns locais, e o seu espesor pode ser desde poucos cent\u00edmetros a alg\u00fans metros.\nFormaci\u00f3ns e unidades cronoestratigr\u00e1ficas.\nAs unidades litoestratigr\u00e1ficas e as cronoestratigr\u00e1ficas pertencen a sistemas de clasificaci\u00f3n e ordenamento das rochas independentes entre si, e def\u00ednense con criterios moi diferentes. As\u00ed, unha formaci\u00f3n pode pertencer a un ou a varios pisos (unidades cronoestratigr\u00e1ficas b\u00e1sicas de referencia para a escala temporal xeol\u00f3xica), dependendo da duraci\u00f3n da actividade do medio sedimentario no que se formou. Por outra parte, os pisos incl\u00faen necesariamente numerosas unidades litoestratigr\u00e1ficas (formaci\u00f3ns, membros ou capas), debido a que para cada idade, como na actualidade, a formaci\u00f3n de dep\u00f3sitos sedimentarios prod\u00facese por todo o planeta en diferentes ambientes sedimentarios. Igualmente, a migraci\u00f3n xeogr\u00e1fica no tempo dun ambiente deposicional pode facer que os primeiros dep\u00f3sitos dunha formaci\u00f3n sexan dunha idade nunha zona e m\u00e1is modernos noutra (heter\u00f3cronos)."}
{"id": "382422", "revid": "19415", "url": "https://gl.wikipedia.org/wiki?curid=382422", "title": "EHF Copa de Europa", "text": ""}
{"id": "382434", "revid": "44472", "url": "https://gl.wikipedia.org/wiki?curid=382434", "title": "Shogunato Edo", "text": ""}
{"id": "382435", "revid": "89787", "url": "https://gl.wikipedia.org/wiki?curid=382435", "title": "Lista de pante\u00f3ns e tumbas dos gobernantes en Portugal", "text": "Esta lista de lugares de sepultamento de gobernantes indica onde se atopan as tumbas dos monarcas, titulares e consortes de territorios soberanos e que se atopan en Portugal. Incl\u00faense reis e condes soberanos de territorios independentes durante o tempo do reinado destas persoas, ben como os seus c\u00f3nxuxes."}
{"id": "382436", "revid": "1576", "url": "https://gl.wikipedia.org/wiki?curid=382436", "title": "Land R\u00f3ber", "text": ""}
{"id": "382438", "revid": "1576", "url": "https://gl.wikipedia.org/wiki?curid=382438", "title": "Land Rober", "text": ""}
{"id": "382439", "revid": "1576", "url": "https://gl.wikipedia.org/wiki?curid=382439", "title": "Sexta extinci\u00f3n", "text": ""}
{"id": "382446", "revid": "89787", "url": "https://gl.wikipedia.org/wiki?curid=382446", "title": "Acrophoca", "text": "Acrophoca longirostris\u00a0\u00e9 unha especie extinta de pinn\u00edpedes\u00a0cuxos f\u00f3siles foron descubertos no\u00a0Per\u00fa e Chile. Crese que era o antepasado da moderna foca leopardo.\nOs seus f\u00f3siles foron atopados xunto \u00f3s de\u00a0\"Thalassocnus\" e cet\u00e1ceos como\u00a0\"Odobenocetops\", as\u00ed como animais modernos como golfi\u00f1os, mascatos e cormor\u00e1ns.\nDescrici\u00f3n.\n\"Acrophoca\" roldaba os 1,5m de longo, e non estaba tan ben adaptado para nadar como os seus descendentes, con aletas menos desenvolvidas e un pescozo menos aerodin\u00e1mico. Isto poder\u00eda indicar que pasaba gran parte do seu tempo preto da costa indicate. A s\u00faa dieta consist\u00eda probablemente en peixes."}
{"id": "382447", "revid": "23204", "url": "https://gl.wikipedia.org/wiki?curid=382447", "title": "Acrophoca longirostris", "text": ""}
{"id": "382458", "revid": "98629", "url": "https://gl.wikipedia.org/wiki?curid=382458", "title": "Lista de sociedades de vida apost\u00f3lica da Igrexa cat\u00f3lica", "text": "As sociedades de vida apost\u00f3lica son grupos de cat\u00f3licos que viven en comunidade cun prop\u00f3sito espec\u00edfico. Difer\u00e9ncianse dos institutos de vida consagrada en que non fan votos relixiosos p\u00fablicos."}
{"id": "382459", "revid": "1505", "url": "https://gl.wikipedia.org/wiki?curid=382459", "title": "Licenza libre", "text": ""}
{"id": "382461", "revid": "1888", "url": "https://gl.wikipedia.org/wiki?curid=382461", "title": "Xacobe Barral Otero", "text": ""}
{"id": "382463", "revid": "1576", "url": "https://gl.wikipedia.org/wiki?curid=382463", "title": "ICD-10", "text": ""}
{"id": "382464", "revid": "85894", "url": "https://gl.wikipedia.org/wiki?curid=382464", "title": "Lorenzo Garc\u00eda Vidal", "text": "Lorenzo Garc\u00eda Vidal, nado en Loureiro (Concello de Cotobade) o 20 de febreiro de 1847 e finado na mesma parroquia o 30 de abril de 1928, foi un avogado e pol\u00edtico galego.\nTraxectoria.\nFillo de Carlos Garc\u00eda Vidal e Josefa Vidal Justo. Estudou o bacharelato en Pontevedra, rematando en 1866. Estudou dereito na Universidade de Santiago de Compostela licenci\u00e1ndose en 1870. Regresou a Loureiro para exercer a avogac\u00eda. En 1872 foi alcalde de Cotobade. Foi escrib\u00e1n de Ponte Caldelas, deputado provincial e avogado de beneficencia. Foi nomeado gobernador civil de Lugo o 6 de marzo de 1899. En 1902 foi gobernador civil de Ourense.\nVida persoal.\nFoi pai de Jos\u00e9 Garc\u00eda Vidal."}
{"id": "382465", "revid": "25871", "url": "https://gl.wikipedia.org/wiki?curid=382465", "title": "Poluci\u00f3n nocturna", "text": "Unha emisi\u00f3n nocturna ou poluci\u00f3n nocturna \u00e9 unha exaculaci\u00f3n involuntaria de seme que ten lugar durante o sono.\nAs poluci\u00f3ns nocturnas son m\u00e1is com\u00fans durante os \u00faltimos anos da adolescencia, a\u00ednda que se presentan tam\u00e9n no adulto. Poden estar, ou non, acompa\u00f1adas por so\u00f1os er\u00f3ticos. Alg\u00fans homes esp\u00e9rtanse durante a exaculaci\u00f3n, mentres que outros seguen durmindo e soamente se dan conta ao espertaren e comprobaren que a roupa interior est\u00e1 manchada de seme, ou nin sequera o notan se \u00e9 que este secou. Con frecuencia non lembran ning\u00fan tipo de so\u00f1o con contido sexual, salvo os casos en que as s\u00faas caracter\u00edsticas particulares (sensaci\u00f3n de realismo, intensidade) os gravan na mente.\nDurante a puberdade, o 13\u00a0% dos homes experimentan a primeira exaculaci\u00f3n da s\u00faa vida ou espermarquia durante unha poluci\u00f3n nocturna.\u00a0Segundo os estudos de Kinsey, os homes que te\u00f1en a s\u00faa primeira exaculaci\u00f3n como consecuencia dunha poluci\u00f3n nocturna, presentan a espermarquia m\u00e1is ou menos un ano despois daqueles que a alcanzan por estimulaci\u00f3n f\u00edsica, independentemente de que esta sexa por masturbaci\u00f3n\u00a0ou relaci\u00f3n sexual.\nCausas.\nOcorre cando a ilusi\u00f3n suxestiona involuntariamente o individuo ou cando este pasa unha cantidade considerable de tempo sen exacular. En ambos os casos pode contribu\u00edr o almacenamento de imaxes ou fantas\u00edas er\u00f3ticas durante un certo tempo, a\u00ednda que tam\u00e9n depende da intensidade dos est\u00edmulos experimentados, que normalmente se liberan en forma de vivencias sexuais ficticias xeradas polo subconsciente.\nFrecuencia.\nA frecuencia de exaculaci\u00f3ns involuntarias nocturnas \u00e9 moi variable e os est\u00edmulos sexuais do medio en que habita o individuo poden axudar a incrementala. Alg\u00fans homes pres\u00e9ntanas frecuentemente, sobre todo durante a adolescencia, mentres que outros non a experimentaron xamais. Segundo os datos estat\u00edsticos de que se disp\u00f3n, o 83% dos homes nos Estados Unidos present\u00e1rona nalgunha ocasi\u00f3n ao longo da s\u00faa vida.\nDentro do grupo de homes que as experimentan, a frecuencia media en solteiros oscila entre 0,36 veces por semana para mozos de 15 anos, at\u00e9 0,18 veces por semana para os de 40. Os homes casados presentan unha frecuencia de 0,23 emisi\u00f3ns \u00e1 semana aos 19 anos e tan s\u00f3 0,15 \u00e1 semana aos 50. Por tanto a frecuencia m\u00e1xima d\u00e1se en mozos de 15 anos e a m\u00e1is baixa en adultos casados de 50 anos. Non se disp\u00f3n de datos a idades m\u00e1is avanzadas; suponse que as emisi\u00f3ns dimin\u00faen progresivamente en frecuencia a medida que avanza a idade.\nNos estudos realizados noutras partes do mundo, a frecuencia de exaculaci\u00f3ns nocturnas pode diferir das dos Estados Unidos. En Indonesia, o 97% dos homes pres\u00e9ntanas \u00e1 idade de 10 anos."}
{"id": "382466", "revid": "72012", "url": "https://gl.wikipedia.org/wiki?curid=382466", "title": "Emisi\u00f3n nocturna", "text": ""}
{"id": "382469", "revid": "27155", "url": "https://gl.wikipedia.org/wiki?curid=382469", "title": "Formaci\u00f3n rochosa", "text": "Unha formaci\u00f3n rochosa, en xeomorfolox\u00eda, \u00e9 un accidente que describe afloramentos rochosos illados, que en xeral destacan polas s\u00faas cualidades paisax\u00edsticas. Son xeralmente o resultado da meteorizaci\u00f3n e a erosi\u00f3n que foron esculpindo a rocha existente. O termo pode referirse tam\u00e9n a determinados estratos sedimentarios ou a unha unidade de rocha noutros estudos estratigr\u00e1ficos e petrol\u00f3xicos.\nPode orixinarse unha estrutura rochosa peculiar en calquera tipo ou combinaci\u00f3n de rochas:\nOs xe\u00f3logos crearon unha serie de termos para describir as diferentes estruturas de rochas na paisaxe que se poden formar por procesos naturais, moitas delas de uso local que describen accidentes xeomorfol\u00f3xicos m\u00e1is ou menos similares con certas particularidades rexionais:\nFormaci\u00f3n rochosa, afloramento rochoso e formaci\u00f3n xeol\u00f3xica.\nUn afloramento \u00e9 simplemente as rochas non cubertas por un solo ou outras rochas, un lugar onde estas poden verse. O concepto de formaci\u00f3n rochosa non \u00e9 sin\u00f3nimo de afloramento, a\u00ednda que todas as formaci\u00f3ns rochosas son afloramentos de rochas. Unha formaci\u00f3n rochosa, para os xeomorf\u00f3logos, \u00e9 un lugar con rochas que presentan algunha peculiaridade xeomorfol\u00f3xica ou paisax\u00edstica, mentres que un afloramento rochoso corresponde a calquera rocha in situ visible en superficie, te\u00f1a peculiaridades ou non as te\u00f1a.\nTampouco se debe confundir formaci\u00f3n rochosa con formaci\u00f3n xeol\u00f3xica, que \u00e9 unha \u00e1rea con caracter\u00edsticas litol\u00f3xicas determinadas com\u00fans, que pode ter bastante extensi\u00f3n."}
{"id": "382474", "revid": "98629", "url": "https://gl.wikipedia.org/wiki?curid=382474", "title": "Tina Modotti", "text": "Tina Modotti, nada en Udine o 16/17 de agosto de 1896 e finada na Cidade de M\u00e9xico o 5 de xaneiro de 1942, foi unha fot\u00f3grafa italiana, modelo, actriz e activista pol\u00edtica revolucionaria.\nTraxectoria.\nFilla de Giuseppe Modotti e Assunta Mondini, tivo catro irm\u00e1ns. Aos 12 anos tivo que abandonar a escola e traballar nunha f\u00e1brica t\u00e9xtil para axudar a s\u00faa familia. Aos 17 anos emigrou \u00e1 cidade de San Francisco. No ano 1915 casou co poeta Roubaix de L'Abrie Richey. Despois desprazar\u00edase a Hollywood, onde traballou pouco tempo como actriz. En 1921 Tina mant\u00e9n unha estreita relaci\u00f3n laboral co fot\u00f3grafo Edward Weston, con el traballou como modelo, ademais de aprender del fotograf\u00eda e de a\u00ed comezar a desenvolver a s\u00faa propia obra.\nEntre os anos 1923-1930 permanecer\u00e1 en M\u00e9xico, convert\u00e9ndose en activista revolucionaria, ademais de se asociar co Partido Comunista Mexicano en 1927. M\u00e9xico ser\u00e1 o lugar onde realizar\u00e1 a maior parte da s\u00faa obra e onde se converter\u00e1 en activista revolucionaria. Tivo amizade con artistas como: Antonieta Rivas Mercado, Diego Rivera, David Alfaro Siqueiros, Jos\u00e9 Clemente Orozco, Blanca Luz Brum, Vittorio Vidali, Nahui Ollin, Mar\u00eda Tereza Montoya e Frida Kahlo. Colaborou co Partido Comunista Mexicano en 1927. Apoiou activamente a loita de Augusto C\u00e9sar Sandino e axudou a fundar o primeiro comit\u00e9 antifascista italiano. En 1928 co\u00f1ece a Julio Antonio Mella, dirixente estudantil cubano, cando se forma o comit\u00e9 en apoio aos anarquistas Sacco e Vanzetti.\nJulio Antonio Mella foi asasinado a noite do 10 de xaneiro de 1929 na esquina de Abraham Gonz\u00e1lez con Morelos, de dous tiros de rev\u00f3lver calibre 38. Tina foi detida porque foi considerada baixo o suposto de que co\u00f1ec\u00eda o asasino ou era a s\u00faa c\u00f3mplice, ao final isto s\u00f3 funcionou como unha manobra para despistar. A polic\u00eda, non obstante, decidiu descartar as declaraci\u00f3ns de tres testemu\u00f1as en favor da de Modotti debido a que era \"\u00abimpos\u00edbel que uns veci\u00f1os visen o que din que viron o xoves un pouco despois das nove, xa que a l\u00faa era moi pequena e baixa...\u00bb\". M\u00e1is tarde foi liberada sen cargos.\nEn 1934 partiu cara a Espa\u00f1a. Durante a Guerra Civil Espa\u00f1ola alistouse no Quinto Rexemento e traballou nas Brigadas Internacionais, co nome de \"Mar\u00eda\" ata a fin da guerra. Margarita Nelken, nunha das gabanzas que se fan da s\u00faa actividade, relata como atend\u00eda os nenos que chegaron a Almer\u00eda tras o \u00e9xodo do pobo de M\u00e1laga que se viu acosado durante o traxecto a p\u00e9 polos bombardeos das forzas franquistas.\nEn 1939 regresou como asilada a M\u00e9xico, onde continuou a s\u00faa actividade pol\u00edtica, a trav\u00e9s da Alianza Antifascista Giuseppe Garibaldi. En 1940, o presidente L\u00e1zaro C\u00e1rdenas anulou a s\u00faa expulsi\u00f3n. Morreu dun ataque card\u00edaco o 5 de xaneiro de 1942 no interior dun taxi.\nXunto con Weston, foi mentora do fot\u00f3grafo mexicano Manuel \u00c1lvarez Bravo. A escritora mexicana Elena Poniatowska escribiu unha biograf\u00eda novelada intitulada \"Tin\u00edsima\". V\u00edctor Hugo Rasc\u00f3n Banda escribiu unha obra de teatro chamada \"Tina Modotti\".\nObra.\nO interese que proxectou Modotti nas s\u00faas obras foi un reflexo do compromiso ideol\u00f3xico que ti\u00f1a cara aos grupos sociais m\u00e1is vulner\u00e1beis, exercendo o seu labor como editora e fot\u00f3grafa para a revista Mexican Folkways e o xornal El Machete en 1924, este labor levar\u00edaa a ser considerada como precursora do fotoxornalismo cr\u00edtico en M\u00e9xico. Logrou unha identificaci\u00f3n inmediata con M\u00e9xico e os seus habitantes que se ve reflectida na s\u00faa obra.\nO seu traballo foi captado por artistas como Diego Rivera e Jos\u00e9 Clemente Orozco, os que entre os anos 1927-1930 lle confiar\u00edan o labor de fotografar as s\u00faas obras, cuxo traballo representa certo valor hist\u00f3rico, ao testificar a realizaci\u00f3n das obras destes dous muralistas mexicanos.\nSegundo Manuel \u00c1lvarez Bravo, Tina Modotti tivo dous per\u00edodos: o rom\u00e1ntico e o revolucionario. O primeiro, influenciado por Weston, onde fotografaba flores, obxectos e detalles arquitect\u00f3nicos; e o segundo, xurdido en M\u00e9xico, iniciando a s\u00faa relaci\u00f3n co movemento de muralistas mexicanos para retratar o traballo destes artistas po\u00f1endo \u00e9nfase tanto nos detalles como nos traballadores e nos ind\u00edxenas. Ademais do seu traballo independente, captar imaxes de ind\u00edxenas e mestizos e documentar a loita social dos menos privilexiados con gran coidado na composici\u00f3n e o armado das escenas, mais sen poses nin actitudes forzadas. Hai un per\u00edodo de transici\u00f3n no que se produciron algunhas das s\u00faas fotos m\u00e1is memor\u00e1beis, como as mans dun campesi\u00f1o agarrando unha pa ou as mans dunha lavandeira.\nExhibici\u00f3ns fotogr\u00e1ficas.\nO traballo de Modotti foi redescuberto nos Estados Unidos cando 90 fotograf\u00edas cl\u00e1sicas foron exhibidas no Museo de Arte de Filadelfia en 1996. Martha Chahroudi, a comisaria do museo de fotograf\u00eda, organizou a mostra. Para recadar fondos para a mostra, a cantante Madonna poxou o seu Mercedes-Benz 1963. Madonna tornouse a maior coleccionista do traballo de Modotti. Antes da presentaci\u00f3n do seu traballo nos EUA, as fotograf\u00edas de Modotti foran expostas en Italia, Polonia, Alema\u00f1a e Austria al\u00e9n doutros pa\u00edses. A maior delas foi a Kunst Haus Wien o 30 de xu\u00f1o de 2010 en Viena, Austria. Mostra con 250 imaxes moitas nunca antes expostas. A exhibici\u00f3n estivo baseada nas colecci\u00f3ns da Galer\u00eda Bilderwelt, Berl\u00edn e Spencer Throckmorton, NYC e foron comisariadas por Reinhard Schultz.\nFilmograf\u00eda.\nActuou en 3 pel\u00edculas:\nDurante este tempo, as actrices eran frecuentemente obrigadas a achegar os seus propios traxes e para eses filmes, Modotti que era unha h\u00e1bil costureira, proveu chales extravagantes, capas de sat\u00e9n, suxeitadores adornados, boinas con plumas, pantal\u00f3ns de har\u00e9n e galas tinxidas artesanalmente.\nAparici\u00f3ns en obras de ficci\u00f3n.\nEn 2002, estreouse a pel\u00edcula \"Frida\" (2002), dirixida por Julie Taymor, na que Ashley Judd interpreta a fot\u00f3grafa. Un ano despois, o autor de banda dese\u00f1ada espa\u00f1ol \u00c1ngel de la Calle, publicou o primeiro volume da biograf\u00eda \"Modotti, una mujer del siglo XX\", cuxa segunda e \u00faltima parte viu a luz en 2007.\nV\u00e9xase tam\u00e9n.\nLigaz\u00f3ns externas.\nEn espa\u00f1ol:\nEn ingl\u00e9s:\n[[Categor\u00eda:Fot\u00f3grafos de Italia]]\n[[Categor\u00eda:Nados na provincia de Udine]]\n[[Categor\u00eda:Nados en 1896]]\n[[Categor\u00eda:Finados en 1942]]"}
{"id": "382480", "revid": "55340", "url": "https://gl.wikipedia.org/wiki?curid=382480", "title": "Farall\u00f3n", "text": "Un farall\u00f3n \u00e9 unha formaci\u00f3n rochosa que consiste nunha columna ou columnas de rocha, fortes e con frecuencia verticais, que sobresaen no mar ou preto da costa, que quedaron illadas doutras rochas pola erosi\u00f3n. Noutros idiomas util\u00edzanse en xeomorfoloxia termos con significado similar para describilos, como stack, en ingl\u00e9s, raukar, en sueco, ou kekur, en ruso.\nFormaci\u00f3n.\nOrix\u00ednanse por procesos de xeomorfolox\u00eda costeira, que son completamente naturais: o decurso do tempo, o vento e a auga son os \u00fanicos factores que interve\u00f1en na s\u00faa formaci\u00f3n. F\u00f3rmanse cando unha parte dun promontorio \u00e9 erosionado pola acci\u00f3n da auga, que \u00e9 o bater do mar ou da auga que choca contra a rocha. A forza da auga debilita as gretas do promontorio, provocando o seu posterior colapso, formando un farall\u00f3n ou \"stack\" permanente e mesmo unha pequena illa. Os farall\u00f3ns adoitan ser importantes lugares de nidaci\u00f3n para as aves mari\u00f1as, e moitos son populares destinos de escalada.\nOs farall\u00f3ns ou \"stacks\" f\u00f3rmanse habitualmente en zonas con capas horizontais de rochas sedimentarias ou volc\u00e1nicas, en especial nos acantilados de pedra calcaria. Estes tipos de rocha te\u00f1en unha resistencia media \u00e1 erosi\u00f3n. Unha capa m\u00e1is resistente pode formar unha tapa de remate. Os acantilados con rochas d\u00e9biles, tales como as arxilas, tenden a afundirse e erosionarse demasiado r\u00e1pido como para que cheguen a formar farall\u00f3ns, mentres que as rochas m\u00e1is duras, como o granito, poden erosionarse de diferentes maneiras.\nO proceso de formaci\u00f3n, en xeral, comeza cando o mar ataca pequenas gretas nun promontorio e as abre. As gretas fanse logo gradualmente m\u00e1is grandes e conv\u00e9rtense nunha pequena cova. Cando a cova progresa a trav\u00e9s do promontorio, f\u00f3rmase un arco. Unha maior erosi\u00f3n fai que o arco colapse, deixando un piar de rocha dura en p\u00e9, a distancia da costa, o farall\u00f3n. Finalmente, a erosi\u00f3n causara que o propio farall\u00f3n acabe por colapsar, deixando un \"toco\". Este toco que quedou adoita ser unha pequena illa rochosa, que adoita quedar mergullada en marea alta."}
{"id": "382482", "revid": "27155", "url": "https://gl.wikipedia.org/wiki?curid=382482", "title": "Stack (xeolox\u00eda)", "text": ""}
{"id": "382483", "revid": "10599", "url": "https://gl.wikipedia.org/wiki?curid=382483", "title": "RC Deportivo", "text": ""}
{"id": "382484", "revid": "89787", "url": "https://gl.wikipedia.org/wiki?curid=382484", "title": "Teor\u00eda da representaci\u00f3n", "text": "A teor\u00eda da representaci\u00f3n \u00e9 unha rama das matem\u00e1ticas que estudas as estruturas alx\u00e9bricas abstractas \"representando\" os seus elementos como transformaci\u00f3n lineares de espazos vectoriais e estuda os m\u00f3dulos sobre esas estruturas. En esencia, unha representaci\u00f3n converte un obxecto alx\u00e9brico abstracto nun ente m\u00e1is concreto describindo os seus elementos mediante matrices e as s\u00faas operaci\u00f3ns en termos de suma e produto de matrices. Os obxectos alx\u00e9bricos que poden ter estas descrici\u00f3ns incl\u00faen os grupos, as \u00e1lxebras asociativas e a \u00e1lxebra de Lie. O primeiro e m\u00e1is destacado destes obxectos \u00e9 a teor\u00eda de representaci\u00f3n de grupo, na que os elementos dun grupo se representan mediante matrices invertibles de xeito que a operaci\u00f3n do grupo \u00e9 a multiplicaci\u00f3n de matrices.\nA teor\u00eda da representaci\u00f3n \u00e9 un m\u00e9todo \u00fatil porque reduce problemas da \u00e1lxebra abstracta a problemas da \u00e1lxebra linear, materia ben co\u00f1ecida. Ademais, o espazo vectorial no que un grupo se representa pode ser infinito-dimensional, permitindo por exemplo que for un espazo de Hilbert, e poden aplicarse logo m\u00e9todos da an\u00e1lise matem\u00e1tica. A teor\u00eda da representaci\u00f3n tam\u00e9n \u00e9 importante na F\u00edsica porque por exemplo describe como un grupo de simetr\u00eda dun sistema f\u00edsico afecta as soluci\u00f3ns das ecuaci\u00f3ns que describen o sistema.\nA teor\u00eda da representaci\u00f3n aparece en varios campos das matem\u00e1ticas por d\u00faas raz\u00f3ns. Primeiro, as aplicaci\u00f3ns da teor\u00eda son variadas: Ademais do seu impacto na \u00e1lxebra a teor\u00eda da representaci\u00f3n:\nEn segundo lugar, hai diferentes aproximaci\u00f3ns \u00e1 teor\u00eda da representaci\u00f3n. Os mesmos obxectos poden estudarse empregando m\u00e9todos da xeometr\u00eda alx\u00e9brica, a teor\u00eda de m\u00f3dulos, a teor\u00eda de m\u00f3dulos anal\u00edtica, a xeometr\u00eda diferencial, a teor\u00eda dos operadores, a combinatoria alx\u00e9brica e a topolox\u00eda.\nO \u00e9xito da teor\u00eda da representaci\u00f3n deu lugar a numerosas xeneralizaci\u00f3ns. Unha das m\u00e1is xerais \u00e9 a teor\u00eda das categor\u00edas Os obxectos alx\u00e9bricos sobre os que se aplica a teor\u00eda poden ser vistos como tipos particulares de categor\u00eda e as representaci\u00f3ns como funtores da categor\u00eda dos obxectos \u00e1 categor\u00eda dos espazos vectoriais. Isto apunta a d\u00faas xeneralizaci\u00f3ns obvias: primeiro, os obxectos alx\u00e9bricos poden substitu\u00edrse por categor\u00edas m\u00e1is xerais; segundo, a categor\u00eda obxectivo dos espazos vectoriais pode substitu\u00edrse por outras categor\u00edas m\u00e1is co\u00f1ecidas.\nDefinici\u00f3ns e conceptos.\nSexa \"V\" un espazo vectorial sobre un corpo \"K\". Por exemplo, sup\u00f3\u00f1ase que \"V\" \u00e9 R\"n\" ou C\"n\", espazo \"n\"-dimensional est\u00e1ndar de vectores columna sobre os n\u00fameros reais ou os complexos respectivamente. Neste caso, a idea da teor\u00eda da representaci\u00f3n \u00e9 facer \u00e1lxebra abstracta empregando matrices \"n\"\u00d7\"n\" de n\u00fameros reais ou complexos.\nHai tres principais tipos de obxectos alx\u00e9bricos para os que pode facerse isto: grupos, \u00e1lxebras asociativas e \u00e1lxebras de Lie.\nSe substitu\u00edmos a multiplicaci\u00f3n de matrices polo conmutador de matrices \"MN\" \u2212 \"NM\", ent\u00f3n as matrices \"n\"\u00d7\"n\" conv\u00e9rtese nunha \u00e1lxebra de Lie, pasando \u00e1 teor\u00eda de representaci\u00f3n de \u00e1lxebras de Lie.\nIsto xeneral\u00edzase para calquera corpo \"K\" e calquera espazo vectorial \"V\" sobre \"F\" con aplicaci\u00f3ns lineares substitu\u00edndo as matrices e a composici\u00f3n substitu\u00edndo \u00e1 multiplicaci\u00f3n de matrices: hai un grupo GL(\"V\",F) de automorfismos de \"V\", unha \u00e1lxebra asociativa EndF(\"V\") de todos os endomorfismos de \"V\" e a \u00e1lxebra de Lie correspondente gl(\"V\",F)."}
{"id": "382486", "revid": "98629", "url": "https://gl.wikipedia.org/wiki?curid=382486", "title": "Simona Halep", "text": "Simona Halep, nada en Constancia o 27 de setembro de 1991, \u00e9 unha tenista romanesa.\nGa\u00f1ou 15 t\u00edtulos da WTA e o seu mellor resultado nun Grand Slam foi o de finalista de Roland Garros no ano 2014, onde perdeu a final contra a rusa Maria Sharapova. Na edici\u00f3n do 2017, repetiu derrota na final coa letoa Je\u013cena Ostapenko, de s\u00f3 vinte anos. Grazas \u00e1 s\u00faa actuaci\u00f3n no torneo franc\u00e9s de 2017 volveu acadar o segundo posto na clasificaci\u00f3n da WTA que \u00e9 a s\u00faa mellor clasificaci\u00f3n persoal e tam\u00e9n a mellor na historia de Roman\u00eda.\nTraxectoria.\nSimona pertence a minor\u00eda arromanesa, \u00e9 filla de Stere e Tania Halep, o seu pai xogou \u00f3 f\u00fatbol no S\u0103geata Stejaru nas divisi\u00f3ns m\u00e1is humildes do f\u00fatbol roman\u00e9s. Ela comezou a xogar o tenis con catro anos imitando o seu irm\u00e1n, con dezaseis anos mudouse a Bucarest e un ano mais tarde someteuse a unha operaci\u00f3n cir\u00farxica de reduci\u00f3n de peito para seguir mellorando como tenista. Tras ter ga\u00f1ado Roland Garros na categor\u00eda J\u00fanior, e despois da operaci\u00f3n, Simona comezou a mellorar os seus resultados e a escalar posici\u00f3ns na clasificaci\u00f3n da WTA.\n2010.\nNo 2010 Halep fai a s\u00faa primeira grande actuaci\u00f3n no circu\u00edto, cando no Andaluc\u00eda Tennis Experience de Marbella acada os cuartos de final chegando dende a rolda clasificatoria. Despois continuou cunha impresionante progresi\u00f3n, acadando a final do torneo Grand Prix SAR La Princesse Lalla Meryem de Fez, onde so ceder\u00eda na final ante a checa Iveta Bene\u0161ov\u00e1.\nEn maio consegue meterse por primeira vez no cadro final dun Grand Slam en Roland Garros, caendo en primeira rolda ante Samantha Stosur, que ser\u00eda finalista nesa mesma edici\u00f3n do torneo. No US Open correu a mesma sorte na primeira rolda ante Jelena Jankovi\u0107.\n2011.\nComeza o ano amosando un bo estado de forma no ASB Classic de Auckland, un torneo preparatorio para o Open de Australia, onde acada os cuartos de final. No Grand Slam Australiano chega a terceira rolda, onde perde contra Agnieszka Radwa\u0144ska, sendo esta a s\u00faa mellor actuaci\u00f3n nun dos catro grandes torneos ata esa data.\nEn abril repite como finalista do Grand Prix SAR La Princesse Lalla Meryem de Fez, pero foi quen de superar \u00e1 italiana Alberta Brianti na final.\nEn Roland Garros cae en segunda rolda outra vez contra Samantha Stosur. Uns meses despois m\u00e9tese na rolda final de Wimbledon por primeira vez na s\u00faa carreira e cae na segunda eliminatoria ante Serena Williams nun partido de tres sets.\nChega a semifinais no Aberto BCR de Roman\u00eda de Mulleres perdendo ante a espa\u00f1ola Laura Pous Ti\u00f3. Na Rogers Cup de Toronto \u00e9 eliminada en segunda rolda por Lucie Safarova, despois de ga\u00f1arlle a rusa Svetlana Kuznetsova na primeira. Esa vitoria ante Kuznetsova ser\u00eda a primeira ante unha top-20 da clasificaci\u00f3n da WTA.\nNo US Open acadou a primeira vitoria ante unha tenista do Top 10, a chinesa Li Na, mais caeu ante Carla Su\u00e1rez na segunda rolda.\n2012.\nEste vai ser o primeiro ano de Simona dentro do top-50. Comeza o ano con Cuartos no torneo de Hobart, despois no Open de Australia cae no primeiro cruzamento contra Paula Ormaechea. Avanzando a tempada acada a terceira rolda en Miami e en Indian Wells, cuartos en Barcelona e semifinais no Grand Prix SAR La Princesse Lalla Meryem de Fez. Tento en roma como en Madrid cae no primeiro partido ante Venus Williams.\nChegou \u00e1 final de Bruxelas, onde caeu contra Radwa\u0144ska, apuntando unha boa actuaci\u00f3n en Roland Garros, pero cae na primeira rolda, a mesma sorte que correr\u00e1 en Wimbledon e representando o seu pa\u00eds no torneo ol\u00edmpico dos Xogos de Londres, disputados no All England Lawn Tennis and Croquet Club, a mesma sede que o torneo brit\u00e1nico sobre herba. No curto Grand Slam da tempada, o US Open, so alcanza a segunda rolda.\n2013.\nO 2013 foi o ano da explosi\u00f3n para Halep, comezou no n\u00famero 47 da clasificaci\u00f3n e nos tres primeiros torneos, o ASB Classic de Auckland, o Internacional de Hobart e o Open de Australia, so colleita derrotas. Pero no mes de maio todo cambia no Internacional de Roma, onde se planta nas semifinais deixando polo cami\u00f1o a Svetlana Kuznetsova, Agneska Radwa\u0144ska e Jelena Jankovic. Cae contra Serena Williams na final, ela mesma referiuse a este paso adiante coas seguintes palabras: \"O que cambiou foi que me permit\u00edn a min mesma estar relaxada na pista e quitarme a presi\u00f3n de enriba. D\u00edxenme a min mesma que ti\u00f1a que desfrutar e desfrutar do xogo\"\nEn Roland Garros as cousas non marchan ben e cae en primeira rolda ante Carla Su\u00e1rez, pero xusto despois chegan os seus primeiros triunfos no torneo de N\u00fcrenberg, derrotando a Andrea Petkovic e no Topshelf Open nos Pa\u00edses Baixos, encadeando estes triunfos en d\u00faas semanas consecutivas. En Wimbledon caeu en segunda rolda ante Li Na, pero en xullo xa estaba dentro do top-30.\nConsegue o terceiro t\u00edtulo da s\u00faa carreira no Gran Premio de Budapest, e alcanza os cuartos en Cincinati para caer outra vez ante Serena Williams. Consegue o New Haven Open ante Petra Kvitov\u00e1, o seu primeiro torneo Premier. No US Open consegue avanzar ata a cuarta rolda, o seu mellor Grand Slam ata ese momento.\nDespois chegou a Kremlin Cup, segundo torneo de nivel Premiere para a romanesa, onde ga\u00f1ou a final a Samantha Stosur, a quen tam\u00e9n lle ga\u00f1ou a final do Torneo de Campioas celebrado en Sof\u00eda, campionato que disputan as oito tenistas mellor clasificadas da WTA que non entran nas WTA Finals.\nSimona remata o ano sendo a segunda tenista con m\u00e1is t\u00edtulos, s\u00f3 por detr\u00e1s de Serena Williams e sendo a \u00fanica en ga\u00f1ar en herba, terra batida, pista dura e pista indoor. Por todo isto a WTA concedeulle o galard\u00f3n de Tenista con m\u00e1is mellora no 2013.\n2014.\nComeza o ano colleitando a primeira derrota dende setembro contra Madison Keys, que se esta dando a co\u00f1ecer no Sydney International. No Aberto de Australia acadou a rolda de cuartos, onde caeu coa eslovaca Dominika Cibulkov\u00e1, tras derrotar a Katarzyna Piter, Varvara Lepchenko e Jelena Jankovi\u0107. Foi a s\u00faa primeira aparici\u00f3n nos cuartos dun grand slam e, tras a cita australiana, entrou no top 10 da clasificaci\u00f3n WTA.\nO 16 de febreiro derrota a Angelique Kerber na final do Torneo de Doha, acadando o seu primeiro \"Premiere 5\". Con eses puntos mais os que suma nos cuartos de final en Indian Wells (BNP Paribas, por raz\u00f3ns comerciais), col\u00f3case como n\u00famero cinco mundial.\nNo Mutua Madrid Open cae na final ante Maria Sharapova, deixando polo cami\u00f1o a Ana Ivanovi\u0107 e Petra Kvitov\u00e1. En Roma ten que retirarse por lesi\u00f3n na segunda rolda. Chega a Roland Garros situada na cuarta posici\u00f3n mundial, fai un excelente torneo vencendo a Alisa Kleybanova, Heather Watson, Mar\u00eda Teresa Torr\u00f3 Flor, \u00a0Sloane Stephens, Svetlana Kuznetsova e Andrea Petkovic, para repetir na final a mesma sorte que pouco antes en Madrid, ante Sharapova nunha final de tres horas.\nEn Wimbledon acada un excelente resultado, chegando a semifinais, onde unha lesi\u00f3n no xeonllo lle puxo en bandexa a vitoria \u00e1 revelaci\u00f3n do torneo, Eugenie Bouchard. Xusto despois da cita londiniense marcha a Roman\u00eda para participar na primeira edici\u00f3n do Bucarest Open, onde consegue o seu segundo t\u00edtulo da tempada \u00f3 impo\u00f1erse a Roberta Vinci.\nClasificaci\u00f3n en Torneos WTA.\nLenda.\nA - Non participou.\nC - Rolda Clasificatoria\nR - Rolda\nCF - Cuartos de Final\nSF - Semifinais\nF - Final\nG - Ga\u00f1adora\nRR - Round Robin (Ligui\u00f1a)\n1 Significa os torneos disputados en Doha. 2 Significa os torneos disputados en Dub\u00e1i."}
{"id": "382488", "revid": "88215", "url": "https://gl.wikipedia.org/wiki?curid=382488", "title": "Eugenie Bouchard", "text": "Eugenie Bouchard, nada en Montreal (Quebec) o 25 de febreiro de 1994, \u00e9 unha tenista profesional canadense.\nTraxectoria.\nO seu \u00fanico t\u00edtulo da WTA \u00e9 o torneo de Nuremberg de 2014 onde venceu a checa Karolina Pliskova, pero tam\u00e9n acadou a final de Wimbledon, onde caer\u00eda ante Petra Kvitova, e as semifinais do Open de Australia e de Roland Garros nese mesmo ano, conseguindo as\u00ed o 20 de outubro de 2014 o quinto posto do r\u00e1nking WTA que ata o de agora \u00e9 o s\u00faa mellor posici\u00f3n."}
{"id": "382498", "revid": "1576", "url": "https://gl.wikipedia.org/wiki?curid=382498", "title": "\u15c5\u15fa\u15f7\u15c5", "text": ""}
{"id": "382499", "revid": "1576", "url": "https://gl.wikipedia.org/wiki?curid=382499", "title": "\u15c5\u15fa\u15f7\u15c5\u00ae", "text": ""}
{"id": "382501", "revid": "1576", "url": "https://gl.wikipedia.org/wiki?curid=382501", "title": "Trastorno autista", "text": ""}
{"id": "382502", "revid": "1576", "url": "https://gl.wikipedia.org/wiki?curid=382502", "title": "Autismo infantil", "text": ""}
{"id": "382503", "revid": "89787", "url": "https://gl.wikipedia.org/wiki?curid=382503", "title": "Teor\u00edas da aprendizaxe", "text": "As teor\u00edas da aprendizaxe intentan describir rutas para que o proceso de aprendizaxe se poida realizar correctamente; son orientaci\u00f3ns destinadas a facilitar a aprendizaxe de co\u00f1ecementos, habilidades e actitudes. As teor\u00edas est\u00e1n relacionadas cos paradigmas cient\u00edficos e son produto da evoluci\u00f3n do co\u00f1ecemento cient\u00edfico. As teor\u00edas de aprendizaxe poden influ\u00edr sobre os modelos pedag\u00f3xicos nun proceso en constante evoluci\u00f3n.\nEn relaci\u00f3n coas teor\u00edas de aprendizaxe, Reigeluth estableceu d\u00faas categor\u00edas para entender mellor o concepto: teor\u00edas descritivas e prescritivas. A primeira categor\u00eda fai referencia a que a funci\u00f3n dunha teor\u00eda \u00e9 describir como a aprendizaxe ocorre como un fen\u00f3meno; as teor\u00edas prescritivas, en cambio, ref\u00edrense \u00e1s orientaci\u00f3ns que nos gu\u00edan para proxectar actividades educativas. Neste \u00faltimo caso, segundo Snelbecker, d\u00e9bese mencionar tam\u00e9n que as teor\u00edas prescritivas se poden atopar coa limitaci\u00f3n de que os contextos son tan diferentes que poida que non haxa ningunha teor\u00eda que sexa universal.\nTeor\u00edas.\nAs principais teor\u00edas de aprendizaxe son o condutismo, o cognitivismo e \u00a0o construtivismo. Hai pouco tempo tam\u00e9n xurdiu a teor\u00eda da interacci\u00f3n simb\u00f3lica e, m\u00e1is recentemente, a do conectivismo.\nCondutismo.\nEsta teor\u00eda enfatiza o feito de que non nos podemos centrar nos procesos internos do individuo, xa que non temos suficientes recursos metodol\u00f3xicos que permitan un estudo rigoroso. Seguindo Watson, o obxectivo da psicolox\u00eda debe ser o comportamento observable.\nEsta teor\u00eda c\u00e9ntrase na aprendizaxe asociativa, onde entran en xogo o est\u00edmulo, a resposta e as consecuencias desta. Pola contra, a teor\u00eda non ten en conta \u00a0as emoci\u00f3ns, as expectativas nin as motivaci\u00f3ns, nin tantas outras cousas que hoxe co\u00f1ecemos e que tam\u00e9n afectan o proceso de aprendizaxe. Xorde como resposta \u00e1 psicolox\u00eda centrada na conciencia, intimamente ligada aos m\u00e9todos de introspecci\u00f3n.\nCognitivismo.\nEsta teor\u00eda de aprendizaxe est\u00e1 baseada principalmente nos procesos do axuste que se produce entre a informaci\u00f3n da que xa dispomos en forma de representaci\u00f3ns mentais e unha realialidade m\u00e1is complexa da que co\u00f1ecemos. O cognitivismo af\u00e1stase do obxecto de estudo do behaviorismo, o comportamento observable, e pon o foco nos procesos mentais. A aprendizaxe \u00e9 vista como un proceso adaptativo ao ambiente.\nTras Rumelhart e Norman, f\u00e1lase de tres procesos de aprendizaxe:\nEstes procesos ocorren na interacci\u00f3n entre a persoa e o ambiente.\nConstrutivismo.\nEsta teor\u00eda vai un paso m\u00e1is al\u00f3 do cognitivismo, afondando na reestruturaci\u00f3n, que \u00e9 entendida como un proceso. Seguindo a Piatget, o co\u00f1ecemento recae sobre os mecanismos de asimilaci\u00f3n e acomodaci\u00f3n.\nInteraccionismo simb\u00f3lico.\nEste termo ref\u00edrese a unha corrente que v\u00e9n da psicolox\u00eda social e que subli\u00f1a a importancia do significado e da interacci\u00f3n social cun papel activo da persoa. Nas relaci\u00f3ns interpersoais, o co\u00f1ecemento da persoa en cuesti\u00f3n tam\u00e9n v\u00e9n condicionado polo do seu grupo e a s\u00faa cultura.\nConectivismo.\nSiemens \u00e9 o precursor desta teor\u00eda, que di que o co\u00f1ecemento e a cognici\u00f3n son distribu\u00eddos a trav\u00e9s de redes de persoas e de tecnolox\u00eda. A aprendizaxe \u00e9 o proceso de conexi\u00f3n, crecemento e navegaci\u00f3n por esas redes. A informaci\u00f3n pode residir f\u00f3ra da persoa e a aprendizaxe ent\u00e9ndese como a arte de conectar nodos de informaci\u00f3n."}
{"id": "382506", "revid": "23204", "url": "https://gl.wikipedia.org/wiki?curid=382506", "title": "Je\u013cena Ostapenko", "text": "Je\u013cena Ostapenko, nada en Riga o 8 de xu\u00f1o de 1997, \u00e9 unha tenista profesional letoa.\nTraxectoria.\nEn 2017 ga\u00f1ou o Torneo de Roland Garros, cando estaba no posto 47 da WTA ."}
{"id": "382508", "revid": "98629", "url": "https://gl.wikipedia.org/wiki?curid=382508", "title": "Abano aluvial", "text": "Un abano aluvial ou abanico aluvial, \u00e9, en xeomorfolox\u00eda, un dep\u00f3sito c\u00f3nico de sedimentos que se encontra ao final dunha corrente de auga, como no cono de dexecci\u00f3n dun torrente ou ao final dun can\u00f3n que drena terreos monta\u00f1osos e desemboca nunha chaira.\nCaracter\u00edsticas.\nA s\u00faa vista en planta presenta o aspecto dun abano e orix\u00ednase a partir da sedimentaci\u00f3n da carga s\u00f3lida transportada por unha corrente fluvial ou torrente al\u00ed onde esta perde subitamente forza debido \u00e1 brusca diminuci\u00f3n do gradiente topogr\u00e1fico que se produce cando un r\u00edo que corre por entre as monta\u00f1as chega \u00e1 chaira do p\u00e9 de monte ou por outra causa hidrodin\u00e1mica parecida, como cando unha corrente tributaria alcanza un val de menor gradiente ou ao final dun torrente. Desta forma, a acumulaci\u00f3n ocorre por desconfinamento e perda r\u00e1pida de capacidade e competencia dos procesos sedimentarios que interve\u00f1en, fluxos fluidais e fluxos de gravidade.\nMorfolox\u00eda.\nO perfil radial do abano aluvial \u00e9 c\u00f3ncavo, mentres que o perfil transversal \u00e9 marcadamente convexo. Xeralmente os sedimentos m\u00e1is grosos est\u00e1n localizados nas zonas proximais, mientres que os m\u00e1is finos se encontran cara \u00e1s zonas distais do abano.\nNa descrici\u00f3n de abanos aluviais util\u00edzase a seguinte subdivisi\u00f3n: zona de cabeceira, correspondente \u00e1 parte m\u00e1is pr\u00f3xima ao \u00e1pice asociada normalmente a conglomerados e clastos de tama\u00f1o groso; zona de corpo, que presenta normalmente alternancia de conglomerados e arenitos, e a zona de p\u00e9 do abano correspondente a zonas distais que pode interdixitarse con outros ambientes sedimentarios, e pode caracterizarse pola alternancia de arenitos con estratificaci\u00f3n cruzada. A pendente xeral var\u00eda entre 5\u00b0 e 10\u00b0 na zona da cabeceira e de 1\u00b0 a 2\u00b0 no p\u00e9, existindo unha correlaci\u00f3n positiva entre pendente do abano e calibre do sedimento.\nExiste unha correlaci\u00f3n positiva entre a \u00e1rea do abano e a \u00e1rea da cunca de drenaxe, e tam\u00e9n unha tendencia que correlaciona negativamente a pendente do abano e a \u00e1rea da cunca de drenaxe.\nProcesos que o xeran.\nA\u00ednda que a vista en planta pode semellar a dun delta litoral, os procesos que xeran estas d\u00faas formas son esencialmente diferentes, como tam\u00e9n o son as estruturas sedimentarias que as caracterizan. Mentres que o abano aluvial \u00e9 unha formaci\u00f3n continental, o delta dun r\u00edo \u00e9 t\u00edpicamente litoral, e o ambiente en que se xera \u00e9 o de transici\u00f3n entre o continental e o mari\u00f1o ou lacustre; o delta litoral tam\u00e9n se forma pola diminuci\u00f3n da velocidade da corrente e a consecuente diminuci\u00f3n da capacidade de transporte da corrente fluvial.\nNo delta fluvial a sedimentaci\u00f3n d\u00e9bese a que os materiais s\u00f3lidos transportados pola corrente fluvial resultan demasiado pesados cando a corrente fluvial perde forza ao encontrar a resistencia dun corpo de auga (lago, lagoa, oc\u00e9ano etc.). A\u00ednda as\u00ed, algunhas veces adoita chamarse delta seco a alg\u00fans abanos aluviais, como ocorre no delta do Okavango (Botsuana, \u00c1frica).\nEn M\u00e9xico e o oeste dos Estados Unidos, denom\u00ednase nalgunhas ocasi\u00f3ns \"bajada\" (baixada) ao noiro continuo que resulta da coalescencia lateral de varios abanos aluviais que se suceden un ao lado do outro nunha chaira de p\u00e9 de monte. O termo abano aluvial (en ingl\u00e9s, \"alluvial fan\") prov\u00e9n da literatura cient\u00edfica sobre xeomorfolox\u00eda en lingua inglesa; e \u00e9 sin\u00f3nimo de cono de dexecci\u00f3n (en franc\u00e9s, \"c\u00f4ne de d\u00e9jection\"), que prov\u00e9n dos termos xeomorfol\u00f3xicos usados en franc\u00e9s.\nUn exemplo \u00e9 o p\u00e9 da vertente occidental da cordilleira occidental dos Andes peruanos, o cal est\u00e1 constitu\u00eddo por unha sucesi\u00f3n de abanos aluviais que determinan a chaira costeira de baixo gradiente do p\u00e9 de monte andino do Per\u00fa; cando o abano \u00e9 amplo dabondo d\u00e1 lugar a un terreo de gran vocaci\u00f3n agr\u00edcola, intensamente irrigado por canles que se derivan do r\u00edo principal e, nalg\u00fans casos, tam\u00e9n por augas extra\u00eddas dos acu\u00edferos do subsolo.\nZonaci\u00f3n e facies.\nNos abanos aluviais poden distinguirse tres zonas, respondendo principalmente a factores de distribuci\u00f3n areal e \u00e1 distribuci\u00f3n de facies susceptibles de ser reco\u00f1ecidas no rexistro estratigr\u00e1fico.\nClasificaci\u00f3n.\nA seguinte \u00e9 a clasificaci\u00f3n comunmente m\u00e1is utilizada para describir abanos aluviais:\nEn climas \u00e1ridos.\nOs abanos aluviais enc\u00f3ntranse con frecuencia en \u00e1reas des\u00e9rticas sometidas a inundaci\u00f3ns repentinas peri\u00f3dicas causadas por tormentas que caen nos montes pr\u00f3ximos. O t\u00edpico curso de auga dunha zona \u00e1rida ten unha cunca ampla con forma de funil na parte superior (cunca de recepci\u00f3n), que acaba nunha canle estreita, que se abre ao final no abano aluvial. As correntes entrelazadas m\u00faltiples est\u00e1n xeralmente presentes e activas durante os fluxos de auga.\nNa base dos abanos adoita haber plantas freat\u00f3fitas, que te\u00f1en longas ra\u00edces coas que acadan a auga profunda que escoou nos sedimentos do abano. Os arbustos agarran o solo e a mi\u00fado forman illas de h\u00e1bitat para moitos animais a medida que o vento arrastra a area da base dos arbustos.\nEn climas h\u00famidos.\nOs abanos aluviais tam\u00e9n se desenvolven en climas h\u00famidos. No Nepal o r\u00edo Koshi orixinou un megaabano que cubr\u00eda 15000\u00a0km2 desde a s\u00faa sa\u00edda nas ladeiras do Himalaia ata as chairas da India, onde o r\u00edo desemboca no Ganxes. \nAo longo do percorrido dos afluentes do tramo alto do Koshi, as forzas tect\u00f3nicas elevaron o Himalaia varios mil\u00edmetros ao ano. A elevaci\u00f3n est\u00e1 aproximadamente en equilibrio coa erosi\u00f3n, polo que o r\u00edo leva anualmente uns 100 mill\u00f3ns de metros c\u00fabicos de sedimentos cando sae das monta\u00f1as. A deposici\u00f3n desta gran magnitude de materiais durante mill\u00f3ns de anos \u00e9 m\u00e1is que suficiente para crear o megaabano.\nEn Norteam\u00e9rica, os r\u00edos que fl\u00faen polo Central Valley de California depositaron abanos menores pero a\u00ednda bastante extensos. Un exemplo \u00e9 o r\u00edo Kings que discorre desde Sierra Nevada creando unha divisoria de augas baixa, e acabando nunha cunca endorreica no Val de San Joaquin, sen conexi\u00f3n co mar.\nInundaci\u00f3ns.\nOs abanos aluviais poden sufrir inundaci\u00f3ns, que poden ser moi perigosas. As s\u00faas superficies perpendiculares lixeiramente convexas causan que a auga se estenda nunha zona moi ancha e non deixa zonas para refuxiarse.\nNo caso do megaabano do r\u00edo Koshi, o monz\u00f3n de agosto de 2008 causou unha inundaci\u00f3n na que un mill\u00f3n de persoas perderon as casas e unhas mil morreron.\nRespostas ao levantamento tect\u00f3nico.\nEn caso de que o abano aluvial se encontre condicionado principalmente por factores tect\u00f3nicos, o abano aluvial responder\u00e1 a variaci\u00f3ns do equilibrio dependendo da relaci\u00f3n entre as velocidades de alzamento e de encaixamento do leito principal. \nCando a velocidade do levantamento \u00e9 maior \u00e1 do encaixamento do leito principal, prod\u00facese unha acumulaci\u00f3n de pequenos conos sobreimpostos \u00e1s partes m\u00e1is internas do abano. Orixinan unha ordenaci\u00f3n secuencial de granulometr\u00edas inversas.\nCando a velocidade do levantamento \u00e9 menor \u00e1 do encaixamento da canle principal, toda a sedimentaci\u00f3n vaise localizar cara ao p\u00e9 do abano, onde se construir\u00e1n uns conos de dexecci\u00f3n de menor entidade pero de gradaci\u00f3n negativa.\nNo sistema solar.\nMarte.\nAtop\u00e1ronse abanos aluviais en Marte que descenden dos bordos de cr\u00e1teres ata zonas m\u00e1is baixas planas.\nUn exemplo \u00e9 o que se encontra no cr\u00e1ter Saheki. A s\u00faa presenza confirma a presenza en tempos antigos de fluxos de auga na superficie de Marte. Ademais, as observaci\u00f3ns de abanos no cr\u00e1ter Gale feitas por sat\u00e9lites en \u00f3rbita foron confirmados polo descubrimento de sedimentos fluviais polo veh\u00edculo Curiosity.\nTit\u00e1n.\nTam\u00e9n se detectaron abanos aluviais na misi\u00f3n Cassini-Huygens a Tit\u00e1n polo radar de apertura sint\u00e9tica do orbitador Cassini. Estes abanos son m\u00e1is com\u00fans nas latitudes medias m\u00e1is secas na parte final dos r\u00edos de metano/etano que os orixinaron, que poden estar secos ou h\u00famidos segundo as precipitaci\u00f3ns que haxa, de forma parecida \u00e1s correntes que crean abanos nas zonas des\u00e9rticas de Terra. As imaxes de radar indican que o material acumulado nos abanos est\u00e1 composto principalmente por grans arredondados de xeo de auga ou compostos org\u00e1nicos s\u00f3lidos de 2\u00a0cm de di\u00e1metro."}
{"id": "382509", "revid": "27155", "url": "https://gl.wikipedia.org/wiki?curid=382509", "title": "Abanico aluvial", "text": ""}
{"id": "382510", "revid": "89787", "url": "https://gl.wikipedia.org/wiki?curid=382510", "title": "Sergi Mas", "text": "Sergi Mas i Abad (Barcelona, Catalu\u00f1a, 31 de xullo de 1964) \u00e9 un actor, c\u00f3mico e xornalista espa\u00f1ol.\nTraballos realizados.\nTelevisi\u00f3n.\nTVE\nA 2\nAntena 3\nTV3\n8tv\nTelemadrid\nESPN\nTelecinco\nCatro\nlaSexta\nDiscovery MAX\nGol\nRadio.\nR\u00e0dio Sabadell\nCadea Catal\u00e1/ Onda Cero\nM80 Radio\nR\u00e0dio Barcelona\nCOM R\u00e0dio\nRadio Nacional de Espa\u00f1a\nRAC 1\nCadea Dial\nEuropa FM\nCadea Ser\nOutros.\nPuxo a voz nos partidos do videoxogo PC F\u00fatbol xunto a Michael Robinson. Comentarista partidos de f\u00fatbol en Cadea Ser e GOL tv"}
{"id": "382512", "revid": "27155", "url": "https://gl.wikipedia.org/wiki?curid=382512", "title": "Cono de dexecci\u00f3n", "text": ""}
{"id": "382514", "revid": "89787", "url": "https://gl.wikipedia.org/wiki?curid=382514", "title": "N\u00facleo interno", "text": "O n\u00facleo interno da Terra \u00e9 a parte m\u00e1is interna da Terra. \u00c9 esencialmente unha esfera s\u00f3lida cun raio duns 1\u00a0220\u00a0km, o que equivale a aproximadamente o 70% do raio da L\u00faa. Est\u00e1 composto por unha aliaxe de ferro\u2013n\u00edquel e alg\u00fans elementos m\u00e1is lixeiros. A temperatura no l\u00edmite do n\u00facleo interno co externo \u00e9 duns 5\u00a0700\u00a0K (ou 5\u00a0430\u00a0\u00b0C).\nDescubrimento.\nDescubriuse que a Terra ti\u00f1a un n\u00facleo interno s\u00f3lido distinto do n\u00facleo externo l\u00edquido en 1936 grazas aos traballos da sism\u00f3loga danesa Inge Lehmann, quen deduciu a s\u00faa presenza estudando os sismogramas de terremotos en Nova Zelandia. Observou que as ondas s\u00edsmicas reflect\u00edanse a certa profundidade no n\u00facleo terrestre, que era o l\u00edmite entre o n\u00facleo interno e o externo, e isto era detectado por sism\u00f3grafos sensibles na superficie da Terra. Este l\u00edmite co\u00f1\u00e9cese como descontinuidade de Lehmann, ou tam\u00e9n descontinuidade de Wiechert-Lehmann-Jeffreys ou descontinuidade de Bullen. Poucos anos despois, en 1940, hipotetizouse que este n\u00facleo interno estaba feito de ferro s\u00f3lido; a s\u00faa rixidez foi confirmada en 1971.\nO n\u00facleo externo determinouse que estaba en estado l\u00edquido a partir da observaci\u00f3n de que as ondas de compresi\u00f3n (P) pasaban a trav\u00e9s del, pero as ondas el\u00e1sticas de cizalla (S) non (ou s\u00f3 o fan debilmente). A solidez do n\u00facleo interno fora dif\u00edcil de establecer porque as ondas de cizalla el\u00e1sticas que se esperaba que pasasen a trav\u00e9s da s\u00faa masa s\u00f3lida son moi febles e dif\u00edciles de detectar polos sism\u00f3grafos na superficie da Terra, xa que quedan moi atenuadas no seu traxecto desde o n\u00facleo interno ata a superficie debido ao seu paso polo n\u00facleo externo l\u00edquido. Dziewonski e Gilbert estableceron que as medidas dos modos normais de vibraci\u00f3n da Terra causados por grandes terremotos eran consistentes coa presenza dun n\u00facleo externo l\u00edquido. Recentemente afirmouse que se detectara o paso de ondas de cizalla polo n\u00facleo interno; isto foi inicialmente controvertido, mais agora est\u00e1 aumentando a s\u00faa aceptaci\u00f3n.\nComposici\u00f3n.\nBase\u00e1ndose na frecuencia relativa de varios elementos qu\u00edmicos no sistema Solar, a teor\u00eda da formaci\u00f3n dos planetas de tipo terrestre, e restrici\u00f3ns impostas ou implicadas pola qu\u00edmica do resto do volume terrestre, crese que o n\u00facleo interno consta principalmente dunha aliaxe de ferro e n\u00edquel. O ferro puro far\u00eda que o n\u00facleo fose un 3% m\u00e1is denso do que \u00e9, o que implica que ten que haber tam\u00e9n no n\u00facleo elementos lixeiros como silicio, ox\u00edxeno e xofre, ademais da presenza de n\u00edquel.\nAdemais, se a Terra primordial a\u00ednda en formaci\u00f3n e principalmente \"flu\u00edda\" (fundida) conti\u00f1a unha cantidade significativa de elementos m\u00e1is densos que o ferro e o n\u00edquel, como os elementos sider\u00f3filos, ent\u00f3n estes necesariamente se diferenciar\u00edan pola s\u00faa densidade e ir\u00edan \u00e1 parte central do n\u00facleo formando esferas conc\u00e9ntricas. Os m\u00e1is densos e estables destes, como o platino, iridio e osmio, e outros en orde de densidade, formar\u00edan os esferoides m\u00e1is internos. Mentres tanto os elementos \"inestables\" desa zona de densidade trans-ferro/n\u00edquel ter\u00edan deca\u00eddo radioactivamente na s\u00faa maior\u00eda a ferro/n\u00edquel/chumbo na \u00e9poca en que a Terra formou un n\u00facleo discreto. Unha consecuencia \u00e9 que todos ou case todos eses elementos m\u00e1is densos que se extraen en minas preto da superficie chegaron m\u00e1is tarde como consecuencia de impactos contra a Terra de corpos que os conti\u00f1an. Tam\u00e9n se propuxo que no n\u00facleo interno poder\u00eda haber uranio.\nTemperatura e presi\u00f3n.\nA temperatura do n\u00facleo interno pode estimarse considerando tanto as restrici\u00f3ns te\u00f3ricas coma as demostradas experimentalmente sobre a temperatura de fusi\u00f3n do ferro impuro \u00e1 presi\u00f3n \u00e1 que est\u00e1 sometido nese lugar (uns 330\u00a0GPa). Estas consideraci\u00f3ns suxiren que a s\u00faa temperatura \u00e9 duns 5\u00a0700\u00a0K (5\u00a0400\u00a0\u00b0C). A presi\u00f3n no n\u00facleo interno da Terra \u00e9 lixeiramente maior que no seu l\u00edmite co n\u00facleo externo: vai desde os 330 aos 360\u00a0GPa (de 3\u00a0300\u00a0000 a 3\u00a0600\u00a0000\u00a0atm). O ferro s\u00f3 pode estar en estado s\u00f3lido a tan altas temperaturas porque a s\u00faa temperatura de fusi\u00f3n se incrementa significativamente con presi\u00f3ns desa magnitude (ver relaci\u00f3n Clausius\u2013Clapeyron).\nUn informe publicado na revista \"Science\" chega \u00e1 conclusi\u00f3n que a temperatura de fusi\u00f3n do ferro nas condici\u00f3ns da fronteira do n\u00facleo interno \u00e9 de 6\u00a0230 \u00b1 500\u00a0K, aproximadamente 1\u00a0000\u00a0K maior que as estimaci\u00f3ns previas.\nDin\u00e1mica.\nCrese que o n\u00facleo interno da Terra est\u00e1 crecendo lentamente a medida que o n\u00facleo externo fundido vai arrefriando no l\u00edmite entre ambos e solidifica debido ao arrefriamento gradual do interior da Terra (uns 100 graos Celsius por cada mil mill\u00f3ns de anos). Moitos cient\u00edficos esperaban inicialmente que o n\u00facleo interno fose homox\u00e9neo, porque o n\u00facleo interno s\u00f3lido se formou orixinalmente por un arrefriamento gradual de material fundido, e contin\u00faa crecendo como resultado dese proceso. Permanece s\u00f3lido malia as temperaturas extremadamente altas reinantes al\u00ed porque est\u00e1 sometido a unha presi\u00f3n moi alta que o mant\u00e9n compacto e non o deixa expandir. Suxeriuse que o interior do n\u00facleo terrestre poder\u00eda ser un s\u00f3 cristal de ferro. Por\u00e9n, esta predici\u00f3n foi refutada por observaci\u00f3ns que indicaban que hai un certo grao de desorde no n\u00facleo interno. Os sism\u00f3logos atoparon que o n\u00facleo interno non \u00e9 completamente uniforme, sen\u00f3n que cont\u00e9n estruturas de grande escala de modo que as ondas s\u00edsmicas pasan m\u00e1is rapidamente por algunhas partes do n\u00facleo interno que por outras. Ademais, as propiedades da superficie do n\u00facleo interno var\u00edan dun lugar a outro en distancias tan pequenas como 1\u00a0km. Esta variaci\u00f3n \u00e9 sorprendente, xa que as variaci\u00f3ns da temperatura laterais ao longo do l\u00edmite entre as d\u00faas capas do n\u00facleo s\u00e1bese que son extremadamente pequenas (esta conclusi\u00f3n est\u00e1 fiablemente establecida por observaci\u00f3ns do campo magn\u00e9tico). Descubrimentos recentes indican que o propio n\u00facleo interno est\u00e1 formado por capas, separadas por unha zona de transici\u00f3n duns 250 a 400\u00a0km de grosor. Se o n\u00facleo interno crece por pequenos sedimentos arrefriados que caen sobre a s\u00faa superficie, ent\u00f3n pode quedar tam\u00e9n atrapado algo de l\u00edquido nos espazos dos poros e parte dese flu\u00eddo residual pode a\u00ednda persistir nunha pequena proporci\u00f3n en gran parte do seu interior.\nComo o n\u00facleo interno non est\u00e1 rixidamente conectado co manto s\u00f3lido da Terra, desde hai moito tempo se propuxo a posibilidade de que rote lixeiramente m\u00eds r\u00e1pido ou m\u00e1is lento que o resto da Terra. Na d\u00e9cada de 1990, os sism\u00f3logos afirmaron en varias ocasi\u00f3ns ter detectado esta clase de superrrotaci\u00f3n ao observaren cambios nas caracter\u00edsticas das ondas s\u00edsmicas que pasan a trav\u00e9s do n\u00facleo interno ao longo de varias d\u00e9cadas, usando a mencionada propiedade de que transmite as ondas m\u00e1is r\u00e1pido nalgunhas direcci\u00f3ns. As estimaci\u00f3ns desta superrotaci\u00f3n est\u00e1n arredor dun grao de rotaci\u00f3n extra ao ano.\nO crecemento do n\u00facleo interno p\u00e9nsase que xoga un importante papel na xeraci\u00f3n do campo magn\u00e9tico da Terra por medio dunha acci\u00f3n de d\u00ednamo no n\u00facleo externo l\u00edquido. \nContin\u00faa especul\u00e1ndose sobre se o n\u00facleo interno poder\u00eda mostrar diversos padr\u00f3ns de deformaci\u00f3n interna. Isto pode ser necesario para explicar por que as ondas s\u00edsmicas pasan m\u00e1is rapidamente nunhas direcci\u00f3ns que noutras. Como a convecci\u00f3n t\u00e9rmica por si soa parace unha explicaci\u00f3n improbable, proponse que o movemento de convecci\u00f3n flotante ser\u00e1 impulsado por variaci\u00f3ns na composici\u00f3n ou abundancia de l\u00edquido no seu interior. S. Yoshida e colegas propuxeron un mecanismo novo no que a deformaci\u00f3n do n\u00facleo interno pode ser causada por unha maior proporci\u00f3n de arrefriamento no ecuador que en latitudes polares, e S. Karato propuxo que os cambios no campo magn\u00e9tico poder\u00edan tam\u00e9n deformar o n\u00facleo interno lentamente co tempo.\nHai unha asimetr\u00eda leste-oeste nos datos sismol\u00f3xicos do n\u00facleo interno. Existe un modelo que explica isto por diferenzas na superficie do n\u00facleo interno (fusi\u00f3n nun hemisferio e cristalizaci\u00f3n no outro), \u00e9 dicir, mentres que o hemisferio occidental do n\u00facleo interno pode estar cristalizando, o hemisferio oriental pode estar fundindo. Isto pode orixinar un aumento ha xeraci\u00f3n de campo magn\u00e9tico no hemisferio en cristalizaci\u00f3n, creando a asimetr\u00eda observada no campo magn\u00e9ticao da Terra.\nHistoria.\nBase\u00e1ndose na velocidade de arrefriamento do n\u00facleo, est\u00edmase que o actual n\u00facleo interno s\u00f3lido empezou a solidificarse hai aproximadamente de 0,5 a 2 mil mill\u00f3ns de anos a partir do n\u00facleo completamente fundido (formado xusto despois da formaci\u00f3n do planeta). Se iso \u00e9 as\u00ed, isto significar\u00eda que o n\u00facleo interno s\u00f3lido da Terra non \u00e9 unha caracter\u00edstica primordial que estaba presente durante a formaci\u00f3n do planeta, sen\u00f3n unha caracter\u00edstica que apareceu poseriormente (a Terra ten unha idade duns 4,5 miles de mill\u00f3ns de anos)."}
{"id": "382516", "revid": "98629", "url": "https://gl.wikipedia.org/wiki?curid=382516", "title": "Christian Pulisic", "text": "Christian Mate Pulisic, nado o 18 de setembro de 1998 en Hershey, Pensilvania, \u00e9 un futbolista estadounidense que xoga como mediapunta ou extremo para o Chelsea FC da Premier League inglesa.\nBiograf\u00eda.\nPulisic creceu en Hershey, Pensilvania. O seu pai, Mark Pulisic, xogou f\u00fatbol sala profesional para o Harrisburg Heat nos anos 1990. Pulisic creceu xogando para o equipo xuvenil PA Classics, do mesmo xeito que adestrando en ocasi\u00f3ns co equipo profesional local dos Harrisburg City Islanders na s\u00faa adolescencia. Al\u00ed pescoulle o Borussia Dortmund, con s\u00f3 16 anos de idade. Antes estivo en Detroit, onde o seu pai foi manager xeral dos Detroit Ignition. Curiosamente, \u00e1 idade de sete anos, viviu en Inglaterra e durante unha tempada xogou nos equipos infant\u00eds do Brackley Town Football Club.\nTraxectoria.\nBorussia Dortmund.\nTempada 2015-16.\nPulisic fichou co Borussia Dortmund alem\u00e1n o 4 de xaneiro de 2015 aos seus 16 anos, e o equipo asignouno de inmediato ao seu equipo xuvenil sub-19. Logo de anotar 10 goles e entregar 8 asistencias en tan s\u00f3 15 partidos cos equipos xuven\u00eds do club, Pulisic foi incorporado ao primeiro equipo durante o inverno a finais de 2015. Anotou un gol e asistiu noutro en dous partidos de preparaci\u00f3n para a segunda parte da tempada 2015-16. Fixo o seu debut profesional na 1. Bundesliga poucos d\u00edas despois, ingresando no segundo tempo nunha partida fronte ao FC Ingolstadt 04 o 30 de xaneiro de 2016, en substituci\u00f3n de Adri\u00e1n Ramos. Semanas m\u00e1is tarde far\u00eda o seu debut como titular na Bundesliga na vitoria 1-0 do Dortmund sobre o Bayer Leverkusen nun partido da 1. Bundesliga. Anotou o seu primeiro gol como profesional o 17 de abril de 2016 na vitoria 3-0 sobre o Hamburgo SV pola 1. Bundesliga. Tras a s\u00faa boa actuaci\u00f3n nese partido, Pulisic foi inclu\u00eddo no equipo estelar da semana 30 da 1. Bundesliga.\nTempada 2016-17.\nPulisic iniciou a tempada 2016/17 anotando un gol nun partido ante o Manchester City a finais de xullo de 2016.\nSelecci\u00f3n nacional.\nSelecci\u00f3ns inferiores.\nPulisic representou aos Estados Unidos nas categor\u00edas sub-15 e sub-17. Pulisic foi o capit\u00e1n da selecci\u00f3n sub-17 na Copa Mundial de F\u00fatbol Sub-17 de 2015 en Chile, onde anotou un gol e obtivo unha asistencia en tres partidos. En total, Pulisic anotou 20 goles en 34 partidos nesta categor\u00eda.\nSelecci\u00f3n absoluta.\nEn marzo de 2016, o Borussia Dortmund anunciou que Pulisic fora convocado por primeira vez \u00e1 selecci\u00f3n maior dos Estados Unidos con miras a dous partidos de eliminatorias para a Copa Mundial de F\u00fatbol de 2018 ante Guatemala. No entanto, non se puido unir de inmediato ao equipo debido a un arrefr\u00edo. O adestrador da selecci\u00f3n norteamericana fixo oficial a s\u00faa convocatoria cando o inclu\u00edu no equipo para o segundo partido fronte a o 27 de marzo. Debutou nese partido, ingresando no segundo tempo e convert\u00e9ndose no futbolista estadounidense m\u00e1is novo en disputar un partido clasificatorio \u00e1 Copa Mundial de F\u00fatbol para ese pa\u00eds.\nPulisic volveu facer historia meses despois, ao converterse no futbolista m\u00e1is novo en anotar un gol a s\u00faa selecci\u00f3n o 28 de maio de 2016 nun amigable fronte a Pouco despois, en xu\u00f1o de 2016, foi confirmado entre os 23 xogadores que disputaron a Copa Am\u00e9rica Centenario cos Estados Unidos nese ano.\nClubs.\nEstat\u00edsticas.\nActualizado o 13 de maio de 2017."}
{"id": "382521", "revid": "25871", "url": "https://gl.wikipedia.org/wiki?curid=382521", "title": "Caleb Stanko", "text": "Caleb James Stanko, nado o 26 de xullo de 1993 en Holly, M\u00edchigan, \u00e9 un futbolista estadounidense. Xoga como mediocampista e o seu equipo actual \u00e9 o SC Freiburg da 2. Bundesliga alem\u00e1.\nTraxectoria.\nSelecci\u00f3n nacional.\nO 16 de maio de 2016, Stanko foi convocado por primeira vez \u00e1 selecci\u00f3n nacional dos con miras a un partido amigable de preparaci\u00f3n para a Copa Am\u00e9rica Centenario. No entanto, Stanko non pode ser convocado para o torneo xa que non foi inclu\u00eddo na lista preliminar de 40 xogadores."}
{"id": "382530", "revid": "72012", "url": "https://gl.wikipedia.org/wiki?curid=382530", "title": "Johanna Konta", "text": "Johanna Konta, nada en Sydney o 17 de maio de 1991, \u00e9 unha ex-tenista profesional australiana nacionalizada brit\u00e1nica.\nTraxectoria.\nNo ano 2012 nacionalizouse brit\u00e1nica e comezou a competir na Copa Federaci\u00f3n para este pa\u00eds. Ten no seu palmares tres t\u00edtulos de WTA, os torneos de Miami e Sydney de 2017 e o de Standford no 2016, ano no que tam\u00e9n foi finalista no torneo de Pequ\u00edn. O 17 de xullo de 2017 acadou o s\u00faa mellor posici\u00f3n na clasificaci\u00f3n da WTA ocupando a cuarta posici\u00f3n.\nRetirouse da pr\u00e1ctica profesional do tenis o 1 de decembro de 2021 \u00e1 idade de 30 anos."}
{"id": "382531", "revid": "89787", "url": "https://gl.wikipedia.org/wiki?curid=382531", "title": "Lingua kaqchikel", "text": "O kaqchikel ou kaqchiquel \u00e9 unha lingua ind\u00edxena mesoamericana e un membro da p\u00f3la quicheana-mameana da familia de linguas maias. \u00c9 falada polo pobo kaqchikel no centro de Guatemala. Est\u00e1 estreitamente relacionada coa lingua k\u02bciche\u02bc (Quich\u00e9) e a lingua tz\u2019utujil.\nO kaqchikel \u00e9 ensinado nos colexios p\u00fablicos a trav\u00e9s dos programas educativos multiling\u00fces e interculturais do pa\u00eds."}
{"id": "382532", "revid": "23204", "url": "https://gl.wikipedia.org/wiki?curid=382532", "title": "Lingua kaqchiquel", "text": ""}
{"id": "382537", "revid": "89787", "url": "https://gl.wikipedia.org/wiki?curid=382537", "title": "The OA", "text": "The OA \u00e9 unha serie de televisi\u00f3n estadounidense de misterio e ciencia ficci\u00f3n con elementos de fantas\u00eda, que foi estreada en Netflix o 16 de decembro de 2016. Creada e producida por Brit Marling e Zal Batmanglij, a serie \u00e9 a s\u00faa terceira colaboraci\u00f3n xuntos. Componse de oito episodios, todos eles dirixidos por Batmanglij, e est\u00e1 producida por Plan B Entertainment e Anonymous Content. Na serie, Marling protagoniza unha moza chamada Prairie Johnson que reaparece despois de sete anos desaparecida. Prairie agora ch\u00e1mase a si mesma \"The OA\", e malia que antes de desaparecer era cega, agora pode ver."}
{"id": "382538", "revid": "102241", "url": "https://gl.wikipedia.org/wiki?curid=382538", "title": "Lingua mam", "text": "O mam \u00e9 unha lingua ind\u00edxena mesoamericana e un membro da p\u00f3la quicheana-mameana da familia de linguas maias. \u00c9 falada polo pobo mam nos departamentos Quetzaltenango, Huehuetenango, San Marcos e Retalhuleu, en Guatemala, e no estado de Chiapas de M\u00e9xico."}
{"id": "382540", "revid": "23204", "url": "https://gl.wikipedia.org/wiki?curid=382540", "title": "Referendo de independencia de Catalu\u00f1a de 2017", "text": "O referendo sobre a independencia de Catalu\u00f1a \u00e9 un referendo de car\u00e1cter vinculante sobre a independencia e a creaci\u00f3n dun Estado catal\u00e1n. Celebrouse o\u00a01 de outubro de 2017. Foi organizado polo goberno catal\u00e1n, formado tras as elecci\u00f3ns\u00a0nas que os defensores do referendo te\u00f1en maior\u00eda no Parlamento de Catalu\u00f1a. Por\u00e9n, o Goberno do Reino de Espa\u00f1a op\u00faxose \u00e1 s\u00faa celebraci\u00f3n e non deu por v\u00e1lido o resultado da votaci\u00f3n.\nHistoria.\nMaior\u00eda parlamentaria prorreferendo.\nO 27 de setembro de 2015 realiz\u00e1ronse as elecci\u00f3ns \u00f3 Parlamento de Catalu\u00f1a. Estas elecci\u00f3ns deron unha maior\u00eda de forzas pol\u00edticas prorreferendo (Junts pel S\u00ed, Catalunya S\u00ed que es Pot\u00a0e Candidatura d'Unitat Popular - Crida Constituent) e fixo posible a creaci\u00f3n dun goberno prorreferendo.\nAnuncio do referendo.\nO anuncio da convocatoria deste referendo realizouno o presidente Carles Puigdemont, o 28 de setembro de 2016 dende o Parlamento de Catalu\u00f1a, como resultado do bloqueo realizado polo Goberno de Espa\u00f1a. Tam\u00e9n se fixo p\u00fablico que a arquitectura do referendo e a s\u00faa organizaci\u00f3n ser\u00eda responsabilidade do vicepresidente, Oriol Junqueras, e o conselleiro de Asuntos exteriores e de Relaci\u00f3ns Institucionais e de asuntos Exteriores e de Transparencia, Ra\u00fcl Romeva.\nAnuncio da data e pregunta do referendo.\nO 9 de xu\u00f1o de 2017, o Goberno de Catalu\u00f1a, xunto con todos os membros independentistas do Parlamento de Catalu\u00f1a, anunciou a data e pregunta para o referendo nunha cerimonia solemne no Pati dels Tarongers do Palau de la Generalitat. A pregunta ser\u00e1: \"Quere que Catalu\u00f1a sexa un Estado independente en forma de rep\u00fablica?\" e ser\u00e1 feita nas tres linguas oficiais faladas en Catalu\u00f1a (en catal\u00e1n, espa\u00f1ol e aran\u00e9s). A data fixada para o referendo, foi o 1 de outubro de 2017."}
{"id": "382543", "revid": "1131", "url": "https://gl.wikipedia.org/wiki?curid=382543", "title": "Manuel de civilit\u00e9 pour les petites filles \u00e0 l'usage des maisons d'\u00e9ducation", "text": "Manuel de civilit\u00e9 pour les petites filles \u00e0 l'usage des maisons d'\u00e9ducation \u00e9 un libro de Pierre Lou\u00ffs escrito en 1917 e publicado p\u00f3stuma e an\u00f3nimamente en 1927.\nCaracter\u00edsticas.\n\u00c9 unha parodia dos rigorosos tratados de urbanidade da s\u00faa \u00e9poca, composto de admonici\u00f3ns curtas (con frecuencia unha ou d\u00faas frases) agrupadas por temas, tales como \u201cna casa\u201d, \u201cdeberes para con s\u00faa nai\u201d, \u201cen clase\u201d, etc.\nO ton da obra \u00e9 vivo, case lapidario, cun estilo particularmente cru.\nO autor v\u00e1lese da iron\u00eda para debuxar os variados amores das mozas perversas, e este relativo distanciamento perm\u00edtelle burlarse de toda censura moral.\nLonxe do refinamento preciosista de \"Chansons de Bilitis\", o \"Manuel de civilit\u00e9\" \u00e9 a obra m\u00e1is subversiva de Pierre Lou\u00ffs, un torpedo na li\u00f1a de flotaci\u00f3n do puritanismo burgu\u00e9s da Belle \u00c9poque."}
{"id": "382544", "revid": "88215", "url": "https://gl.wikipedia.org/wiki?curid=382544", "title": "Joseph Gyau", "text": "Joseph-Claude Agyeman Gyau, m\u00e1is co\u00f1ecido como Joe Gyau, nado o 16 de setembro de 1992 en Tampa, Florida, \u00e9 un futbolista estadounidense que xoga como volante ofensivo ou dianteiro para o MSV Duisburg da 2. Bundesliga de Alema\u00f1a.\nTraxectoria.\nTSG 1899 Hoffenheim.\nGyau \u00e9 un produto da Academia de F\u00fatbol IMG dos Estados Unidos, xogando al\u00ed entre 2007 e 2009. En 2009 fichou para o club alem\u00e1n TSG 1899 Hoffenheim e debutou na tempada 2010-11 xogando para o equipo de reservas. Gyau debutou co primeiro equipo o 8 de febreiro de 2012, entrando como substituto na segunda metade en substituci\u00f3n do seu compatriota Fabian Johnson na derrota do Hoffenheim 1-0 contra o Greuther F\u00fcrth polos cuartos de final da DFB-Pokal. O 13 de abril de 2012, Gyau asinou un contrato por tres anos co Hoffenheim.\nFC St. Pauli.\nO 30 de agosto de 2012 o FC St. Pauli da segunda divisi\u00f3n de Alema\u00f1a fichou a Gyau a pr\u00e9stamo polo resto da tempada. Realizou o seu debut co club o 25 de setembro de 2012, entrando o segundo tempo na derrota 0-1 ante o VfR Aalen pola 2. Bundesliga. Foi titular por primeira vez o 31 de outubro de 2012, xogando os 90 minutos do partido pola DFB-Pokal ante o VfB Stuttgart.\nRegreso ao Hoffenheim.\nGyau regresou ao Hoffenheim en 2013, pero non volveu xogar para o primeiro equipo at\u00e9 abril de 2014, cando fixo o seu debut na 1. Bundesliga o 26 dese mes, ingresando no segundo tempo do partido no que o seu club empatou 0-0 contra o Eintracht Frankfurt.\nBorussia Dortmund II.\nO 30 de xu\u00f1o de 2014 confirmouse o seu traspaso ao Borussia Dortmund da 1. Bundesliga alem\u00e1, equipo co que inicialmente traballou co combinado sub-23 que xoga na 3. Bundesliga. Gyau fixo o seu debut con este \u00faltimo o 9 de agosto de 2014 anotando dous goles na vitoria 5-1 sobre o Jahn Regensberg na 3. Bundesliga. Gyau foi inclu\u00eddo no persoal do Borussia Dortmund nun partido pola1. Bundesliga o 13 de setembro de 2014, pero finalmente non chegou a debutar co primeiro equipo. No entanto, debutou co club na Bundesliga o 24 de setembro, ingresando no \u00faltimos quince minutos do encontro no que o Dortmund empatar\u00eda 2-2 fronte ao Stuttgart.\nSelecci\u00f3n nacional.\nSelecci\u00f3ns inferiores.\nGyau foi un membro regular dos equipos inferiores dos Estados Unidos. Entre as s\u00faas aparici\u00f3ns coa selecci\u00f3n estadounidense sub-17 e sub-20 acumula m\u00e1is de 30 partidos e 6 goles.\nGyau foi chamado para os campamentos de adestramento de finais do ano 2011 da selecci\u00f3n sub-23 con miras ao torneo Preol\u00edmpico de CONCACAF de 2012, e debutou con esta selecci\u00f3n o 29 de febreiro no amigable co seleccionado sub-23 de M\u00e9xico. Estados Unidos terminar\u00eda ga\u00f1ando o partido 2-0. O 12 de marzo de 2012, Gyau foi chamado novamente \u00e1 selecci\u00f3n sub-23, como parte da lista provisional de 19 xogadores para enfrontar a eliminatoria CONCACAF para as Olimp\u00edadas en Londres. Gyau logo xogou o tres partidos xogados na fase de grupos polos Estados Unidos vindo desde a banca.\nSelecci\u00f3n maior.\nO 12 de novembro de 2012 anunciouse que Gyau fora convocado por primeira vez \u00e1 selecci\u00f3n maior polo t\u00e9cnico J\u00fcrgen Klinsmann, con miras a un partido amigable fronte a en Krasnodar. No entanto, Gyau non formou parte do persoal de 18 xogadores o d\u00eda do partido. Gyau finalmente debutar\u00eda coa selecci\u00f3n nacional o 3 de setembro de 2014, xogando os 90 minutos na vitoria 1-0 nun partido amigable fronte \u00e1 .\nEstat\u00edsticas.\nActualizado o 24 de setembro de 2014."}
{"id": "382545", "revid": "23204", "url": "https://gl.wikipedia.org/wiki?curid=382545", "title": "Lybius dubius", "text": "O Lybius dubius \u00e9 unha especie da familia Lybiidae ou barbazas africanos. Os barbazas e os tucanos son un grupo aves relacionadas cunha distribuci\u00f3n tropical en todo o mundo. Os barbazas deben o seu nome \u00e1s plumas que te\u00f1en arredor do seu duro peteiro.\n\u00c9 unha especie com\u00fan no oeste tropical de \u00c1frica, e ten costumes arbor\u00edcolas. Os adultos alim\u00e9ntanse de froitas, mentres que os exemplares m\u00e1is novos alim\u00e9ntanse de insectos."}
{"id": "382546", "revid": "23204", "url": "https://gl.wikipedia.org/wiki?curid=382546", "title": "Cyanocorax yncas", "text": "Cyanocorax yncas \u00e9 unha especie de ave que se pode atopar tanto en Am\u00e9rica do Norte como no Sur. Os adultos te\u00f1en uns 27\u00a0cm de lonxitude e unha cor variable dependendo da s\u00faa distribuci\u00f3n. Polo xeral, te\u00f1en testas de cor negra e azul, \u00e1s verdes, colas verde-azuladas e patas negras. A s\u00faa dieta bas\u00e9ase en artr\u00f3podos, pequenos vertebrados, sementes e froitas. Os seus ni\u00f1os son constru\u00eddos en matogueiras espi\u00f1osas, nos cales a femia choca entre tres e cinco ovos."}
{"id": "382547", "revid": "56817", "url": "https://gl.wikipedia.org/wiki?curid=382547", "title": "Gallicolumba luzonica", "text": "A Gallicolumba luzonica \u00e9 unha especie de pomba do x\u00e9nero \"Gallicolumba\". Esta especie caracter\u00edzase por ter unha \"mancha\" vermella no peito moi pronunciada, estend\u00e9ndose at\u00e9 o seu ventre, o cal da a impresi\u00f3n de ten unha ferida que escorrega sangue polo seu peito, como se a tiveran apu\u00f1alado."}
{"id": "382550", "revid": "98629", "url": "https://gl.wikipedia.org/wiki?curid=382550", "title": "Eric Lichaj", "text": "Eric Joseph Lichaj, nado o 17 de novembro de 1988 en Downers Grove, Illinois, \u00e9 un futbolista estadounidense que xoga para o Fatih Karag\u00fcmr\u00fck da S\u00fcper Lig de Turqu\u00eda. Lichaj \u00e9 produto da Academia de F\u00fatbol IMG, a cal produciu outros xogadores estadounidenses importantes como DaMarcus Beasley, Landon Donovan e Freddy Adu. Lichaj tam\u00e9n \u00e9 co\u00f1ecido polos seus longos saques de costado.\nTraxectoria.\nInicios.\nEric Lichaj \u00e9 o terceiro fillo de Stan e Ann Lichaj, ambos de Nowy Targ, Polonia. Tam\u00e9n ten dous irm\u00e1ns m\u00e1is vellos, Andrew e Mark Lichaj. Lichaj uniuse \u00e1 Academia IMG en Bradenton, Florida cando ti\u00f1a 14 anos. Iniciou a s\u00faa carreira xogando para os Downers Grove Roadrunners, logo xogando para o Chicago Magic e eventualmente para a Universidade de Carolina do Norte. Tam\u00e9n xogou catro partidos para o Chicago Fire Premier da USL Premier Development League.\nAston Vila.\nLogo da s\u00faa primeira tempada en Carolina do Norte, asinou contrato co Aston Vila da Premier League inglesa. Lichaj ten pasaporte polaco, o que fac\u00eda innecesario un permiso de traballo. Lichaj xogou en todos menos en dous dos partidos de reservas do equipo na tempada 2008-09. Durante a pre-temporada 2009-10, foi seleccionado para xogar a Copa da Paz 2009 e mostrou gran potencial durante o torneo. Por\u00e9n, isto non resultou en minutos co primeiro equipo, e Lichaj foi enviado en calidade de pr\u00e9stamo ao Lincoln City da Football League Two (terceira divisi\u00f3n do f\u00fatbol ingl\u00e9s) para poder obter experiencia. Xogou dous partidos co City antes de asinar unha extensi\u00f3n do seu contrato de pr\u00e9stamo por un mes m\u00e1is. M\u00e1is adiante, durante esa mesma tempada, Lichaj foi enviado novamente en calidade de pr\u00e9stamo ao Leyton Orient. Al\u00ed anotou o seu primeiro gol como profesional xogando contra Stockport County o 17 de abril de 2010.\nTempada 2010-2011.\nLichaj anotou o seu primeiro gol co Aston Vila o 19 de xullo de 2010 na pre-tempada nun amigable contra o Peterborough United. Logo dunha exitosa pre-temporada, Lichaj asinou unha extensi\u00f3n de contrato por tres anos m\u00e1is o 11 de agosto de 2010. Fixo o seu debut competitivo para o Villa o 19 de agosto de 2010, nun empate 1-1 de visitante contra o Rapid Viena na fase clasificatoria da Europa League. Debutou na Premier League co Aston Villa o 10 de novembro de 2010 entrando no minuto 90 no partido contra Blackpool e debutou como titular como lateral dereito contra Tottenham Hotspur, xogando un excelente partido contra a estrela dos Spurs, Gareth Bale.\nCesi\u00f3n ao Leeds United.\nO 9 de febreiro de 2011, Lichaj uniuse ao Leeds United nun pr\u00e9stamo dun mes. Lichaj debutou cos Leeds ga\u00f1ando 2-0 contra Bristol City. O 14 de marzo, Leeds estendeu o contrato de Lichaj ata o fin da tempada. Logo de xogar todos os partidos como lateral dereito en lugar do lesionado Paul Connolly, Lichaj foi movido \u00e1 beira esquerdo tras a lesi\u00f3n de George McCartney. O 9 de maio, Lichaj xogou o \u00faltimo partido cos Leeds vencendo a Queens Park Rangers 2-1. Leeds anunciou na s\u00faa p\u00e1xina oficial que Lichaj volver\u00eda ao Aston Villa unha vez expirado o seu contrato de pr\u00e9stamo. Logo de que o seu contrato expirou, Lichaj expresou o seu desexo de quedar no club para a seguinte tempada e axudarlle a retornar \u00e1 Premier League.\nLogo do seu exitoso paso polos Leeds, Simon Grayson, o seu adestrador, indicou en xullo de 2011 que estaba interesado en estender o pr\u00e9stamo de Lichaj por unha tempada m\u00e1is, a condici\u00f3n de que o adestrador do Villa, Alex McLeish non o te\u00f1a nos seus plans para formar parte do primeiro equipo. Por\u00e9n, o 23 de agosto Lichaj tivo unha boa presentaci\u00f3n contra o Hereford na Copa da liga, anotando o seu primeiro gol competitivo co equipo, pondo d\u00fabidas sobre a posibilidade dunha transferencia ao Leeds para a seguinte tempada.\nTempada 2011-2012.\nLichaj anotou o seu primeiro gol en partidos competitivos co Aston Villa na vitoria 2-0 sobre o Hereford United o 23 de agosto de 2011 na Copa da liga. Desafortunadamente, pouco despois disto, Lichaj sufriu unha lesi\u00f3n de cadeiras que o mantivo f\u00f3ra da cancha ata febreiro de 2012.\nNo seu regreso da s\u00faa lesi\u00f3n o 31 de marzo de 2012, Lichaj anotou o seu primeiro gol na Premier League co Villa, ademais de entregar unha asistencia no segundo gol do seu equipo na derrota 2-4 contra o Chelsea.\nTempada 2012-13.\nLichaj comezou a tempada 2012-13 xogando como titular o primeiro partido do Villa ante o Tranmere Rovers pola Football League Cup o 28 de agosto de 2012.\nUnha vez conclu\u00edda a tempada, o Aston Villa decidiu non renovar o seu contrato e deixouno ir en xu\u00f1o de 2013. Lichaj terminou o seu \u00faltimo ano co Villa xogando 17 partidos.\nNottingham Forest.\nLichaj fichou por dous anos co Nottingham Forest da segunda divisi\u00f3n de Inglaterra o 19 de xu\u00f1o de 2013. Fixo o seu debut co club o 3 de agosto de 2013 na vitoria 1-0 sobre o Huddersfield Town. Anotou o seu primeiro gol co club na tempada 2015-16 do Championship, axudando ao seu equipo no empate 1-1 fronte ao Burnley FC o 21 de outubro de 2015.\nSelecci\u00f3n dos Estados Unidos.\nSelecci\u00f3ns xuven\u00eds.\nLicha formou parte de varios equipos xuven\u00eds dos Estados Unidos. Axudou ao seu pa\u00eds a clasificar \u00e1 Copa Mundial de F\u00fatbol Sub-17 de 2005. Tam\u00e9n foi parte do equipo sub-20 que participou na Copa Mundial de F\u00fatbol Sub-20 de 2007, a\u00ednda que non puido xogar ning\u00fan partido por mor dunha lesi\u00f3n.\nSelecci\u00f3n maior.\nLichaj foi convocado por primeira vez \u00e1 selecci\u00f3n maior dos en outubro de 2010 e foi inclu\u00eddo no equipo que enfrontou a e Lichaj debutou o 12 de outubro de 2010 no amigable contra O 17 de novembro de 2010, Lichaj xogou o seu segundo partido coa selecci\u00f3n cando xogou contra o 21 de marzo de 2011, Lichaj foi convocado novamente para os partidos amigables contra e Foi inclu\u00eddo na n\u00f3mina de xogadores para a Copa de Ouro da CONCACAF 2011. Lichaj non xogou os primeiros dous partidos do torneo, pero a partir de al\u00ed xogou o noventa minutos de cada un dos partidos restantes, inclu\u00edndo a derrota 4-2 contra na final.\nLichaj regresou \u00e1 selecci\u00f3n dos Estados Unidos despois de m\u00e1is de dous anos logo de ser convocado por J\u00fcrgen Klinsmann para xogar dous amigables en Europa fronte a e en novembro de 2013."}
{"id": "382551", "revid": "1888", "url": "https://gl.wikipedia.org/wiki?curid=382551", "title": "Manuel Xestoso", "text": "Manuel Xestoso Gonz\u00e1lez, nado en Santa Cruz de Tenerife en 1966 \u00e9 un escritor, tradutor e cr\u00edtico galego.\nTraxectoria.\nTraballou en editoriais galegas e espa\u00f1olas, foi xornalista cultural en \"A Nosa Terra\" e colaborou en \"Grial\", \"Faro de Vigo\", \"Sermos Galiza\" e na \"Revista Galega de Teatro\", da que \u00e9 subdirector. Tam\u00e9n \u00e9 redactor de \"N\u00f3s Diario\" no que realiza numerosas entrevistas."}
{"id": "382552", "revid": "88215", "url": "https://gl.wikipedia.org/wiki?curid=382552", "title": "Borussia Dortmund II", "text": "O Borussia Dortmund II \u00e9 o equipo filial do Borussia Dortmund, club de f\u00fatbol con sede na cidade alem\u00e1 de Dortmund. Milita na 3. Liga, a terceira liga de f\u00fatbol m\u00e1is importante do pa\u00eds.\nHistoria.\nFoi fundado na cidade de Dortmund e funciona como un equipo filial do Borussia Dortmund, polo que non pode xogar na 1. Bundesliga, pero si pode xogar a Copa de Alema\u00f1a e os seus xogadores poden integrar o primeiro equipo cando sexan necesarios.\nEstadio.\nO estadio no que xoga o Borussia Dortmund II como local \u00e9 o Stadion Rote Erde (\"Estadio Terra Vermella\"), que conta cunha capacidade de 25.000 espectadores (3.000 sentados). Ademais de ser o estadio no que xoga o filial do Borussia Dortmund, \u00e9 tam\u00e9n usado por gran cantidade de equipos de atletismo. O estadio foi constru\u00eddo entre 1924 e 1926 cun custo de 1,8 mill\u00f3ns de marcos. O estadio foi inaugurado en 1926 cun partido que enfrontou \u00e1 Cidade de Dormund e ao FC Wacker M\u00fcnchen."}
{"id": "382554", "revid": "1131", "url": "https://gl.wikipedia.org/wiki?curid=382554", "title": "Labor Gallega de Pontevedra", "text": "Labor Gallega de Pontevedra foi unha asociaci\u00f3n creada en Pontevedra en 1930.\nHistoria e caracter\u00edsticas.\nInicialmente denominada Labor Galleguista, cambiou o seu nome en febreiro de 1932 polo de Labor Gallega de Pontevedra. A entidade estaba presidida por Jos\u00e9 Garc\u00eda Vidal. Presentou un relatorio \u00e1 Asemblea Pro-Estatuto celebrada na Coru\u00f1a o 4 de xu\u00f1o de 1931. Editaba a revista \"Logos\"."}
{"id": "382555", "revid": "1888", "url": "https://gl.wikipedia.org/wiki?curid=382555", "title": "Labor Galleguista", "text": ""}
{"id": "382556", "revid": "1888", "url": "https://gl.wikipedia.org/wiki?curid=382556", "title": "Labor Gallega", "text": "Labor Gallega pode referirse a:"}
{"id": "382558", "revid": "89787", "url": "https://gl.wikipedia.org/wiki?curid=382558", "title": "\u00c5nima", "text": "\u00c5nima \u00e9 unha banda de rock alternativo/progresivo que naceu no ano 2010 na Coru\u00f1a. Gravaron o seu primeiro \u00e1lbum, titulado \"Tresmilonce\", despois de tres anos de ensaios no local e, logo diso, presentaron o seu primeiro directo no Aversion Fest (Burela). No ano 2013 ga\u00f1aron case todos os concursos aos que se presentaron e compartiron escenario con grandes grupos da escena musical grazas a ter tocado no Resurrection Fest (con The Flatliners), no FIRC (con Def Con Dos), no Mareira Fest (con no ), Nordestazo (con Los Enemigos, Bar\u00f3n Rojo\u2026), no Noroeste Pop Rock (con Madness), no Sada Rock (xunto a Los Suaves), no Oistes Rock (con M\u00e4go de Oz, La Fuga e Heredeiros da Crus) e no Castelo Rock (con Molotov e Mojinos Escoz\u00edos, entre outros). As\u00ed, entre concerto e concerto, foron esgotando practicamente todas as copias editadas dun primeiro disco, que lles propiciou cr\u00edticas positivas e un bo acollemento.\nEn 2017 fixeron unha xira de presentaci\u00f3n do seu segundo disco, \"En Guerra\", cuxa gravaci\u00f3n se levou a cabo grazas a unha existosa campa\u00f1a de micromecenado.\nMembros.\nO grupo f\u00f3rmano:"}
{"id": "382559", "revid": "1888", "url": "https://gl.wikipedia.org/wiki?curid=382559", "title": "Labor Gallega en Cuba", "text": ""}
{"id": "382560", "revid": "15490", "url": "https://gl.wikipedia.org/wiki?curid=382560", "title": "S\u00edndrome do Emperador", "text": "A s\u00edndrome do emperador, s\u00edndrome do neno tirano ou s\u00edndrome do neno rei \u00e9 un trastorno de conduta que afecta aos nenos. Principalmente iniciase no fogar, cando o neno comeza por desafiar ao pai e \u00e1 nai, e m\u00e1is adiante faino con calquera persoa. Este trastorno caracter\u00edzase polo sentimento de autoridade que pode chegar a ter un menor de idade cara aos demais; polo regular isto prod\u00faccese por terlle dados privilexios desmesurados ao neno ou nena que a padece, d\u00e1ndolle todo o que quere sen ning\u00fan tipo de condici\u00f3n; deste xeito, cando non obt\u00e9n o que quere, tende a enfados extremos que poden terminar en agresi\u00f3ns verbais e f\u00edsicas xunto con fumes de autoridade."}
{"id": "382561", "revid": "1888", "url": "https://gl.wikipedia.org/wiki?curid=382561", "title": "Villagarc\u00eda-Carril", "text": "Villagarc\u00eda-Carril foi un semanario editado en Vilagarc\u00eda de Arousa en 1900.\nHistoria e caracter\u00edsticas.\nApareceu o 13 de maio de 1900. Entre os seus colaboradores figurou Francisco Porto Rey que publicou por fasc\u00edculos o \"Diccionario gallego-castellano\" ata o 17 de xu\u00f1o de 1900. O semanario a\u00ednda se publicaba en setembro de 1900."}
{"id": "382562", "revid": "55340", "url": "https://gl.wikipedia.org/wiki?curid=382562", "title": "Romance (m\u00e9trica)", "text": "Os romances son unha combinaci\u00f3n m\u00e9trica orixinaria de Espa\u00f1a que consiste nunha serie indefinida de versos de oito s\u00edlabas (\"octos\u00edlabos\"), na cal os pares presentan rima asoante escrita por autores en poemas e os impares quedan soltos.\nEstrutura e evoluci\u00f3n.\nPode agruparse en cuartetas asonantadas de romance, chamadas tam\u00e9n \"tiranas\" (8-,8a,8-,8a) ou en series indefinidas de octos\u00edlabos.\nA primeira opci\u00f3n \u00e9 propia dos poetas do \"Romanceiro novo\" (s\u00e9culos XVI ao XXI), autores cultos e individualizados, raramente an\u00f3nimos, que compu\u00f1an imitando o estilo dos romances vellos e divulgaban os seus textos en forma escrita, ben manuscrita, ben impresa como pregos soltos. Estes romances agrup\u00e1banos logo diversos coleccionistas en cancioneiros manuscritos (formados por cadernos pequenos cosidos) que \u00e1s veces eran impresos.\nA segunda \u00e9 m\u00e1is ben propia do \"Romancero vello\" (s\u00e9culos XIV e XV): romances an\u00f3nimos e elaborados pola colectividade que prove\u00f1en da descomposici\u00f3n de cantares de xesta medievais e difund\u00edanse de forma oral e cantada. Nestes \u00faltimos pode aparecer unha licenza m\u00e9trica que ten orixe nunha\u00a0arca\u00edsme\u00a0da lingua: a chamada e parag\u00f3xica, e tam\u00e9n \u00e9 propio dos romances vellos que non te\u00f1an unha soa versi\u00f3n, sen\u00f3n que existan moitas que difiren en versos e detalles, con moitas variantes.\nO \"Romancero novo\" enriqueceu a m\u00e9trica do romance adapt\u00e1ndoos \u00e1s veces \u00e1 forma de letrilla, que cont\u00e9n un refr\u00e1n ou bord\u00f3n. Desde as s\u00faas orixes aparecen modificados mediante procedementos como a glosa e o \"contrafactum.\" Enseguida inclu\u00edranse en libros de m\u00fasica, como os manuais de vihuela de Lu\u00eds Mil\u00e1n ou Alonso de Mudarra, que puideron modificalos oportunamente. Por outra banda, p\u00f3dense compor tam\u00e9n romances con versos de menos s\u00edlabas (sete, seis ou cinco s\u00edlabas) nese caso denom\u00ednanse romancillos ou endechas. Nos s\u00e9culos XVII, XVIII e XIX os autores cultos empezaron a usar tam\u00e9n o romance hendecas\u00edlabo (isto \u00e9, de versos de once s\u00edlabas), que se denominou romance heroico.\nO m\u00e1is antigo dos romances vellos que conservamos hoxe, Gentil dona, gentil doa, copiouse cara a 1421 no cartapacio do estudante mallorqu\u00edn Jaume de Olesa e cons\u00e9rvase na Biblioteca Nacional de Florencia, pero \u00e9 mesmo m\u00e1is antigo un romancillo hexas\u00edlabo ou de seis s\u00edlabas, pertencente ao x\u00e9nero literario da serranilla, a Serranilla da Zarzuela, que \u00e9 un pouco anterior. De finais desa d\u00e9cada ser\u00eda \"O arcebispo de Zaragoza\" (1429), ambientado en tempos de Alfonso V de Arag\u00f3n, e algo posterior \"Alfonso V e a conquista de N\u00e1poles\" (anterior a 1448), ambos os atopados en cartapacios notariais.\nExemplo de romance.\nRomance do Conde Olinos."}
{"id": "382564", "revid": "23204", "url": "https://gl.wikipedia.org/wiki?curid=382564", "title": "Segunda divisi\u00f3n espa\u00f1ola 2016/17", "text": "A tempada 2016\u201317 da Segunda Divisi\u00f3n (por motivos de patrocinio LaLiga 123) de f\u00fatbol foi a 86\u00aa edici\u00f3n da categor\u00eda de prata do f\u00fatbol espa\u00f1ol. A competici\u00f3n comezou en agosto de 2016 e finalizou en xu\u00f1o de 2017 coas eliminatorias de ascenso finais."}
{"id": "382571", "revid": "23204", "url": "https://gl.wikipedia.org/wiki?curid=382571", "title": "Geokichla dohertyi", "text": "O Geokichla dohertyi \u00e9 unha especie de paxaro nativa de Lombok, Timor e das Illas da Sonda, en Indonesia. A especie est\u00e1 a esmorecer rapidamente e est\u00e1 extinta en Lombok e outras illas menores. Existen programas de reproduci\u00f3n en catividade para intentar recuperar a especie en 19 zoos europeos."}
{"id": "382572", "revid": "23204", "url": "https://gl.wikipedia.org/wiki?curid=382572", "title": "Zoothera dohertyi", "text": ""}
{"id": "382575", "revid": "23204", "url": "https://gl.wikipedia.org/wiki?curid=382575", "title": "Geokichla gurneyi", "text": "O Geokichla gurneyi \u00e9 unha especie de ave da familia dos t\u00fardidos. At\u00f3pase no sur e o leste de \u00c1frica.\nDistribuci\u00f3n.\nAt\u00f3pase nos bosques h\u00famidos de monta\u00f1a, principalmente do sueste de \u00c1frica, a\u00ednda que existe unha poboaci\u00f3n disxunta en Angola; ademais distrib\u00faese por Kenya, Malaui, Mozambique, o leste da Rep\u00fablica Democr\u00e1tica do Congo, Sur\u00e1frica, Eswatini, Tanzania, Zambia e Cimbabue."}
{"id": "382589", "revid": "5863", "url": "https://gl.wikipedia.org/wiki?curid=382589", "title": "Alonso de Lanz\u00f3s", "text": ""}
{"id": "382597", "revid": "1576", "url": "https://gl.wikipedia.org/wiki?curid=382597", "title": "Porqueta", "text": "Unha porqueta\u00a0ou porca \u00e9 unha peza mec\u00e1nica cun burato central, o cal presenta unha rosca, que se emprega para axustar a un parafuso, en forma fixa ou deslizante. A porca permite suxeitar e fixar uni\u00f3ns de elementos desmontables. En ocasi\u00f3ns, pode agregarse unha arandela para que a uni\u00f3n peche mellor e quede fixa. As porcas fabr\u00edcanse en grandes produci\u00f3ns con m\u00e1quinas e procesos automatizados.\nA porca sempre debe ter as mesmas caracter\u00edsticas xeom\u00e9tricas do parafuso co que se axusta, polo que est\u00e1 normalizada segundo os sistemas xerais de roscas. \nIdentificaci\u00f3n das porcas.\nExisten 4 caracter\u00edsticas b\u00e1sicas para identificar unha porca: \nAs porcas ap\u00e9rtanse xeralmente con chaves inglesas,\u00a0adaptadas \u00e1s dimensi\u00f3ns das s\u00faas caras. Cando se require un par de apertamento moi exacto util\u00edzase unha chave dinamom\u00e9trica. Nas montaxes industriais util\u00edzanse para o apertamento r\u00e1pido ferramentas neum\u00e1ticas. Para apertar porcas non \u00e9 aconsellable utilizar tubos ou pancas porque se pode romper o parafuso ou deteriorarse a rosca."}
{"id": "382598", "revid": "85894", "url": "https://gl.wikipedia.org/wiki?curid=382598", "title": "Rogelio Mazaeda", "text": "Rogelio Mazaeda Novais, nado na Ponte do Porto (Camari\u00f1as) o 31 de xullo de 1907 e finado en Cuba, foi un sindicalista e pol\u00edtico galego.\nTraxectoria.\nFillo de Jos\u00e9 Mazaeda Carril. Ch\u00f3fer de profesi\u00f3n, foi presidente do Sindicato de Oficios Varios de Camari\u00f1as, afecto \u00e1 Uni\u00f3n General de Trabajadores. Foi representante da candidatura da Frente Popular nas elecci\u00f3ns de febreiro de 1936 en Camari\u00f1as. Co golpe de Estado do 18 de xullo de 1936 liderou aos sindicalistas da Ponte do Porto para intentar frear o golpe declarando o comunismo libertario. A pesar de ser perseguido, conseguiu permanecer oculto en varias vivendas da Ponte do Porto, principalmente escondido na cheminea dunha delas, durante 14 anos. O Tribunal Regional de Responsabilidades Pol\u00edticas abriulle expediente en xullo de 1940 e o 11 de xullo de 1941 foi condenado a 10 anos de inhabilitaci\u00f3n absoluta, 8 anos e un d\u00eda de desterro a m\u00e1is de 200 quil\u00f3metros de Camari\u00f1as e ao pago de 500 pesetas de sanci\u00f3n. Anos despois, logrou fuxir a Portugal vestido de muller e despois embarcou para Chile e finalmente recalou en Cuba, onde morreu."}
{"id": "382599", "revid": "5312", "url": "https://gl.wikipedia.org/wiki?curid=382599", "title": "Bocadillo de salchicha", "text": "O bocadillo de salchicha\u00a0(en ingl\u00e9s: \"hot dog\", \u2018can quente\u2019) \u00e9 un bocadillo quente feito cunha salchicha coci\u00f1ada, que adoita servirse con mostaza ou ketchup. A\u00a0salchicha\u00a0adoita ser do tipo Frankfurt (\"frankfurter\"), ou vienesa (\"wiener\") fervida, ou fritida; o pan\u00a0\u00e9 mol e con forma alongada.\nO bocadillo de salchicha foi importado de Alema\u00f1a e popularizado nos Estados Unidos, onde se converteu nun alimento de venda na r\u00faa para a clase traballadora. O \"hot-dog\"\u00a0espallouse enormemente en todo o mundo dende os principios do s\u00e9culo XX, chegando a ser un alimento que pode atoparse en calquera parte e moi ligado \u00e1 cultura do b\u00e9isbol norteamericano. A pesar de que est\u00e1 particularmente conectado coa cidade de Nova York, dende a s\u00faa chegada ao continente americano emerxeu como unha importante peza na cultura rexional de moitas outras partes como o \u00e9 no estado de Sonora en M\u00e9xico."}
{"id": "382600", "revid": "18868", "url": "https://gl.wikipedia.org/wiki?curid=382600", "title": "Hot dog", "text": ""}
{"id": "382601", "revid": "56817", "url": "https://gl.wikipedia.org/wiki?curid=382601", "title": "Adam West", "text": "Adam West, nado como William West Anderson\u00a0o 19 de setembro de 1928, e finado o 9 de xu\u00f1o de 2017, foi un actor estadounidense. Era co\u00f1ecido pola s\u00faa interpretaci\u00f3n da personaxe de\u00a0Batman\u00a0na serie de 1960 \"Batman\", da ABC e o filme hom\u00f3nimo de\u00a01966.\nWest comezou a s\u00faa carreira como actor na d\u00e9cada de 1950. Interpretou a Chuck Connors en \"Geronimo\" (1962) e The Three Stooges en \"The Outlaws Is Coming\" (1965). Tam\u00e9n apareceu no filme de ciencia ficci\u00f3n \"Robinson Crusoe on Mars\" (1964), e tam\u00e9n fixo papeis de dobraxe en \"The Fairly OddParents\", \"The Simpsons\" e \"Family Guy\", realizando versi\u00f3ns ficticias de si mesmo."}
{"id": "382602", "revid": "23204", "url": "https://gl.wikipedia.org/wiki?curid=382602", "title": "William West Anderson", "text": ""}
{"id": "382605", "revid": "1131", "url": "https://gl.wikipedia.org/wiki?curid=382605", "title": "Nuna", "text": "Nuna (tam\u00e9n co\u00f1ecido como Nuon Solar Team) \u00e9 un equipo da Universidade de Tecnolox\u00eda de Delft (TU Delft), nos Pa\u00edses Baixos, constitu\u00eddo por alumnos da propia universidade, que dese\u00f1a e constr\u00fae unha serie de veh\u00edculos movidos con enerx\u00eda solar cos que venceu o Desaf\u00edo Solar Mundial (World Solar Challenge), en Australia, nas convocatorias de 2001 (Nuna\u00a01), 2003 (Nuna\u00a02), 2005 (Nuna\u00a03), 2007 (Nuna4), 2013 (Nuna7) e 2015 (Nuna8).\nO equipo Nuna \u00e9 un dos que compo\u00f1en o co\u00f1ecido como \"Dream Team \"da TU Delft, xunto con DARE, Forze e DUT Racing.\nAs c\u00e9lulas solares.\nAs c\u00e9lulas solares est\u00e1n feitas de tres capas de arseniato de galio (GaAs). A luz solar que penetra pola capa superior util\u00edzase nas capas inferiores, do que resulta unha eficiencia por riba do 26 %. O teito completo dos veh\u00edculos est\u00e1 cuberto con estas c\u00e9lulas solares, s\u00f3 coa excepci\u00f3n da cabina do piloto.\nA eficiencia \u00e9 \u00f3ptima cando o Sol proxecta os seus raios perpendicularmente nas c\u00e9lulas. Cando isto non se d\u00e1, a produci\u00f3n red\u00facese aproximadamente o coseno do \u00e1ngulo coa perpendicular. Para solucionar no posible esta mingua de rendemento no caso de que as carreiras se celebren en \u00e9pocas do ano en que o Sol estea m\u00e1is baixo, en funci\u00f3n da estaci\u00f3n do ano e do hemisferio da Terra en que te\u00f1an lugar, col\u00f3canse nos laterais tantas c\u00e9lulas como sexa posible, mesmo sobre as tapas das rodas.\nDese\u00f1o.\nCriterios do dese\u00f1o.\nPara ter unha gran posibilidade de vencer, o coche debe:\nAerodin\u00e1mica.\nO arrastre aerodin\u00e1mico \u00e9 unha parte importante da resistencia total, onde incide tanto a superficie frontal como a li\u00f1a da corrente do aire. Calquera desv\u00edo da li\u00f1a ideal desta corrente causar\u00e1 turbulencia, a cal consumir\u00e1 enerx\u00eda que, xa que logo, non se poder\u00e1 aproveitar para o desprazamento. A esta li\u00f1a ideal da corrente ch\u00e9gase inicialmente a trav\u00e9s de simulaci\u00f3ns inform\u00e1ticas, na fase de dese\u00f1o, seguidas por probas en modelos a escala en t\u00faneles de vento e, finalmente, por medio de probas no coche xa a tama\u00f1o natural, tam\u00e9n en t\u00fanel de vento.\nA partir dos datos meteorol\u00f3xicos da zona onde se vaia realizar cada competici\u00f3n, p\u00f3dese conclu\u00edr a presenza de ventos laterias de intensidade forte. Para estes casos, as tapas das rodas do Nuna desde a s\u00faa vesri\u00f3n 3 foron dese\u00f1adas de tal xeito que o vento lateral te\u00f1a un efecto propulsor.\nMotor.\nO motor vai directamente encaixado no tren traseiro para reducir perdas debidas \u00e1 transmisi\u00f3n mec\u00e1nica entre o motor e as rodas (como ocorre nun coche normal, con caixa de cambios e card\u00e1n). Tr\u00e1tase dunha versi\u00f3n mellorada dun motor de 1993 constru\u00eddo na Universidade de Ciencias Aplicadas de Berna, en Su\u00edza. As melloras radican na reduci\u00f3n do peso nun 30 % (10 kg), o aumento do 50 % na potencia (por riba dos 2.400 W) e un par motor un 45 % m\u00e1is elevado. A eficiencia do motor tam\u00e9n se mellorou, ata chegar a superar o 98 %, aumentando en funci\u00f3n da velocidade, como se aprecia na gr\u00e1fica que se xunta.\nOs veh\u00edculos.\nVeh\u00edculos da competencia.\nO veh\u00edculo vencedor do Desaf\u00edo Solar Norteamericano, da Universidade de M\u00edchigan (EEUU) \u00e9 un dos m\u00e1is importantes competidores. Outros opo\u00f1entes de nivel foron tam\u00e9n os dese\u00f1ados e fabricados polo Instituto de Tecnolox\u00eda de Massachusetts (MIT) e pola Universidade Ashiya, no Xap\u00f3n, as\u00ed como outros competidores europeos, como o holand\u00e9s da Universidade de Twente e o belga da cidade de Lovaina."}
{"id": "382606", "revid": "98629", "url": "https://gl.wikipedia.org/wiki?curid=382606", "title": "Caldeira volc\u00e1nica", "text": "Unha caldeira volc\u00e1nica \u00e9 unha gran depresi\u00f3n con forma de caldeira que se forma por afundimento despois de que un volc\u00e1n evac\u00faa todo o magma da s\u00faa c\u00e1mara de magma. Cando nunha erupci\u00f3n se emiten grandes volumes de magma nun curto per\u00edodo de tempo, p\u00e9rdese o sost\u00e9n estrutural da zona da codia terrestre que est\u00e1 sobre a c\u00e1mara de magma. A consecuencia \u00e9 que a superficie colapsa e af\u00fandese sobre a c\u00e1mara magm\u00e1tica en gran parte baleira, orixinando unha gran depresi\u00f3n na superficie, que pode ter desde un quil\u00f3metro a ducias de di\u00e1metro. A\u00ednda que \u00e1s veces se describen como cr\u00e1teres volc\u00e1nicos, as caracter\u00edsticas das caldeiras son realmente as dunha zona de afundimento, xa que se forman por subsidencia e colapso e non por outras causas, como un impacto. S\u00f3 se co\u00f1ecen sete colapsos deste tipo que formaron caldeiras desde o comezo do s\u00e9culo XX, o m\u00e1is recente o do volc\u00e1n B\u00e1r\u00f0arbunga de Islandia.\nEtimolox\u00eda.\nO termo foi introducido na s\u00faa forma en ligua castel\u00e1, \"caldera\", no vocabulario xeool\u00f3xico internacional polo xe\u00f3logo alem\u00e1n Leopold von Buch cando publicou as s\u00faas memorias da s\u00faa visita \u00e1s Illas Canarias de 1815 , onde observara a caldeira de Las Ca\u00f1adas de Tenerife, no que o volc\u00e1n Teide dominaba a paisaxe, e despois a Caldera de Taburiente na illa de La Palma.\nFormaci\u00f3n das caldeiras.\nO colapso que orixina as caldeiras \u00e9 desencadeado polo baleiramenteo da c\u00e1mara magm\u00e1tica que est\u00e1 baixo o volc\u00e1n, \u00e1s veces como resultado dunha longa erupci\u00f3n explosiva (como a erupci\u00f3n do Tambora de 1815), pero tam\u00e9n se produce durante erupci\u00f3ns efusivas nas ladeiras do volc\u00e1n (como a do Pit\u00f3n de la Fournaise de 2007) ou nun sistema de fisuras conectadas (como a do B\u00e1r\u00f0arbunga de 2014-2015). Se se execta suficiente magma, a c\u00e1mara baleirada \u00e9 incapaz de soster o peso do edificio volc\u00e1nico que ten enriba. Empeza a desenvolverse unha fractura m\u00e1is ou menos circular, a \"falla anular\", arredor dos bordos da c\u00e1mara. As fracturas anulares serven como alimentadores de intrusi\u00f3ns en fallas, que se denominan diques anulares. Poden formarse aberturas volc\u00e1nicas secundarias sobre a fractura anular. A medida que a c\u00e1mara de magma se baleira, o centro do volc\u00e1n dentro da fractura anular empeza a colapsarse. O colapso pode ocorrer como resultado dunha soa erupci\u00f3n catacl\u00edsmica, ou por fases como resultado dunha serie de erupci\u00f3ns. A \u00e1rea total que se colapsa pode ser de centos ou miles de quil\u00f3metros cadrados.\nMineralizaci\u00f3n.\nAlgunhas caldeiras conte\u00f1en ricos dep\u00f3sitos de minerais. Unha das caldeiras mineralizadas mellor preservadas do mundo \u00e9 a Caldeira do lago Sturgeon no noroeste de Ontario, Canad\u00e1, que se formou durante a era Neoarcaica hai uns 2\u00a0700 mill\u00f3ns de anos.\nErupci\u00f3ns de caldeiras explosivas.\nSe o magma \u00e9 rico en s\u00edlice, a caldeira est\u00e1 a mi\u00fado rechea de ignimbrita, tufo volc\u00e1nico, riolita e outras rochas \u00edgneas. O magma rico en s\u00edlice ten unha alta viscosidade e, por tanto, non fl\u00fae doadamente como o basalto. Como resultado, os gases tenden a quedar atrapados a alta presi\u00f3n dentro do magma. Cando o magma se aproxima \u00e1 superficie da Terra, a r\u00e1pida descarga do material da parte superior causa que os gases atrapados se descompriman rapidamente, orixinando as\u00ed a destruci\u00f3n explosiva do magma e o espallamento de cinza volc\u00e1nica en extensas \u00e1reas. Poden facer erupci\u00f3n adicionalmente fluxos de lava.\nSe a actividade volc\u00e1nica contin\u00faa, o centro da caldeira pode ser elevado por unha posterior intrusi\u00f3n de magma formando un \"domo resurxente\", como o que se observa no Cerro Gal\u00e1n, lago Toba, Yellowstone etc. Unha \"caldeira sil\u00edcica\" ou \"riol\u00edtica\" pode facer erupci\u00f3n emitindo centos ou mesmo miles de quil\u00f3metros c\u00fabicos de material nun s\u00f3 evento. Incluso as erupci\u00f3ns que forman pequenas caldeiras, como a do Krakatoa en 1883 ou a do monte Pinatubo en 1991, poden ter como resultado unha destruci\u00f3n local significativa e unha salientable baixada da temperatura en todo o mundo. As caldeiras grandes poden ter efectos incluso maiores.\nCando a caldeira de Yellowstone fixo erupci\u00f3n por \u00faltima vez hai uns 650\u00a0000 anos, liberou uns 1\u00a0000\u00a0km3 de material (medido en equivalentes de rocha densa), que cubriron unha parte substancial de Norteam\u00e9rica cunha capa de restos de ata dous metros de espesor. En comparaci\u00f3n, cando o Monte Santa Helena fixo erupci\u00f3n en 1980, liberou ~1,2\u00a0km3 de equivalente de rocha densa de execci\u00f3ns. Os efectos ecol\u00f3xicos da erupci\u00f3n dunha caldeira grande poden verse no rexistro deixado pola erupci\u00f3n do lago Toba en Indonesia.\nToba.\nHai uns 74\u00a0000 anos o volc\u00e1n indonesio Toba liberou uns 2\u00a0800\u00a0km3 de equivalente de rocha densa de execci\u00f3ns, no que foi a erupci\u00f3n m\u00e1is grande co\u00f1ecida do Cuaternario (que durou 1,8\u00a0mill\u00f3ns de anos) e tam\u00e9n a m\u00e1is grande co\u00f1ecida dos \u00faltimos 25\u00a0mill\u00f3ns de anos. A finais da d\u00e9cada de 1990, o antrop\u00f3logo Stanley Ambrose propuxo que un inverno volc\u00e1nico inducido por esta erupci\u00f3n reduciu a poboaci\u00f3n humana a s\u00f3 entre 2\u00a0000 e 20\u00a0000 individuos, orixinando un pescozo de botella poboacional, o que se denomina teor\u00eda da cat\u00e1strofe do Toba. M\u00e1is recentemente varios xen\u00e9tistas, como Lynn Jorde e Henry Harpending propuxeron que a especie humana quedou reducida a aproximadamente 5\u00a0000 a 10\u00a0000 persoas. Por\u00e9n, non hai probas directas de que a teor\u00eda sexa correcta. E non hai evidencias de que ning\u00fan outro animal sufrise un declive ou a extinci\u00f3n, incluso en especies moi sensibles \u00e1s condici\u00f3ns ambientais. Hai probas de que os humanos continuaron vivindo na India despois da erupci\u00f3n. Isto fai pensar que a teor\u00eda formulada na s\u00faa forma forte \u00e9 incorrecta.\nCo\u00f1\u00e9cense erupci\u00f3ns que formaron caldeiras incluso m\u00e1is grandes, especialmente a da Caldeira La Garita nas Monta\u00f1as San Juan de Colorado, na que foron exectados 5\u00a0000-km3 de tufa volcanica do can\u00f3n Fish nunha soa grande erupci\u00f3n hai uns 27\u00a08\u00a0mill\u00f3ns de anos.\nNalg\u00fans momentos do tempo xeol\u00f3xico, pareceron caldeiras riol\u00edticas en distintas agrupaci\u00f3ns. Os restos deles poden encontrarse en lugares como as monta\u00f1as San Juan de Colorado (formadas durante o Oligoceno, Mioceno e Plioceno) ou nas monta\u00f1as Saint Francois de Missouri (que fixeron erupci\u00f3n durante o Proterozoico).\nCaldeiras non explosivas.\nAlg\u00fans volc\u00e1ns como os volc\u00e1ns en escudo, como o K\u012blauea e Mauna Loa de Hawai (que son, respectivamente, o m\u00e1is activo e o m\u00e1is grande da Terra), forman caldeiras de diferente maneira. O magma que alimenta estes volc\u00e1ns \u00e9 basalto, que \u00e9 pobre en s\u00edlice. Como resultado, o magma \u00e9 moito menos viscoso que o magma dun volc\u00e1n riol\u00edtico, e a c\u00e1mara de magma \u00e9 drenada por grandes fluxos de lava e non por episodios explosivos. As caldeiras resultantes co\u00f1\u00e9cense tam\u00e9n como caldeiras de subsidencia, e poden formarse m\u00e1is gradualmente que as caldeiras explosivas. Por exemplo, a caldeira que forma a parte m\u00e1is alta da illa Fernandina das Gal\u00e1pagos sufriu un colapso en 1968, cando partes do solo da caldeira se afundiron 350 metros. A caldeira do Kilauea ten un cr\u00e1ter interno chamado Halema\u2018uma\u2018u, que a mi\u00fado est\u00e1 cheo cun lago de lava.\nDurante a erupci\u00f3n de abril de 2007 do Pit\u00f3n de la Fournaise na illa de Reuni\u00f3n, o solo do cr\u00e1ter principal afundiuse repentinamente uns 300 m. Isto foi atribu\u00eddo \u00e1 retirada do magma, que estaba erupcionando por unha abertura situada m\u00e1is abaixo no flanco sur do volc\u00e1n.\nCaldeiras extraterrestres.\nDesde inicios da d\u00e9cada de 1960, s\u00e1bese que hai ou houbo volc\u00e1ns noutros planetas e sat\u00e9lites do sistema Solar. Utilizando naves tripuladas ou non tripuladas, descubriuse o volcanismo de Venus, Marte, a L\u00faa, e \u00cdo, sat\u00e9lite de X\u00fapiter. En ning\u00fan destes mundos act\u00faa a tect\u00f3nica de placas, que contrib\u00fae aproximadamdente co 60% da actividade volc\u00e1nica da Terra (o outro 40% est\u00e1 atribu\u00edda a volcanismo de punto quente). A estrutura das caldeiras \u00e9 similar en todos eses corpos planetarios, a\u00ednda que o seu tama\u00f1o var\u00eda considerablemente. O di\u00e1metro medio das caldeiras en Venus \u00e9 de 68\u00a0km. O di\u00e1metro medio das caldeiras de Io \u00e9 pr\u00f3ximo a 40\u00a0km, e a moda \u00e9 6\u00a0km; a Tvashtar Paterae \u00e9 probablemente a maior das s\u00faas caldeiras cun di\u00e1metro de 290\u00a0km. O di\u00e1metro medio das caldeiras en Marte \u00e9 de 48\u00a0km, por tanto, menor que a de Venus. As caldeiras da Terra son as menores de todos os corpos planetarios e var\u00edan de 1,6 a 80\u00a0km como m\u00e1ximo.\nA L\u00faa.\nA L\u00faa ten unha capa externa de rochas cristalinas de baixa densidade duns poucos centos de quil\u00f3metros de grosor. Os cr\u00e1teres da L\u00faa conserv\u00e1ronse ben malia o paso do tempo e antes cr\u00edase que eran resultado dunha extrema actividade volc\u00e1nica, pero en realidade form\u00e1ronse por choques de meteoritos, case todos os cales tiveron lugar nun per\u00edodo duns poucos centos de mill\u00f3ns de anos despois da formaci\u00f3n da L\u00faa. Desde unha idade de 500\u00a0mill\u00f3ns de anos en adiante, o manto da L\u00faa pod\u00eda fundirse amplamente debido \u00e1 desintegraci\u00f3n de elementos radioactivos. Xeralmente tiveron lugar erupci\u00f3ns bas\u00e1lticas masivas na base dos cr\u00e1teres de impacto m\u00e1is grandes. Ademais, deberon producirse erupci\u00f3ns debido a un dep\u00f3sito de magma que hab\u00eda na base da codia lunar. Isto orixinou domos, posiblemente coa mesma morfolox\u00eda dun escudo volc\u00e1nico onde se formar\u00edan caldeiras. A\u00ednda que as estruturas similares a caldeiras son raras na L\u00faa, hai alg\u00fans exemplos. O Complexo volc\u00e1nico Compton-Belkovich na cara oculta da L\u00faa crese que \u00e9 unha caldeira, posiblemente unha caldeira de fluxo de cinzas.\nMarte.\nA actividade volc\u00e1nica de Marte est\u00e1 concentrada en d\u00faas grandes proivincias: Tharsis e Elysium. Cada provincia cont\u00e9n unha serie de escudos volc\u00e1nicos xigantes similares aos da Terra e probablemente son o resultado de puntos quentes no manto. As superficies est\u00e1n dominadas por fluxos de lava, e todos te\u00f1en unha ou m\u00e1is caldeiras de colapso. Marte ten o maior volc\u00e1n do sistema Solar, o Olympus Mons, que \u00e9 m\u00e1is de tres veces m\u00e1is alto que o Monte Everest, cun di\u00e1metro de 520\u00a0km. O cume deste volc\u00e1n ten seis caldeiras unha dentro doutra.\nVenus.\nComo non hai tect\u00f3nica de placas en Venus, a s\u00faa vulcanolox\u00eda est\u00e1 determinada pola perda de calor por conduci\u00f3n a trav\u00e9s da s\u00faa litosfera. Isto causou a emisi\u00f3n de enormes fluxos de lava, que cubriron o 80% da superficie de Venus. Moitas das monta\u00f1as son grandes volc\u00e1ns en escudo que te\u00f1en un di\u00e1metro entre 150 e 400\u00a0km e de 2 a 4\u00a0km de altura. M\u00e1is de 80 destes grandes escudos volc\u00e1nicos te\u00f1en no seu cume caldeiras cun di\u00e1metro medio de 60\u00a0km.\n\u00cdo.\nEn \u00cdo obs\u00e9rvase un gran volcanismo activo. A orixe da calor de \u00cdo \u00e9 pouco usual, xa que se quenta por flexi\u00f3n s\u00f3lida debido \u00e1 forza mareal gravitatoria xerada por X\u00fapiter e \u00e1 resonancia orbital de \u00cdo coas l\u00faas veci\u00f1as grandes Europa e Gan\u00edmedes, que fan que a s\u00faa \u00f3rbita sexa lixeiramente exc\u00e9ntrica. A diferenza dos outros planetas e sat\u00e9lites mencionados, \u00cdo ten un vulcanismo activo continuo. Por exemplo, as naves da NASA \"Voyager 1\" e \"Voyager 2\" detectaron nove volc\u00e1ns en erupci\u00f3n cando pasaron por \u00cdo en 1979. \u00cdo ten moitas caldeiras volc\u00e1nicas con di\u00e1metros de decenas de km.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Volc\u00e1ns]]\n[[Categor\u00eda:Vulcanolox\u00eda]]"}
{"id": "382608", "revid": "65337", "url": "https://gl.wikipedia.org/wiki?curid=382608", "title": "Nuon Solar Team", "text": ""}
{"id": "382610", "revid": "85894", "url": "https://gl.wikipedia.org/wiki?curid=382610", "title": "A Portela de Puxeiros, Tameiga, Mos", "text": "A Portela de Puxeiros \u00e9 unha vila da parroquia de Tameiga, no concello pontevedr\u00e9s de Mos, na comarca de Vigo. Segundo o IGE, en 2016 ti\u00f1a 1040 habitantes (529 homes e 511 mulleres).\nO top\u00f3nimo fai referencia a que \u00e9 un lugar de paso para salvar o Alto de Puxeiros. \u00c9 a v\u00eda de sa\u00edda desde Vigo cara ao Porri\u00f1o, e desde al\u00ed cara a Ourense e Castela. Por aqu\u00ed pasaba a estrada Villacast\u00edn-Vigo, reconvertida en N-120 e actualmente na autov\u00eda A-55, que preto do lugar se cruza coa autoestrada AP-9.\nA car\u00f3n da vila est\u00e1 o Pol\u00edgono Industrial de Puxeiros, moi activo. O Aeroporto Internacional de Peinador est\u00e1 a escasos dous quil\u00f3metros e medio."}
{"id": "382611", "revid": "5863", "url": "https://gl.wikipedia.org/wiki?curid=382611", "title": "Aeroporto Internacional de Peinador", "text": ""}
{"id": "382612", "revid": "5863", "url": "https://gl.wikipedia.org/wiki?curid=382612", "title": "A Portela de Puxeiros", "text": ""}
{"id": "382613", "revid": "23204", "url": "https://gl.wikipedia.org/wiki?curid=382613", "title": "Pro\u00eddo", "text": "O pro\u00eddo\u00a0ou pro\u00edcio \u00e9 unha sensaci\u00f3n peculiar ou irritaci\u00f3n inc\u00f3moda da pel que leva un desexo de ra\u00f1ar a parte en cuesti\u00f3n. Tam\u00e9n \u00e9 co\u00f1ecido comunmente como\u00a0coceira, ra\u00f1eira, comich\u00f3n ou comech\u00f3n. O termo m\u00e9dico \u00e9 prurito.\nClasificaci\u00f3n.\nO pro\u00eddo pode presentarse ben diseminado en diversas \u00e1reas do corpo (pro\u00eddo xeneralizado) ou nunha zona espec\u00edfica (pro\u00eddo localizado).\nEtiolox\u00eda.\nA\u00ednda que antigamente se pensaba que o pro\u00eddo era un tipo de dor de baixa intensidade, s\u00e1bese que \u00e9 unha sensaci\u00f3n distinta \u00e1 dor; que ten a s\u00faa propia li\u00f1a de conexi\u00f3n co cerebro.\nO pro\u00eddo, xa sexa o localizado ou o xeneralizado, pode deberse a unha irritaci\u00f3n qu\u00edmica (por tocar unha determinada planta), causas ambientais (insolaci\u00f3n de certa zona cut\u00e1nea), urticaria, caspa, infecci\u00f3ns fungosas como o p\u00e9 de atleta e a dentadas ou picaduras de parasitos na pel, no cabelo ou no\u00a0pube (mosquitos, ara\u00f1as, pulgas, piollos, carrachas, etc.).\nO pro\u00eddo xeneralizado pode deberse a doenzas infecciosas, reacci\u00f3ns al\u00e9rxicas, sarna, doenzas renais ou hep\u00e1ticas con ictericia as\u00ed como por reacci\u00f3ns a medicamentos.\nRespecto \u00f3 mecanismo fisiol\u00f3xico polo cal se produce o pro\u00eddo, descubriuse que unha mol\u00e9cula denominada BNP (p\u00e9ptido natriur\u00e9tico B) e que se libera na medula espi\u00f1al transmite a sensaci\u00f3n de pro\u00eddo \u00f3\u00a0cerebro. En experimentos con ratos, observouse que eliminando a mol\u00e9cula BNP ou a c\u00e9lula nerviosa receptora desta, os ratos deixaban de rascarse."}
{"id": "382614", "revid": "23204", "url": "https://gl.wikipedia.org/wiki?curid=382614", "title": "Pro\u00edcio", "text": ""}
{"id": "382615", "revid": "23204", "url": "https://gl.wikipedia.org/wiki?curid=382615", "title": "Ra\u00f1eira", "text": ""}
{"id": "382616", "revid": "23204", "url": "https://gl.wikipedia.org/wiki?curid=382616", "title": "Prurito", "text": ""}
{"id": "382617", "revid": "23204", "url": "https://gl.wikipedia.org/wiki?curid=382617", "title": "Comech\u00f3n", "text": ""}
{"id": "382618", "revid": "5863", "url": "https://gl.wikipedia.org/wiki?curid=382618", "title": "Luis Rodr\u00edguez Ennes", "text": "Luis Rodr\u00edguez Ennes, nado na\u00a0Coru\u00f1a\u00a0o\u00a09 de marzo de 1946,\u00a0\u00e9 un xurista\u00a0galego, catedr\u00e1tico de Dereito Romano e Sistemas Xur\u00eddicos Comparados na Facultade de Dereito de Ourense (Universidade de Vigo). Dende febreiro de 2017 segue en activo nesta universidade como profesor em\u00e9rito.\nBiograf\u00eda.\nLicenciouse en Dereito pola Universidade de Santiago de Compostela, centro no que tam\u00e9n obtivo o t\u00edtulo de doutor en Dereito co n\u00famero 1 do Premio Extraordinario, en 1975, coa tese \"La adopci\u00f3n: bases para una reforma de la normativa vigente en Espa\u00f1a a partir de la experiencia hist\u00f3rica y del Derecho comparado\". Foi Premio Nacional de Fin de Carreira \u00f3 mellor expediente acad\u00e9mico.\nFoi bolseiro de investigaci\u00f3n do Ministerio de Educaci\u00f3n e do British Council. Ampliou estudos en universidades de toda Europa.\nExerceu diversos cargos acad\u00e9micos, ocupando praza de profesor axudante, adxunto, agregado e titular at\u00e9 obter, por unanimidade, a c\u00e1tedra de Dereito Romano; todo iso en funci\u00f3n dos oportunos concursos.\nNa Universidade de Santiago de Compostela exerceu o cargo de vicedecano da Facultade de Dereito, vicepresidente do Claustro Universitario e secretario xeral da universidade. Dende 1979 at\u00e9 1981 foi secretario xeral do centro rexional da Universidade Nacional de Eduaci\u00f3n a Distancia de Pontevedra, a cuxa organizaci\u00f3n e consolidaci\u00f3n contribu\u00edu de xeito decisivo, pero renunciou a este cargo para dedicarse en exclusiva \u00e1 docencia e investigaci\u00f3n.\nNa Universidade de Vigo exerceu como asesor xur\u00eddico, vicepresidente do Claustro, presidente da comisi\u00f3n que redactou os primeiros estatutos da Universidade, e tam\u00e9n como decano da Facultade de Dereito de Ourense."}
{"id": "382619", "revid": "51526", "url": "https://gl.wikipedia.org/wiki?curid=382619", "title": "Goberno de Jos\u00e9 de Posada Herrera", "text": "O goberno de Jos\u00e9 de Posada Herrera, foi un goberno de curta duraci\u00f3n pois comezou o 10 de outubro de 1883 e rematou o 18 de xaneiro de 1884.\n\u00c1 crise no gabinete de Sagasta aberta coa dimisi\u00f3n de Mart\u00ednez Campos como ministro de Guerra, uniuse a mala xesti\u00f3n do incidente de Par\u00eds durante a viaxe do rei Afonso XII, o que trouxo como consecuencia a ca\u00edda do goberno.\nO rei encargou ent\u00f3n, sen conceder a disoluci\u00f3n das Cortes, a tarefa de formar goberno a Posada Herrera da Izquierda Din\u00e1stica. Posada conformou un gabinete, con elementos das distintas ramas da ideolox\u00eda liberal: Segismundo Moret e \u00c1ngel Carvajal provi\u00f1an da vertente \"democr\u00e1tica-mon\u00e1rquica\", L\u00f3pez Dom\u00ednguez de Izquierda Din\u00e1stica, Aureliano Linares Rivas, ministro de Gracia y Justicia, dos constitucionalistas; Servando Ru\u00edz G\u00f3mez, Ministro de Estado, provi\u00f1a do Partido Radical e, finalmente, os ministros de Ultramar e Facenda eran amigos do presidente desde os seus tempos na Uni\u00f3n Liberal.\nDesde o principio o goberno emprendeu o cami\u00f1o das reformas que en moitos casos, dada a falta de apoios e medios do goberno, quedaron en meros proxectos inacabados tales como:\nCon todo a oposici\u00f3n ao goberno de Posada Herrera limitou o efecto das reformas, a impresi\u00f3n de incerteza derivou nunha cuantiosa baixa nas cotizaci\u00f3ns da Bolsa que xerou desconcerto entre os investidores e homes de negocios. As\u00ed mesmo a axitaci\u00f3n republicana, que tanto afectara ao goberno de Sagasta, expresouse nas r\u00faas de Madrid con motivo do aniversario da morte de Figueras.\nEn pol\u00edtica exterior o goberno mantivo a li\u00f1a de achegamento \u00e1s potencias da Tripla Alianza iniciada por C\u00e1novas del Castillo e mantida con Sagasta, destacando a viaxe realizada por rei Afonso XII a Berl\u00edn e Viena en agosto de 1883. A visita realizada polo monarca espa\u00f1ol foi correspondida polo pr\u00edncipe imperial de Alema\u00f1a, Frederico, entre novembro e decembro de 1883.\nA situaci\u00f3n do goberno a finais de ano era delicada e a iso contribu\u00edu a mensaxe da Coroa con respecto \u00e1 implantaci\u00f3n do sufraxio universal e o debate que xerou posteriormente no Congreso:\nA pesar de que Posada Herrera non fora partidario nunca do sufraxio universal, tal e como afirmaba anos atr\u00e1s \u00ab\"que dereitos dades aos pobres cun artigo constitucional?\"\u00bb, viuse arrastrado a defender esta posici\u00f3n xunto coa m\u00e1is progresista do seu goberno encabezada por Moret. A oposici\u00f3n ao devandito proxecto provi\u00f1a, non s\u00f3 dos conservadores, sen\u00f3n tam\u00e9n dos fusionistas de Sagasta, que defendera a s\u00faa implantaci\u00f3n en 1869.\nO goberno tivo que ver como eran derrotados os candidatos ministeriais \u00e1 comisi\u00f3n que deb\u00eda responder a mensaxe da Coroa. No debate parlamentario do 3 de xaneiro de 1884, os posicionamentos entre Posada e Sagasta endurec\u00e9ronse con violentos reproches. Carlos Navarro Rodrigo (fusionista) lembraba ao Presidente as s\u00faas contradici\u00f3ns persoais respecto ao sufraxio, e pola s\u00faa banda Segismundo Moret, acusou a Sagasta de co\u00f1ecer e aprobar con anterioridade a mensaxe de Afonso XII.\nOs votos particulares dos fusionistas Trinitario Capdep\u00f3n e Francisco Ca\u00f1amaque alargaron a discusi\u00f3n parlamentaria sendo conclu\u00edda, ao d\u00eda seguinte, coa intervenci\u00f3n de C\u00e1novas que declarou que o sufraxio universal era contrario \u00e1 soberan\u00eda nacional. Na votaci\u00f3n final, o goberno a pesar de contar co apoio da esquerda din\u00e1stica, a minor\u00eda liberal-conservadora e os republicanos (126 votos) foi derrotado fronte aos 221 dos fusionistas e conservadores.\nPerdida a votaci\u00f3n, Posada Herrera presentou a cuesti\u00f3n de confianza ao rei quen neg\u00e1ndose a disolver as Cortes, como era desexo de Posada, chamou a C\u00e1novas para formar goberno."}
{"id": "382621", "revid": "15490", "url": "https://gl.wikipedia.org/wiki?curid=382621", "title": "Mirmid\u00f3ns", "text": "Os mirmid\u00f3ns (en grego, \u039c\u03c5\u03c1\u03bc\u03b9\u03b4\u03cc\u03bd\u03b5\u03c2) eran un antigo pobo da mitolox\u00eda grega, habitantes da Fti\u00f3tida, na Tesalia meridional. Peleo, pai de Aquiles, era rei dos mirmid\u00f3ns. Segundo a lenda grega, foran creados por Zeus a partir dunha colonia de formigas e, por tanto, derivaron o seu nome da palabra grega para designar a formiga, \"myrmex\" (en grego: \u03bc\u03cd\u03c1\u03bc\u03b7\u03be).\nMenci\u00f3ns nas fontes antigas.\nSegundo a \"Il\u00edada\" de Homero, eran un pobo valente e con guerreiros moi capaces, e na Guerra de Troia loitaron baixo as ordes de Aquiles. Eran descendentes do rei Mirmid\u00f3n, un rei da Fti\u00f3tida, que, pola s\u00faa vez, descend\u00eda de Zeus e dunha princesa chamada Eurimedusa. Segundo a mitolox\u00eda, para a conquista da bela princesa, Zeus transformouse nunha formiga.\nOutra versi\u00f3n \u00e9 a contada polo poeta romano Ovidio no seu libro \"As metamorfoses\", onde se di que cando a cidade de Exina quedou despoboada tras unha praga, o rei \u00c9aco, rexente da cidade e pai de Peleo, pregoulle a Zeus que repoboase a cidade, as\u00ed que este converteu as formigas que hab\u00eda dentro dun carballo en humanos para repoboala.\nSegundo o historiador Estrab\u00f3n, os mirmid\u00f3ns cham\u00e1ronse as\u00ed, \u00abformigas\u00bb, porque as s\u00faas terras eran \u00e1ridas e pedregosas, e para poder labrar os campos tiveran que retirar moitos pelouros formando longas cadeas humanas, como fan as formigas."}
{"id": "382626", "revid": "5863", "url": "https://gl.wikipedia.org/wiki?curid=382626", "title": "Puxeiros", "text": ""}
{"id": "382627", "revid": "5863", "url": "https://gl.wikipedia.org/wiki?curid=382627", "title": "Puxeiros, Tameiga, Mos", "text": ""}
{"id": "382629", "revid": "22570", "url": "https://gl.wikipedia.org/wiki?curid=382629", "title": "William T. Blodgett", "text": "William T. Blodgett ou William Tilden Blodgett, nado no ano 1823 en Nova York e finado o 4 de novembro de 1875, foi un empresario e coleccionista de arte da cidade de Nova York que tivo un papel decisivo na fundaci\u00f3n do Museo Metropolitano de Arte.\nTraxectoria.\nEstivo activo na guerra civil americana e organizou o Club da Liga da Uni\u00f3n de Nova York e a Feira sanitaria para recadar fondos para os feridos. Fundou o xornal \"The Nation\" e foi un l\u00edder no establecemento do Museo Americano de Historia Natural. En 1869 foi membro fundador do comit\u00e9 para formar o Museo Metropolitano de Arte (Met), pertencera ao comit\u00e9 de selecci\u00f3n das obras americanas para seren presentadas na exposici\u00f3n francesa de 1867 e xa que logo, en 1870 sab\u00eda o suficiente para adquirir pinturas no estranxeiro para o museo recentemente fundado.\nComprou un total de 174 cadros que financiou xunto con John Taylor Johnson e aproximadamente a metade desta \u00abcompra de 1871\u00bb at\u00f3pase a\u00ednda no museo.\nAlgunhas destas obras son:"}
{"id": "382633", "revid": "47401", "url": "https://gl.wikipedia.org/wiki?curid=382633", "title": "Representaci\u00f3n de grupo", "text": "No estudo dos grupos en \u00e1lxebra, unha representaci\u00f3n de grupo \u00e9 unha \"descrici\u00f3n\" dun grupo como grupo concreto de transformaci\u00f3ns (ou grupo de automorfismos) dun certo obxecto matem\u00e1tico. M\u00e1is formalmente, a \"descrici\u00f3n\" significa que hai un homomorfismo do grupo a un certo grupo de automorfismos. Unha representaci\u00f3n \"fiel\" \u00e9 unha na cal este homomorfismo \u00e9 inxectivo.\nPrimeiros exemplos.\n\u00c1s veces util\u00edzase \"realizaci\u00f3n\" para esta noci\u00f3n, reservando o termo representaci\u00f3n para o que despois se chamar\u00e1 \"representaci\u00f3ns\" lineares. A teor\u00eda da representaci\u00f3n div\u00eddese en subteor\u00edas dependendo da clase de grupo que se representa. As divisi\u00f3ns m\u00e1is importantes son:\nDentro dunha clase dada de teor\u00eda de representaci\u00f3n, os resultados difer\u00e9ncianse dependendo da clase de grupo de automorfismos que se busque. Un posible albo para o homomorfismo da definici\u00f3n son os grupos de permutaci\u00f3ns. Pero os albos m\u00e1is importantes son grupos de matrices sobre alg\u00fans corpos, ou, m\u00e1is xeralmente, grupos de transformaci\u00f3ns lineares invertibles dun espazo vectorial.\nO caso m\u00e1is importante \u00e9 o corpo dos n\u00fameros complexos (\u00e9 dicir, as representaci\u00f3ns son homomorfismos nun grupo de matrices complexas ou de transformaci\u00f3ns lineares invertibles dun espazo vectorial complexo). Se o espazo vectorial \u00e9 finito dimensional, ent\u00f3n as representaci\u00f3ns son tam\u00e9n finito dimensionais. As representaci\u00f3ns infinito dimensionales son tam\u00e9n posibles; o espazo vectorial pode ent\u00f3n ser un espazo de Hilbert infinito dimensional, por exemplo.\nOs outros casos importantes son o corpo dos n\u00fameros reais, os corpos finitos, e os corpos dos n\u00fameros \"p\"-\u00e1dicos. As representaci\u00f3ns no caso finito do corpo ch\u00e1manse \"modulares\". Aqu\u00ed a caracter\u00edstica do corpo \u00e9 absolutamente significativa; moitos teoremas dependen de que a orde do grupo non divida a caracter\u00edstica do corpo.\nRepresentaci\u00f3n conxuntista / representaci\u00f3n por permutaci\u00f3ns.\nUn conxunto \"X\" dise que soporta unha representaci\u00f3n conxuntista ou representaci\u00f3n por permutaci\u00f3n dun grupo \"G\" se hai unha funci\u00f3n, \u03c1 de \"G\" a \"X\"\"X\", o con\"x\"unto das funci\u00f3ns de \"X\" a \"X\" tales que para \"g\"1, \"g\"2 en \"G\", e \"x\" en \"X\"\nEsta condici\u00f3n e os axiomas para un grupo implican que \u03c1(\"g\") \u00e9 unha bixecci\u00f3n (permutaci\u00f3n) para todo \"g\" en \"G\". As\u00ed p\u00f3dese definir equivalentemente unha representaci\u00f3n de permutaci\u00f3n como un homomorfismo de grupos de \"G\" ao grupo sim\u00e9trico S\"X\" de \"X\".\nUnha representaci\u00f3n linear \u00e9 un caso especial dunha representaci\u00f3n conxuntista con estrutura adicional.\nRepresentaci\u00f3n linear.\nNa \u00e1lxebra abstracta, unha representaci\u00f3n dun grupo finito \"G\" \u00e9 un homomorfismo de grupos de \"G\" no grupo xeral linear GL(\"n\", C) das matrices complexas invertibles \"n\u00d7n\". O estudo de tales representaci\u00f3ns ch\u00e1mase teor\u00eda da representaci\u00f3n.\nA teor\u00eda da representaci\u00f3n \u00e9 importante porque permite a reduci\u00f3n dalg\u00fans problemas da teor\u00eda de grupos \u00e1 \u00e1lxebra linear, que ten unha teor\u00eda moi ben entendida. Hai un an\u00e1logo desta teor\u00eda para moitas clases importantes de grupos infinitos. Unha representaci\u00f3n por transformaci\u00f3ns proxectivas p\u00f3dese describir como \"representaci\u00f3n linear ag\u00e1s matrices escalares\". Estas representaci\u00f3ns ocorren naturalmente, tam\u00e9n.\nPoder\u00edase tam\u00e9n ter representaci\u00f3ns af\u00edns. Por exemplo, o grupo euclidiano act\u00faa de forma af\u00edn sobre o espazo euclidiano.\nExemplo.\nConsid\u00e9rese o n\u00famero complexo \"u\" = \"exp\"(2\"\u03c0i\"/3) que ten a propiedade \"u\"\u00b3 = 1. O grupo c\u00edclico \"C\"3 = { 1, \"u\", \"u\"\u00b2 } ten unha representaci\u00f3n \u03c1 dada por: \n(as tres matrices son \u03c1(1), \u03c1(\"u\") e \u03c1(\"u\"\u00b2) respectivamente).\nEsta representaci\u00f3n dise \"fiel\", porque \u03c1 \u00e9 inxectiva.\nEquivalencia das representaci\u00f3ns.\nD\u00faas representaci\u00f3ns \u03c11 e \u03c12 dinse equivalentes se as matrices se diferencian s\u00f3 por un cambio de base, \u00e9 dicir se existe \"A\" en GL(\"n\", C) tal que para todo \"x\" en \"G\": \u03c11(\"x\") = \"A\"\u03c12(\"x\")\"A\"\u22121. Por exemplo, a representaci\u00f3n de \"C\"3 dada polas matrices: \n\u00e9 unha representaci\u00f3n equivalente \u00e1 mostrada arriba.\nAcci\u00f3ns de grupo.\nCada matriz cadrada \"n\u00d7n\" describe unha funci\u00f3n linear dende un espazo vectorial \"n\"-dimensional \"V\" a si mesmo (unha vez que se escolleu unha base para \"V\"). Polo tanto, cada representaci\u00f3n \u03c1: \"G\"\u2192GL\"n\" define unha acci\u00f3n de grupo en \"V\" dada por \"g\"\u00b7\"v\" = (\u03c1(\"g\"))(\"v\") (para \"g\" en \"G\", \"v\" en \"V\"). P\u00f3dese de feito definir unha representaci\u00f3n dun grupo como acci\u00f3n dese grupo nun certo espazo vectorial, evitando de tal modo a necesidade de escoller unha base e a restrici\u00f3n aos espazos vectoriales finito-dimensionais.\nReducibilidade.\nSe \"V\" ten un subespazo propio non tri\"v\"ial \"W\" tal que \"W\" est\u00e1 contido en \"V\" e \u00e9 estable pola representaci\u00f3n \u03c1, ent\u00f3n a representaci\u00f3n dise \"reducible.\" Unha representaci\u00f3n reducible p\u00f3dese expresar como unha suma directa de subrepresentaci\u00f3ns (teorema de Maschke). Se \"V\" non ten ning\u00fan tal subespazo, 6rho, dise unha representaci\u00f3n irreducible.\nPara grupos de Lie compactos tense o seguinte teorema:\nTeor\u00eda de caracteres.\nO car\u00e1cter dunha representaci\u00f3n formula_4 \u00e9 a funci\u00f3n formula_5 que asigna a cada formula_6 a traza (suma dos elementos diagonais) da matriz \u03c1(\"g\"). Por exemplo, o car\u00e1cter da representaci\u00f3n dada arriba d\u00e1se preto: \u03c7(1) = 2, \u03c7(\"u\") = 1 + \"u\", \u03c7(\"u\"\u00b2) = 1 + \"u\"\u00b2. Se \"g\" e \"h\" son membros de \"G\" en igual clase de conxugaci\u00f3n, ent\u00f3n \u03c7(\"g\") = \u03c7(\"h\") para calquera car\u00e1cter; os valores dun car\u00e1cter polo tanto te\u00f1en que ser especificados soamente para as diversas clases de conxugaci\u00f3n de \"G\". M\u00e1is a\u00ednda, as representaci\u00f3ns equivalentes te\u00f1en os mesmos caracteres. Se unha representaci\u00f3n \u00e9 a suma directa de subrepresentaci\u00f3ns, ent\u00f3n o car\u00e1cter correspondente \u00e9 a suma dos caracteres das subrepresentaci\u00f3ns. Os caracteres de todas as representaci\u00f3ns irreducibles dun grupo finito forman unha t\u00e1boa de caracteres, coas clases de conxugaci\u00f3n de elementos como as columnas, e caracteres como as filas. Aqu\u00ed est\u00e1 a t\u00e1boa de caracteres de \"C\"3:\nA t\u00e1boa de caracteres \u00e9 sempre cadrada, e as filas e as columnas son ortogonais con respecto ao produto interior en C\"m\", que permite que se computen as t\u00e1boas de caracteres m\u00e1is facilmente. A primeira fila da t\u00e1boa de caracteres sempre consiste en uns, e corresponde \u00e1 representaci\u00f3n trivial (a representaci\u00f3n de 1 dimensi\u00f3n que consiste nas matrices 1\u00d71 que conte\u00f1en a entrada 1). Certas propiedades do grupo \"G\" p\u00f3dense deducir da s\u00faa t\u00e1boa de caracteres:\nA t\u00e1boa de caracteres en xeral non determina un grupo salvo isomorfismo: por exemplo, o grupo cuaterni\u00f3nico \"Q\" e o grupo dihedral de 8 elementos (\"D\"8) te\u00f1en a mesma t\u00e1boa de caracteres.\nRepresentaci\u00f3n categ\u00f3rica.\nXeralmente, unha representaci\u00f3n dun grupo \"G\" nunha categor\u00eda C \u00e9 un funtor de \"G\" (como categor\u00eda dun obxecto) en C. "}
{"id": "382649", "revid": "23204", "url": "https://gl.wikipedia.org/wiki?curid=382649", "title": "Vista de Delft", "text": "Vista de Delft (\"\") \u00e9 unha do pintor neerland\u00e9s Johannes Vermeer. Este \u00f3leo sobre lenzo foi pintado en Delft entre 1659 e 1660 e actualmente est\u00e1 exposto na pinacoteca Mauritshuis, na cidade da Haia.\nDescrici\u00f3n.\n\"Vista de Delft\" representa unha parte da cidade que foi o berce de Vermeer, baixo a perspectiva do vedutismo; unha pintura moi detallada dunha paisaxe urbana. Xunto con \"A canella\", tr\u00e1tase da \u00fanica paisaxe da obra do pintor e \u00e9 a \u00fanica representaci\u00f3n dun vasto espazo. A representaci\u00f3n de Delft real\u00edzase desde a cara sur, ollando cara ao norte, desde a outra beira do porto fluvial. P\u00f3dese ver en primeiro plano a canle, enmarcada polas portas de Schiedam (\u00e1 esquerda) e Rotterdam (\u00e1 dereita), as\u00ed como a Igrexa Nova (\"Nieuwe Kerk\") protestante iluminada no fondo polos raios do Sol. Esta igrexa non ten camp\u00e1s, o que permite a s\u00faa dataci\u00f3n, xa que se co\u00f1ece que foron colocadas de maio de 1660. P\u00f3dese reco\u00f1ecer tam\u00e9n a torre c\u00f3nica dunha cervexar\u00eda desaparecida posteriormente.\nInterpretaci\u00f3n e comentario.\nMarcel Proust cualificou \"Vista de Delft\" nunha carta ao seu amigo Jean-Louis Vaudoyer como \"a pintura m\u00e1is fermosa do mundo\". Describe o cadro no quinto volume da s\u00faa novela \"\u00c0 la recherche du temps perdu\" (\"Na procura do tempo perdido\"), despois de descubrilo no museo de Jeu de Paume, en Par\u00eds, en 1921. Faino nestes termos: "}
{"id": "382652", "revid": "65337", "url": "https://gl.wikipedia.org/wiki?curid=382652", "title": "Gezicht op Delft", "text": ""}
{"id": "382653", "revid": "88628", "url": "https://gl.wikipedia.org/wiki?curid=382653", "title": "Congregaci\u00f3n da Misi\u00f3n", "text": "A Congregaci\u00f3n da Misi\u00f3n (en lat\u00edn: \"Congregatio Missionis\"), cuxos membros son co\u00f1ecidos como pa\u00fales, vicencianos ou lazaristas, \u00e9 unha sociedade de vida apost\u00f3lica da Igrexa cat\u00f3lica, fundada por san Vicente de Pa\u00fal en 1625."}
{"id": "382654", "revid": "839", "url": "https://gl.wikipedia.org/wiki?curid=382654", "title": "Lazarista", "text": ""}
{"id": "382665", "revid": "5312", "url": "https://gl.wikipedia.org/wiki?curid=382665", "title": "Lois (nome)", "text": "Lois \u00e9 un nome propio masculino na s\u00faa variante en galego. A s\u00faa forma primitiva prov\u00e9n do fr\u00e1ncico (lingua xerm\u00e1nica da que descenden as linguas baixo francas), \"Hluot-wig\" ou \"Hlodowig\" (\"Hlod\", 'ilustre, famoso, reco\u00f1ecido'; \"wig\", 'combate'), que quere dicir \u201cIlustre no combate\u201d ou \u201cIlustre na batalla\u201d. Polo mesmo, \"Lois\" \u00e9 a forma moderna do nome \"Clodoveo\" do que derivan tam\u00e9n \"Ludwig\" (alem\u00e1n), \"Ludovico\" (italiano) e \"Louis\" (franc\u00e9s). \u00c9 un nome moi estendido en Francia, e foi empregado por dezaoito dos seus reis.\nEn xaneiro de 2016 exist\u00edan 885 var\u00f3ns en Galicia co nome Lois.\nVariantes.\nNon est\u00e1 claro se Lois e Lu\u00eds son o mesmo nome, mais o uso cons\u00e1graos como sin\u00f3nimos."}
{"id": "382666", "revid": "23204", "url": "https://gl.wikipedia.org/wiki?curid=382666", "title": "Lu\u00eds", "text": ""}
{"id": "382667", "revid": "1576", "url": "https://gl.wikipedia.org/wiki?curid=382667", "title": "Christian Boehmer Anfinsen", "text": ""}
{"id": "382668", "revid": "1576", "url": "https://gl.wikipedia.org/wiki?curid=382668", "title": "\u0414\u043c\u0438\u0442\u0440\u0438\u0439 \u0418\u0432\u0430\u043d\u043e\u0432\u0438\u0447 \u041c\u0435\u043d\u0434\u0435\u043b\u0435\u0435\u0432", "text": ""}
{"id": "382669", "revid": "1576", "url": "https://gl.wikipedia.org/wiki?curid=382669", "title": "Johann Friedrich Wilhelm Adolf von Baeyer", "text": ""}
{"id": "382670", "revid": "1576", "url": "https://gl.wikipedia.org/wiki?curid=382670", "title": "Claudius Galenus", "text": ""}
{"id": "382671", "revid": "1576", "url": "https://gl.wikipedia.org/wiki?curid=382671", "title": "Galeno de P\u00e9rgamo", "text": ""}
{"id": "382672", "revid": "1576", "url": "https://gl.wikipedia.org/wiki?curid=382672", "title": "Os xogadores de xadrez", "text": "Os xogadores de xadrez, \u00e9 unha pintura ao \u00f3leo sobre madeira de Thomas Eakins realizada en 1876. Cons\u00e9rvase no Museo Metropolitano de Arte de Nova York desde 1881 cando foi doada polo propio pintor.\nDescrici\u00f3n.\nO cadro representa unha situaci\u00f3n complexa, dous amigos do pai do pintor at\u00f3panse participando nunha partida de xadrez e est\u00e1n observados con moita atenci\u00f3n, polo pai do propio pintor, Benjamin. O pintor fixo honor ao seu pai cunha inscrici\u00f3n na mesa onde di: \u00abO fillo de Benjamin Eakins pintou isto 76\u00bb."}
{"id": "382673", "revid": "1576", "url": "https://gl.wikipedia.org/wiki?curid=382673", "title": "Ernest Thomas Sinton Walton", "text": ""}
{"id": "382674", "revid": "1576", "url": "https://gl.wikipedia.org/wiki?curid=382674", "title": "Ernest T. Sinton Walton", "text": ""}
{"id": "382675", "revid": "1576", "url": "https://gl.wikipedia.org/wiki?curid=382675", "title": "Jacobus Henricus van 't Hoff, Jr.", "text": ""}
{"id": "382676", "revid": "1576", "url": "https://gl.wikipedia.org/wiki?curid=382676", "title": "Jos\u00e9 Echegaray Eizaguirre", "text": ""}
{"id": "382677", "revid": "1576", "url": "https://gl.wikipedia.org/wiki?curid=382677", "title": "C. F. Powell", "text": ""}
{"id": "382678", "revid": "1576", "url": "https://gl.wikipedia.org/wiki?curid=382678", "title": "Roger D. Kornberg", "text": ""}
{"id": "382679", "revid": "1576", "url": "https://gl.wikipedia.org/wiki?curid=382679", "title": "Roger David Kornberg", "text": ""}
{"id": "382680", "revid": "89787", "url": "https://gl.wikipedia.org/wiki?curid=382680", "title": "Fauno entretido por cupidos", "text": "Fauno entretido por cupidos \u00e9 unha escultura realizada en m\u00e1rmore polos artistas italianos Gian Lorenzo Bernini e o seu pai Pietro Bernini. Foi executada durante os anos 1616 e 1617, cando Gian Lorenzo a\u00ednda non cumprira os vinte anos. No ano 2017, at\u00f3pase na colecci\u00f3n do Museo Metropolitano de Arte en Nova York."}
{"id": "382686", "revid": "98629", "url": "https://gl.wikipedia.org/wiki?curid=382686", "title": "British and Irish Lions", "text": "Os British and Irish Lions (en galego Le\u00f3ns brit\u00e1nicos e irlandeses) son unha selecci\u00f3n dos mellores xogadores de rugby das Illas Brit\u00e1nicas que cada catro anos fai unha xira por unha das rexi\u00f3ns m\u00e1is potentes do rugby do Hemisferio Sur, principalmente Nova Zelandia, Sur\u00e1frica e Australia, malia que tam\u00e9n te\u00f1en visitado Arxentina. Nesas xiras adoitan enfrontarse a varios equipos locais, para rematar cunha serie de tres ou catro encontros coa selecci\u00f3n nacional do pa\u00eds visitado, que determinan quen sae ga\u00f1ador da xira, \u00e1 marxe dos resultados previos. Os \"Lions\" non son unha selecci\u00f3n nacional, de xeito que tampouco poden competir oficialmente en ning\u00fan campionato, e os resultados contra eles non suman nin restan puntos na clasificaci\u00f3n mundial. Por\u00e9n, as xiras dos \"Lions\" son un evento dos medios de primeiro nivel no rugby internacional, e a s\u00faa camisola vermella \u00e9 a segunda m\u00e1is vendida no mundo trala negra dos \"All Blacks\". Xogar cos \"Lions\" est\u00e1 considerada a m\u00e1xima honra para un xogador de rugby das Illas Brit\u00e1nicas, mesmo por enriba de xogar para o seu equipo nacional, pois os \"Lions\" son unha selecci\u00f3n de selecci\u00f3ns (Escocia, Gales, Inglaterra e Irlanda). Do mesmo xeito xogar contra os \"Lions\" \u00e9 moi valorado, pois adoitan visitar \u00f3s seus rivais tan s\u00f3 unha vez cada doce anos.\nXogadores.\nA Xira 2017 por Nova Zelandia contou cos seguintes xogadores:\nXiras.\nA primeira xira levada a cabo polos \"turistas\" tivo lugar en Nova Zelandia e Australia no ano 1888, sa\u00edndo en barco o 9 de marzo e volvendo no mesmo barco o 11 de novembro despois de xogar 35 encontros, con 27 vitorias. Dende ent\u00f3n at\u00e9 o ano 2017 os \"Lions\" fixeron 33 xiras, 13 por Sur\u00e1frica, 6 por Nova Zelandia, 4 por Australia, 3 pola Arxentina e 7 por Nova Zelandia e Australia."}
{"id": "382689", "revid": "23562", "url": "https://gl.wikipedia.org/wiki?curid=382689", "title": "British &amp; Irish Lions", "text": ""}
{"id": "382691", "revid": "98629", "url": "https://gl.wikipedia.org/wiki?curid=382691", "title": "Universidade de Berna", "text": "A Universidade de Berna \u00e9 unha universidade que se atopa na capital de\u00a0Su\u00edza, Berna, fundada en 1834.\u00a0Por estar localizada na rexi\u00f3n de lingua alem\u00e1 do pa\u00eds, o seu nome oficial \u00e9 \"Universit\u00e4t Bern\", a\u00ednda que sexa frecuentemente designada polo seu nome franc\u00e9s, \"Universit\u00e9 de Berne\".\nA universidade \u00e9 regulamentada e financiada polo Cant\u00f3n de Berna. Entre alg\u00fans dos seus exalumnos m\u00e1is salientables est\u00e1n o te\u00f3logo su\u00edzo Karl Barth e o fil\u00f3sofo alem\u00e1n Walter Benjamin.\nReputaci\u00f3n.\nA clasificaci\u00f3n mundial de universidades de 2006 do \"Times Higher Education Supplement\" (THES), suplemento de educaci\u00f3n do xornal ingl\u00e9s \"The Times\", clasifica a Universidade de Berna como:\nNa Clasificaci\u00f3n Acad\u00e9mica das Universidades do Mundo (ARWU) de 2006, a Universidade de Berna foi, de acordo co sistema de clasificaci\u00f3n:\nDepartamentos.\nA universidade ten arredor de 13.000 estudantes, inscritos en oito\u00a0facultades\u00a0distintas:\nA Facultade Filos\u00f3fico-Hist\u00f3rica \u00e9 semellante a un departamento de Artes e Ciencias das universidades norteamericanas, con diplomas (\"Hauptf\u00e4cher\") nunha gran variedade de asuntos. A Facultade Filos\u00f3fica-Cient\u00edfica restr\u00ednxese a ciencias como a Qu\u00edmica e a F\u00edsica. A Facultade Filos\u00f3fica-Human\u00edstica foi fundada en 2005, e ofrece estudos nos campos da Pedagox\u00eda, Educaci\u00f3n F\u00edsica e Psicolox\u00eda. O departamento de Teolox\u00eda Cat\u00f3lica Antiga, na Facultade de Teolox\u00eda, \u00e9 o \u00fanico lugar no mundo en estudar a teolox\u00eda nesta denominaci\u00f3n."}
{"id": "382692", "revid": "23204", "url": "https://gl.wikipedia.org/wiki?curid=382692", "title": "Universit\u00e4t Bern", "text": ""}
{"id": "382693", "revid": "23204", "url": "https://gl.wikipedia.org/wiki?curid=382693", "title": "Universit\u00e9 de Berne", "text": ""}
{"id": "382695", "revid": "23204", "url": "https://gl.wikipedia.org/wiki?curid=382695", "title": "News Corporation", "text": "A News Corporation (NASDAQ: NWSA, ASX: NWS, NWSLV), moitas veces abreviado como News Corp, foi un grupo de comunicaci\u00f3n social norteamericano.\u00a0No\u00a0ano 2011, era o segundo meirande grupo de medios de comunicaci\u00f3n, e o terceiro maior no sector de entretemento en 2009.\n\u00c9 o segundo maior conglomerado de comunicaci\u00f3n\u00a0do mundo, s\u00f3 por detr\u00e1s de\u00a0Walt Disney Company\u00a0e seguida por\u00a0Time Warner.\u00a0O seu CEO \u00e9 Rupert Murdoch, que fundou a News Corp en 1979, en\u00a0Australia.\nA News Corporation \u00e9 unha empresa de capital aberto alistada na Bolsa de Valores de Nova York, con anuncios no \"Australian Securities Exchange\" e a\u00a0Bolsa de Valores de Londres. Anteriormente incorporada en\u00a0Australia, a empresa foi reincorporado logo de que a maior\u00eda dos accionistas aprobasen a medida o\u00a012 de novembro de 2004.\nEn 28 de xu\u00f1o de 2012, Rupert Murdoch anunciou que, en resposta \u00e1s preocupaci\u00f3ns dos accionistas en relaci\u00f3n a recentes esc\u00e1ndalos (envolvendo o tabloide \"News of the World\", propiedade do grupo), os activos da News Corporation ser\u00edan divididos en d\u00faas empresas de capital aberto: unha para medios de comunicaci\u00f3n, e a outra para a \u00e1rea editorial. A divisi\u00f3n foi formalizada o\u00a028 de xu\u00f1o de 2013, cando a News Corp. foi renomeada 21st Century Fox, agrupando principalmente os medios de comunicaci\u00f3n, mentres unha nova News Corp foi formada para asumir a \u00e1rea editorial e os activos da \u00e1rea de radiodifusi\u00f3n australiana."}
{"id": "382703", "revid": "27155", "url": "https://gl.wikipedia.org/wiki?curid=382703", "title": "Elicitador", "text": "En bot\u00e1nica, o termo\u00a0elicitador ou elicitor util\u00edzase para se referir a un grupo diverso de compostos estruturais (extr\u00ednsecos ou achegados) que act\u00faan como mol\u00e9culas sinalizadoras cando existe perigo. Ditas mol\u00e9culas \u00fanense a prote\u00ednas receptoras especiais situadas nas membranas celulares das plantas xerando unha resposta de defensa da planta fronte a diferentes pat\u00f3xenos (insectos, fungos ou bacterias) ou ante o dano mec\u00e1nico producido polos herb\u00edvoros. Actualmente clasif\u00edcanse en dous grandes grupos, padr\u00f3ns moleculares de asociados a danos (DAMPs, polas s\u00faas siglas en ingl\u00e9s) e padr\u00f3ns moleculares asociados a herb\u00edvoros (HAMP, \u00a0polas s\u00faas siglas en ingl\u00e9s).\nEn biolox\u00eda animal, os elicitadores provenientes de pat\u00f3xenos son clasificados actualmente como\u00a0padr\u00f3ns moleculares asociados a pat\u00f3xenos (PAMPs, polas s\u00faas siglas en ingl\u00e9s) ou padr\u00f3ns moleculares asociados a microbios (MAMPs , polas s\u00faas siglas en ingl\u00e9s).\nReceptores e resposta inmunitaria.\nOs receptores son quen de reco\u00f1ecer o padr\u00f3n molecular de indutores e desencadear a sinalizaci\u00f3n intracelular defensiva a trav\u00e9s da v\u00eda do octadecanoico. Esta resposta d\u00e1 como resultado a s\u00edntese de metabolitos que reducen o dano e aumentan a resistencia \u00e1s pestes, doenzas ou \u00e1 tensi\u00f3n ambiental. Tr\u00e1tase dunha resposta inmune co\u00f1ecida como inmunidade desencadeada por padr\u00f3n ou PTI (do ingl\u00e9s, \"pattern triggered immunity\").\nNas plantas, as respostas inmunes xorden de d\u00faas ramas do sistema inmune innato: inmunidade desencadeada por PAMPs (PTI, polas s\u00faas siglas en ingl\u00e9s) e inmunidade producida por efectores (ETI, polas s\u00faas siglas en ingl\u00e9s). Os efectores son prote\u00ednas secretadas directamente \u00e1s c\u00e9lulas do h\u00f3spede por pat\u00f3xenos microbianos capaces de suprimir o sistema defensivo das plantas para facilitar a infecci\u00f3n e o desenvolvemento da enfermidade.\nEstes efectores tam\u00e9n son importantes para as relaci\u00f3ns simbi\u00f3ticas.\nUn exemplo do PTI \u00e9 o quitosano que se atopa nas cunchas dos crust\u00e1ceos, insectos e en fungos. O quitosano util\u00edzase na agricultura como un axente de control biol\u00f3xico natural, para mellorar a sa\u00fade das plantas e aumentar os rendementos dos cultivos.\nOutro exemplo de elicitor \u00e9 o fosfito de potasio, que foi un fertilizante moi usado no s\u00e9culo XX coma\u00a0fertilizante pot\u00e1sico e que tam\u00e9n se pensaba que nutr\u00eda a planta con f\u00f3sforo. As plantas, por\u00e9n, n\u00fatrense de f\u00f3sforo en forma de fosfato (f\u00f3sforo en estado de oxidaci\u00f3n V), mentres que o fosfito ten un estado de oxidaci\u00f3n III, de tal xeito que \u00e1 planta non lle serve como nutriente, pero si que desencadea unha fervenza de reacci\u00f3ns de defensa contra o fungo Phytophthora.\nPadr\u00f3ns moleculares asociados a pat\u00f3xenos (PAMPs).\nSon estruturas evolutivas altamente conservadas \u00fanicas dos microbios. Te\u00f1en un papel importante na fisiolox\u00eda dos microorganismos\u00a0 e polo tanto non est\u00e1n suxeitas a mutaci\u00f3ns frecuentes.\nC\u00f3mpre salientar que existen microorganismos non pat\u00f3xenos que pos\u00faen ditas mol\u00e9culas, as\u00ed que o termo PAMPs \u00e9 limitado.\nPor mor do anterior as plantas precisan un sistema de detecci\u00f3n para se aseguraren o reco\u00f1ecemento de verdadeiros pat\u00f3xenos. Estes receptores inmunitarios son chamados prote\u00ednas efectoras.\nPadr\u00f3ns moleculares asociados a microbios (MAMPs).\nDevanditos compostos presentan diversas estruturas como carbohidratos, peptidoglucanos, p\u00e9ptidos, prote\u00ednas, l\u00edpidos e esterois. Son percibidos polas plantas a baixas concentraci\u00f3ns.\nAlg\u00fans exemplos de devanditos compostos son:\nMoitos fitopat\u00f3xenos utilizan o sistema de secreci\u00f3n tipo III para inxectar as s\u00faas mol\u00e9culas efectoras directamente nas c\u00e9lulas vexetais. Tam\u00e9n poden xerar pequenas mol\u00e9culas efectoras que imitan\u00a0ou copian as fitohormonas. Un exemplo disto son algunhas cepas de \"Pseudomonas syringae\" que producen coronatina para interferir coas respostas inmunes mediadas por \u00e1cido salic\u00edlico.\nPadr\u00f3ns moleculares asociados a danos (DAMPs).\nA invasi\u00f3n por parte de pat\u00f3xenos ten como primeiro reto o atravesar a parede celular vexetal r\u00edxida, dita tarefa \u00e9 realizada por medio da dixesti\u00f3n da parede con encimas l\u00edticas que ceiban devanditos pat\u00f3xenos.\u00a0\nDita dixesti\u00f3n ou o dano mec\u00e1nico que provocan os herb\u00edvoros ao mastigaren as plantas xerar\u00e1n a liberaci\u00f3n de compostos qu\u00edmicos co\u00f1ecidos como padr\u00f3ns moleculares de asociados a danos (DAMPs). Estes compostos end\u00f3xenos indican o estado de dano da planta.\nSon estruturalmente diversos inclu\u00edndo desde oligosac\u00e1ridos como os oligogalactur\u00f3nidos (elicitadores end\u00f3xenos), e os mon\u00f3meros da cutina. Ademais, alg\u00fans p\u00e9ptidos son descritos como DAMPs como a sistemina involucrada na resposta de defensa de plantas da familia Solanaceae."}
{"id": "382704", "revid": "18868", "url": "https://gl.wikipedia.org/wiki?curid=382704", "title": "Hordeum vulgare", "text": ""}
{"id": "382705", "revid": "1987", "url": "https://gl.wikipedia.org/wiki?curid=382705", "title": "Pseudomonas syringae", "text": "Pseudomonas syringae \u00e9 unha bacteria en forma de bacilo, gram-negativa, con flaxelos polares. \u00c9 membro do x\u00e9nero microbiol\u00f3gico de \"Pseudomonas\", e baseado na an\u00e1lise do rRNA 16S, \"P. syringae\" foi colocado no grupo \"P. syringae.\" \u00c9 un pat\u00f3xeno vexetal que pode infectar un amplo rango de especies de plantas, existindo m\u00e1is de 50 diferentes patovares. Moitos destes patovares foron no seu momento consideradas especies individuais dentro do Gro. \"Pseudomonas\", mais as t\u00e9cnicas de biolox\u00eda molecular tales como hibridaci\u00f3n de ADN mostraron que todos son parte da sp. \"P. syringae.\"\nFoi bautizada pola \u00e1rbore lila com\u00fan\u00a0\"Syringa vulgaris\", de onde foi illado primeiramente.\nO test en \"P. syringae\" dan negativo para actividades arxinina dihidrolasa e oxidasa, e forma o pol\u00edmero levan en nutriente agar sucrosa. Co\u00f1\u00e9cese por secretar a toxina vexetal lipodepsinonap\u00e9ptido siringomicina, e porta a s\u00faa aparencia amarela fluorescente ao cultivala \"in vitro\" no medio King B e producindo a pioverdina siderofora.\nEpidemiolox\u00eda.\nA doenza por \"P. syringae\"\u00a0favor\u00e9cese con condici\u00f3ns de humidade, e temperaturas frescas - \u00f3ptimos entre 12\u201325\u00a0\u00b0C, a\u00ednda quepode variar segundo o patovar involucrado. As bacterias adoitan estar nas sementes, e disp\u00e9rsanse entre plantas v\u00eda choiva.\nMalia ser un pat\u00f3xeno vexetal, pode vivir como sapr\u00f3fito na fil\u00f3sfera cando as condici\u00f3ns non son favor\u00e1beis para a enfermidade. Algunhas razas sapr\u00f3fitas de \"P. syringae\" us\u00e1ronse como axentes de biocontrol contra a putrefacci\u00f3n postcolleita.\nPatovares.\nSeguindo a an\u00e1lise ribot\u00edpica varios patovares de \"Pseudomonas syringae\" incorpor\u00e1ronse noutras especies (ver \"P. amygdali\", \"'P. tomato'\", \"P. coronafaciens\", \"P. avellanae\", \"'P. helianthi\"', \"P. tremae\", \"P. cannabina\", and P. viridiflava). Os restantes patovares son como segue:\n\"Pseudomonas syringae\" pv. \"aceris\" ataca especies de pradairos x\u00e9nero:\u00a0\"Acer\" (bot\u00e1nica).\n\"Pseudomonas syringae\" pv. \"aptata\" atacaa beterraba \"Beta vulgaris\".\n\"Pseudomonas syringae\" pv. \"atrofaciens\" ataca o trigo \"Triticum aestivum\".\n\"Pseudomonas syringae\" pv. dysoxylis ataca a o kiwi \"Dysoxylum\" spectabile.\n\"Pseudomonas syringae\" pv. \"japonica\" ataca o orxo\u00a0\"Hordeum vulgare\".\n\"Pseudomonas syringae\" pv. \"lapsa\" ataca o trigo \"Triticum aestivum\".\n\"Pseudomonas syringae\" pv. panici ataca especies de pasto \"Panicum\".\n\"Pseudomonas syringae\" pv. \"papulans\" ataca especies de maceiras bravas\u00a0\"Malus sylvestris\".\n\"Pseudomonas syringae\" pv. \"pisi\" ataca legumes tipo ch\u00edcharo:\u00a0\"Pisum sativum\".\n\"Pseudomonas syringae\" pv. \"syringae\" ataca especies de \"Syringa \" e de \"Phaseolus\".\nNote que \"Pseudomonas savastanoi\" foi unha vez considerado un patovar ou subespecie de \"P. syringae\", e en moitos lugares contin\u00faa referido como \"Pseudomonas syringae\" pv. \"savastanoi\", a\u00ednda que como resultado de estudos de relaci\u00f3ns ADN sit\u00faase como nova especie. De por si ten tres patovares hospedantes espec\u00edficos,\" fraxini\" que causa cancro aos freixos (\"Fraxinus)\", \"nerii\" ataca o loendro (\"Nerium oleander\"); e \"oleae\" que causa o n\u00f3 da oliveira.\nProxectos de secuenciamiento de xenomas.\nOs xenomas de varias razas de \"P. syringae \"foron secuenciadas, inclu\u00edndo a \"P. syringae\" pv. \"tomato\" DC3000, \"P. syringae\" pv. syringae B728a e \"P. syringae\" pv. \"phaseolicola\" 1448A."}
{"id": "382710", "revid": "23204", "url": "https://gl.wikipedia.org/wiki?curid=382710", "title": "Lila com\u00fan", "text": "A lila com\u00fan ou simplemente lila\u00a0(Syringa vulgaris) \u00e9 unha especie bot\u00e1nica do x\u00e9nero\u00a0\"Syringa\" na familia das oliveiras\u00a0(Oleaceae), end\u00e9mica dos Balc\u00e1ns, no sueste de Europa, onde medra en outeiros rochosos. Consid\u00e9rase arbusto ornamental, polas s\u00faas flores pequenas de cor branca ou entre azul e rosa, moi olorosas, agrupadas en grandes acios.\nDescrici\u00f3n.\n\u00c9 unha \u00e1rbori\u00f1a ou grande\u00a0arbusto, caducifolio, acada 6\u20137 m de altura, usualmente de m\u00faltiples talos, producindo toros secundarios dende a base oura\u00edces, con di\u00e1metros de talos de 2 dm. A casca \u00e9 cinsenta a cinsenta parda, lisa nas \u00e1rbores novas, gretada lonxitudinalmente nos m\u00e1is vellas. Follas simples, de 4\u201312\u00a0cm de longo x 3\u20138\u00a0cm de largo, verde claras a glaucas, ovais a cordadas, con veaci\u00f3n nos fol\u00edolos, un chisco mucronado, e marxes enteiras. Van en pares opostos ou ocasionalmente en grupo de tres. Flores de base tubular, corola de 6\u201310\u00a0mm de longo con \u00e1pices abertos de catro l\u00f3bulos de 5\u20138\u00a0mm, usualmente lilas a malvas, ocasionalmente brancas; en pan\u00edculas densas, terminais, de 8\u201318\u00a0cm de longo. Froito c\u00e1psula seca, parda, lisa, 2 cm de longo, dividida en dous para guindar as d\u00faas sementes aladas.\nCultivo.\n\u00c9 unha moi com\u00fan planta ornamental en xard\u00edns e parques por mor das s\u00faas flores atractivas, de doce recendo.\u00a0Moitas destas plantas de xard\u00edn son cultivares con flores variando do branco ao lila escuro; algunhas con flores dobres, onde os estames est\u00e1n substitu\u00eddos por p\u00e9talos extra. O cultivar \"\u00c1urea\" ten follaxe amarelada. A maior\u00eda de cultivares de xard\u00edn non exceden os 4\u20135 m de altura.\nEst\u00e1 amplamente naturalizada en Europa do oeste e do norte.\nHistoria.\nFoi seleccionada como a flor estatal do Estado de Novo Hampshire, debido a \"ser s\u00edmbolo do duro car\u00e1cter dos homes e mulleres do Estado de Granito\".\nEcolox\u00eda.\nEsta planta \u00e9 o alimento das eirugas da\u00a0traza\u00a0\"Craniophora ligustri\".\nTaxonom\u00eda.\n\"Syringa vulgaris\" foi descrita por Carl von Linn\u00e9\u00a0e publicado en \"Species Plantarum\" 1: 9. 1753.\nO nome cient\u00edfico do x\u00e9nero \"Syringa\" deriva de\" syrinx \"un cano ou pipa, refer\u00edndose ao estado oco das p\u00f3las novas dalgunhas especies.\nvulgaris: ep\u00edteto lat\u00edno que significa \"com\u00fan\""}
{"id": "382711", "revid": "18868", "url": "https://gl.wikipedia.org/wiki?curid=382711", "title": "Syringa vulgaris", "text": ""}
{"id": "382712", "revid": "18868", "url": "https://gl.wikipedia.org/wiki?curid=382712", "title": "Elicitor", "text": ""}
{"id": "382713", "revid": "2081", "url": "https://gl.wikipedia.org/wiki?curid=382713", "title": "Phaseolus", "text": "Phaseolus \u00e9 un x\u00e9nero na familia Fabaceae (Leguminosae) cunhas 90 especies aceptadas, das m\u00e1is de 600 descritas, todas nativas das\u00a0Am\u00e9ricas.\nA especie m\u00e1is popular \u00e9 \"Phaseolus vulgaris\", os seus froitos e sementes son co\u00f1ecidos vulgarmente como feix\u00f3ns, ou fabas. Tam\u00e9n pertencen a este x\u00e9nero a faba de tres anos (\"Phaseolus coccineus\") e mais a faba de Lima ou feix\u00f3n de Lima (\"Phaseolus lunatus\").\nDescrici\u00f3n.\nSon herbas rubideiras vol\u00fabeis, erectas ou rastreiras, perennes ou anuais, a mi\u00fado cubertas de pelos con ganchos. As follas son trifolioladas, con fol\u00edolos enteiros ou lobados e con est\u00edpulas persistentes. As flores est\u00e1n dispostas en acios axilares inseridos nos n\u00f3s inchados, con br\u00e1cteas persistentes ou caedizas. Te\u00f1en c\u00e1liz campanulado ou brevemente tubuloso, bilabiado co labio superior de 2 s\u00e9palos soldados e o inferior de 3. A corola, de cor viol\u00e1cea, azul, avermellada, amarela, ou de varios tons, con estandarte suborbicular, reflexo e ocasionalmente con ap\u00e9ndices na base; as \u00e1s, de forma obovada ou oblonga, adhiren \u00e1 quilla que \u00e9 lineal, con bico longo, espiralmente torta. Os estames, en n\u00famero de 10, son diadelfos (9 soldados + 1 ceibo), e o xineceo ten o estilo torto de polo menos 360\u00ba, con estigma alongado e oblicuo. O froito \u00e9 un legume lineal ou oblongo, comprimido ou cil\u00edndrico, polispermo, de 2 at\u00e9 moitas sementes oblongas ou reniformes, con estrof\u00edolo e f\u00edo cortamente lineal, de xerminaci\u00f3n ep\u00ed ou hip\u00f3xea.\nAn\u00e1lises filoxen\u00e9ticas do x\u00e9nero, baseado en datos morfol\u00f3xicos e moleculares, concl\u00faen que todas as especies pertencen a 8 clados diferenciados morf\u00f3loxica, ecol\u00f3xica ou bioxeograficamente, excepto unhas 5 especies enigm\u00e1ticas (\"Phaseolus glabellus, P. macrolepis, P. microcarpus, P. oaxacanus \"e \"P. talamancensis\") que non entran claramente en ningunha destas divisi\u00f3ns, e est\u00e1n s\u00f3 debilmente relacionados co clado de \"P. Tuerckheimii\".\nDistribuci\u00f3n.\nO x\u00e9nero est\u00e1 conformado por preto de 90 especies end\u00e9micas do continente americano que medran a altitudes comprendidas entre 700 e 2000 msnm), en terras baixas secas ou h\u00famidas,\u00a0pi\u00f1eirais e carballeiras as\u00ed como selvas h\u00famidas desde o sueste do Canad\u00e1 at\u00e9 o norte da Arxentina.\nAs especies bravas est\u00e1n distribu\u00eddas desde o norte de M\u00e9xico at\u00e9 o centro da Arxentina atop\u00e1ndose marcadas diferenzas morfol\u00f3xicas e moleculares entre os dous extremos da s\u00faa distribuci\u00f3n xeogr\u00e1fica.\nCinco especies foron domesticadas de maneira independente a partir de distintas especies bravas americanas. \"P.vulgaris\", \"P. lunatus\", \"P. polyanthus\", \"P.acutifolius\" e \"P. coccineus\": as d\u00faas primeiras foron obxecto de m\u00faltiples domesticaci\u00f3ns nos \u00c1ndes meridionais e M\u00e9xico-Centroam\u00e9rica; a terceira, e a menos influenciada pola domesticaci\u00f3n, \u00e1chase en M\u00e9xico, Mesoam\u00e9rica, o Caribe e Am\u00e9rica do Sur (at\u00e9 o norte do Per\u00fa); e as d\u00faas \u00faltimas corresponden a M\u00e9xico, o sur-oeste dos Estados Unidos e Centroam\u00e9rica.\nUsos.\nOs feix\u00f3ns son un dos cultivos m\u00e1is antigos do mundo. Xunto co millo e maila iuca, foron un alimento b\u00e1sico dominante das Am\u00e9ricas durante milenios.\nDa planta cons\u00f3mense as follas e va\u00ed\u00f1as, e especialmente as sementes maduras e/ou secas, que son unha importante fonte\u00a0proteica\u00a0-por exemplo, uns 20% do peso seco de \"Phaseolus vulgaris-\" en zonas tropicais, subtropicais e t\u00e9pedas, primeiro en Am\u00e9rica e, despois da s\u00faa introduci\u00f3n en Europa en \u00e9pocas colombinas, no resto do mundo.\nSubdivisi\u00f3ns.\nO x\u00e9nero est\u00e1 subdividido nunhas 15 secci\u00f3ns:"}
{"id": "382714", "revid": "88215", "url": "https://gl.wikipedia.org/wiki?curid=382714", "title": "Adam Lallana", "text": "Adam David Lallana, nado o 10 de maio de 1988 en St Albans, \u00e9 un futbolista ingl\u00e9s que xoga como centrocampista para o Liverpool FC."}
{"id": "382720", "revid": "75439", "url": "https://gl.wikipedia.org/wiki?curid=382720", "title": "Fitoalexina", "text": "As fitoalexinas (do gr. \"phytos\" = planta, \"alekein\" = defender) son compostos antimicrobianos que se acumulan nalgunhas plantas en altas concentraci\u00f3ns, despois de infecci\u00f3ns bacterianas ou f\u00fanxicas, e que axudan\u00a0a limitar a dispersi\u00f3n do pat\u00f3xeno.\u00a0\nTe\u00f1en varias caracter\u00edsticas interesantes:\u00a0\nFrecuentemente m\u00e1is dunha fitoalexina \u00e9 sintetizada durante unha interacci\u00f3n co pat\u00f3xeno, en tales casos as fitoalexinas son comunmente relacionadas biosinteticamente. No caso do\u00a0feix\u00f3n t\u00e9\u00f1ense descrito preto de 16 tipos diferentes, as m\u00e1is co\u00f1ecidas son faseolina, faseolidina, faseolinisoflavona e kievitona. En xeral as fitoalexinas non son potentes antibi\u00f3ticos e son de baixa especificidade, moitas son biocidas e outras te\u00f1en efectos bioest\u00e1ticos. As razas de moitos microorganismos, particularmente os fungos amosan ampla variaci\u00f3n na sensibilidade, e frecuentemente as razas virulentas te\u00f1en maior capacidade de detoxificaci\u00f3n ou tolerancia (Smith 1996).\nAs fitoalexinas son metabolitos secundarios sintetizados a partir dun redireccionamento de precursores do metabolismo primario, en funci\u00f3n da expresi\u00f3n de novo de xenes correspondentes a encimas que participan nas rutas biosint\u00e9ticas. No caso das leguminosas, os compostos antimicrobianos da clase isoflavonoides son sintetizados a partir de L-fenilalanina v\u00eda unha serie de encimas como a L-fenilalanina-amonialiasa (PAL), 4-coumarato:Coencima A ligasa (4CL) e chalcona sintasa (CHS) que controlan pasos importantes nas sub-rutas de s\u00edntese. Comunmente cada unha destas encimas \u00e9 codificada por unha familia de xenes, nas que se demostrou que a estimulaci\u00f3n ou a infecci\u00f3n de c\u00e9lulas, induce \u00e1 s\u00faa vez a expresi\u00f3n de varios xenes da mesma encima. Sinalouse a existencia de tres xenes PAL en feix\u00f3n, detect\u00e1ndose at\u00e9 11 isoformas da encima, o que suxestiona modificaci\u00f3n post-traducional, permitindo diversas actividades catal\u00edticas dependendo das situaci\u00f3ns ambientais da planta. A expresi\u00f3n de novo \u00e9 o mecanismo regulador m\u00e1is importante. CHS en feix\u00f3n \u00e9 codificada por unha familia de seis a oito xenes, en c\u00e9lulas estimuladas, cotiled\u00f3ns ou ra\u00edces infectados aparecen m\u00faltiples isoformas CHS transcricionalmente reguladas, detect\u00e1ndose nun ensaio cinco cDNAs polim\u00f3rficos (Ryder e cols. 1987).\nA bios\u00edntese das fitoalexinas precisa da actividade de certo n\u00famero de encimas que deben presentar unha activaci\u00f3n transcricional selectiva e coordinada, isto \u00e9 pos\u00edbel dado que presentan elementos secuencia en com\u00fan nos promotores dos respectivos xenes. As\u00ed mesmo, defin\u00edronse unha serie de elementos secuencia en rexi\u00f3n r\u00edo arriba do promotor, que act\u00faan en cis unindo prote\u00ednas nucleares nunha forma secuencia-espec\u00edfica. Elementos secuencia deste tipo foron descritos en feix\u00f3n, os elementos SBF-1 en promotores de CHS foron implicados como silenciadores ou amplificadores dependendo das c\u00e9lulas onde se atopen. Os elementos ou caixas como a caixa-H e a caixa-G en CHS-15 de feix\u00f3n est\u00e1n implicados en activaci\u00f3n transcricional en resposta a estimulador, a caixa-H une especificamente dous factores, KAP-1 e KAP-4, os cales se translocan do citoplasma ao n\u00facleo ao comezo da transcrici\u00f3n de CHS. No promotor de PAL de perexil, o elemento caixa-P une o Factor BPF-1 en resposta a estimulaci\u00f3n, a estimulaci\u00f3n resulta nun r\u00e1pido incremento de transcritos BPF-1 que acompa\u00f1a a transcrici\u00f3n de PAL. (Dixon e cols. 1995; Smith 1996). En ensaios con cotiled\u00f3ns de soia tratados con estimulador dun fungo pat\u00f3xeno, demostrouse a acumulaci\u00f3n de fitoalexinas tipo isoflavonas, pterocarpanos e flavonas v\u00eda a encima \u00f3xido n\u00edtrico sintasa, o que suxire que o \u00f3xido n\u00edtrico pode estimular a bios\u00edntese de fitoalexinas mediante a regulaci\u00f3n das encimas iniciais da ruta dos fenilpropanoides (Modolo e cols. 2002).\nNotas.\n[1] ^ Kodera E., Matuura H., Yoshida S., Sumida T., Itakura E., Fuwa T., Nishino H., Chem. Pharm. Bull., 37, 1656\u20141658 (1989)\n[2] ^ Glazebrook and Ausbel. PNAS 91, 8955-8959\n[3] ^ Nishino H., Nishino A., Takayama J., Iwashima A., Itakura E., Kodera E., Matsuura H., Fuwa T., Cancer J., 3, 20\u201421 (1990)\n[4] ^ Yamasaki T., Teel R. W., Lau B. H. S., Cancer Lett., 59, 89\u201494 (1991)\n[5] ^ Moriguchi T., Matsuura H., Itakura E., Katsuki H., Saito H., Nishiyama N., Life Sci., 61, 1413\u20141420 (1997)\n[6] ^ Yukihiro Kodera, Makoto Ichikawa, Jiro Yoshida, Naoki Kashimoto, Naoto Uda, Isao Sumioka, Nagatoshi Ide and Kazuhisa Ono, Pharmacokinetic Study of Allixin, a Phytoalexin Produced by Garlic, \"Chem. Pharm. Bull., Vol. 50\", 354-363 (2002)\ndoi:10.1248/cpb.50.354 "}
{"id": "382721", "revid": "89787", "url": "https://gl.wikipedia.org/wiki?curid=382721", "title": "Ben Cultural de Interese Nacional", "text": "Ben Cultural de Interese Nacional (en ) ou sinxelamente Ben de Interese Nacional (en ), abreviado BCIN, \u00e9 unha categor\u00eda de protecci\u00f3n legal dos bens m\u00e1is relevantes do patrimonio cultural catal\u00e1n, tanto de mobles como inmobles, outorgada pola Administraci\u00f3n da Generalitat de Catalu\u00f1a, que o inscribiu no \"Rexistro de Bens Culturais de Interese Nacional\". Constit\u00fae a categor\u00eda superior de protecci\u00f3n, as outras d\u00faas son o Ben Cultural de Interese Local (BCIL) e o Espazo de Protecci\u00f3n Arqueol\u00f3xica (EPA).\nA maior\u00eda destes bens est\u00e1n reco\u00f1ecidos como Ben de Interese Cultural na administraci\u00f3n do Estado espa\u00f1ol."}
{"id": "382723", "revid": "23204", "url": "https://gl.wikipedia.org/wiki?curid=382723", "title": "B\u00e9 Cultural d'Inter\u00e8s Nacional", "text": ""}
{"id": "382725", "revid": "5863", "url": "https://gl.wikipedia.org/wiki?curid=382725", "title": "Enciclopedia Treccani", "text": "A Enciclopedia Italiana di Scienze, Lettere ed Arti (do italiano \"Enciclopedia italiana de Ciencias, Letras e Artes\"), m\u00e1is co\u00f1ecida como Treccani polo seu desenvolvedor Giovanni Treccani, ou Enciclopedia Italiana, \u00e9 unha enciclopedia\u00a0en lingua italiana. A publicaci\u00f3n\u00a0\"Encyclopaedias: Their History Throughout The Ages\", consid\u00e9raa unha das meirandes enciclopedias, xunto coa\u00a0\"Encyclop\u00e6dia Britannica\" Und\u00e9cima Edici\u00f3n e a \"Enciclopedia universal ilustrada europeo-americana\".\nHistoria.\nA primeira edici\u00f3n foi publicada entre 1929 e 1936. En total, 35 volumes foron publicados, m\u00e1is un volume de \u00edndice. O conxunto contivo 60.000 artigos e 50 mill\u00f3ns de palabras. Cada volume ten arredor de 1.015 p\u00e1xinas, e 37 volumes suplementarios foron publicados entre 1938 e 2015. O director foi\u00a0Giovanni Gentile e o redactor en xefe Antonino Pagliaro."}
{"id": "382726", "revid": "23204", "url": "https://gl.wikipedia.org/wiki?curid=382726", "title": "Enciclopedia Italiana di Scienze, Lettere ed Arti", "text": ""}
{"id": "382727", "revid": "23204", "url": "https://gl.wikipedia.org/wiki?curid=382727", "title": "Treccani", "text": ""}
{"id": "382728", "revid": "6939", "url": "https://gl.wikipedia.org/wiki?curid=382728", "title": "Jacob Le Maire", "text": "Jacob Le Maire, nado en\u00a01585 e finado en\u00a01616, tam\u00e9n escrito LeMaire ou Lemaire, foi un explorador neerland\u00e9s. Nunha viaxe con Willem Schouten, entre 1615 e 1617, abriu unha nova ruta no Oc\u00e9ano Pac\u00edfico descubrindo o estreito de Le Maire e o Cabo de Fornos.\nFillo do hugonote franc\u00e9s Isaac Le Maire, naceu en Antuerpen, ou en Egmont, daquela parte das Provincias Unidas neerlandesas. Isaac Le Maire era un not\u00e1bel negociante estabelecido na cidade holandesa de Hoorn. Para competir coa Compa\u00f1\u00eda Holandesa das Indias Orientais (\"Vereenigde Oostindische Compagnie\", VOC) creou a Compa\u00f1\u00eda Australiana (\"Australische of Zuid Compagnie\") e organizou unha viaxe para explotar o suposto continente austral. Jacob Le Maire, o seu fillo m\u00e1is vello, foi o xefe da expedici\u00f3n, e os dous irm\u00e1ns Willem e Jan Schouten os capit\u00e1ns das d\u00faas embarcaci\u00f3ns: \"Eendracht\" e \"Hoorn\".\nPara evitar a exclusividade que ti\u00f1a a Compa\u00f1\u00eda das Indias Orientais no que respecta \u00e1s rutas a trav\u00e9s do estreito de Magall\u00e1ns e do Cabo de Boa Esperanza, Le Maire e Schouten foron m\u00e1is \u00f3 sur descubrindo o estreito de Le Maire, entre a Terra do Fogo e a illa dos Estados, que bautizaron en honra \u00f3s Estados Xerais, o Parlamento das Provincias Unidas. Tras descubrir o Kaap Hoorn (Cabo de Fornos), cruzaron o Pac\u00edfico seguindo unha ruta semelante \u00e1 de Fern\u00e3o de Magalh\u00e3es, descubrindo diversas illas at\u00e9 chegar a Batavia (Iacarta).\nA Compa\u00f1\u00eda das Indias Orientais non creu que descubrisen unha nova ruta mais mesmo as\u00ed prendeunos por quebrar o monopolio e enviounos de volta a \u00c1msterdam. Polo cami\u00f1o, morreu Jacob Le Maire, \u00f3s 31 anos.\nDurante dous anos, o pai, Isaac Le Maire, loitou contra a Compa\u00f1\u00eda at\u00e9 que finalmente foi reco\u00f1ecida a nova ruta polo Cabo de Fornos e devolveron o nav\u00edo \u00e1 Compa\u00f1\u00eda Australiana pagando as indemnizaci\u00f3ns econ\u00f3micas."}
{"id": "382729", "revid": "98629", "url": "https://gl.wikipedia.org/wiki?curid=382729", "title": "Willem Schouten", "text": "Willem Cornelisz Schouten, nado en\u00a01567, e finado en\u00a01625,\u00a0foi un navegador neerland\u00e9s natural da cidade de Hoorn. Con Jacob Le Maire realizou unha viaxe de exploraci\u00f3n do Oc\u00e9ano Pac\u00edfico descubrindo o Cabo de Fornos. As illas Schouten, \u00f3 norte da Nova Irlanda, Pap\u00faa Nova Guinea, recibiron o seu nome.\nWillem Schouten era un navegante con experiencia que xa ti\u00f1a feito tres viaxes para a\u00a0Compa\u00f1\u00eda Holandesa das Indias Orientais. Xuntouse \u00e1 Compa\u00f1\u00eda Australiana, organizada en Hoorn, como capit\u00e1n do \"Eendracht\" na expedici\u00f3n de Jacob Le Maire (1615-1616). O seu irm\u00e1n, Jan Schouten, era o capit\u00e1n do \"Hoorn\" que se incendiou mesmo antes de dobrar o cabo de Fornos, e pouco despois Jan morreu de escorbuto.\nCruzou o Pac\u00edfico descubrindo, entre outras illas, as illas Hoorn (Futuna e Alofi en Wallis e Futuna), nome da s\u00faa cidade natal. Convenceu a Le Maire a seguir a ruta polo norte da Nova Guinea, doutro xeito ir\u00edan parar \u00f3 perigoso Mar do Coral\u00a0\u00f3 norte de Australia.\nO nav\u00edo foi confiscado en Xava por quebrar o monopolio da Compa\u00f1\u00eda Holandesa das Indias Orientais, e Schouten foi enviado a \u00c1msterdam. Axi\u00f1a publicou o relato da viaxe, en 1618, con grande \u00e9xito popular e m\u00faltiples reedici\u00f3ns e traduci\u00f3ns.\nNunha quinta viaxe morreu, en 1625, pr\u00f3ximo a Antongil, en Madagascar."}
{"id": "382730", "revid": "1987", "url": "https://gl.wikipedia.org/wiki?curid=382730", "title": "Escorbuto", "text": "O escorbuto (do lat\u00edn\u00a0\"scorbutus\") \u00e9 unha doenza que ten como primeiros s\u00edntomas hemorraxias nas enxivas, tumefacci\u00f3n\u00a0purulenta das enxivas (inchaz\u00f3n\u00a0con pus), dores nas articulaci\u00f3ns, feridas que non cicatrizan, al\u00e9n de desestabilizaci\u00f3n dos dentes. \u00c9 provocada pola carencia grave de vitamina C na dieta.\nHai m\u00e1is de douscentos anos, xa se sab\u00eda que alg\u00fans alimentos eran necesarios para manternos saud\u00e1beis. Entendeuse, por exemplo, que os mari\u00f1eiros que ficaban moito tempo no mar acababan doentes. Eses homes, que consum\u00edan principalmente bolachas e carne de porco salgada, pasaban longos per\u00edodos sen inxerir follas ou froitas frescas. Por ese motivo eran atacados polo escorbuto.\nPor volta de 1800, descubriuse que ese mal poder\u00eda ser evitado se se engad\u00edan \u00e1 s\u00faa dieta zumes de lim\u00f3n\u00a0e repolo acedo. Moito m\u00e1is tarde, verificouse que eses alimentos conte\u00f1en gran cantidade de vitamina C e que a inxesti\u00f3n diaria de pequenas doses desa vitamina evita o escorbuto.\nA vitamina C \u00e9 importante para o corpo porque ela \u00e9 un cofactor da encima prolil-hidrolixase, que fai a hidroxilaci\u00f3n\u00a0do amino\u00e1cido prolina nas cadeas alfa de col\u00e1xeno. Esa hidroxilaci\u00f3n \u00e9 tan importante porque aumenta o n\u00famero de conexi\u00f3ns de hidr\u00f3xeno na mol\u00e9cula e d\u00e1 maior rixidez \u00f3\u00a0col\u00e1xeno, que \u00e9 a principal prote\u00edna estrutural do corpo."}
{"id": "382731", "revid": "1410", "url": "https://gl.wikipedia.org/wiki?curid=382731", "title": "N\u00facleo externo", "text": "O n\u00facleo externo da Terra \u00e9 a parte l\u00edquida do n\u00facleo terrestre, situada entre o n\u00facleo interno e o manto terrestre. Os seus l\u00edmites son as descontinuidades de Gutenberg e de Lehmann. Igual que o n\u00facleo interno, o externo \u00e9 unha aliaxe met\u00e1lica, constitu\u00edda principalmente por ferro e n\u00edquel. O l\u00edquido do n\u00facleo externo presenta movementos convectivos r\u00e1pidos que inducen un efecto d\u00ednamo que orixina o campo magn\u00e9tico terrestre.\nEstrutura.\nO estudo das ondas s\u00edsmicas que se propagan polo interior da Terra permitiron a Richard Oldham propo\u00f1er a existencia dun n\u00facleo central, m\u00e1is denso, no interior da Terra. As ondas s\u00edsmicas P, primarias ou de compresi\u00f3n, refr\u00e1ctanse no l\u00edmite entre o manto e o n\u00facleo situado a 2\u00a0900\u00a0km de profundidade, deixando unha \"zona de sombra\" na superficie da Terra, na cal non se detectan nos sism\u00f3grafos as ondas P do terremoto estudado. Esta zoma de sombra est\u00e1 situada a unha distancia de 103\u00b0 a 142\u00b0 do epicentro do se\u00edsmo (ver figura). Esta descontinuidade s\u00edsmica denom\u00ednase descontinuidade de Gutenberg, polo nome do sism\u00f3logo alem\u00e1n Beno Gutenberg, que descubriu esta interface en 1914.\nM\u00e1is tarde, en 1926, Harold Jeffreys propuxo a natureza flu\u00edda da materia do n\u00facleo externo utilizando diferentes argumentos como a ausencia de ondas S, secundarias ou de cizalla no n\u00facleo externo.\nEn 1936, a sism\u00f3loga danesa Inge Lehmann descubriu alg\u00fans sinais s\u00edsmicos na zona de sombra. Interpretou estes sinais como a refracci\u00f3n das ondas P na superficie dun n\u00facleo terrestre s\u00f3lido situado na parte central do n\u00facleo, descubrindo as\u00ed o n\u00facleo interno.\nEsta estrutura do n\u00facleo foi confirmada pola sismolox\u00eda moderna e especialmente polo modelo inverso PREM (do ingl\u00e9s \"Preliminary Reference Earth Model\", Modelo da Terra de Referencia Preliminar). Segundo o PREM, o n\u00facleo externo actual \u00e9 unha capa intermediaria que comeza na superficie do n\u00facleo interno, a 1\u00a0220\u00a0km (\u00b15\u00a0km) desde o centro da Terra e termina na base do manto, a 3\u00a0480\u00a0km (\u00b110\u00a0km) desde o centro da Terra.\nA presi\u00f3n est\u00e1tica pode deducirse do co\u00f1ecemento da densidade en funci\u00f3n da profundidade (e, por tanto, da gravidade). Na base do n\u00facleo l\u00edquido hai unha presi\u00f3n de 330\u00a0GPa e de 130\u00a0GPa na superficie do n\u00facleo.\nIgual que a superficie terrestre est\u00e1 achatada nos polos (achatamento \"f\" = 1/298,257), o que est\u00e1 causado pola rotaci\u00f3n, os n\u00facleos externo e interno son tam\u00e9n esferoides achatados (con \"f\" = 1/393 e 1/416, respectivamente). O achatamento polar dos n\u00facleos externo e interno pode determinarse con gran precisi\u00f3n grazas \u00e1 observaci\u00f3n das nutaci\u00f3ns terrestres.\nComposici\u00f3n.\nNon hai observaci\u00f3ns directas da materia que forma o n\u00facleo terrestre. O estudo qu\u00edmico dos meteoritos permitiu aos xeoqu\u00edmicos constru\u00edr un modelo da Terra que por sustracci\u00f3n do manto terrestre dos meteoritos non diferenciados permite deducir que o n\u00facleo terrestre est\u00e1 principalmente constitu\u00eddo por ferro e algo de n\u00edquel. Como a densidade do material medido polos sism\u00f3logos \u00e9 \"grosso modo\" comparable ao do ferro nas condici\u00f3ns de presi\u00f3n e temperatura da zona central da Terra, consid\u00e9rase que o n\u00facleo est\u00e1 formado principalmente de ferro.\nPor\u00e9n, a gran precisi\u00f3n das medidas da densidade do ferro puro no laboratorio nas condici\u00f3ns de presi\u00f3ns e de temperatura do n\u00facleo terrestre mostra que a densidade do l\u00edquido do n\u00facleo l\u00edquido al\u00ed \u00e9 lixeiramente inferior \u00e1 do ferro puro (da orde do 10%). O l\u00edquido do n\u00facleo ser\u00eda, pois, unha aliaxe de ferro e de elementos m\u00e1is lixeiros como o silicio, ox\u00edxeno, xofre e carbono.\nDurante o proceso de acreci\u00f3n da Terra, os meteoritos (e protoplanetas) fund\u00edronse ao impactaren coa Terra. O ferro (e o n\u00edquel), que eran m\u00e1is densos que outros compo\u00f1entes terrestres escoaron cara \u00e1 parate central do planeta para formar al\u00ed o n\u00facleo l\u00edquido. Este proceso de diferenciaci\u00f3n entre o n\u00facleo e o manto seguramente foi bastante r\u00e1pido (&lt;100 mill\u00f3ns de anos). Durante a s\u00faa migraci\u00f3n cara ao centro, o ferro en fusi\u00f3n en contacto coas rochas silicatadas recolleu certos elementos qu\u00edmicos. Entre eles, os elementos sider\u00f3filos, que hoxe parecen faltar no manto terrestre en comparaci\u00f3n coa s\u00faa presenza nos meteoritos. Entre eles, o ouro, o cobalto, o manganeso, o platino... mais tam\u00e9n elementos lixeiros que formaron a aliaxe do n\u00facleo l\u00edquido.\nDurante o arrefriamento posterior da Terra, o l\u00edquido foi cristalizando formando o n\u00facleo interno no centro do n\u00facleo l\u00edquido. A densidade do n\u00facleo interno, segundo os sism\u00f3logos, \u00e9 maior que a do n\u00facleo l\u00edquido que o rodea. Ser\u00eda, pois, m\u00e1is puro en ferro, o que, en consecuencia, far\u00eda que no n\u00facleo l\u00edquido se concentrasen cada vez m\u00e1is elementos lixeiros a medida que o n\u00facleo interno crec\u00eda.\nA s\u00faa temperatura deduciuse das medidas de temperatura de fusi\u00f3n do ferro a alta presi\u00f3n feitas en 2013 no ESRF (\"European Synchrotron Radiation Facility\", Laboratorio Europeo de Radiaci\u00f3n Sincrotr\u00f3n). \u00c1 presi\u00f3n da superficie do n\u00facleo terrestre, a temperatura de fusi\u00f3n do ferro \u00e9 da orde de 5\u00a0000\u00a0K. Segundo os estudos e a composici\u00f3n das aliaxes, esta temperatura var\u00eda moito, de 500 a 1\u00a0000\u00a0K. Supo\u00f1endo un n\u00facleo l\u00edquido termodinamicamente is\u00e9ntropo, p\u00f3dese estimar que a temperatura na superficie do n\u00facleo l\u00edquido \u00e9 uns 2\u00a0000\u00a0K menor que na s\u00faa base.\nDin\u00e1mica.\nO flu\u00eddo do n\u00facleo l\u00edquido \u00e9 moi pouco viscoso. A viscosidade do l\u00edquido contido no n\u00facleo est\u00edmana os xeof\u00edsicos observando a evoluci\u00f3n da rotaci\u00f3n da Terra. Un l\u00edquido viscoso \"adherir\u00eda\" fortemente o n\u00facleo ao manto terrestre e a atenuaci\u00f3n das oscilaci\u00f3ns do eixe de rotaci\u00f3n da Terra (precesi\u00f3n e nutaci\u00f3n) quedar\u00edan moi afectadas. Non obstante, outros m\u00e9todos de avaliaci\u00f3n conducen a resultados moi diferentes, polo que a viscosidade do n\u00facleo l\u00edquido permanece bastante mal determinada. Por iso, nunha primeira aproximaci\u00f3n, consid\u00e9rase que o l\u00edquido do n\u00facleo ten a mesma viscosidade din\u00e1mica que a auga. Igual que ocorre cos oc\u00e9anos da superficie terrestre, a din\u00e1mica do n\u00facleo vai estar moi influenciada pola rotaci\u00f3n da Terra.\nO arrefriamento da Terra implica movementos de convecci\u00f3n t\u00e9rmica no n\u00facleo externo. A materia quente, m\u00e1is lixeira, ascende no campo gravitatorio en relaci\u00f3n \u00e1 materia arrefriada da superficie, m\u00e1is densa, que tender\u00e1 a descender cara ao n\u00facleo. A forza de Coriolis orixina un enrolamento da materia en forma de remu\u00ed\u00f1os. A causa da predominancia da forza de Coriolis, os remu\u00ed\u00f1os al\u00ed\u00f1anse segundo o eixe de rotaci\u00f3n da Terra. Estes remu\u00ed\u00f1os prop\u00e1ganse no n\u00facleo terrestre en forma dunha onda chamada na atmosfera e oc\u00e9anos terrestres onda de Rossby. Este ali\u00f1amento dos remu\u00ed\u00f1os co eixe de rotaci\u00f3n, tam\u00e9n chamada xeostrofia, explica por que o campo magn\u00e9tico producido no n\u00facleo est\u00e1 tam\u00e9n como media ali\u00f1ado co eixe de rotaci\u00f3n.\nOutra fonte de movemento no n\u00facleo l\u00edquido \u00e9 a convecci\u00f3n composicional, a cal resulta da cristalizaci\u00f3n fraccionada do l\u00edquido do n\u00facleo externo, que fai crecer o n\u00facleo interno. A aliaxe de ferro-n\u00edquel que se deposita na superficie do n\u00facleo interno \u00e9 m\u00e1is pura que o metal l\u00edquido no que precipita, o proceso de solidificaci\u00f3n libera elementos lixeiros (as impurezas) na base do n\u00facleo externo. O metal l\u00edquido a este nivel \u00e9 m\u00e1is lixeiro, \u00e9 dinamicamente inestable e ascende a trav\u00e9s do n\u00facleo externo, mestur\u00e1ndose progresivamente co resto do l\u00edquido.\nA velocidade das correntes de convecci\u00f3n do n\u00facleo externo ded\u00facense da variaci\u00f3n temporal do campo magn\u00e9tico. As velocidades t\u00edpicas son da orde de mm/s (3,6\u00a0m/h).\nD\u00ednamo.\nO n\u00facleo externo presenta movementos convectivos r\u00e1pidos que inducen un efecto d\u00ednamo, que \u00e9 a orixe do campo magn\u00e9tico terrestre."}
{"id": "382732", "revid": "27155", "url": "https://gl.wikipedia.org/wiki?curid=382732", "title": "Manto (xeolox\u00eda)", "text": ""}
{"id": "382733", "revid": "23204", "url": "https://gl.wikipedia.org/wiki?curid=382733", "title": "Jozabed S\u00e1nchez", "text": "Jozabed S\u00e1nchez Ruiz, nado o 8 de marzo de 1991 en Mairena del Alcor, \u00e9 un futbolista espa\u00f1ol que xoga como centrocampista para o M\u00e1laga CF.\nTraxectoria.\nO 13 de xaneiro de 2017, anunciouse a s\u00faa cesi\u00f3n \u00f3 Celta de Vigo ata o remate da tempada. O 26 de agosto de 2019, Jozabed foise cedido unha tempada \u00f3 Girona FC da Segunda Divisi\u00f3n, cunha opci\u00f3n de compra obrigatoria no caso de ascender. O 1 de xullo de 2020, Jozabed volveu \u00f3 Celta despois de que o Girona e o xogador non chegasen a un acordo para prorrogar a cesi\u00f3n ata final de tempada.\nO 16 de setembro de 2020, Jozabed renovou o seu contrato co Celta ata 2022, e anunciouse a s\u00faa cesi\u00f3n por un ano \u00f3 M\u00e1laga CF da Segunda Divisi\u00f3n."}
{"id": "382734", "revid": "7523", "url": "https://gl.wikipedia.org/wiki?curid=382734", "title": "Jozabed S\u00e1nchez Ruiz", "text": ""}
{"id": "382735", "revid": "5863", "url": "https://gl.wikipedia.org/wiki?curid=382735", "title": "Castelo dos Andrade", "text": "A expresi\u00f3n Castelo dos Andrade pode facer referencia a:"}
{"id": "382738", "revid": "5863", "url": "https://gl.wikipedia.org/wiki?curid=382738", "title": "Alonso Lanz\u00f3s", "text": ""}
{"id": "382741", "revid": "89787", "url": "https://gl.wikipedia.org/wiki?curid=382741", "title": "L\u00faa (nome)", "text": "L\u00faa \u00e9 un nome propio feminino na s\u00faa variante en galego. A s\u00faa forma primitiva prov\u00e9n do lat\u00edn \"luna\" e ref\u00edrese \u00f3 sat\u00e9lite natural da Terra, a L\u00faa.\nEn xaneiro de 2016 exist\u00edan 419 mulleres en Galicia co nome L\u00faa, e unhas 1.400 en todo o estado. A media de idade \u00e9 9,9 anos."}
{"id": "382742", "revid": "5863", "url": "https://gl.wikipedia.org/wiki?curid=382742", "title": "Afonso de Lan\u00e7oos", "text": ""}
{"id": "382743", "revid": "89787", "url": "https://gl.wikipedia.org/wiki?curid=382743", "title": "Lingua huasteca", "text": "O huasteco \u00e9 unha lingua maia falada polo pobo huasteco, que habita no norte da costa do golfo de M\u00e9xico, nos estados de San Luis Potos\u00ed, Veracruz e Tamaulipas. \u00c9 a \u00fanica lingua viva da p\u00f3la huastecana desa familia ling\u00fc\u00edstica trala extinci\u00f3n do chicomucelteco, confirmada na d\u00e9cada de 1980. Tam\u00e9n \u00e9 a \u00fanica que se atopa f\u00f3ra do gran \u00e1mbito territorial das linguas maias, \u00e9 dicir, o sueste de M\u00e9xico, Guatemala e O Salvador. As hip\u00f3teses para explicar esta separaci\u00f3n apuntan a d\u00faas posibilidades: que antes da separaci\u00f3n ling\u00fc\u00edstica, hab\u00eda un corredor de linguas maias que abrangu\u00eda toda a costa do golfo, ou ben; que hai uns tres mil anos, os falantes do devanceiro do huasteco emigraron dende a \u00e1rea nuclear maia cara \u00f3 norte.\nO nome da lingua na propia fala \u00e9 \"T\u00e9enek\", a\u00ednda que \u00e9 co\u00f1ecida polo xeral como \"huasteco\". Este \u00e9 en realidade o nome n\u00e1huatl que pasou despois \u00f3 castel\u00e1n."}
{"id": "382745", "revid": "23204", "url": "https://gl.wikipedia.org/wiki?curid=382745", "title": "Lingua teenek", "text": ""}
{"id": "382748", "revid": "5863", "url": "https://gl.wikipedia.org/wiki?curid=382748", "title": "Alfonso de Lan\u00e7oos", "text": ""}
{"id": "382749", "revid": "23204", "url": "https://gl.wikipedia.org/wiki?curid=382749", "title": "Lingua wastek", "text": ""}
{"id": "382750", "revid": "5863", "url": "https://gl.wikipedia.org/wiki?curid=382750", "title": "Afonso de Len\u00e7oos", "text": ""}
{"id": "382753", "revid": "23204", "url": "https://gl.wikipedia.org/wiki?curid=382753", "title": "Lingua tzeltal", "text": "O tzeltal ou ts'eltal \u00e9 unha lingua maia falada polo pobo tzeltal, que habita no estado mexicano de Chiapas, principalmente nos concellos de Ocosingo, Altamirano, Huixt\u00e1n, Tenejapa, Yajal\u00f3n, Chanal, Sital\u00e1, Amatenango del Valle, Socoltenango, Villa las Rosas, Chil\u00f3n, San Juan Cancun, San Crist\u00f3bal de las Casas e Oxchuc. O tzeltal \u00e9 unhas das varias linguas maias faladas preto da rexi\u00f3n leste de Chiapas, inclu\u00edndo o tzotzil, o ch'ol e o tojolab'al, entre outras. Tam\u00e9n existe unha pequena di\u00e1spora tzeltal noutras partes de M\u00e9xico e nos Estados Unidos de Am\u00e9rica, principalmente por mor das pouco favorables condici\u00f3ns econ\u00f3micas de Chiapas."}
{"id": "382754", "revid": "23204", "url": "https://gl.wikipedia.org/wiki?curid=382754", "title": "Lingua ts'eltal", "text": ""}
{"id": "382755", "revid": "1888", "url": "https://gl.wikipedia.org/wiki?curid=382755", "title": "Rogelio Mazaeda Novais", "text": ""}
{"id": "382757", "revid": "23204", "url": "https://gl.wikipedia.org/wiki?curid=382757", "title": "Lingua chol", "text": ""}
{"id": "382763", "revid": "5863", "url": "https://gl.wikipedia.org/wiki?curid=382763", "title": "Alonso de Lan\u00e7os", "text": ""}
{"id": "382765", "revid": "23204", "url": "https://gl.wikipedia.org/wiki?curid=382765", "title": "Lingua gascoa", "text": ""}
{"id": "382767", "revid": "23204", "url": "https://gl.wikipedia.org/wiki?curid=382767", "title": "Gali\u00f1a de Guinea", "text": "A gali\u00f1a de Guinea, ou\u00a0gali\u00f1a pintada\u00a0(\"Numida meleagris\") \u00e9 unha especie de ave galiforme da familia\u00a0dos\u00a0num\u00eddidos. \u00c9 a m\u00e1is estendida das pintadas; orixinaria de \u00c1frica, foi introducida nas Antillas Menores e no sur de Francia.\nDescrici\u00f3n.\nDe at\u00e9 50\u00a0cm de lonxitude, con peteiro medianamente longo, forte e robusto que presenta na s\u00faa base unha especie de 'cera' sobre a que se abren as fosas nasais. Cabeza, espida de plumas e que presenta unha coloraci\u00f3n branca ou azulada dominante con car\u00fanculas ou excrescencias carnosas de viva cor morada e unha t\u00edpica protuberancia c\u00f3rnea no alto da cabeza. A plumaxe \u00e9 gris e negra, con pequenas pintas brancas. Os machos e femias son aparentemente iguais e non poden distinguirse facilmente se non \u00e9 polo seu comportamento, \u00e9 dicir, non presenta dimorfismo sexual. Vive de seis a oito anos."}
{"id": "382770", "revid": "1505", "url": "https://gl.wikipedia.org/wiki?curid=382770", "title": "Numida meleagris", "text": ""}
{"id": "382771", "revid": "1093", "url": "https://gl.wikipedia.org/wiki?curid=382771", "title": "Francisco Javier Garc\u00eda-Verdugo", "text": ""}
{"id": "382772", "revid": "47401", "url": "https://gl.wikipedia.org/wiki?curid=382772", "title": "Oolox\u00eda", "text": "A oolox\u00eda \u00e9 a p\u00f3la da zoolox\u00eda que estuda os ovos, en especial os ovos das aves. O termo tam\u00e9n se aplica \u00f3 coleccionismo de ovos de aves salvaxes.\nHistoria.\nA oolox\u00eda foise desenvolvendo como actividade no Reino Unido e nos\u00a0Estados Unidos a partir da d\u00e9cada de 1800. A observaci\u00f3n de aves \u00e1 distancia era dif\u00edcil por mor da pobre calidade dos bin\u00f3culos da \u00e9poca, por iso era m\u00e1is pr\u00e1ctico disparar sobre as aves ou recoller os seus ovos. Mentres a recollida de ovos de aves silvestres por parte dos coleccionistas era considerada como unha actividade cient\u00edfica no s\u00e9culo XIX e comezos do s\u00e9culo XX, a partir de mediados do s\u00e9culo XX comezou a considerarse cada vez m\u00e1is como unha afecci\u00f3n,\u00a0m\u00e1is que como disciplina cient\u00edfica. A recollida de ovos era a\u00ednda popular na d\u00e9cada de 1900, malia que o valor cient\u00edfico comezaba a ser menos importante.\nDado que a lexislaci\u00f3n (como a de protecci\u00f3n de aves silvestres de 1954 no Reino Unido) tornou impos\u00edbel recoller ovos legalmente, a pr\u00e1ctica da recollida de ovos transformouse nunha actividade ilegal no Reino Unido e noutros pa\u00edses."}
{"id": "382773", "revid": "23204", "url": "https://gl.wikipedia.org/wiki?curid=382773", "title": "Espi\u00f1eiro europeo", "text": ""}
{"id": "382774", "revid": "23204", "url": "https://gl.wikipedia.org/wiki?curid=382774", "title": "Subxectivismo", "text": "O subxectivismo \u00e9 a idea de que non hai outra realidade al\u00e9n da realidade do suxeito. \u00c9 correspondente ao solipsismo, cando se trata de an\u00e1lises textuais, como en literatura. En ciencias sociais, \u00e9 o xeito de pensar que enfatiza ou leva en conta exclusivamente os aspectos subxectivos (como intenci\u00f3n, acci\u00f3n, consciencia etc.) daquilo que \u00e9 estudado ou daquel que estuda ou interpreta calquera cousa. O subxectivismo \u00e9 a doutrina filos\u00f3fica que afirma que a verdade \u00e9 a mentira individual. Cada suxeito ter\u00eda a s\u00faa verdade. A idea do suxeito \u00e9 que proxectar\u00eda o obxecto. O subxectivismo atrib\u00fae a fonte da verdade \u00f3 suxeito. Mais, se cada un ten a s\u00faa propia verdade, se cadra sexa impos\u00edbel chegar a un entendemento."}
{"id": "382775", "revid": "5863", "url": "https://gl.wikipedia.org/wiki?curid=382775", "title": "Ernst Mach", "text": "Ernst Waldfried Josef Wenzel Mach, nado en\u00a0Brno\u00a0o\u00a018 de febreiro de 1838, e finado en\u00a0Vaterstetten\u00a0o\u00a019 de febreiro de 1916, foi un f\u00edsico e fil\u00f3sofo austr\u00edaco.\nDe 1864 a 1867 foi profesor de matem\u00e1ticas\u00a0en Graz. Despois (1867-1895) ensinou\u00a0f\u00edsica na Universidade de Praga, cando se opuxo \u00e1 introduci\u00f3n da lingua checa como lingua oficial na mesma universidade, ali\u00f1\u00e1ndose entre os partidarios da dominaci\u00f3n alem\u00e1 na rexi\u00f3n. De 1895 a 1901 foi o titular da cadeira de historia e teor\u00eda da ciencia indutiva na Universidade de Viena. En 1901, tras abandonar o ensino, foi nomeado membro da C\u00e1mara dos Pares polo emperador da Austria.\nAs s\u00faas obras filos\u00f3ficas e cient\u00edficas exerceron profunda influencia no pensamento do s\u00e9culo XX.\u00a0Os seus primeiros libros conte\u00f1en os fundamentos dunha nova teor\u00eda filos\u00f3fica, o empirocriticismo. Defendeu unha concepci\u00f3n positivista: ningunha proposici\u00f3n das ciencias naturais \u00e9 admis\u00edbel se non for pos\u00edbel verificala empiricamente."}
{"id": "382776", "revid": "23204", "url": "https://gl.wikipedia.org/wiki?curid=382776", "title": "Ernst Waldfried Josef Wenzel Mach", "text": ""}
{"id": "382778", "revid": "89787", "url": "https://gl.wikipedia.org/wiki?curid=382778", "title": "Ione Belarra", "text": "Ione Belarra Urteaga, nada en\u00a0Pamplona\u00a0o\u00a025 de setembro de 1987,\u00a0\u00e9 unha pol\u00edtica e psic\u00f3loga navarra, membro do consello cidad\u00e1n estatal de Podemos e ministra de Dereitos Sociais e Axenda 2030 do Goberno de Espa\u00f1a. Foi deputada por Navarra das lexislaturas XI, XII, XIII e XIV do Congreso dos Deputados e voceira adxunta do grupo confederal Unidos Podemos-EP-EM no Congreso dos Deputados.\nTraxectoria.\n\u00c9 graduada superior en integraci\u00f3n social, licenciada en psicolox\u00eda, m\u00e1ster en psicolox\u00eda da educaci\u00f3n e segundo ano de doutoramento en educaci\u00f3n, desenvolvemento e aprendizaxe. Traballou en Cruz Vermella, na Comisi\u00f3n Espa\u00f1ola de Axuda ao Refuxiado, no Ministerio de Educaci\u00f3n, Cultura e Deporte e na Universidade Aut\u00f3noma de Madrid.\nNaceu e viviu en Pamplona at\u00e9 que comezou os seus estudos en psicolox\u00eda na Universidade Aut\u00f3noma de Madrid. Dende ent\u00f3n, traballou en investigaci\u00f3n en cuesti\u00f3ns relacionadas coa educaci\u00f3n, as experiencias migratorias e os dereitos humanos. Durante estes anos foi activista en diferentes organizaci\u00f3ns como SOS Racismo e en plataformas e campa\u00f1as polo peche dos Centros de Internamento de Estranxeiros (CIEs) as\u00ed como en diversas mobilizaci\u00f3ns a prol dos dereitos humanos das persoas en situaci\u00f3n de especial vulnerabilidade.\nEn novembro de 2014 accedeu \u00f3 Consello Cidad\u00e1n Estatal de Podemos tras votaci\u00f3n en primarias. Foi nomeada responsable da \u00e1rea de Dereitos Humanos, Cidadan\u00eda e Diversidade.\nOcupou o primeiro posto pola circunscrici\u00f3n electoral de Navarra de Podemos para as elecci\u00f3ns xerais do 20 de decembro de 2015 e logrou escano no Congreso dos Deputados sendo nomeada voceira suplente da Deputaci\u00f3n Permanente e membro suplente da Delegaci\u00f3n espa\u00f1ola na Asemblea da Uni\u00f3n Interparlamentaria (UIP).\nNas elecci\u00f3ns xerais de 2016 volveu encabezar a lista de Podemos por Navarra e obtivo escano na XII lexislatura no Congreso dos Deputados.\nO 12 de febreiro de 2017 volveu ser elixida en primarias conselleira cidad\u00e1 estatal de Podemos. O 18 de febreiro de 2017 foi nomeada voceira adxunta do grupo confederal Unidos Podemos-EP-EM no Congreso dos Deputados e pertence \u00f3 grupo de t\u00e9cnicos e expertos que conforman o \"ensaio xeral do futuro goberno\" ou \"goberno na sombra\" de Podemos.\nTralo inicio do Goberno de coalici\u00f3n entre PSOE e Unidas Podemos, Ione Belarra foi nomeada secretaria de Estado para a Axenda 2030. Tomou posesi\u00f3n do cargo o 22 de xaneiro de 2020. En marzo de 2021, e tralo anuncio da sa\u00edda de Pablo Iglesias do Goberno de coalici\u00f3n para presentarse \u00e1s elecci\u00f3ns \u00e1 Asemblea de Madrid de 2021, Belarra foi nomeada ministra de Dereitos Sociais e Axenda 2030.\nObras.\nPublicaci\u00f3ns e colaboraci\u00f3ns:"}
{"id": "382779", "revid": "23204", "url": "https://gl.wikipedia.org/wiki?curid=382779", "title": "Ione Belarra Urteaga", "text": ""}
{"id": "382780", "revid": "85894", "url": "https://gl.wikipedia.org/wiki?curid=382780", "title": "Jean Rhys", "text": "Jean Rhys, nada en Roseau (Dominica) o 24 de agosto de 1890 e finada en Exeter o 14 de maio de 1979, cuxo nome orixinal era Ella Gwendolen Rees Williams, foi unha novelista caribe\u00f1a da primeira metade do s\u00e9culo XX. As s\u00faas primeiras novelas foron publicadas durante as d\u00e9cadas dos anos 1920 e 1930, at\u00e9 a publicaci\u00f3n da s\u00faa novela Wide Sargasso Sea en 1966 non foi considerada unha figura literaria de relevancia. A precuela da novela \"Jane Eyre\" de Charlotte Bront\u00eb, \"Wide Sargasso Sea\", ga\u00f1ou en 1967 o prestixioso premio literario outorgado por WH Smith, o WH Smith Literary Award.\nTraxectoria.\nRyhs naceu en Roseau, cando Dominica a\u00ednda era colonia brit\u00e1nica, filla de pai gal\u00e9s e nai crioula mais de ra\u00edces escocesas. Aos dezaseis anos trasladouse a Inglaterra onde traballou en Londres como corista sen demasiado \u00e9xito, at\u00e9 tal punto que chegou a ingresar na prisi\u00f3n de Holloway.\nNos anos 1920 viaxou ao continente europeo onde traballou como artista bohemia, per\u00edodo no que residiu temporalmente en Par\u00eds. Durante este per\u00edodo da s\u00faa vida, Rhys viviu case na pobreza. Neste per\u00edodo familiarizouse coa arte modernista e a literatura e converteuse en alcoh\u00f3lica, problema que mantivo durante toda a s\u00faa vida. As s\u00faas experiencias na sociedade patriarcal e os sentimentos de se sentir desprazada influ\u00edron e formaron parte dalg\u00fans dos seus traballos, as\u00ed como a s\u00faa infancia dif\u00edcil, na que non acabou de ser aceptada nin pola sociedade crioula nin pola europea da s\u00faa illa natal.\nA maior\u00eda das obras de Rhys tratan sobre mulleres que se ven desprazadas dos seu ambientes naturais e deixadas ao capricho de sociedades con pobres valores familiares, nunha mostra da s\u00faa propia experiencia. O seu estilo caracter\u00edzase frecuentemente pola s\u00faa mestura de t\u00e9cnicas modernistas e de sensibilidades propias da sociedade caribe\u00f1a da que provi\u00f1a.\nA s\u00faa obra foi publicada e promocionada entre outros por Ford Madox Ford. Diana Athill, da editorial Andr\u00e9 Deutsch, axudou a Ryhs a volver a chegar a un amplo p\u00fablico tras a perda do favor do p\u00fablico que sufriu. Athill foi a responsable da publicaci\u00f3n de \"Wide Sargasso Sea\", obra adaptada \u00e1 televisi\u00f3n pola BBC.\nDurante o \u00faltimo per\u00edodo da s\u00faa vida, viviu en Londres xunto a un amigo int\u00e9rprete de jazz brit\u00e1nico, George Melly. Escribiu unha sarc\u00e1stica canci\u00f3n de amor para el xunto a John Chilton, titulada \"Life with you\". Os seus escritos e efectos persoais at\u00f3panse na Biblioteca Mac Farlin da Universidade de Tulsa, no departamento de Colecci\u00f3ns especiais e arquivos da Universidade."}
{"id": "382781", "revid": "1505", "url": "https://gl.wikipedia.org/wiki?curid=382781", "title": "Bobina", "text": ""}
{"id": "382782", "revid": "89787", "url": "https://gl.wikipedia.org/wiki?curid=382782", "title": "Karol\u00edna Pl\u00ed\u0161kov\u00e1", "text": "Karol\u00edna Pl\u00ed\u0161kov\u00e1, nada en Louny o 21 de marzo de 1992, \u00e9 unha tenista checa.\nTraxectoria.\nFoi n\u00famero un na clasificaci\u00f3n mundial da WTA dende o 17 de xullo de 2017 ata o 10 de setembro do mesmo ano, cando cedeu o n\u00famero un \u00e1 espa\u00f1ola Garbi\u00f1e Muguruza. Convert\u00e9ndose na primeira xogadora checa en acadar esta posici\u00f3n dende que nos primeiros anos oitenta Martina Navr\u00e1tilov\u00e1 o fixera para Checolovaquia.\nGa\u00f1ou 8 torneos WTA, Brisbane e Doha no 2017, Nottingham e Cincinnati no 2016, Praga en 2015, Seul e Linz en 2014, e Kuala Lumpur en 2013, representado o seu pa\u00eds ga\u00f1ou a Fed Cup en d\u00faas ocasi\u00f3ns 2015 e 2016. O seu mellor resultado nun Grand Slam \u00e9 a final do Aberto dos Estados Unidos de 2016, onde perdeu contra Angelique Kerber, e as semifinais de Roland Garros de 2017 onde caeu contra Simona Halep ."}
{"id": "382783", "revid": "22570", "url": "https://gl.wikipedia.org/wiki?curid=382783", "title": "Amencer (Claudio de Lorena)", "text": "Amencer \u00e9 un cadro pintado ao \u00f3leo entre 1646 e 1647 polo pintor Claudio de Lorena (\"Claude Lorrain\" en franc\u00e9s). As s\u00faas dimensi\u00f3ns son 102,9\u00d7134\u00a0cm e est\u00e1 situado no Museo Metropolitano de Arte de Nova York, Estados Unidos.\nA obra formou parte das exhibici\u00f3ns \u00abRalph's Exhibition of Pictures\u00bb de 1791 en Londres, \u00abWinter Exhibition\u00bb de 1902 en Londres e \u00abEarth, Sexa, and Sky: Nature in Western Art; Masterpieces from The Metropolitan Museum of Art\u00bb de 2012-2013 en Tokio, entre outras."}
{"id": "382785", "revid": "1131", "url": "https://gl.wikipedia.org/wiki?curid=382785", "title": "Irene Montero", "text": "Irene Mar\u00eda Montero Gil, nada en\u00a0Madrid\u00a0o\u00a013 de febreiro de 1988,\u00a0\u00e9 unha pol\u00edtica e psic\u00f3loga espa\u00f1ola, membro da direcci\u00f3n de Podemos. Deputada por Madrid da\u00a0lexislatura\u00a0XII do Congreso dos Deputados. Actual Voceira do Grupo Confederal Unidos Podemos -En Com\u00fa Podem -En Marea no Congreso. \u00c9 licenciada en Psicolox\u00eda, ten un m\u00e1ster en Psicolox\u00eda da Educaci\u00f3n (2013) e \u00e9 investigadora na Universidade Aut\u00f3noma de Madrid.\nTraxectoria.\nEstudou no colexio Siglo XXI do barrio de Moratalaz en Madrid. Afiliouse \u00e1 Xuventude Comunista (UJCE) \u00f3s 16 anos. \u00c9 licenciada en Psicolox\u00eda, ten un m\u00e1ster en Psicolox\u00eda da Educaci\u00f3n (2013) e \u00e9 investigadora na Universidade Aut\u00f3noma de Madrid. Uniuse a Podemos xunto a Rafael Mayoral tras as elecci\u00f3ns ao Parlamento Europeo de 2014.\nEn novembro de 2014, tras ser candidata \u00f3 Consello Cidad\u00e1n de Podemos, foi nomeada responsable de Movementos Sociais. Ademais, comezou a dirixir o gabinete do l\u00edder de Podemos, Pablo Iglesias, a s\u00faa actual parella.\nDurante a campa\u00f1a electoral previa \u00e1s elecci\u00f3ns do 20 de decembro de 2015, Pablo Iglesias afirmou que ser\u00eda a vicepresidenta e ministra da Presidencia dun hipot\u00e9tico goberno de Podemos.\n\u00c9 membro da Mesa de Coordinaci\u00f3n de Podemos, secretaria de Acci\u00f3n no Congreso e xefa do gabinete de Pablo Iglesias, secretario xeral do partido.\nMinistra de Igualdade.\nEn 2020, Pedro S\u00e1nchez resulta elixido de novo, tralas elecci\u00f3ns xerais de novembro de 2019. Tralo pacto entre PSOE e Podemos, ac\u00e1dase un acordo para formar goberno de coalici\u00f3n en Espa\u00f1a por primeira vez na s\u00faa historia moderna, trala experiencia da Fronte Popular durante a Segunda Rep\u00fablica. Irene Montero -con 31 anos- chega \u00f3 Goberno desta forma e \u00e9 nomeada ministra, coa mesma idade que ti\u00f1a a que foi a primeira ministra de Igualdade de Espa\u00f1a, a socialista Bibiana A\u00eddo, cando o presidente Jos\u00e9 Luis Rodr\u00edguez Zapatero a puxo \u00e1 fronte desa nova carteira, e converteuna na ministra m\u00e1is nova da historia de Espa\u00f1a. A dirixente de Podemos igualou este r\u00e9cord."}
{"id": "382786", "revid": "23204", "url": "https://gl.wikipedia.org/wiki?curid=382786", "title": "Irene Mar\u00eda Montero Gil", "text": ""}
{"id": "382787", "revid": "61897", "url": "https://gl.wikipedia.org/wiki?curid=382787", "title": "Igrexa Cat\u00f3lica en 2016", "text": ""}
{"id": "382788", "revid": "22570", "url": "https://gl.wikipedia.org/wiki?curid=382788", "title": "Revel\u00edn", "text": "O revel\u00edn \u00e9 unha fortificaci\u00f3n triangular situada fronte ao corpo da fortificaci\u00f3n principal \u2013xeralmente al\u00e9n dun foso\u2013, cuxo obxectivo \u00e9 dividir a unha forza atacante e protexer os muros de cortina mediante fogo cruzado. Xunto con outros elementos, forma parte do dese\u00f1o chamado de traza italiana (de a\u00ed a s\u00faa etimolox\u00eda, xa que procede do italiano \"rivellino\" ou \"\").\nDescrici\u00f3n.\nDebido \u00e1 forma triangular, difer\u00e9nciase da luneta en que esta \u00e9 semicircular, ten menos grosor ca os revel\u00edns e adoitan carecer de dotaci\u00f3n artilleira, sendo m\u00e1is habitual a disposici\u00f3n de banquetas para permitir \u00e1 infantar\u00eda facer fogo de fusilar\u00eda.\nO revel\u00edn pode estar precedido por unha contragarda, que non disp\u00f3n de artillar\u00eda e da que normalmente a separaba un foso.\nO primeiro exemplo constru\u00eddo de revel\u00edn \u00e1chase na localidade italiana de Sarzanello e data do ano 1497. Os primeiros revel\u00edns constru\u00edronse de ladrillo, a\u00ednda que m\u00e1is adiante, ao longo do s\u00e9culo XVI nos Pa\u00edses Baixos eran de terra, xa que absorb\u00eda mellor o impacto dos proxect\u00eds.\nNo sistema de fortificaci\u00f3n seguido por Vauban e en Espa\u00f1a polos enxe\u00f1eiros da Real Academia de Matem\u00e1ticas de Barcelona, o revel\u00edn constru\u00edase en pedra igual ca o lenzo da muralla.\nPor regra xeral, nos revel\u00edns o lado do tri\u00e1ngulo que se mostra ao interior da fortaleza non \u00e9 fortificado e en ocasi\u00f3ns nin sequera existe, ocupando o seu lugar escaleiras e ramplas de acceso \u00e1 fortificaci\u00f3n para tropas e can\u00f3ns, as\u00ed como nalg\u00fans casos os cuarteis da forza que ha de gornecelos. Isto faise para evitar que os inimigos poidan facerse fortes neles se conseguen tomalos. Outras construci\u00f3ns anexas aos revel\u00edns poden ser cami\u00f1os cubertos por dous muros que unen unha poterna na muralla co acceso ao revel\u00edn para trasladar ao mesmos reforzos ou subministraci\u00f3ns a cuberto dos fogos inimigos.\nO conxunto de fortificac\u00f3ns deste tipo mellor conservadas na Pen\u00ednsula Ib\u00e9rica at\u00f3pase no Castelo de Sant Ferran en Figueres (Xirona)."}
{"id": "382789", "revid": "23204", "url": "https://gl.wikipedia.org/wiki?curid=382789", "title": "Lingua quich\u00e9", "text": ""}
{"id": "382790", "revid": "55340", "url": "https://gl.wikipedia.org/wiki?curid=382790", "title": "An\u00e1lise harm\u00f3nica", "text": "En matem\u00e1ticas, a an\u00e1lise harm\u00f3nica estuda a representaci\u00f3n de funci\u00f3ns ou sinais como superposici\u00f3n de ondas \"b\u00e1sicas\" ou harm\u00f3nicos.\nA an\u00e1lise harm\u00f3nica investiga e xeneraliza as noci\u00f3ns de series de Fourier e transformadas de Fourier. Ao longo dos s\u00e9culos XIX e XX converteuse nunha materia enorme con aplicaci\u00f3ns en campos diversos como o procesamiento de sinais, a mec\u00e1nica cu\u00e1ntica ou a neurociencia.\nSerie de Fourier.\nAs series de Fourier empr\u00e9ganse para descompor unha funci\u00f3n, sinal ou onda peri\u00f3dica como suma infinita ou finita de funci\u00f3ns, sinais ou ondas harm\u00f3nicas ou sinusoidais; \u00e9 dicir, unha serie de Fourier \u00e9 un tipo de serie trigonom\u00e9trica.\nTransformada de Fourier.\nA transformada cl\u00e1sica de Fourier en Rn a\u00ednda \u00e9 unha \u00e1rea de investigaci\u00f3n activa, sobre todo na transformaci\u00f3n de Fourier sobre obxectos m\u00e1is xerais, como as distribuci\u00f3ns temperadas. Por exemplo, se se impo\u00f1en alg\u00fans requirimentos sobre unha distribuci\u00f3n \"f\", p\u00f3dese tentar trasladalos a termos da s\u00faa transformada de Fourier. O teorema de Paley-Wiener \u00e9 un exemplo diso, que implica inmediatamente que se \"f\" \u00e9 unha distribuci\u00f3n de soporte compacto (o que incl\u00fae as funci\u00f3ns de soporte compacto), ent\u00f3n a s\u00faa transformada de Fourier non ten nunca o soporte compacto. Isto \u00e9 un tipo moi elemental dun principio de incerteza en termos da an\u00e1lise harm\u00f3nica.\nAs series de Fourier poden ser estudadas convenientemente no contexto dos espazos de Hilbert, o que nos d\u00e1 unha conexi\u00f3n entre a an\u00e1lise harm\u00f3nica e a an\u00e1lise funcional.\nAn\u00e1lise harm\u00f3nica aplicada.\nMoitas aplicaci\u00f3ns da an\u00e1lise harm\u00f3nica na ciencia e na enxe\u00f1ar\u00eda comezan coa idea ou hip\u00f3tese de que un fen\u00f3meno ou sinal se comp\u00f3n dunha suma de compo\u00f1entes oscilatorias individuais. As mareas e as cordas que vibran son exemplos com\u00fans e sinxelos.\nAn\u00e1lise harm\u00f3nica abstracta.\nUnha das ramas m\u00e1is modernas da an\u00e1lise harm\u00f3nica, que ten as s\u00faas ra\u00edces a mediados do s\u00e9culo XX, \u00e9 a an\u00e1lise sobre grupos topol\u00f3xicos. O ideal central que o motiva \u00e9 a das varias transformadas de Fourier, que poden ser xeneralizadas a unha transformaci\u00f3n de funci\u00f3ns definidas sobre grupos localmente compactos.\nA teor\u00eda para os grupos localmente compactos abelianos ch\u00e1mase dualidade de Pontryagin, que se considera unha proposici\u00f3n moi satisfactoria xa que explica as caracter\u00edsticas envoltas na an\u00e1lise harm\u00f3nica.\nA an\u00e1lise harm\u00f3nica estuda as propiedades desa dualidade e a transformada de Fourier; e pretende estender devanditas caracter\u00edsticas a outros marcos, por exemplo no do caso dos grupos de Lie non abelianos.\nPara grupos xerais non abelianos localmente compactos, a an\u00e1lise harm\u00f3nica est\u00e1 moi relacionada coa teor\u00eda unitaria de representaci\u00f3n de grupos unitarios. Para grupos compactos, o teorema de Peter-Weyl explica como se poden conseguir harm\u00f3nicos extraendo unha representaci\u00f3n irreducible de cada clase de equivalencia de representaci\u00f3ns. Esta elecci\u00f3n de harm\u00f3nicos goza dalgunhas das propiedades \u00fatiles da transformada de Fourier cl\u00e1sica de forma que leva convoluci\u00f3ns a produtos escalares, ou por outra banda mostrando certa comprensi\u00f3n sobre a estrutura de grupo subxacente."}
{"id": "382791", "revid": "23204", "url": "https://gl.wikipedia.org/wiki?curid=382791", "title": "Antarctic Adventure", "text": " \u00e9 un videoxogo desenvolvido por Konami en 1983 para MSX, e posteriormente para outras consolas, como Family Computer e ColecoVision. O xogador toma o control dun ping\u00fc\u00edn ant\u00e1rtico que corre para chegar a diferentes estaci\u00f3ns de investigaci\u00f3n de diferentes pa\u00edses, (exclu\u00edndo a Uni\u00f3n Sovi\u00e9tica).\nO modo de xogo \u00e9 moi semellante \u00f3 \"Turbo\" de Sega, pero a din\u00e1mica vai moito m\u00e1is amodo, e cont\u00e9n elementos de xogos de plataformas. O ping\u00fc\u00edn, chamado Penta, debe acadar a pr\u00f3xima estaci\u00f3n antes de que se esgote o tempo, evadindo \u00f3s le\u00f3ns mari\u00f1os e as fendas no xeo. A trav\u00e9s dos niveis, os peixes que saltan dende os buratos no xeo poden ser atrapados para conseguir puntos. O xogo, como moitos outros da s\u00faa \u00e9poca, non ten final. Cando o xogador chega \u00e1 \u00faltima estaci\u00f3n, o xogo comeza dende o primeiro nivel outra vez, pero cun nivel de dificultade superior."}
{"id": "382792", "revid": "5312", "url": "https://gl.wikipedia.org/wiki?curid=382792", "title": "Anna Kournikova", "text": "Anna Sergeyevna Kournikova\u00a0(en ruso: \u0410\u043d\u043d\u0430 \u0421\u0435\u0440\u0433\u0435\u0435\u0432\u043d\u0430 \u041a\u0443\u0440\u043d\u0438\u043a\u043e\u0432\u0430, ), nada en Moscova o 7 de xu\u00f1o de 1981, \u00e9 unha modelo e unha xogadora de tenis rusa. Como xogadora de tenis acadou a oitava posici\u00f3n na clasificaci\u00f3n da WTA, a\u00ednda que non ga\u00f1ou un torneo deste circu\u00edto individualmente en toda a s\u00faa carreira. Onde Kournikova destacou deportivamente foi en \"dobres\", especialmente coa compa\u00f1eira\u00a0Martina Hingis, con quen ga\u00f1ou d\u00faas veces o\u00a0Aberto de Australia en 1999 e 2002, e tam\u00e9n ga\u00f1ou d\u00faas veces o WTA Finals en 1999 e 2000. En total, ga\u00f1ou 16 t\u00edtulos no circu\u00edto WTA en dobres, a maior\u00eda deles entre 1999 e 2000.\u00a0O\u00a022 de novembro de 1999 a Asociaci\u00f3n de Mulleres Tenis clasificouna como n\u00famero 1 de tenis feminino en dobres, unha posici\u00f3n que mantivo durante dez semanas.\nA s\u00faa beleza\u00a0foi a principal raz\u00f3n pola que se converteu nunha das estrelas de tenis feminino m\u00e1is co\u00f1ecidas internacionalmente, malia o feito de que nunca ga\u00f1ou un t\u00edtulo individual no circu\u00edto WTA. Durante a s\u00faa carreira deportiva, tivo a oportunidade de comezar a carreira de modelo. Por mor de varias dores nas costas e a columna vertebral anunciou a s\u00faa retirada do tenis profesional con s\u00f3 22 anos, e continuou a traballar como modelo. Vive en Miami e mant\u00e9n unha relaci\u00f3n amorosa co cantante Enrique Iglesias dende o 2001."}
{"id": "382793", "revid": "23204", "url": "https://gl.wikipedia.org/wiki?curid=382793", "title": "Anna Sergeyevna Kournikova", "text": ""}
{"id": "382797", "revid": "5312", "url": "https://gl.wikipedia.org/wiki?curid=382797", "title": "Game Boy Color", "text": "A , frecuentemente abreviada como GBC, \u00e9 unha consola de videoxogos port\u00e1til de Nintendo, sucesora da Game Boy. Foi lanzada o d\u00eda 21 de outubro de 1998 no Xap\u00f3n, o\u00a019 de novembro de 1998 en\u00a0Am\u00e9rica do Norte, o\u00a023 de novembro de 1998 en\u00a0Europa, e o\u00a027 de novembro de 1998 no Reino Unido.\u00a0Presenta unha carcasa de diferentes cores, e \u00e9 lixeiramente m\u00e1is ancha e alta ca a Game Boy Pocket. As\u00ed como a Game Boy orixinal, pos\u00fae un procesador de 8 bits. Combinados, a Game Boy e a Game Boy Color venderon 118,69 mill\u00f3ns de unidades en todo o mundo. A Game Boy Color foi substitu\u00edda pola Game Boy Advance.\nHistoria.\nA Game Boy Color foi unha resposta \u00e1 presi\u00f3n das desenvolvedoras de xogos por un sistema de xogo novo e m\u00e1is sofisticado, xa que elas sent\u00edan que a Game Boy, mesmo na s\u00faa \u00faltima versi\u00f3n, a Game Boy Pocket, non era abondo. O produto resultante era reversamente compat\u00edbel, sendo o primeiro port\u00e1til quen de facer isto, expandindo a gran biblioteca de xogos e instal\u00e1ndose na base do seu predecesor. Isto converteuno un elemento chave na li\u00f1a Game Boy, pois permit\u00eda que cada lanzamento na s\u00faa familia tivese \u00e1 disposici\u00f3n unha biblioteca significantemente maior da que ti\u00f1an os seus competidores dende o comezo.\nCartuchos.\nOs xogos creados especificamente para a Game Boy Color eran mantidos en cartuchos de memoria limpa. Non son compat\u00edbeis coa\u00a0Nintendo DS. Os xogos proxectados para a Game Boy Color, a\u00ednda que tam\u00e9n inclu\u00edan compatibilidade reversa co antigo Game Boy, pos\u00faen un dese\u00f1o semellante \u00f3s cartuchos cinza para Game Boy, mais son de memoria negra para a identificaci\u00f3n. Os lanzamentos europeo e norteamericano de \"Pok\u00e9mon Yellow\" e \"Pok\u00e9mon Gold e Silver\"\u00a0presentan cartuchos de memoria diferenciada, a\u00ednda que sexan tecnicamente id\u00e9nticos \u00f3s cartuchos negros."}
{"id": "382798", "revid": "5312", "url": "https://gl.wikipedia.org/wiki?curid=382798", "title": "Game Boy Pocket", "text": "A Game Boy Pocket \u00e9 unha consola de videoxogos fabricada por Nintendo e lanzada \u00f3 mercado en 1996. Este modelo \u00e9 unha modificaci\u00f3n da Game Boy cl\u00e1sica. Comparada co modelo cl\u00e1sico, a Pocket ti\u00f1a un tama\u00f1o moito m\u00e1is pequeno, o porto tam\u00e9n diminu\u00edu de tama\u00f1o e a pantalla pasou de ser en \"verde e negro\" a un aut\u00e9ntico display \"branco e negro\", mellorando a calidade notablemente en comparanza co vello modelo de Game Boy. Ademais requir\u00eda menos pilas, xa que ti\u00f1a o espazo para d\u00faas pilas AAA, que prov\u00edan de 10 horas continuas de xogo. A Game Boy Pocket ti\u00f1a un pequeno porto \"link\", que requir\u00eda un adaptador para conectarse co vello modelo de Game Boy. O porto foi dese\u00f1ado para usar en todos os modelos anteriores \u00f3 modelo Game Boy Micro. A primeira revisi\u00f3n do modelo Pocket non inclu\u00eda o led de carga de bater\u00eda, pero foi inclu\u00eddo na segunda versi\u00f3n do modelo, en 1997, por demanda do p\u00fablico. Lanzouse \u00e1 vez que a Nintendo 64 en todo o mundo, no\u00a0Xap\u00f3n e nos\u00a0Estados Unidos en 1996, e en Europa en 1997, coa luz led xa incorporada."}
{"id": "382800", "revid": "7523", "url": "https://gl.wikipedia.org/wiki?curid=382800", "title": "SD Gernika Club", "text": ""}
{"id": "382801", "revid": "7523", "url": "https://gl.wikipedia.org/wiki?curid=382801", "title": "Sociedad Deportiva Gernika Club", "text": ""}
{"id": "382803", "revid": "7523", "url": "https://gl.wikipedia.org/wiki?curid=382803", "title": "T. J. Warren", "text": "Anthony \"T. J.\" Warren Jr., nado o 5 de setembro de 1993 en Durham, Carolina do Norte, \u00e9 un xogador de baloncesto profesional estadounidense que xoga nos Phoenix Suns da National Basketball Association (NBA).\nTraxectoria profesional.\nO 26 de xu\u00f1o de 2014, Warren foi seleccionado na 14\u00aa posici\u00f3n do Draft da NBA de 2014 polos Phoenix Suns. O 8 de agosto asinou o seu contrato de rookie cos Suns. Fixo o seu debut na NBA o 9 de novembro de 2014 na vitoria dos Suns por 107-95 contra os Golden State Warriors, onde xogou tan s\u00f3 un minuto.\nO 6 de xullo de 2019, Warren foi traspasado \u00f3s Indiana Pacers nun traspaso entre tres equipos.\nO 7 de xullo de 2022, Warren asinou cos Brooklyn Nets."}
{"id": "382804", "revid": "7523", "url": "https://gl.wikipedia.org/wiki?curid=382804", "title": "TJ Warren", "text": ""}
{"id": "382805", "revid": "7523", "url": "https://gl.wikipedia.org/wiki?curid=382805", "title": "AC Sparta Prague", "text": ""}
{"id": "382806", "revid": "1505", "url": "https://gl.wikipedia.org/wiki?curid=382806", "title": "Antonino Cervi\u00f1o Gonz\u00e1lez", "text": "Antonino Cervi\u00f1o Gonz\u00e1lez, nado en Areas (Tui) en 1853 e finado en Tui o 2 de xaneiro de 1928, foi un sacerdote e escritor galego.\nTraxectoria.\nFoi profesor do Seminario de Tui, penitenciario e c\u00f3engo arcediano de Tui. Fundou o peri\u00f3dico \"La Integridad\", desde o que sostivo pol\u00e9micas e controversias. Participou nos Xogos florais de Tui (1891).\nFoi membro correspondente da Liga Galega da Coru\u00f1a e da Real Academia Galega.\nFoi irm\u00e1n do tam\u00e9n relixioso Florencio Cervi\u00f1o Gonz\u00e1lez."}
{"id": "382807", "revid": "22570", "url": "https://gl.wikipedia.org/wiki?curid=382807", "title": "Cr\u00e1ter volc\u00e1nico", "text": "Os cr\u00e1teres volc\u00e1nicos son depresi\u00f3ns circulares causadas por actividade volc\u00e1nica. Funcionan como abertura ou boca de erupci\u00f3n de moitos volc\u00e1ns e est\u00e1n situados xeralmente nos seus cumes.\nCaracter\u00edsticas.\nO cr\u00e1ter adoita adoptar a forma dun cono invertido escavado polas erupci\u00f3ns na parte superior do volc\u00e1n. \u00c1s veces est\u00e1 localizado nun flanco do edificio volc\u00e1nico, cando este ten un cono adventicio, e ent\u00f3n o cr\u00e1ter \u00e9 cualificado de \"lateral\" ou \"parasito\". Tam\u00e9n pode ocorrer que o volc\u00e1n careza de cono ben definido, como nos volc\u00e1ns de tipo hawaiano, que son escudos volc\u00e1nicos, e ent\u00f3n o cr\u00e1ter \u00e9 unha cavidade no chan da parte alta do escudo na cal gurgulla e se axita a lava, que se desborda durante as erupci\u00f3ns.\nExisten volc\u00e1ns que, dependendo da s\u00faa orixe, poden chegar a conter m\u00e1is dun cr\u00e1ter, pero sempre te\u00f1en un cr\u00e1ter principal. Estes cr\u00e1teres poden ter dimensi\u00f3ns diferentes desde uns metros a quil\u00f3metros.\nNos cr\u00e1teres poden formarse brechas durante unha erupci\u00f3n, debido a explosi\u00f3ns ao \u00e1 sa\u00edda da lava, ou por erosi\u00f3n lateral. Nos cr\u00e1teres con brecha, o bordo do cr\u00e1ter \u00e9 m\u00e1is baixo por un lado.\nNos volc\u00e1ns de tipo peleano \u00e9 frecuente que o cr\u00e1ter estea taponado por un domo ou un pit\u00f3n de rocha. Durante as erupci\u00f3ns, este tap\u00f3n pode estoupar e poden orixinarse grandes nubes de piroclastos.\nAlg\u00fans volc\u00e1ns, como os chamados maar, consisten s\u00f3 nun cr\u00e1ter, e practicamente non te\u00f1en monta\u00f1a en absoluto. Estes cr\u00e1teres de explosi\u00f3n f\u00f3rmanse cando o magma ascende a trav\u00e9s de rochas saturadas de auga e causa unha erupci\u00f3n fre\u00e1tica. Os cr\u00e1teres volc\u00e1nicos orixinados por erupci\u00f3ns fre\u00e1ticas aparecen a mi\u00fado en chairas que est\u00e1n lonxe doutros volc\u00e1ns m\u00e1is obvios.\nNas erupci\u00f3ns fisurais non se orixina cr\u00e1ter.\n\u00c9 frecuente que nos cr\u00e1teres se formen lagos.\n\u00c1s veces \u00e1s caldeiras volc\u00e1nicas se lles chama cr\u00e1teres, pero a s\u00faa orixe e caracter\u00edsticas son diferentes."}
{"id": "382808", "revid": "98629", "url": "https://gl.wikipedia.org/wiki?curid=382808", "title": "Manuel Osorio Manrique de Z\u00fa\u00f1iga, neno", "text": "Manuel Osorio Manrique de Z\u00fa\u00f1iga, neno \u00e9 un cadro de Francisco de Goya conservado no Museo Metropolitano de Arte de Nova York (Estados Unidos). Tr\u00e1tase dun retrato pict\u00f3rico ao \u00f3leo que mide 127 cent\u00edmetros de alto por 101,6\u00a0cm de ancho.\nDescrici\u00f3n.\nO retratado \u00e9 o fillo m\u00e1is novo de Vicente Joaqu\u00edn Osorio de Moscoso y Guzm\u00e1n, conde de Altamira e conselleiro do Banco de San Carlos, instituci\u00f3n antecesora do actual Banco de Espa\u00f1a. Contratou a Goya, ent\u00f3n retratista na corte de Carlos III, para que fixese retratos de toda a familia, sendo este do seu fillo Manuel o m\u00e1is co\u00f1ecido.\nGoya repres\u00e9ntao como un moneco, m\u00e1is que como un neno. Est\u00e1 r\u00edxido, sen moverse. O xesto \u00e9 serio, de expresi\u00f3n impenetrable. Viste con ricos roupaxes, \u00e1 moda do momento: un traxe de cor vermella intenso cunha faia dourada. A luz queda na parte superior do cadro.\nNa parte inferior, diferenci\u00e1ndose do neno, hai unha serie de animais, cada un cun contido simb\u00f3lico propio. As\u00ed, hai unha pega, que o neno agarra cunha corda, e que no pico leva un papel, unha tarxeta de visita do artista; este animal ser\u00eda o s\u00edmbolo da curiosidade. No entanto, no cristianismo os paxaros simbolizan a alma, reafirm\u00e1ndose as\u00ed a inocencia de ambos, paxaro e neno. Tam\u00e9n se ve a tres gatos, que axexan \u00e1 urraca, e ser\u00eda o mundo dos instintos. Goya consideraba aos gatos como animais diab\u00f3licos, como pode verse en \"Os Caprichos.\" Contrasta a s\u00faa malicia coa inocencia do neno. Outros paxaros est\u00e1n gardados nunha gaiola, \u00e1 beira dereita da pintura, simbolizando o confinamento e protecci\u00f3n da infancia. Na parte inferior pode lerse o nome e a data de nacemento do modelo: \u00abMANVEL OSORIO MANRRIQVE DE ZV\u00d1IGA Sr. DE GINES NACIO EN ABR A II DE 1784\u00bb"}
{"id": "382809", "revid": "27155", "url": "https://gl.wikipedia.org/wiki?curid=382809", "title": "Cr\u00e1ter (volc\u00e1n)", "text": ""}
{"id": "382812", "revid": "7523", "url": "https://gl.wikipedia.org/wiki?curid=382812", "title": "Juan Francisco Torres Bel\u00e9n", "text": ""}
{"id": "382813", "revid": "98629", "url": "https://gl.wikipedia.org/wiki?curid=382813", "title": "Loreak", "text": "Loreak \u00e9 un filme dram\u00e1tico vasco dirixido por Jon Gara\u00f1o e Jose Mari Goenaga que se estreou no 2014. Estreouse na secci\u00f3n oficial do Festival Internacional de Cinema de Donostia de 2014, e ese mesmo ano tam\u00e9n foi estreado no Festival de Cinema de Londres, no Festival de Cinema de Z\u00fcrich, no Festival Internacional de Cinema de Toquio e no Festival Internacional de Cinema de Palm Springs (2015).\nConverteuse no primeiro filme en lingua \u00e9uscara en ser nomeada para o Premio Goya de mellor filme. Foi escollida como entrada espa\u00f1ola como mellor filme en lingua non inglesa na 88\u00aa edici\u00f3n dos Oscar, sendo o primeiro filme en lingua \u00e9uscara en selo, pero finalmente non chegou a ser nomeado.\nSinopse.\nA vida de Ane d\u00e1 un xiro cando, semana tras semana, comeza a recibir un ramo de flores na s\u00faa casa, sempre \u00e1 mesma hora e sempre de xeito an\u00f3nimo. Lourdes e Tere tam\u00e9n se ven afectadas por unhas misteriosas flores que un desco\u00f1ecido deposita semanalmente en memoria de algu\u00e9n que foi importante nas s\u00faas vidas. As vidas destas tres mulleres veranse alteradas pola simple presenza duns ramos de flores que far\u00e1n abrochar nelas sentimentos que parec\u00edan esquecidos."}
{"id": "382815", "revid": "23204", "url": "https://gl.wikipedia.org/wiki?curid=382815", "title": "Lingua ch'ol", "text": ""}
{"id": "382837", "revid": "23204", "url": "https://gl.wikipedia.org/wiki?curid=382837", "title": "Precuela", "text": "Precuela \u00e9 o nome dado a unha obra narrativa que cont\u00e9n elementos ambientados no mesmo universo ficcional, cuxa historia antecede ao traballo anterior, presentando eventos que ocorreran antes da obra orixinal.\nAs precuelas poden debruzarse ou non sobre a mesma trama da cal son derivadas. Moitas veces, explican o pasado que levou ao acontecemento dos eventos na narrativa orixinal, mais, \u00e1s veces, as conexi\u00f3ns entre as obras non son expl\u00edcitas."}
{"id": "382838", "revid": "102241", "url": "https://gl.wikipedia.org/wiki?curid=382838", "title": "Lingua fr\u00e1ncica", "text": "O fr\u00e1ncico ou franco (en fr\u00e1ncico reconstru\u00eddo: \"frenkisk\"), era unha lingua xerm\u00e1nica occidental que foi falada polos francos entre os s\u00e9culos V e IX.\nCatacter\u00edsticas.\nA lingua en si mesma est\u00e1 pobremente rexistrada, pero deu lugar a numerosos pr\u00e9stamos en franc\u00e9s antigo. O neerland\u00e9s antigo \u00e9 o termo para os dialectos franconios antigos falados nos Pa\u00edses Baixos.\nDurante a dinast\u00eda merovinxia, o fr\u00e1ncico tivo unha influencia significativa nas linguas romances faladas na Galia. Como resultado, moitas palabras modernas do franc\u00e9s e top\u00f3nimos (inclu\u00edndo o nome do pa\u00eds, Francia) te\u00f1en orixe xerm\u00e1nica. Francia en alem\u00e1n a\u00ednda se co\u00f1ece como \"Frankreich\", en neerland\u00e9s como \"Frankrijk\" e en dinamarqu\u00e9s como \"Frankrig\". Entre os s\u00e9culos V e IX, as linguas faladas polos francos salios en B\u00e9lxica e nos Pa\u00edses Baixos evolucionou no neerland\u00e9s antigo, mentres en Picard\u00eda e Illa de Francia foi eclipsado polo franc\u00e9s antigo como lingua dominante.\nA lingua fr\u00e1ncica anterior \u00e1 dinast\u00eda carolinxia est\u00e1 reconstru\u00edda nos pr\u00e9stamos conservados no franc\u00e9s antigo e da lingua neerlandesa antiga rexistrada entre os s\u00e9culos VI e XII. Unha excepci\u00f3n notable \u00e9 a inscrici\u00f3n de Bergakker, que pode representar un rexistro primario da lingua fr\u00e1ncica do s\u00e9culo V."}
{"id": "382839", "revid": "23204", "url": "https://gl.wikipedia.org/wiki?curid=382839", "title": "Lois I o Piadoso", "text": ""}
{"id": "382848", "revid": "85894", "url": "https://gl.wikipedia.org/wiki?curid=382848", "title": "Andr\u00e9s Toxeiro", "text": "Andr\u00e9s Tojeiro Fraguela, nado na Coru\u00f1a en 1960, m\u00e1is co\u00f1ecido como Andr\u00e9s Toxeiro, \u00e9 un escritor e articulista sobre temas de caza e natureza. \u00c9 autor de varios libros e distintos traballos de divulgaci\u00f3n publicados en revistas nacionais. Traballou para a Xunta de Galicia como experto educativo na reforma do ensino medio, e na actualidade exerce de profesor nun instituto coru\u00f1\u00e9s.\nPublicaci\u00f3ns.\nAmais, escribiu diversos artigos publicados na revista \"Perros de caza\" e noutras de caza e natureza, e colaborou en varios libros de texto."}
{"id": "382858", "revid": "89787", "url": "https://gl.wikipedia.org/wiki?curid=382858", "title": "Orde Antoniana Maronita", "text": "A Orde Antoniana Maronita (en ) son unha orde mon\u00e1stica cat\u00f3lica maronita, fundada polo bispo Gabriel al-Blusani a finais do s\u00e9culo XVII."}
{"id": "382859", "revid": "25871", "url": "https://gl.wikipedia.org/wiki?curid=382859", "title": "Ernesto Sevilla", "text": "Ernesto Sevilla L\u00f3pez, nado en\u00a0Albacete, Castela-A Mancha, o\u00a016 de maio de 1978,\u00a0\u00e9 un director, realizador, actor, humorista, guionista e presentador de televisi\u00f3n espa\u00f1ol.\nBiograf\u00eda.\nLicenciado en Belas Artes pola Facultade de Belas Artes de Cuenca, comezou como guionista da canle Paramount Comedy en Espa\u00f1a e os seus compa\u00f1eiros anim\u00e1rono a interpretar mon\u00f3logos; de a\u00ed pasou a traballar no programa mensual de humor \"La hora chanante\", onde compartiu protagonismo cos seus amigos Joaqu\u00edn Reyes, Juli\u00e1n L\u00f3pez, Ra\u00fal Cimas, Carlos Areces e outros actores. Un dos seus personaxes m\u00e1is memorables no programa foi \"El Ga\u00f1\u00e1n\", unha parodia dos t\u00edpicos labregos ou xente sinxela de zonas rurais da Mancha, cos seus t\u00edpicos falares, frases e expresi\u00f3ns.\nPertence \u00f3 chamado \"cuarteto de Albacete\", un grupo de humoristas formado por el mesmo, Joaqu\u00edn Reyes, Pablo Chiapella e Ra\u00fal Cimas."}
{"id": "382860", "revid": "23204", "url": "https://gl.wikipedia.org/wiki?curid=382860", "title": "Ernesto Sevilla L\u00f3pez", "text": ""}
{"id": "382861", "revid": "7523", "url": "https://gl.wikipedia.org/wiki?curid=382861", "title": "Luis Alberto Su\u00e1rez D\u00edaz", "text": ""}
{"id": "382865", "revid": "23204", "url": "https://gl.wikipedia.org/wiki?curid=382865", "title": "Bridei I", "text": "Bridei I, fillo de Maelchon, foi rei dos pictos at\u00e9 a s\u00faa morte \u00f3 redor de 584 a 586. Bridei \u00e9 mencionado por primeira vez nos anais irlandeses en 558-560, cando os \"Anais de Ulster\" relatan \"a migraci\u00f3n anterior do fillo de M\u00e1elch\u00fa, ou sexa, do rei Bruide\". O analista de Ulster non di quen fuxiu, mais os posteriores\u00a0\"Anais de Tigernach\" ref\u00edrese \u00e1 \"fuga dos escoceses antes de Bruide, fillo de M\u00e1elch\u00fa\" en 558. Isto ten provocado consider\u00e1beis especulaci\u00f3ns nalg\u00fans casos como, nunha versi\u00f3n, dos \"Anais de Ulster\" podendo asociar iso coa morte de Gabr\u00e1n mac Domangairt.\nComo un contempor\u00e1neo e un dos principais reis da Escocia, Bridei aparece na \"Vida de\" \"San Columba\", de Adomn\u00e1n. O relato de Adomn\u00e1n sobre Bridei \u00e9 problem\u00e1tico na medida en que non nos di se Bridei xa era un cristi\u00e1n e, se non, se Columba o converteu. Os recentes descubrimentos arqueol\u00f3xicos en Portmahomack, mostran que hab\u00eda unha comunidade mon\u00e1stica, talvez xa \u00f3 final do s\u00e9culo VI, que pode ofrecer alg\u00fan apoio para a idea de que Bridei ou xa era un cristi\u00e1n, polo menos no nome, ou foi convertido por Columba.\n\u00c9 unha cuesti\u00f3n de rexistro que Bridei non era s\u00f3 rei en Pictland. A morte de Galam - chamado \"Cennalath, rei dos Pictos\" - \u00e9 rexistrado en 580 polos \"Anais de Ulster\", catro anos antes da morte de Bridei. Al\u00e9n diso, Adomn\u00e1n menciona a presenza do \"sub-rei das Orcadas\" na corte de Bridei. Os \"Anais de Ulster\" relatan d\u00faas expedici\u00f3ns para Orkney durante o reinado de Bridei, ou, como parece igualmente prob\u00e1bel, unha expedici\u00f3n d\u00faas veces, en 580 e 581.\nA capital do reino de Bridei, que pode corresponder m\u00e1is tarde a Fortriu, non \u00e9 co\u00f1ecida. Adomn\u00e1n di que despois de deixar a corte real, Columba chegou \u00f3\u00a0r\u00edo Ness, e que a corte ficaba no alto dunha rocha escarpada. As\u00ed, \u00e9 xeralmente suposto que a residencia principal de Bridei ficaba en Craig Phadrig, no oeste da actual Inverness con vista para o Beauly Firth.\nA morte de Bridei \u00e9 relatada na d\u00e9cada de 580, talvez na batalla contra rivais pictos en Circinn, unha \u00e1rea que talvez corresponda a Mearns. As listas de reis da \"Cr\u00f3nica dos Pictos\" concordan que Bridei foi sucedido por Gartnait, fillo de Domelch.\nJohn Morris, no seu \"Age of Arthur\", suxire que Bridei era fillo de Maelgwn Gwynedd, cando el se refire na pasaxe e sen fontes, a \"... Bridei, fillo de Maelgwn, o poderoso rei do norte do Pa\u00eds de Gales ...\". A\u00ednda que o libro fose un \u00e9xito comercial, \u00e9 criticado por historiadores como unha fonte non confi\u00e1bel de informaci\u00f3n \"enganosa e equivocada\".\nA trilox\u00eda de Juliet Marillier, \"The Bridei Chronicles\" \u00e9 escrita como unha combinaci\u00f3n de ficci\u00f3n, historia e conxecturas sobre este ascenso do rei \u00f3 poder e \u00f3 goberno. As s\u00faas novelas tam\u00e9n describen eventos da vida de Bridei III."}
{"id": "382866", "revid": "23204", "url": "https://gl.wikipedia.org/wiki?curid=382866", "title": "Bridei I dos pictos", "text": ""}
{"id": "382867", "revid": "1888", "url": "https://gl.wikipedia.org/wiki?curid=382867", "title": "Isaac Rego Arce", "text": ""}
{"id": "382868", "revid": "23204", "url": "https://gl.wikipedia.org/wiki?curid=382868", "title": "Bridei, fillo de Maelchon", "text": ""}
{"id": "382869", "revid": "1131", "url": "https://gl.wikipedia.org/wiki?curid=382869", "title": "Rafael Quint\u00eda Pereira", "text": ""}
{"id": "382870", "revid": "23204", "url": "https://gl.wikipedia.org/wiki?curid=382870", "title": "Brude, fillo de Melcho", "text": ""}
{"id": "382874", "revid": "1131", "url": "https://gl.wikipedia.org/wiki?curid=382874", "title": "C-533", "text": "A C-533 era a denominaci\u00f3n da antiga estrada que un\u00eda A Gudi\u00f1a e Lal\u00edn, cun percorrido de 190\u00a0km.\nPercorrido.\nAtravesaba Viana do Bolo, A R\u00faa, Montefurado, Quiroga, A Estaci\u00f3n (A Pobra do Broll\u00f3n), Monforte de Lemos, Escair\u00f3n, Chantada, o monte Faro, e Rodeiro. A denominaci\u00f3n de C-533 responde \u00e1 nomenclatura utilizada nas estradas nacionais de Espa\u00f1a.\nEsta estrada enc\u00f3ntrase dividida nos seguintes treitos:"}
{"id": "382875", "revid": "23204", "url": "https://gl.wikipedia.org/wiki?curid=382875", "title": "Kenneth MacAlpin", "text": ""}
{"id": "382876", "revid": "23204", "url": "https://gl.wikipedia.org/wiki?curid=382876", "title": "Domnall mac Ailp\u00edn", "text": ""}
{"id": "382877", "revid": "56817", "url": "https://gl.wikipedia.org/wiki?curid=382877", "title": "Castelo de San Sebasti\u00e1n", "text": "O nome de Castelo de San Sebasti\u00e1n \u00e9 o nome de varios edificios civ\u00eds, catalogados como \"castelos\", \"fortalezas\" ou \"fortes.\""}
{"id": "382878", "revid": "1888", "url": "https://gl.wikipedia.org/wiki?curid=382878", "title": "V\u00edctor Garc\u00eda de Casares", "text": ""}
{"id": "382879", "revid": "23204", "url": "https://gl.wikipedia.org/wiki?curid=382879", "title": "Castelo de San Sebasti\u00e1n (Vigo)", "text": "O Castelo de San Sebasti\u00e1n \u00e9 unha fortaleza do s\u00e9culo XVII situada en Vigo.\nHistoria.\n\u00c9poca moderna.\nO castelo ergueuse ao mesmo tempo que a vila se comezaba a amurallar en 1656 durante o reinado en Espa\u00f1a de Filipe IV co obxectivo de protexer a Vigo dos ataques de ingleses e portugueses. Galicia quedara hai tempo anexionada a Castela, e Portugal entrou en guerra pola independencia de Espa\u00f1a, polo que Galicia pasou de irm\u00e1n a inimigo.\nNo lugar onde se ergue o castelo hab\u00eda unha ermida baixo a advocaci\u00f3n de San Sebasti\u00e1n, e a nova muralla cerrar\u00eda at\u00e9 dita capela, onde ademais se levantar\u00eda un forte. Dende o castelo o muro \u00eda deica a Porta do Sol, baixando pola r\u00faa Carral at\u00e9 o peirao da Laxe, seguindo pola beiramar deica O Berb\u00e9s e subindo de novo pola R\u00faa Real at\u00e9 a ermida (castelo). \nJuan de Villarroel y Prado foi quen proxectou os traballos tanto do castelo de San Sebasti\u00e1n coma do Castelo do Castro, situado a uns centos de metros monte arriba. En 1665 Portugal sitiou a vila por seis d\u00edas; foi cando os enxe\u00f1eiros militares Carlos e Fernando de Grunemberg ligaron as d\u00faas fortificaci\u00f3ns cun muro, que para 1667 estar\u00eda rematado. Por\u00e9n tanto castelos coma muralla constru\u00edronse axi\u00f1a e con poucos medios. A muralla non ti\u00f1a foso e os muros non ti\u00f1an consistencia, nin revel\u00edns.\nEn 1719 os ingleses invaden Vigo e o castelo ficou en ru\u00ednas pasando a utilizarse como corte do gando, defend\u00e9ndose logo a vila dende o castelo do Castro. T\u00e9\u00f1ense atopado pasadizos e t\u00faneles que ligaban os dous castelos entre si e a cidade\n\u00c9poca contempor\u00e1nea.\nXa no s\u00e9culo XIX serviu de hospital e sofre algunhas modificaci\u00f3n para acoller este uso. Nos anos 20 do s\u00e9culo XX, o daquela alcalde Mauro Alonso Gim\u00e9nez-Cuenca considera a recuperaci\u00f3n dos dous castelos. O de San Sebasti\u00e1n seguiu coma cuartel militar at\u00e9 1964, cando pasa a ser propiedade do Concello de Vigo, e grazas aos rexedores Alberto Varela Grandal e despois Xos\u00e9 Ram\u00f3n Font\u00e1n. No ano 1970 o alcalde Antonio Ramilo Fern\u00e1ndez-Areal, por intereses especulativos, decide contru\u00edr o novo pazo do concello da cidade, at\u00e9 ent\u00f3n situado nun edificio da Praza da Constituci\u00f3n, para o que se derrubaron alg\u00fans dos lenzos do muro do castelo. A nova casa do concello foi inaugurada polos Reis de Espa\u00f1a en 1976 sendo alcalde Joaqu\u00edn Garc\u00eda Picher. En 1983 considerouse o derrubamento da parte do castelo a\u00ednda en p\u00e9, as\u00ed como da Ponte de Castrelos, finalmente, por\u00e9n, non se executou. Nos anos 90 remodelouse a Praza do Rei que a\u00ednda degradou m\u00e1is a contorna do castelo."}
{"id": "382880", "revid": "5863", "url": "https://gl.wikipedia.org/wiki?curid=382880", "title": "Fortaleza de San Sebasti\u00e1n", "text": ""}
{"id": "382881", "revid": "23204", "url": "https://gl.wikipedia.org/wiki?curid=382881", "title": "Broadheath", "text": "Broadheathes\u00a0\u00e9 unha parroquia civil, co\u00f1ecida oficialmente como Lower Broadheath, que se atopa no distrito de Malvern Hills de Worcestershire, Inglaterra. Segundo o censo de 2001 Broadheath ti\u00f1a unha poboaci\u00f3n de 1.713 persoas.\nHai moitas vivendas na vila, inclu\u00edndo a leira de Jacomb (Jacomb Road, Jacomb Drive, Jacomb Peche e Rector\u00eda Close). A vila conta cunha sala de festas, igrexas, oficina de correos e tendas, tam\u00e9n mant\u00e9n os seus espazos verdes (que cont\u00e9n un campo de f\u00fatbol, pista de atletismo e \u00e1reas de xogo) . Tam\u00e9n hai unha escola primaria (escola primaria CE Broadheath). A escola cont\u00e9n \u00f3 redor de 150 nenos, dende os catro anos at\u00e9 os once. Tam\u00e9n hai tres bares na vila.\nBroadheath \u00e9 o lugar de nacemento do compositor ingl\u00e9s Edward Elgar."}
{"id": "382882", "revid": "23204", "url": "https://gl.wikipedia.org/wiki?curid=382882", "title": "Lower Broadheath", "text": ""}
{"id": "382883", "revid": "785", "url": "https://gl.wikipedia.org/wiki?curid=382883", "title": "Garita", "text": "Unha garita\u00a0 \u00e9 unha caseta onde s\u00f3 cabe unha persoa, utilizada como abrigo polas sentinelas e os vixilantes. En\u00a0arquitectura militar, consiste nunha pequena torre con troneiras ou seteiras, xeralmente ergueita no \u00e1ngulo m\u00e1is sa\u00ednte do baluarte dunha fortaleza, que serve de abeiro e protecci\u00f3n \u00e1s\u00a0sentinelas que resgardan o recinto.\nHab\u00eda garitas nas m\u00e1is vellas fortificaciones europeas da Idade Media. Disque as primeiras garitas eran de madeira, como os matac\u00e1ns,\u00a0e que se colocaban en tempos de guerra.\nNa actualidade co mesmo termo co\u00f1\u00e9cese \u00e1s entradas de cruzamento fronteirizo internacionais, como a Garita de San Ysidro entre Tijuana (M\u00e9xico) e San Diego (Estados Unidos)."}
{"id": "382884", "revid": "6317456", "url": "https://gl.wikipedia.org/wiki?curid=382884", "title": "Elina Svitolina", "text": "Elina Svitolina, nada en Odesa o 12 de setembro de 1994, \u00e9 unha tenista ucra\u00edna.\nTraxectoria.\nGa\u00f1ou 6 torneos da WTA: Taipei e Dub\u00e1i en 2017, Kuala Lumpur en 2016, Marrakech 2015, Baku 2014 e 2013 e Pune 2012. Representou o seu pa\u00eds nos Xogos de R\u00edo e dende 2012 tam\u00e9n na Fed Cup. A s\u00faa mellor clasificaci\u00f3n na WTA \u00e9 5 (12 de xu\u00f1o de 2017)."}
{"id": "382886", "revid": "23204", "url": "https://gl.wikipedia.org/wiki?curid=382886", "title": "Broadheath, Worcestershire", "text": ""}
{"id": "382887", "revid": "89787", "url": "https://gl.wikipedia.org/wiki?curid=382887", "title": "Matac\u00e1n", "text": "Un matac\u00e1n\u00a0\u00e9 unha plataforma sobresa\u00ednte dos muros das torres ou portas dos castelos antigos, sustentada por m\u00e9nsulas, destinada a observar e fustrigar o inimigo ou os ladr\u00f3ns.\n\u00c9 unha obra s\u00f3lida que se sit\u00faa na parte alta da\u00a0muralla\u00a0ou\u00a0torre con orificios, a trav\u00e9s dos cales, pedras, materiais ardentes e outros tipos de proxect\u00eds poden ser guindados sobre o inimigo que se atope debaixo, ao p\u00e9 da fortificaci\u00f3n defendida.\nDescrici\u00f3n.\nO seu dese\u00f1o foi desenvolvido durante a Idade Media e representou unha evoluci\u00f3n importante na defensa, posto que permit\u00eda cubrir a base mesma dos muros.\nOs primeiros matac\u00e1ns estaban feitos de madeira (cadafalso) e eran, polo xeral, construci\u00f3ns provisionais, que se colocaban no caso de que se fose a ser asediado por alg\u00fan inimigo. A mi\u00fado, eran incendiados polos sitiadores e non foi, sen\u00f3n at\u00e9 fins do s\u00e9culo XIII, cando foi substitu\u00eddo ese material pola pedra.\nPolo xeral toma a forma de elemento illado parecido a un balc\u00f3n \u00e1s veces situado a media altura da f\u00e1brica do elemento defensivo. Asociado a un punto feble da fortaleza, normalmente unha porta, sobre a que se sit\u00faa no eixo vertical para permitir o ataque sobre os asaltantes cando estes tentaban forzala. Xeralmente asocia a posibilidade do lanzamento en vertical co lanzamento de setas con arco ou de virotes de b\u00e9sta ou mesmo de pequenas armas de fogo. Por iso no alzado do muro pres\u00e9ntase variedade de buracos para este fin. A mi\u00fado reciben un tratamento decorativo xa sexa nos propios cans xa na factura dos muri\u00f1os ou dos merl\u00f3ns, \u00e1s veces incorporando elementos her\u00e1ldicos ou inscrici\u00f3ns representativas. Noutros casos est\u00e9ndense a \u00e1reas m\u00e1is extensas na coroaci\u00f3n de cortinas ou m\u00e1is tipicamente na de torres onde a mi\u00fado toman a forma de balconci\u00f1os no centro dos panos ou nas esquinas \u00e1s veces sobre pequenas torres arredondeadas.\nNos castelos espa\u00f1ois do s\u00e9culo XV \u00fasase con asiduidade xeralmente con car\u00e1cter defensivo-decorativo. No s\u00e9culo XVI contin\u00faase a usando con fins fundamentalmente emblem\u00e1ticos."}
{"id": "382889", "revid": "23204", "url": "https://gl.wikipedia.org/wiki?curid=382889", "title": "Linguas huastecas", "text": "As linguas huastecas\u00a0de M\u00e9xico son a p\u00f3la m\u00e1is diverxente da familia de\u00a0linguas maias. Est\u00e1 formada por d\u00faas linguas, o\u00a0huasteca\u00a0e o\u00a0chicomucelteca."}
{"id": "382890", "revid": "98629", "url": "https://gl.wikipedia.org/wiki?curid=382890", "title": "Linguas iucatecas", "text": "As\u00a0linguas iucatecas\u00a0son unha p\u00f3la da familia de\u00a0linguas maias\u00a0de M\u00e9xico, Belize\u00a0e Guatemala.\nLinguas.\nAs linguas maias da p\u00f3la iucateca son:\nT\u00f3dalas linguas iucatecas est\u00e1n estreitamente relacionadas unhas coas outras. Por\u00e9n, as persoas que falan itza' e aquelas que falan iucateca te\u00f1en dificultades para entenderse os uns \u00f3s outros."}
{"id": "382891", "revid": "56817", "url": "https://gl.wikipedia.org/wiki?curid=382891", "title": "Linguas ch'ol-tzeltal", "text": "As linguas ch'ol-tzeltal son unha p\u00f3la filoxen\u00e9tica das linguas maias. Est\u00edmase que estas linguas comezaron a diversificarse hai uns 2000 anos, de feito no tempo das primeiras inscrici\u00f3ns en escrita maia a\u00ednda este grupo non empezar\u00eda a diferenciarse.\nClasificaci\u00f3n interna.\nO grupo est\u00e1 formado por seis linguas documentadas das que actual s\u00f3 sobreviven cinco delas:\nO final do proto-ch'ol-tzeltal data de comezos do primeiro milenio, polo que o tempo de diversificaci\u00f3n do grupo \u00e9 duns dous milenios."}
{"id": "382892", "revid": "23204", "url": "https://gl.wikipedia.org/wiki?curid=382892", "title": "Linguas q\u2019anjob\u2019al", "text": "As\u00a0linguas q\u2019anjob\u2019al\u00a0son unha p\u00f3la da familia de\u00a0linguas maias\u00a0de Guatemala.\nLinguas.\nAs linguas maias da p\u00f3la q\u2019anjob\u2019al son:"}
{"id": "382893", "revid": "23204", "url": "https://gl.wikipedia.org/wiki?curid=382893", "title": "Linguas mameanas", "text": "As\u00a0linguas mameanas\u00a0son unha p\u00f3la da familia de\u00a0linguas maias\u00a0de Guatemala."}
{"id": "382894", "revid": "98629", "url": "https://gl.wikipedia.org/wiki?curid=382894", "title": "Doutrina Reagan", "text": "A Doutrina Reagan foi unha doutrina de pol\u00edtica exterior creada e implementada polos Estados Unidos baixo a presidencia de Ronald Reagan para combater a influencia mundial exercida pola Uni\u00f3n Sovi\u00e9tica durante os anos finais da guerra fr\u00eda.\u00a0Esta doutrina supuxo a pedra angular da pol\u00edtica exterior dos Estados Unidos desde os primeiros anos da d\u00e9cada de 1980 at\u00e9 o final da guerra fr\u00eda en 1991.\nDurante este per\u00edodo e como consecuencia desta idea diplom\u00e1tica, os Estados Unidos proporcionaron\u00a0tanto aberta como clandestinamente axuda a guerrillas anticomunistas e grupos terroristas nun esforzo para derrocar do poder a gobernos que apoiaban \u00e1 Uni\u00f3n Sovi\u00e9tica en \u00c1frica, Asia e Latinoam\u00e9rica, en especial en Centroam\u00e9rica que est\u00e1 conformada por Guatemala,\u00a0O Salvador, Belize, Nicaragua, Honduras, Costa Rica e Panam\u00e1. A doutrina foi dese\u00f1ada para diminu\u00edr a influencia sovi\u00e9tica nestas rexi\u00f3ns pero tam\u00e9n para potenciar o estabelecemento de sistemas pol\u00edticos e econ\u00f3micos orientados ao capitalismo (entendido desde a democracia liberal), dado que nalg\u00fans casos foran durante moito tempo gobernadas por gobernos socialistas."}
{"id": "382895", "revid": "23204", "url": "https://gl.wikipedia.org/wiki?curid=382895", "title": "Doutrina Carter", "text": "A Doutrina Carter foi unha pol\u00edtica proclamada polo presidente dos Estados Unidos Jimmy Carter no seu discurso do Estado da Naci\u00f3n o 23 de xaneiro de 1980, que declarou que Estados Unidos usar\u00eda a forza militar, se \u00e9 necesario, para defender os seus intereses nacionais no Golfo P\u00e9rsico.\nFoi unha resposta \u00e1 intervenci\u00f3n de Afganist\u00e1n pola Uni\u00f3n Sovi\u00e9tica en 1979, e ti\u00f1a a intenci\u00f3n de disuadir a Uni\u00f3n Sovi\u00e9tica, adversario da guerra fr\u00eda, e de buscar a hexemon\u00eda\u00a0no Golfo.\nA sentenza seguinte, clave desta doutrina, foi escrita por Zbigniew Brzezinski, asesor de Seguridade Nacional do presidente Carter:\nBrzezinski arranxou o texto da Doutrina Truman, e insistiu en que a sentenza inclu\u00edda no discurso deber\u00eda \"deixar moi claro que os sovi\u00e9ticos deben permanecer afastados do Golfo P\u00e9rsico\".\nNo libro \"The Prize: The Epic Quest for Oil, Money, and Power\", o autor Daniel Yergin sinala que a Doutrina Carter \"reflect\u00eda sorprendentes similitudes\" a unha declaraci\u00f3n brit\u00e1nica de 1903, na que o secretario de Relaci\u00f3ns Exteriores brit\u00e1nico Lord Landsdowne advertiu a Rusia e Alema\u00f1a que os brit\u00e1nicos \" consideraban que o estabelecemento dunha base naval ou dun porto fortificado no Golfo P\u00e9rsico por calquera outra potencia supo\u00f1\u00eda unha grav\u00edsima ameaza para os intereses brit\u00e1nicos, e opor\u00edanse con todos os medios \u00e1 s\u00faa disposici\u00f3n \"."}
{"id": "382896", "revid": "5863", "url": "https://gl.wikipedia.org/wiki?curid=382896", "title": "Peaxes", "text": "Peaxes \u00e9 unha novela breve, de ritmo \u00e1xil e moita acci\u00f3n de Santiago Lopo publicada en 2009 por Edici\u00f3ns Xerais de Galicia. \nTrama.\nO narrador, que leva dous meses traballando nunha cabina de peaxe de autoestrada, decide analizar alg\u00fans condutores habituais para evadirse do aburrimento nas horas de menos tr\u00e1nsito; de contado se engancha na actividade e entre coche e coche toma notas apresuradas que repasa e completa na casa pola noite.\nGuiado polos anacos de canci\u00f3ns que saen dos seus coches, polos fragmentos de conversa que escoita, polas poucas frases que intercambian con el vai imaxinando as s\u00faas vidas, profesi\u00f3ns\u2026 Identifica eses seres an\u00f3nimos co nome do coche que conducen e pouco a pouco vai intimando con alg\u00fans, p\u00eddelles axuda para resolver un encrucillado e acaba convid\u00e1ndoos a asistiren un s\u00e1bado a unha sala de concertos. Despois disto tomar\u00e1 a decisi\u00f3n de deixar o caderno porque: \"Os meus personaxes fuxiron das follas cuadriculadas, agora existen no mundo e eu existo para eles.\" \nMesturadas coas s\u00faas hip\u00f3teses sobre os condutores aparecen as s\u00faas reflexi\u00f3ns sobre os aspectos m\u00e1is diversos: unha absurda lista de d\u00edas conmemorativos, a intromisi\u00f3n na intimidade de Google, a s\u00faa necesidade de escoitar o vento\u2026\nNarraci\u00f3n.\nO narrador intradiex\u00e9tico protagonista vai reconstru\u00edndo / inventando a vida dos demais personaxes da obra.\nEstrutura.\nO traballo do protagonista desde a cabina de peaxe permite unha divisi\u00f3n de cap\u00edtulos en d\u00edas da semana e fin de semana que se corresponden coas s\u00faas xornadas nos que vai mostrando un crebacabezas de personaxes desco\u00f1ecidos entre si e que apenas te\u00f1en en com\u00fan o feito de seren contempladas todas elas polos ollos do cobrador.\nTempo.\nA obra comeza un xoves, xusto dous meses despois do inicio do traballo do protagonista, e remata o domingo de d\u00faas semanas despois.\nEspazo.\nDesenv\u00f3lvese na parada ante a cabina de peaxe ag\u00e1s os dous \u00faltimos cap\u00edtulos; o pen\u00faltimo na sala de concertos e o \u00faltimo no seu apartamento.\nPersonaxes.\nO protagonista ax\u00fadase para caracterizar os personaxes de \"detalles aparentemente nimios pero no fondo moi reveladores, como (...) a m\u00fasica que van escoitando, o perfume, as conversas telef\u00f3nicas truncadas ou os tarecos que carrexan nos asentos traseiros\".\nOs principais son:"}
{"id": "382897", "revid": "23204", "url": "https://gl.wikipedia.org/wiki?curid=382897", "title": "Linguas quicheanas", "text": "As\u00a0linguas quicheanas\u00a0son unha p\u00f3la da familia de\u00a0linguas maias\u00a0de Guatemala."}
{"id": "382898", "revid": "111586", "url": "https://gl.wikipedia.org/wiki?curid=382898", "title": "Napalm", "text": "O napalm ou gasolina\u00a0xelatinosa \u00e9 un combustible que produce unha combusti\u00f3n m\u00e1is duradeira que a da gasolina simple. Esta caracter\u00edstica fixo que sexa utilizado por alg\u00fans ex\u00e9rcitos en varias guerras. O nome napalm procede do acr\u00f3nimo de \u00e1cido naft\u00e9nico e \u00e1cido palm\u00edtico, cos que se fabrica.\nCaracter\u00edsticas qu\u00edmicas.\nEn orixe era \u00e1cido fosf\u00f3rico, m\u00e1is tarde us\u00e1ronse xab\u00f3ns de aluminio de \u00e1cidos naft\u00e9nicos e do aceite de coco.\u00a0Ao mesturar o xab\u00f3n de aluminio con gasolina obtense un xel de gasolina. Isto produce unha substancia altamente inflamable e que arde lentamente. Pode apagarse mediante a inmersi\u00f3n total en auga ou con privaci\u00f3n de os\u00edxeno, pero en calquera outro caso arde indefinidamente. \u00c9 posible acendelo con calquera compo\u00f1ente que faga ignici\u00f3n coa gasolina normal.\nUnha das empresas que o fabrica \u00e9 a Dow Chemical Company.\nO novo napalm, \"Napalm B\" cont\u00e9n benceno e poliestireno para estabilizar a base da gasolina.\nO napalm \u00e9 capaz de incinerar todo tipo de material, deixando edificios e obxectos intactos pola s\u00faa capacidade de expandirse polo os\u00edxeno.\nHistoria.\nDurante a segunda guerra mundial, os Aliados e a Alema\u00f1a nazi utilizaron a gasolina como arma en lanzachamas, xa que soamente a gasolina era un r\u00e1pido e eficaz dispositivo incendiario. Unha substancia adicional era necesaria para producir unha combusti\u00f3n de grande alcance e persistencia pero que non se consumise velozmente.\nA\u00ednda que os investigadores atoparan maneiras de facer gasolina convertida en xelatina, moitas delas requiriron de caucho como compo\u00f1ente principal, que durante tempos de guerra era unha materia escasa. En 1942 investigadores da Universidade Harvard (conducida polo Dr. Louis Fieser) e o corpo qu\u00edmico do Ex\u00e9rcito dos Estados Unidos atopou a soluci\u00f3n: o napalm.\nAs bombas incendiarias que usaban o napalm como combustible foron utilizadas no bombardeo contra a cidade alem\u00e1 de Dresden e contra o Xap\u00f3n.\nDespois da guerra, o refinamento e o desenvolvemento adicionais do napalm foron emprendidos polo Goberno dos Estados Unidos e os seus laboratorios afiliados.\nVarios pa\u00edses empreg\u00e1ronno durante conflitos armados. As forzas armadas de Grecia utiliz\u00e1rono durante a guerra civil grega, as forzas de paz da ONU utiliz\u00e1rono na Guerra de Corea, Marrocos no Rif e o S\u00e1hara Occidental, entre outros. Con todo, o Ex\u00e9rcito dos Estados Unidos \u00e9 o que m\u00e1is se serviu del durante numerosas incursi\u00f3ns militares, como a Guerra de Vietnam ou a Guerra de Iraq. Tam\u00e9n llo subministrou ao Ex\u00e9rcito Dominicano de Rafael Le\u00f3nidas Trujillo na expedici\u00f3n do 14 de xu\u00f1o ou ao Ex\u00e9rcito Cubano de Fulgencio Batista durante a Revoluci\u00f3n Cubana.\nO napalm foi utilizado no S\u00e1hara Occidental (1976-77), Ir\u00e1n (1980-88), Israel (1967, 1982), Brasil (1972), Nixeria (1969), Exipto (1973), Chipre (1974), Arxentina (1982), Iraq (1980-88, 1991), Serbia (1994), Turqu\u00eda (1974, 1997), O Salvador (1980-1992) e Angola.\u00a0Ademais, foi a principal arma usada polo ditador et\u00edope Mengitsu para sufocar as insurrecci\u00f3ns eritreas.\nProduci\u00f3n.\nEntre 1965 e 1969, a compa\u00f1\u00eda Dow Chemical Company produciu napalm para o ex\u00e9rcito norteamericano. Despois de que chegasen noticias dos terribles efectos do napalm \u00e1 opini\u00f3n p\u00fablica, Dow Chemical sufriu boicots aos seus produtos. A direcci\u00f3n da compa\u00f1\u00eda decidiu que a s\u00faa principal obrigaci\u00f3n era co goberno. Mentres tanto, o Napalm B converteuse nun s\u00edmbolo da Guerra de Vietnam."}
{"id": "382899", "revid": "89787", "url": "https://gl.wikipedia.org/wiki?curid=382899", "title": "Nunchaku", "text": "O nunchaku\u00a0(en\u00a0xapon\u00e9s: \u30cc\u30f3\u30c1\u30e3\u30af nunchaku; en\u00a0chin\u00e9s: \u96d9\u7bc0\u68cd \"shu\u0101ng ji\u00e9 g\u00f9n\", \u5169\u7bc0\u68cd \"li\u01ceng ji\u00e9 g\u00f9n\", ou \u4e8c\u7bc0\u68cd \"\u00e8r ji\u00e9 g\u00f9n\") \u00e9 unha das armas tradicionais das artes marciais asi\u00e1ticas formada basicamente por dous paus curtos, xeralmente de entre 30 e 60 cm unidos nos seus extremos por unha corda ou cadea. O nunchaku \u00e9 principalmente usado en acci\u00f3ns de golpeo e bloqueo; con todo pode ser usado como complemento a varias t\u00e9cnicas de varridos, atrape, desarmamentos, luxaci\u00f3n e estrangulamento.\nCon lixeiras variaci\u00f3ns na s\u00faa forma, tam\u00e9n \u00e9 empregado nas artes marciais filipinas co nome de tabak-toyok.\u00a0A propia t\u00e9cnica de Bruce Lee cos nunchakus foi aprendida do seu alumno, e mestre destas artes, Dan Inosanto.\nO sansetsukon (\u4e09\u7bc0\u68cd \"s\u0101n ji\u00e9 g\u00f9n\", de orixe chinesa) \u00e9 unha arma similar ao nunchaku, pero con tres varas no canto de dous."}
{"id": "382901", "revid": "6504493", "url": "https://gl.wikipedia.org/wiki?curid=382901", "title": "O dous de maio de 1808 en Madrid", "text": "O dous de maio de 1808 en Madrid, tam\u00e9n chamado A carga dos mamelucos na Porta do Sol, A loita cos mamelucos, ou simplemente A carga dos mamelucos, \u00e9, xunto con \"O 3 de maio en Madrid\", un dos cadros m\u00e1is soados de Francisco de Goya, pintor espa\u00f1ol.\u00a0O cadro, pintado en 1814 en \u00f3leo sobre tea, at\u00f3pase no Museo do Prado, en Madrid.\nHistoria.\nO 24 de febreiro de 1814, Goya dirixe unha carta \u00e1 rexencia de Espa\u00f1a, informando da s\u00faa pretensi\u00f3n de\nO 9 de marzo respondeulle o goberno aceptando pagarlle o importe de lenzos, aparellos e cores. Como resultado, no ano 1814, seis anos despois dos feitos, pintou este lenzo, e \"Os fusilamentos do 3 de maio na monta\u00f1a do Pr\u00edncipe P\u00edo\", que plasma os acontecementos do d\u00eda seguinte ao representado neste cadro.\nHai que resaltar que Goya non asistiu a unha escena similar: pintouna de acordo aos relatos que ouviu sobre o acontecemento. Co cadro quixo, por unha banda, render homenaxe \u00e1 resistencia espa\u00f1ola e, por outra, espera conseguir o apoio do novo monarca, Fernando VII, e poder conservar a s\u00faa pensi\u00f3n e seguir vivindo en Madrid.\nGuerra civil.\nDurante a Guerra civil este cadro, xunto con outros do Museo do Prado, foi sometido a sucesivos traslados e finalmente foi sacado de Espa\u00f1a e trasladado a Xenebra.\u00a0Nese traslado deterior\u00e1ronse alg\u00fans fragmentos, como pode observarse nas faltas cubertas de marr\u00f3n \u00e1 esquerda do cadro. C\u00f3ntase que o cami\u00f3n que transportaba o lenzo rozou un balc\u00f3n que ca\u00eda baixo o ataque da artillar\u00eda nacional no paso do convoi por Benicarl\u00f3 no seu traslado entre Valencia a Barcelona. Dado que a pintura traslad\u00e1base no seu bastidor (non enrolada), sufriu o impacto e desgarrouse. \nRestauraci\u00f3n.\nEn 1941, cando as pinturas regresaron a Madrid, levouse a cabo unha primeira restauraci\u00f3n. Posteriormente, f\u00edxose outra restauraci\u00f3n adicional en 2008, na que se ama\u00f1aron as zonas afectadas, e tam\u00e9n se reintergraron as figuras desaparecidas con pigmentos \u00e1 acuarela, tomando como modelo fotograf\u00edas previas \u00e1s perdas. Nos estudos publicados trala restauraci\u00f3n, confirmouse que antigamente a obra mostrara a inscrici\u00f3n \u00ab2 de maio\u00bb no ceo, engadida posiblemente cando permanec\u00eda almacenada no s\u00e9culo XIX e que foi eliminada con disolventes antes de 1890.\nAn\u00e1lise do cadro.\nDescrici\u00f3n.\nRepresenta unha escena do levantamento do 2 de maio contra os franceses, comezo da Guerra de independencia espa\u00f1ola contra Napole\u00f3n, que ocupara Espa\u00f1a en 1808 e puxera como rei ao seu irm\u00e1n, Xos\u00e9 Bonaparte. No cadro, os insurxentes espa\u00f1ois, atacan os mamelucos, mercenarios exipcios que combaten \u00e1 beira do ex\u00e9rcito franc\u00e9s e se produce un violento choque corpo a corpo. Esta revolta foi esmagada de forma sanguenta polo ex\u00e9rcito de ocupaci\u00f3n dirixido por Joachim Murat. Non t\u00f3dolos autores est\u00e1n de acordo sobre se o fondo da obra se corresponde coa Porta do Sol preto do Palacio Real (esta \u00e9 a opini\u00f3n de Charles) ou se esa localizaci\u00f3n \u00e9 err\u00f3nea (esta \u00e9 a posici\u00f3n de Andioc).\nComposici\u00f3n.\nGoya, decidiu representar os cidad\u00e1ns de Madrid como unha masa an\u00f3nima, como heroes desco\u00f1ecidos que empregan as armas m\u00e1is b\u00e1sicas e cr\u00faas coma coitelos no enfrontamento contra un ex\u00e9rcito de ocupaci\u00f3n profesional. Por\u00e9n, esta idea non agradou ao rei cando regresou, polo que as pinturas non se colgaron publicamente at\u00e9 moitos anos (e gobernos), m\u00e1is tarde.\nCaracter\u00edsticas.\nOs movementos dos cabalos e dos distintos personaxes dotan o cadro dun gran dinamismo. Reflicte a escena con gran realismo, como pode verse a representaci\u00f3n dos corpos ca\u00eddos e os r\u00edos de sangue. No \u00faltimo termo, vese o perfil arquitect\u00f3nico de Madrid, a\u00ednda que tratado de tal xeito que non distrae a atenci\u00f3n do acontecemento principal, que domina o primeiro plano.\nGoya usa unha pincelada solta. Utiliza un rico cromatismo. \nInfluencias.\nDurante moito tempo se debateu at\u00e9 que punto hai unha clara influencia de obras de Rubens sobre a obra. Mentres semella evidente a influencia do \"Saturno devorando seu fillo\" (1636) de Rubens na obra hom\u00f3nima de Goya, alg\u00fans autores como Clark, consideraban que \"O dous de Maio\" era un \"fracaso art\u00edstico... que non consegu\u00eda librarse da influencia de obras semellantes de Rubens\". Hoxe consid\u00e9rase que, polo menos unha obra de Rubens, \"Henrique IV na batalla de Ivry\", tivo que estar presente no itinerario italiano de Goya.\nPor outrabanda, o seu estilo influir\u00e1 nalg\u00fans cadros do romanticismo franc\u00e9s, coma nas obras de G\u00e9ricault ou en \"A Liberdade guiando ao pobo\" de Delacroix."}
{"id": "382903", "revid": "72012", "url": "https://gl.wikipedia.org/wiki?curid=382903", "title": "A carga dos mamelucos", "text": ""}
{"id": "382904", "revid": "72012", "url": "https://gl.wikipedia.org/wiki?curid=382904", "title": "A carga dos mamelucos na Porta do Sol", "text": ""}
{"id": "382905", "revid": "72012", "url": "https://gl.wikipedia.org/wiki?curid=382905", "title": "A loita cos mamelucos", "text": ""}
{"id": "382912", "revid": "98629", "url": "https://gl.wikipedia.org/wiki?curid=382912", "title": "Contou Rosal\u00eda", "text": "Contou Rosal\u00eda \u00e9 un telefilme (emitido tam\u00e9n como miniserie), da TVG, estreado o 16 de maio de 2018, v\u00e9spera do D\u00eda das Letras Galegas, baseado na vida de Rosal\u00eda de Castro en Madrid.\nArgumento.\nAo Madrid de mediados do S. XIX chega a Duquesa da Gloria, unha arist\u00f3crata de provocante singularidade. Tam\u00e9n est\u00e1 na cidade, por asuntos de familia, a escritora feminista Rosal\u00eda de Castro. Al\u00ed fai vida social, escribe e reenc\u00f3ntrase co historiador Manuel Murgu\u00eda. \u00c1 calor da com\u00fan preocupaci\u00f3n polas xentes e a cultura de Galicia, nace entre eles unha paix\u00f3n que a escritora non quere ver morrer nas cadeas con que a sociedade da \u00e9poca aferrolla as mulleres. O amor da escritora, desafiando limitaci\u00f3ns de todo o tipo, desenv\u00f3lvese no clima conspiratorio do final da era absolutista, tan axitado como traxic\u00f3mico, onde a actuaci\u00f3n da Duquesa da Gloria adquire unha sorprendente relevancia no cami\u00f1o da emancipaci\u00f3n.\nA propia Rosal\u00eda \u00e9 quen nolo conta. \nSegundo Iolanda Ogando: "}
{"id": "382922", "revid": "1576", "url": "https://gl.wikipedia.org/wiki?curid=382922", "title": "Emilia Pardo Baz\u00e1n, la condesa rebelde", "text": ""}
{"id": "382925", "revid": "5863", "url": "https://gl.wikipedia.org/wiki?curid=382925", "title": "Tomorrowland", "text": "Tomorrowland \u00e9 un festival de m\u00fasica electr\u00f3nica celebrado anualmente en Boom (B\u00e9lxica). Est\u00e1 organizado por ID&amp;T e calc\u00falase que cada ano acoden a el m\u00e1is de 400.000 persoas. \nA primeira edici\u00f3n do festival celebrouse o 14 de agosto de 2005. Actualmente, Tomorrowland \u00e9 un dos festivais de m\u00fasica m\u00e1is importantes do mundo.\nHistoria.\nO festival ten lugar na cidade de Boom, a 16 quil\u00f3metros ao sur de Antuerpen\u00a0e a 32 quil\u00f3metros ao norte de Bruxelas. A primeira edici\u00f3n celebrouse en 2005 e nela actuaron Armin van Buuren, David Guetta e Coone entre outros. Os escenarios at\u00f3panse rodeados dunha decoraci\u00f3n que simula un conto de fadas. O festival en si, ofrece unha variedade de subx\u00e9neros dentro da m\u00fasica electr\u00f3nica. As\u00ed mesmo, consta dun c\u00e1mping nos arredores do recinto do festival, chamado DreamVille, para aqueles asistentes que desexen hospedarse o m\u00e1is preto posible. Ademais, a entrada ao DreamVille incl\u00fae o acceso a The Gathering, unha pre-festa ao festival realizada desde o mediod\u00eda do xoves at\u00e9 pasada a media noite e que adoita inclu\u00edr a participaci\u00f3n de DJs inclu\u00eddos no cartel da fin de semana. \nTomorrowWorld.\nO 18 de febreiro de 2013, os organizadores de Tomorrowland anunciaron que se realizar\u00eda un festival derivado chamado \"TomorrowWorld\" entre o 27 e o 29 de setembro de 2013. O 20 de marzo de 2013 anunciouse en Twitter a localizaci\u00f3n do festival: Chattahoochee Hills, Xeorxia, Estados Unidos.\nTomorrowland Brasil.\nFoi anunciado a primeira semana do d\u00e9cimo aniversario de Tomorrowland e as entradas esgot\u00e1ronse en tan s\u00f3 10 minutos. A primeira edici\u00f3n levouse a cabo o 1-2-3 de maio de 2015 en Itu, S\u00e3o Paulo (Brasil) con ao redor de 360.000 visitantes. A segunda e \u00faltima edici\u00f3n realizouse en 2016.\nUnite with Tomorrowland.\nEn 2016 Tomorrowland organizou os eventos \"Unite with Tomorrowland\" en sete pa\u00edses, como eventos sat\u00e9lites con transmisi\u00f3ns do festival en B\u00e9lxica, efectos sincronizados e con cabezas de cartel en persoa. A edici\u00f3n de 2017 en Barcelona tivo que ser cancelada debido a un incendio."}
{"id": "382928", "revid": "23204", "url": "https://gl.wikipedia.org/wiki?curid=382928", "title": "Marco Verratti", "text": "Marco Verratti, nado o 5 de novembro de 1992, en Pescara, provincia de Pescara, \u00e9 un xogador de f\u00fatbol italiano. Xoga como centrocampista e o seu equipo actual \u00e9 o Paris Saint-Germain FC na Ligue 1 francesa. Tam\u00e9n \u00e9 internacional coa selecci\u00f3n de f\u00fatbol de Italia.\nComezou no Pescara Calcio, onde debutou en 2008 e permaneceu ata mediados do 2012, onde m\u00e1is tarde ser\u00eda traspasado ao Par\u00eds Saint-Germain. Co club pescaresi conseguiu un t\u00edtulo nacional (a Serie B en 2012) mentres que co conxunto parisiense obtivo 14, tam\u00e9n a nivel nacional.\nGran parte da s\u00faa carreira xuvenil ocorreu nos clubs na s\u00faa comunidade. O primeiro equipo que era afiliado foi Manoppello, un equipo hist\u00f3rica cidade de Pescara que se fundiu en 2001 co recentemente nado club Manoppello Arabona. O seu talento futebol\u00edstico foi observado por equipos italianas, ent\u00f3n clubs como Atalanta Bergamasca Calcio Inter de Mil\u00e1n e ofreceu-lle para entrar nas filas do club, pero, finalmente, entrou no Pescara Calcio, o equipo da s\u00faa cidade, para \u20ac 5.000 en 2006. Despois dun gran xogo co U16 definir antes do C. Milan, o equipo de Mil\u00e1n fixo unha oferta de \u20ac 300.000 para contratalo, pero Verratti decidiu quedar no seu club. El estreou no primeiro equipo o 9 de agosto de 2008 aos 15 anos e 9 meses, baixo o liderado t\u00e9cnica de Giuseppe Galderisi nun partido contra a Italia A. C. Mezzocorona Cup. O seu debut na 2008-09 Lega Pro Prema Divisione foi o 31 de agosto, a partir da F. C. Crotone nunha derrota por 2-0. Cun total de dez xogos, culminando a s\u00faa primeira tempada como profesional. Na tempada seguinte, el marcou o seu primeiro gol en 9 de agosto de 2009 contra o AC Sangiustese nunha vitoria por 3-2 na Copa da Liga Pro. O 24 de agosto, fixo o seu primeiro gol no Estadio Adri\u00e1tico, nunha vitoria 2-0. Rematou a tempada con oito aparici\u00f3ns, man Antonello Cuccureddu, e subindo para a Serie B tras unha vitoria nos play-offs. Xa na segunda divisi\u00f3n, xogou vinte e oito xogos da liga. O seu primeiro gol na Serie B foi marcado o 29 de maio de 2011, no Cittadella. Coa chegada de Zdenek Zeman, que usa un plan de xogo moi ofensivo, pero non incl\u00fae o papel crac, como un centrocampista Marco posto \u00e1 fronte da defensa. O 12 de marzo de 2012, el asinou unha extensi\u00f3n de contrato que o un\u00eda ao Pescara o 30 de xu\u00f1o de 2016"}
{"id": "382931", "revid": "23204", "url": "https://gl.wikipedia.org/wiki?curid=382931", "title": "Verratti", "text": ""}
{"id": "382932", "revid": "23204", "url": "https://gl.wikipedia.org/wiki?curid=382932", "title": "Conor Anthony McGregor", "text": ""}
{"id": "382933", "revid": "23204", "url": "https://gl.wikipedia.org/wiki?curid=382933", "title": "Conch\u00far Ant\u00f3in Mac Gr\u00e9ag\u00f3ir", "text": ""}
{"id": "382934", "revid": "23204", "url": "https://gl.wikipedia.org/wiki?curid=382934", "title": "Tres metros sobre el cielo", "text": "Tres metros sobre el cielo (\"Tres metros sobre o ceo\") \u00e9 unha pel\u00edcula espa\u00f1ola dirixida por Fernando Gonz\u00e1lez Molina e protagonizada por Mario Casas, \u00c1lvaro Cervantes, Mar\u00eda Valverde e Marina Salas. Baseada na novela hom\u00f3nima publicada polo italiano Federico Moccia, estreouse o 3 de decembro do 2010 e converteuse nunha das pel\u00edculas m\u00e1is \"taquilleiras\" do ano en Espa\u00f1a.\nSinopse.\nA trama xira arredor de dous personaxes: Hugo Olivera \"Hache\" (Mario Casas) e B\u00e1rbara Alc\u00e1zar \"Babi\" (Mar\u00eda Valverde Rodr\u00edguez). Hache \u00e9 un xove moteiro de actitude rebelde: indisciplinado, temperamental, competitivo, provocador e cun tormentoso pasado. Por outra banda, Babi \u00e9 a definici\u00f3n dunha \"chica ben\"; unha adolescente acomodada, inocente e caprichosa, pero decidida, cuns pais sobreprotectores.\nO filme comeza con Hache sa\u00edndo dun xu\u00edzo, acusado de golpear ao noivo da s\u00faa nai. Namentres, Babi acode, como adoita ser habitual, \u00e1 s\u00faa escola, un colexio privado exclusivamente feminino. Nese momento, Hache e Babi te\u00f1en o seu primeiro encontro.\nHache re\u00fanese cos seus amigos moteiros, entre os que est\u00e1 \"Pollo\" (\u00c1lvaro Cervantes), o seu mellor amigo. Pola s\u00faa parte, Babi celebra unha festa en casa dunha amiga, onde acode coa s\u00faa irma Daniela (Nerea Camacho). Un dos amigos de Hache decide \"invitalos\" \u00e1 festa privada, onde os moteiros se colan. Al\u00ed, Hache e Babi volven encontrarse. Hache comeza a provocala e remata arrox\u00e1ndoa \u00e1 piscina da casa, o que enfada a Babi e divirte a Hache. Nesa mesma festa, Pollo co\u00f1ece a Katina (Marina Salas), a mellor amiga de Babi.\nMentres volv\u00eda a casa no coche do seu ex-noivo, os moteiros de Hache empezan a acosalos en metade da autoestrada. Hache termina golpeando ao ex-noivo de Babi, o cal se remata marchando, polo que Hache ten que levala \u00e1 s\u00faa casa. Ao d\u00eda seguinte, Hache acompa\u00f1a a Pollo a buscar a Katina ao instituto, o que remata no terceiro encontro entre Hache e Babi. Katina acabar\u00e1 sa\u00edndo con el.\nOs pais de Babi comun\u00edcanlle que Hache foi denunciado polas lesi\u00f3ns que lle provocou a un transe\u00fante mentres persegu\u00eda ao ex-noivo de Babi. Por unha serie de circunstancias, Babi acode ao lugar onde os moteiros se concentran para organizar carreiras ilegais, o que desemboca no cuarto encontro entre Hache e Babi, onde o primeiro co\u00f1ece a denuncia que lle van po\u00f1er. Nas carrerais que celebran, os moteiros corren cunha chica atada \u00e1s s\u00faas costas; Babi s\u00f3bese \u00e1 moto de \"Chino\" (Luis Fern\u00e1ndez), o rival de Hache, e corre contra este. A carreira \u00e9 interrompida cando se produce un accidente e chega a polic\u00eda.\nTendo que escapar, Hache volve a levar a Babi \u00e1 s\u00faa casa, tendo o seu primeiro encontro rom\u00e1ntico. Nos seguintes d\u00edas, Hache e Babi contin\u00faan v\u00e9ndose, at\u00e9 que un d\u00eda Hache decide ir buscala \u00e1 sa\u00edda do instituto para levala de viaxe. Durante o mesmo, Babi descobre que \u00e9 o que ocorreu no pasado que tanto atormenta a Hache: a s\u00faa nai estaba a acostarse co seu veci\u00f1o, o que provocou que Hache o golpease e despois se marchara de casa para irse a vivir co seu irm\u00e1n m\u00e1is vello, \u00c1lex (Diego Mart\u00edn). Finalmente, Hache e Babi chegan a unha praia, onde pasan un d\u00eda rom\u00e1ntico xuntos.\nHache e Babi comezan a sa\u00edr xuntos e ela xa o acompa\u00f1a \u00e1s concentraci\u00f3ns de moteiros. Nunha delas, Babi ten unha pelea con Mara (Andrea Duro), un antigo \u00abromance\u00bb de Hache que est\u00e1 namorada del. Nesa mesma noite, Babi tat\u00faase a inicial de Hache no embigo. Namentres, o pai de Babi, Claudio, acode a casa de Hache para co\u00f1ecelo. Este est\u00e1 ao tanto da relaci\u00f3n que mante\u00f1en ambos e mostra a s\u00faa desconfianza, pero Hache confesa que est\u00e1 namorado dela e que conseguiu cambialo. Ao volver a casa, o seu irm\u00e1n \u00c1lex repr\u00e9ndeo ao decatarse da carreira ilegal.\nAo regresar \u00e1 escola, a s\u00faa profesora descobre as faltas de asistencia inxustificadas de Babi, o que sup\u00f3n a s\u00faa expulsi\u00f3n do centro, o que \u00e9 evitado grazas \u00e1 \u00abdoaz\u00f3n\u00bb ao centro que fai a s\u00faa nai. Esta oponse \u00e1 relaci\u00f3n que mant\u00e9n Babi con Hache e trata de facer o posible por rompela. Ao decatarse do que pretende a s\u00faa profesora, Hache amen\u00e1zaa e secuestra ao seu can. Despois, Hache l\u00e9vase a Babi a unha casa na praia abandonada coa que ela sempre so\u00f1oi; al\u00ed, Hache e Babi deit\u00e1ronse xuntos por primeira vez.\nDe volta a casa, Hache ten problemas cando Mara rouba un anel da nai de Babi ao colarse na s\u00faa casa, o que lle causa unha pelexa con Chino ao intentar recuperalo. Tam\u00e9n, Babi ent\u00e9rase de que Hache secuestrou o can da s\u00faa profesora; farta do comportamento de Hache, Babi decide que ambos deben darse un tempo.\nBabi celebra a festa do seu 18 aniversario. Hache a\u00ednda ten pendente a s\u00faa carreira de desquite con Chino, pero decide presentarse na festa de Babi de improviso. Pollo decide correr por el, con Katina atada \u00e1s s\u00faas costas. Durante a carreira, Pollo cae da moto e morre na ca\u00edda. Hache e Babi, que estaban bailando na metade da festa, te\u00f1en que acudir ao lugar do accidente, onde observan o cad\u00e1ver de Pollo. Babi acusa a Hache de ser o causante da morte do seu amigo, o que fai que el responda golpe\u00e1ndoa e march\u00e1ndose cada un polo seu lado.\nTras un tempo sen verse, Hache descobre que Babi comezou a sa\u00edr cun co\u00f1ecido seu e trata de po\u00f1erse en contacto con ela, pero tanto Babi como a s\u00faa nai o evitan. Hache decide que \u00e9 tempo de pasar p\u00e1xina e decide irse a traballar a Londres. Re\u00fanese con \u00c1lex na praia na que estivo con Babi. Nese momento, d\u00e1se de cuenta de que el e ela xa se co\u00f1eceran hai moito tempo. \u00c1lex, que sempre fora o \u00abresponsable\u00bb dos dous, s\u00f3bese con el \u00e1 moto e p\u00e9rdense no horizonte da estrada.\nRodaxe.\nA rodaxe, presentada anteriormente no Festival de M\u00e1laga, deu comezo o 10 de maio de 2010 en Barcelona, cunha duraci\u00f3n de oito semanas.\nRecadaci\u00f3n.\nO filme foi a produci\u00f3n espa\u00f1ola coa maior recadaci\u00f3n en portelo na s\u00faa primeira fin de semana con 2.099.601 \u20ac e 323.515 espectadores. \u00c1s tres semanas da s\u00faa estrea, logrou converterse no filme espa\u00f1ol m\u00e1is taquillero en 2010, por encima de \"Los ojos de Julia\" e \"Que se mueran los feos\", e superou o mill\u00f3n de espectadores. 3MSC, como tam\u00e9n se o co\u00f1ece, finalizou 2010 con 8.464.994,39 euros recadados, con 1.331.895 espectadores. Ao longo de 2011 (at\u00e9 o 30 de xu\u00f1o), e sumado ao anterior, roza os 10 mill\u00f3ns de euros en recadaci\u00f3n. En total 9.881.741 euros foi a cifra acumulada.\nContinuaci\u00f3n.\nDebido ao grande \u00e9xito en portelo do filme, a s\u00faa produtora, Antena 3 Films, encargou a secuela, que ten o mesmo nome que a segunda novela de Federico Moccia: \"Tengo ganas de ti\" (\"Te\u00f1o ga\u00f1as de ti\").\nOs protagonistas do filme foron Mario Casas e Clara Lago, e encargouse novamente da direcci\u00f3n Fernando Gonz\u00e1lez Molina. O filme estreouse o 22 de xu\u00f1o de 2012 nos cines de Espa\u00f1a."}
{"id": "382935", "revid": "102241", "url": "https://gl.wikipedia.org/wiki?curid=382935", "title": "Lingua chicomucelteca", "text": "O chicomucelteco (tam\u00e9n chamado \"chikomuselteko\" ou \"chicomuselteco\"; arcaicamente, \"cotoque\") \u00e9 unha lingua maia extinta, antigamente falada na rexi\u00f3n definida polos concellos de Chicomuselo, Mazapa de Madero e Amatenango de la Frontera, no estado de Chiapas, M\u00e9xico, as\u00ed como nas \u00e1reas veci\u00f1as de Guatemala. Nas d\u00e9cadas de 1970 e 1980 converteuse nunha lingua morta, sen falantes nativos vivos. As comunidades chicomuceltecas actuais, que roldan as 1500 persoas en M\u00e9xico e 100 en Guatemala falan castel\u00e1n.\nO chicomucelteca foi antigamente chamado cakchiquel mam, malia que non est\u00e1 tan relacionado co kaqchikel ou o mam, sen\u00f3n co huasteca."}
{"id": "382936", "revid": "23204", "url": "https://gl.wikipedia.org/wiki?curid=382936", "title": "Lingua chikomuselteka", "text": ""}
{"id": "382937", "revid": "23204", "url": "https://gl.wikipedia.org/wiki?curid=382937", "title": "Lingua chicomuselteca", "text": ""}
{"id": "382940", "revid": "89787", "url": "https://gl.wikipedia.org/wiki?curid=382940", "title": "Teens of Denial", "text": "Teens of Denial \u00e9 o d\u00e9cimo terceiro \u00e1lbum da banda estadounidense de indie rock Car Seat Headrest, publicado o 20 de maio de 2016 a trav\u00e9s do selo Matador Records. Tr\u00e1tase do segundo traballo do grupo editado por Matador e o primeiro formado por material novo, tras o recompilatorio \"Teens of Style\".\nAntecedentes.\nA composici\u00f3n de \"Teens of Denial\" comezou no ano 2013, pouco despois do lanzamento do oitavo \u00e1lbum de Car Seat Headrest, \"Nervous Young Man\". Debido \u00e1 lonxitude e complexidade dos \u00e1lbums anteriores, o vocalista e compositor principal Will Toledo decidiu centrarse en escribir m\u00fasica que fose m\u00e1is simple e m\u00e1is doada de tocar ao vivo. Toledo describir\u00eda \"Teens of Denial\" como un \"bildungsroman\", engadindo, \"comp\u00faxeno durante un per\u00edodo da mi\u00f1a vida durante o cal non estaba sentindo moito amor. O seu ton e contido reflexan iso. F\u00edxeno porque iso \u00e9 o que fago - os discos sempre marcaron as distintas fases da mi\u00f1a vida, e precisaba sa\u00edr desta, polo que necesitaba facer un disco\". O \u00e1lbum foi fortemente influenciado pola \u00e9poca de Toledo na universidade no College of William and Mary en Williamsburg, Virginia, pero tam\u00e9n est\u00e1 influenciado pola vida de Frank Sinatra e polo libro de Ernest Becker de 1974 \"The Denial of Death\".\nNunha entrevista con Uproxx, Toledo destacou que lle levara dous anos rematar de compo\u00f1er o \u00e1lbum, xa que quer\u00eda que as canci\u00f3ns flu\u00edsen xuntas de xeito coherente. Descartes dese per\u00edodo edit\u00e1ronse no EP de 2014 \"How to Leave Town\"."}
{"id": "382943", "revid": "1576", "url": "https://gl.wikipedia.org/wiki?curid=382943", "title": "Maiores cidades do mundo", "text": ""}
{"id": "382945", "revid": "1576", "url": "https://gl.wikipedia.org/wiki?curid=382945", "title": "Lista de maiores cidades do mundo", "text": ""}
{"id": "382946", "revid": "102241", "url": "https://gl.wikipedia.org/wiki?curid=382946", "title": "Lingua maia iucateca", "text": "O maia iucateco (\"m\u00e0aya t'\u00e0an\"; lit. \"fala maia\") ou iucateco \u00e9 unha lingua maia falada na pen\u00ednsula do Iucat\u00e1n e no norte de Belize. Para os seus falantes, o nome da lingua \u00e9 sinxelamente maia. O identificador \"iucateca\" \u00e9 unha etiqueta ling\u00fc\u00edstica empregada para distinguila doutras linguas maias (como o k\u02bciche\u02bc e o itza'). Por ese motivo, o emprego do termo maia iucateca \u00e9 unha nomenclatura cient\u00edfica.\nNos estados mexicanos do Iucat\u00e1n, algunhas partes de Campeche, Tabasco, Chiapas e Quintana Roo, o maia \u00e9 a primeira lingua de moitas persoas, con m\u00e1is de 800\u00a0000 falantes. Tam\u00e9n hai uns 6\u00a0000 falantes en Belize."}
{"id": "382947", "revid": "23204", "url": "https://gl.wikipedia.org/wiki?curid=382947", "title": "Maia iucateca", "text": ""}
{"id": "382948", "revid": "5863", "url": "https://gl.wikipedia.org/wiki?curid=382948", "title": "Ensino medio", "text": ""}
{"id": "382949", "revid": "865", "url": "https://gl.wikipedia.org/wiki?curid=382949", "title": "In\u2022ter a\u2022li\u2022a", "text": "in\u2022ter a\u2022li\u2022a \u00e9 o cuarto \u00e1lbum da banda estadounidense de post-hardcore At the Drive-In, publicado o 5 de maio de 2017 a trav\u00e9s do selo Rise Records. Tr\u00e1tase do seu primeiro \u00e1lbum de estudio en 17 anos dende o lanzamento de \"Relationship of Command\", e \u00e9 a s\u00faa primeira edici\u00f3n dende o recompilatorio de 2005 \"This Station Is Non-Operational\". Tam\u00e9n \u00e9 o primeiro traballo dende \"El Gran Orgo\" no que non aparece o membro fundador Jim Ward, que decidiu non participar na segunda reuni\u00f3n do grupo. \u00c9 ademais o primeiro disco de estudio no que est\u00e1 o antigo guitarrista de Sparta Keeley Davis."}
{"id": "382950", "revid": "1131", "url": "https://gl.wikipedia.org/wiki?curid=382950", "title": "Cadafalso", "text": "Cadafalso pode referirse a:"}
{"id": "382953", "revid": "98629", "url": "https://gl.wikipedia.org/wiki?curid=382953", "title": "Cadafalso (arquitectura)", "text": "Un cadafalso \u00a0\u00e9 unha fortificaci\u00f3n ou baluarte de madeira das torres e murallas medievais. Penduraba apoi\u00e1ndose en canzorros\u00a0ou trabes de madeira ou pedras que sobresa\u00edan, incrustadas no muro. Normalmente estaban cubertos e non adoitaban ser permanentes, sen\u00f3n instalarse durante un asedio. En tempos de paz, crese que os cadafalsos almacen\u00e1banse como elementos prefabricados.\nTi\u00f1a unha finalidade militar, pois posu\u00edan pequenos vans ou seteiras tanto na parte frontal coma no chan. Isto, unido a que sobresa\u00edan respecto do lenzo da muralla ou torre, ampliaba o campo de tiro dos defensores ao longo da muralla e, especialmente, permit\u00eda un tiro vertical cara a abaixo sobre os atacantes das torres. No entanto, ao estaren feitos de madeira, ard\u00edan de xeito doado. Posteriormente, foron substitu\u00eddos por matac\u00e1ns, que eran permanentes e en pedra e que supuxeron unha mellora respecto dos cadafalsos.\nEn moitas construci\u00f3ns en pedra que sobreviviron da \u00e9poca medieval, del\u00e1tase a existencia deste elemento pola presenza dos pequenos vans que regularmente puntean a fachada trazando a li\u00f1a por baixo dun van m\u00e1is grande que era a porta de acceso aos cadafalsos, como pode verse na espa\u00f1olas Torre de Pero Ni\u00f1o (Cantabria) ou na de Aldealse\u00f1or (Soria).\nSobreviviron alg\u00fans cadafalsos medievais, inclu\u00edndo exemplos na torre setentrional do castelo de Stokesay, en Shropshire (Reino Unido) e en Laval (Francia). A cidadela interior de Carcasona, tam\u00e9n en Francia, amosa cadafalsos reconstru\u00eddos en madeira."}
{"id": "382955", "revid": "98629", "url": "https://gl.wikipedia.org/wiki?curid=382955", "title": "Can\u00f3n (arma)", "text": "Can\u00f3n \u00e9 a denominaci\u00f3n xeral do tubo das armas de fogo por onde sae o proxectil. Por\u00e9n, o termo adoita referirse a unha determinada peza de artillar\u00eda para disparar proxect\u00eds pesados dotada de rodas para o seu transporte ou desprazamento que pode ser de diversas formas e calibres segundo a \u00e9poca e a finalidade.\u00a0\nO can\u00f3n usa p\u00f3lvora ou outro propelente baseado en explosivos para disparar un proxectil. Os can\u00f3ns var\u00edan en calibre, alcance, mobilidade, cadencia de tiro, \u00e1ngulo de disparo e potencia de fogo; os distintos tipos de can\u00f3n combinan e equilibran eses atributos en distintos graos, dependendo do uso que se lle pretende dar no campo de batalla. A palabra \"can\u00f3n\" deriva do aumentativo de \"cano\" por extensi\u00f3n do \"tubo\" polo que se dispara o proxectil.\nO can\u00f3n ordinario permite bater albos situados dentro da vista directa do artilleiro. O can\u00f3n empr\u00e9gase xeralmente en carros de combate e tam\u00e9n como arma anticarro, por mor que ten unha traxectoria tensa ou rasante. Para atacar albos que non est\u00e1n dentro do alcance da peza e que se atopan agachados tras obst\u00e1culos naturais ou defensas, util\u00edzase o ob\u00fas ou o morteiro, os cales te\u00f1en unha traxectoria curva, ou sexa, cando dispara un proxectil, este describe unha curva parab\u00f3lica.\nActualmente, a maior parte das pezas artilleiras, ag\u00e1s as de calibres m\u00e1is pequenos, son mixtas can\u00f3n-ob\u00fas, para poderen actuar en ambas as d\u00faas funci\u00f3ns. Seguen a ser can\u00f3ns puros os modelos espec\u00edficos, como os que portan os carros de combate, os antitanques ou antia\u00e9reos e os montados en barcos de guerra.\nAdemais do seu uso xeneralizado na guerra, os can\u00f3ns tam\u00e9n se empregan para unha serie de prop\u00f3sitos pac\u00edficos como no control de avalanchas.\nHistoria.\nUsado por vez primeira na China, o can\u00f3n at\u00f3pase entre as primeiras formas de artillar\u00eda de p\u00f3lvora, e co tempo substitu\u00edu \u00e1s armas de asedio \u2014entre outras formas de armamento antigo\u2014 no campo de batalla.\nIdade Media.\nO primeiro can\u00f3n de ma\u00a0\u00a0apareceu durante a Batalla de Ain Yalut de 1260 entre os mamelucos e os mongois en Oriente Medio. O primeiro can\u00f3n en Europa\u00a0foi usado probabelmente na Pen\u00ednsula Ib\u00e9rica, durante a Reconquista, no s\u00e9culo XIII, e o can\u00f3n ingl\u00e9s foi despregado por vez primeira na Guerra dos Cen Anos, na Batalla de Cr\u00e9cy, en 1346. Foi durante este per\u00edodo, a Idade Media, cando o can\u00f3n converteuse en est\u00e1ndar e m\u00e1is efectivo nas funci\u00f3ns de arma contra infantar\u00eda e de asedio. Despois da Idade Media os can\u00f3ns m\u00e1is grandes foron abandonados en favor dun maior n\u00famero de pezas m\u00e1is lixeiras e maniobr\u00e1beis. Ademais, desenvolv\u00e9ronse novas tecnolox\u00edas e t\u00e1cticas que converteron a maior\u00eda das defensas en obsoletas; isto levou \u00e1 construci\u00f3n das trazas italianas, fortes especificamente dese\u00f1ados para resistiren o bombardeo de artillar\u00eda e as t\u00e1cticas de asedio asociadas. A\u00ednda que estes fortes (xunto coas Torres Martello volv\u00e9ronse obsoletos cando apareceron os proxect\u00eds explosivos e perforantes de blindaxe que fixeron que mesmo estas fortificaci\u00f3ns se tornasen vulner\u00e1beis.\nIdade Moderna.\nO can\u00f3n tam\u00e9n transformou a guerra naval a comezos da Idade Moderna, cando as armadas europeas aproveitaron a s\u00faa potencia de fogo. Cando o can\u00f3n raiado pasou a ser algo com\u00fan, a precisi\u00f3n do can\u00f3n mellorou significativamente e f\u00edxose m\u00e1is mort\u00edfero ca nunca, especialmente para a infantar\u00eda.\nIdade Contempor\u00e1nea.\nNa primeira guerra mundial, a maior\u00eda das mortes foran causada polos can\u00f3ns; tam\u00e9n foran amplamente usados na segunda guerra mundial. A maior\u00eda dos can\u00f3ns modernos son semellantes aos empregados na segunda guerra mundial, ag\u00e1s nos can\u00f3ns navais pesados, que foron substitu\u00eddos por m\u00edsiles. En concreto, o can\u00f3n autom\u00e1tico mant\u00edvose case id\u00e9ntico aos seus hom\u00f3logos da segunda guerra mundial."}
{"id": "382956", "revid": "15490", "url": "https://gl.wikipedia.org/wiki?curid=382956", "title": "IES Gonzalo Torrente Ballester", "text": "O Instituto de Ensino Secundario Gonzalo Torrente Ballester \u00e9 un centro pertencente \u00e1 rede p\u00fablica de institutos da Xunta de Galicia, situado en Pontevedra. Leva o nome do escritor Gonzalo Torrente Ballester. Est\u00e1 situado ao sur da cidade. Nel imp\u00e1rtese Educaci\u00f3n Secundaria Obrigatoria, Bacharelato e o ciclo superior de Proxectos de edificaci\u00f3n.\nHistoria.\nO IES Gonzalo Torrente Ballester foi creado como tal no curso 1989-1990. Con todo, o centro escolar non se inaugurou at\u00e9 xaneiro de 1990, polo que o primeiro trimestre dese curso se impartiu nas instalaci\u00f3ns do IES A Xunqueira II.\nO instituto acolle alumnado do concello de Pontevedra mais tam\u00e9n de concellos veci\u00f1os como Vilaboa, Soutomaior ou Mar\u00edn. Ten tres centros adscritos atendendo \u00e1 procedencia acad\u00e9mica do alumnado: o CEIP A Carballeira de Louriz\u00e1n, o CEIP San Marti\u00f1o e o CEIP de Cabanas de Salcedo.\nDocentes neste centro son ou foron Francisco Calo Lourido, Lu\u00eds Bar\u00e1, Manuel Lourenzo Gonz\u00e1lez, Henrique Egea Lapina, Mar\u00eda Dolores Vali\u00f1o Ferr\u00edn, Aurelio S\u00e1nchez Tom\u00e9 e Mar\u00eda Victoria Moreno, quen doou ao centro a s\u00faa biblioteca persoal, de 4500 volumes, inclu\u00eddas varias edici\u00f3ns e uns 150 estudos de \"Don Quixote\"."}
{"id": "382957", "revid": "6173055", "url": "https://gl.wikipedia.org/wiki?curid=382957", "title": "Morteiro (arma)", "text": "O morteiro \u00e9 unha arma que consiste nunha especie de can\u00f3n port\u00e1til, de gran calibre e de curto alcance. Dispara xeralmente proxect\u00eds explosivos ou incendiarios con gran poder destrutivo \u2014m\u00e1is grandes ca as granadas\u2014 nun \u00e1ngulo superior aos corenta e cinco graos e a velocidades relativamente baixas. Estas calidades son opostas \u00e1s das pezas de artillar\u00eda, que disparan a gran velocidade e xeralmente con \u00e1ngulos de tiro pequeno.\nHistoria.\nA\u00ednda que \u00e9 dif\u00edcil saber quen foi o primeiro home que tivo a idea de elevar un can\u00f3n para facer caer un proxectil verticalmente, hai motivos para atribu\u00edla a Mehmed II durante o Gran Sitio de Constantinopla de 1453. Manuscritos gregos de 1551 refiren que Mehmed, asediado por unha frota inimiga no Corno Dourado, propuxo crear unha arma destas caracter\u00edsticas, tendo \u00e9xito no seu emprego contra un dos buques tras alg\u00fans disparos.\nPara o s\u00e9culo XVI o morteiro constitu\u00eduse nunha arma bastante com\u00fan, recibindo o seu nome pola forma robusta e semellante a unha pota dos primeiros modelos. Os tubos eran bastante curtos (non m\u00e1is de dous ou tres veces o calibre e este polo xeral superior aos 150\u00a0mm). Trat\u00e1base de armas para a defensa da praza ou como pezas de cerco a fortalezas. A mediados do s\u00e9culo XIX tentouse utilizalas como armas de defensa costeira, mais case entrou en desuso como peza de artillar\u00eda para a infantar\u00eda.\nNo entanto a s\u00faa obsolescencia, a desgastante guerra de trincheiras suscitada na fronte Occidental durante a primeira guerra mundial determinou a imperiosa necesidade de empregar unha arma que puidese usarse para disparar dende o interior de gabias e parapetos, sen se expor ao fogo, de forma de apoiar \u00e1 infantar\u00eda e cercar as li\u00f1as inimigas. Por iso que se resucitou a idea do morteiro. Inicialmente os ingleses e franceses empregaran morteiros do s\u00e9culo XIX veteranos da guerra da Crimea, e improvisaron outros de gran peso. Os alem\u00e1ns tam\u00e9n seguiron estas ideas, destac\u00e1ndose o \"Minenwerfer\" (lanzaminas).\nPara 1915 os brit\u00e1nicos lograran un dese\u00f1o compacto de tubo de \u00e1nima lisa e b\u00edpode, que \u00e9 considerado o primeiro morteiro moderno. Alcum\u00e1rono Morteiro Stokes en honra ao seu creador, Wilfred Stokes. Desenvolveuse en varios calibres, desde os 60 aos 120\u00a0mm.\nOs morteiros modernos en xeral son derivados directos do morteiro Stokes. Est\u00e1n formados por un tubo en cuxo interior se deixa caer o proxectil, o cal \u00e9 percutido ao tocar unha agulla percusora existente no fondo do tubo, o que resulta na detonaci\u00f3n dun propelente e o consecuente disparo do proxectil.\nAs s\u00faas \"granadas\" son de fabricaci\u00f3n m\u00e1is sinxela e barata ca os de artillar\u00eda convencional, e transportan maior carga explosiva por unidade de peso de proxectil, proporcionando un poder destrutivo maior ao empregaren velocidades de ca\u00edda menores. Isto permite tam\u00e9n unha mellor distribuci\u00f3n dos cascos fragmentarios e unha \u00f3ptima distribuci\u00f3n da enerx\u00eda cin\u00e9tica da explosi\u00f3n.\nDurante a segunda guerra mundial, todos os pa\u00edses melloraron os seus dese\u00f1os, salientando os modelos sovi\u00e9ticos de 120\u00a0mm e os estadounidenses de 82\u00a0mm de calibre, que continuar\u00edan operando durante d\u00e9cadas.\nUso t\u00e1ctico.\nOs morteiros lixeiros incl\u00faense normalmente entre o armamento das unidades de infantar\u00eda, e os modelos m\u00e1is pesados as\u00edgnanse aos batall\u00f3ns de artillar\u00eda de apoio, coa vantaxe engadida sobre esta de non estaren limitados \u00e1s necesidades de infraestrutura lox\u00edstica de transporte e v\u00edas de comunicaci\u00f3n que require a artillar\u00eda.\nAs secci\u00f3ns de morteiros tam\u00e9n adoitan asignarse como primeiro chanzo de apoio de fogo nos batall\u00f3ns de infantar\u00eda modernos, provistos de medios de ligaz\u00f3n radio para coordinaren e corrixir o seu fogo indirecto. Nos casos da defensa, cada bater\u00eda ten asignado un sector, que se encarga de bater a pedido dos infantes. O mesmo depende do alcance do morteiro, sendo na actualidade duns 6.000 metros aproximadamente.\nEntre a s\u00faa munici\u00f3n poden empregarse distintos tipos: explosiva, crebadora, fragmentaria, fum\u00edxena, gas velenoso ou incapacitante (prohibida pola convenci\u00f3n de Xenebra), iluminantes, etc.\nTam\u00e9n \u00e9 unha arma que pode ser utilizada por forzas irregulares na s\u00faa funci\u00f3n de cerco, destac\u00e1ndose pola s\u00faa mobilidade."}
{"id": "382960", "revid": "5863", "url": "https://gl.wikipedia.org/wiki?curid=382960", "title": "Casimiro Cubela", "text": "Casimiro Cubela Garc\u00eda, nado en San Xurxo de Sacos (Concello de Cotobade) o 2 de febreiro de 1908 e finado en Santa Mar\u00eda de Trasmonte o 14 de agosto de 1986, foi un sacerdote e escritor galego.\nTraxectoria.\nEstudou Humanidades no colexio relixioso de El Espi\u00f1o (Burgos) e despois Filosof\u00eda e Teolox\u00eda no Seminario de Santiago de Compostela, onde coincidiu con Xos\u00e9 Manuel Cabada e do que foi profesor auxiliar. Foi p\u00e1rroco de Santa Mar\u00eda de Tomonde (1931), despois de Ribela e desde 1958 en Santa Mar\u00eda de Trasmonte. Escribiu poemas en lat\u00edn, galego e castel\u00e1n, alg\u00fans deles publicados en \"Vida Gallega\" e \"Acci\u00f3n\" (Pontevedra). Sendo p\u00e1rroco de Ribela foi detido e procesado en 1948 por axudar \u00e1 guerrilla e condenado a seis meses e un d\u00eda de desterro."}
{"id": "382961", "revid": "1888", "url": "https://gl.wikipedia.org/wiki?curid=382961", "title": "Casimiro Cubela Garc\u00eda", "text": ""}
{"id": "382962", "revid": "5863", "url": "https://gl.wikipedia.org/wiki?curid=382962", "title": "Urxencia cero", "text": "Urxencia Cero \u00e9 unha serie de televisi\u00f3n de ficci\u00f3n, sobre o persoal sanitario que traballa na unidade de transplantes de \u00f3rganos do \"Hospital Francisco Balmis\".\nA produci\u00f3n contou coa colaboraci\u00f3n da Conseller\u00eda de Sanidade da Xunta de Galicia e co apoio de profesionais do SERGAS e, especialmente, da Coordinaci\u00f3n de Transplantes de Galicia e do CHUAC.\nSecuela.\nA serie \u00eda ter unha secuela, titulada \"Segunda oportunidade\", na que, amais dos actores de \"Urxencia Cero\", participar\u00edan Lu\u00edsa Merelas, Alberto Rol\u00e1n, Samuel Blanco, Victoria P\u00e9rez, Mar\u00eda Mera, Leire Rodr\u00edguez e Manuel San Mart\u00edn."}
{"id": "382967", "revid": "98629", "url": "https://gl.wikipedia.org/wiki?curid=382967", "title": "Sonny Bill Williams", "text": "Sonny William \"Sonny Bill\" Williams (tam\u00e9n co\u00f1ecido polo acr\u00f3nimo SBW), nado o 3 de agosto de 1985 na cidade de Auckland, \u00e9 un ex xogador de rugby XIII, XV e sete de Nova Celandia con dobre nacionalidade neozelandesa e samoana. Xogaba na posici\u00f3n de centro no conxunto dos Blues na liga Super 15. O seu primeiro club de Rugby Union foi o RC Toulon, de Francia. Proclamouse campi\u00f3n do mundo cos \" nas edici\u00f3ns de 2011 e 2015 da copa do mundo desta disciplina. Formou parte do combinado do seu pa\u00eds para os\u00a0 Xogos Ol\u00edmpicos de 2016, na modalidade ol\u00edmpica de rugby, pero no primeiro partido rompeu un tend\u00f3n e tivo que ser substitu\u00eddo por Sione Molia, xogador que estaba citado como reserva. Xogador poderoso e r\u00e1pido, foi un placador temido e un xogador ofensivo dotado dunha grande t\u00e9cnica individual e apreciado polos seus numerosos pases sobre a placaxe.\nEn paralelo \u00e1 s\u00faa carreira como xogador de rugby, leva unha curta mais exitosa carreira no boxeo.\nFoi embaixador de UNICEF nunha visita ao L\u00edbano no ano 2015, sendo criticado m\u00e1is adiante pola mesma asociaci\u00f3n por mor da publicaci\u00f3n na rede social Twitter dunhas fotos de cativos mortos tiradas supostamente na mesma viaxe.\nCarreira no rugby.\nInicios no Rugby League.\nWilliams comeza a xogar a un alto nivel rugb\u00edstico dende o ano 2001, onde participou no ', o campionato australiano de rugby XIII sub-18. Williams foi tam\u00e9n nomeado xogador do ano neste campionato. No 2002, sobe rapidamente os chanzos que axi\u00f1a o tornan un xogador de primeiro rango para os Canterbury Bulldogs, participando no ', o campionato australiano para menores de 20 anos. O ano seguinte, en 2003, Williams continuou a s\u00faa carreira fulgurante na Premier League, o segundo campionato da prestixiosa National Rugby League (NRL), fac\u00e9ndose titular indiscutido.\nEn 2004 con s\u00f3 18 anos fixo o seu debut na NRL contra Parramatta Eels no Telstra Estadium. Durante este ano foi seleccionado para representar o seu pa\u00eds despois de s\u00f3 uns poucos partidos xogados na NRL. O 23 de abril fixo a s\u00faa estrea coa Nova Celandia contra Australia no famoso ANZAC Test. Durante 2004 xoga 15 partidos da NRL e pasa a ser un membro importante do seu equipo, por\u00e9n a s\u00faa curta carreira e o seu ascenso incrible rematan por decantar aos adestradores a deixalo de suplente na gran final da NRL. Os Bulldogs ga\u00f1aron a final 16 a 13 contra Sydney Roosters. Williams pecha unha excepcional primeira tempada na m\u00e1xima categor\u00eda en Australia, e \u00e9 nomeado para o \", o trofeo para o mellor novato da liga NRL dese ano.\nCando o seu contrato remata recibe varias ofertas, inclu\u00edndo a do club ingl\u00e9s St. Helens RFC polo importe de 3 mill\u00f3ns de d\u00f3lares. Williams rexeitou a oferta, alegando que prefer\u00eda permanecer leal ao seu club e ampl\u00eda o seu contrato cos Bulldogs durante dous anos m\u00e1is. Uns meses m\u00e1is tarde, algunhas revelaci\u00f3ns fan estalar o esc\u00e1ndalo. Nin St Helens nin o seu presidente Eamonn McManus fixeran ningunha oferta a Williams. O axente do xogador fixo correr este dixomed\u00edxome para que a oferta dos Bulldogs fose m\u00e1is grande.\nDespois de ter feito unha exitosa estrea na NRL,a tempada 2005 foi decepcionante. Unha grave lesi\u00f3n no xeonllo e outras m\u00e1is pequenas fan que Williams xogue s\u00f3 5 partidos durante o ano 2005. Perdeu asemade varios partidos internacionais coa Nova Celandia ese ano. Williams tivo un ano rugb\u00edstico 2006 con altos e baixos. Xogou 21 partidos de liga e pousou 8 ensaios.\u00a0Durante este ano, como en 2005, non puido participar no Tres Naci\u00f3ns cos Kiwis sempre por mor das lesi\u00f3ns recorrentes.\nAos catro minutos do seu primeiro partido da tempada 2007, Williams foi expulsado por un placaxe alto sobre Andrew Johns. Ao longo do ano 2007 o futuro rugb\u00edstico de Williams estivo cheo de especulaci\u00f3ns na prensa australiana. A especulaci\u00f3n rematou cando Williams renuncia ao seu contrato cos Bulldogs o 9 de marzo de 2007. Williams xogou at\u00e9 2008 nos Canterbury Bulldogs, representando \u00e1 s\u00faa seleci\u00f3n en numerosas ocasi\u00f3ns.\nPaso polo Rugby Union.\nNo 2008, despois de trocar de axente e comezar a traballar con Khoder Nasser da o paso cara o rugby a XV e asina un contrato dun ano de duraci\u00f3n co Rugby Club Toulonais cun ano suplementario opcional. A s\u00faa sa\u00edda desde Australia e a s\u00faa transici\u00f3n para rugby a XV, causou balbordo nos medios da illa-continente, at\u00e9 o punto de que foi elixido \"o home m\u00e1is odiado\" en Australia 2008. No seu primeiro partido de Top 14, anota un ensaio poucos minutos despois de entrar no campo en lugar de Olivier Grimaud, substitu\u00eddo por lesi\u00f3n, contra o ASM Clermont Auvergne. En marzo de 2009, \u00e9 renovado por un ano o seu contrato co Club de Rugby Toulonnais. A tempada seguinte, Williams p\u00e9rdese o inicio do campionato por mor dunha lesi\u00f3n recorrente no xeonllo, pero dende o seu retorno, pasa a ser titular at\u00e9 a fin da tempada, xogando como centro a car\u00f3n de Mafelio Kefu. Na semifinal contra ASM Clermont Auvergne (futuro campi\u00f3n) anota un ensaio cara o fin do partido, pero non pode evitar a derrota do seu club (29 a 35). Xogou o seu \u00faltimo xogo cos de Toulon no Stade V\u00e9lodrome en Marsella contra Cardiff Blues na final da European Challenge. Cun ataque sa\u00edndo da li\u00f1a de 22 propia, nese partido Sonny Bill Williams atravesa a defensa polo medio desfac\u00e9ndose de dous adversarios para facer un ensaio pouco antes do descanso. Os galeses ga\u00f1aron, con todo, o encontro co marcador de 28 a 21. Ao final da tempada, volveu para a Nova Celandia, rexeit\u00e1ndo a renovaci\u00f3n de contrato con Toulon. A prensa neozelandesa falaba ent\u00f3n de que a oferta econ\u00f3mica do club europeo era moito m\u00e1is importante que a da federaci\u00f3n de Nova Celanda.\nParalelamente incursiona no boxeo ingl\u00e9s adestrando no ximnasio que Alain Rouocco ten na cidade de Toulon. Ga\u00f1a o seu primeiro combate oficial en Australia nun recinto cheo e contra Gary Gurr, e perm\u00edtelle recadar a unha asociaci\u00f3n anti droga 50.000 d\u00f3lares.\nEn 2009, foi seleccionado para competir en xu\u00f1o do mesmo ano nun amigable en Sydney cos Barbarians fronte aos ', partido que rematou en vitoria do combinado austral 55 a 7. Sonny Bill Williams asinou cos Crusaiders de Nova Celandia en 2010. Wayne Smith, asistente de Graham Henry, adestrador dos ', visitara en marzo de 2009 ao xogador de orixe samoano neozelandesa, supostamente co fin de falar dun eventual futuro no seo da selecci\u00f3n nacional de Nova Celandia e coa Copa do Mundo de 2011 no punto de mira.\nA tempada 2011 a 2012 do Super 15 xogouna no equipo dos Chiefs, ga\u00f1ando o capionato nunha final contra os Sharks .\nO 9 de xulio de 2012, Sonny Bill anunciou que fichar\u00eda polos Panasonic Wild Knights, para a tempada 2012-2013 (31 de agosto - 27 de xaneiro) xogando as\u00ed na elite do rugby xapon\u00e9s.\nVolta ao Rugby League.\nEn novembro de 2012, o club da NRL Sydney Roosters confirmou que ti\u00f1a asinado un contrato dun ano con Sonny Bill Williams. O seu excompa\u00f1eiro de equipo nos Canterbury Bulldogs, Hazem El Masri, criticou fortemente esta elecci\u00f3n, afirmando que Sonny non deber\u00eda ser autorizado a xogar en Australia despois da s\u00faa pol\u00e9mica sa\u00edda ao Club de Rugby Toulonnais en 2008. Este contrato foi finalmente aprobado en decembro por Ian Schubert, que deb\u00eda garantir a conformidade coas restrici\u00f3ns do \"\".\nEl xogou o seu primeiro partido con Sydney o 7 de marzo de 2013 fronte a South Sydney Rabbitohs. Perdeu o encontro pola puntuaci\u00f3n de 28 a 10, marcando un ensaio. Este partido cel\u00e9brase no Allianz Stadium diante de 35 952 espectadores, que \u00e9 o r\u00e9cord da NRL para un partido da primeira xornada. Despois de varios partidos rendindo a bo nivel \u00e9 suspendido dous xogos pola violencia dunha carga ilegal. Unha vitoria na fronte Sydney Rabbitohs no \u00faltimo partido da primeira fase regular permite que os Roosters finalicen no primeiro posto da liga. Durante a primeira rolda da fase final, imp\u00f3\u00f1ense a Viril-Warringah Sea Eagles e a continuaci\u00f3n a Newcastle Knights na semifinal, obtendo as\u00ed o dereito a competir na final contra Manly, que logo da s\u00faa derrota no inicial,vencera a Cronulla Sharks e a Sydney Rabbiots. Roosters, que volven atopar aos Viril-Warringah Sea Eagles na final , vencen 26 a 18 para ga\u00f1ar o d\u00e9cimo terceiro t\u00edtulo na s\u00faa historia. Cunha tempada onde xogou 24 de 26 encontros da fase regular e os tres partidos das finais, fai 8 ensaios e ga\u00f1a unha media de 109 metros por partido. Foi condecorado coa medalla de Jack Gibson, que premia o mellor xogador Rooster do ano. Anunciou logo a sinatura dun novo contrato con este equipo por un ano m\u00e1is.\nDespois de ter anunciado por primeira vez o seu desexo de coller unhas vacaci\u00f3ns dende 2008, declara finalmente que est\u00e1 preparado para representar ao seu pa\u00eds coa ambici\u00f3n de se converter no primeiro xogador campi\u00f3n do mundo n\u00e1mbolos dous c\u00f3digos do rugby. Sonny Bill, que conta daquela con sete chamadas para defender a camisola kiwi, seis derrotas e un empate, xoga o seu primeiro partido con esta selecci\u00f3n dos \u00faltimos 5 anos, durante o partido contra o Samoa, vencendo 42 a 24. Despois de ser deixado en repouso fronte a Francia, marcou tres ensaios na primeira metade fronte de Pap\u00faa-Nova Guinea, partido tam\u00e9n vencido por 56 a 10. Primeiros do seu grupo xogaron os cuartos de final contra Escocia, elimin\u00e1ndoa por un marcador de 40 a 4. Desfanse na semifinal da selecci\u00f3n inglesa 20 a 18. Australia acada a s\u00faa vinganza fronte os \"Kiwis\" ga\u00f1ando a final 34 a 2 despois de perder na anterior edici\u00f3n de 2008 en Brisbane. Neste partido o quinto e \u00faltimo ensaio dos \"Kangourous\" foi pousado grazas \u00e1 intrcepci\u00f3n dun pase de Williams nas proximidades da li\u00f1a de marca australiana.\nA seguinte tempada comeza para Sonny con derrota fronte aos Rabbioths e unha percusi\u00f3n no \u00faltimo minuto deste encontro valeulle tres partidos de suspensi\u00f3n. Cumpre as expectativas do seu adestrador, facendo unha grande actuaci\u00f3n no seu retorno fronte Canterbury-Bankstown Bulldogs. \u00c9 contra este mesmo equipo que\u00a0 anotou o seu primeiro dobrete da tempada. Fai un novo ensaio contra Melbourne e a continuaci\u00f3n, est\u00e1 ausente por un mes debido \u00e1 fractura dun polgar. Volve con vitoria fronte New Zeland Warriors. Finalmente, logo dunha boa tempada regular South Sydney Rabbioths impiden aos Roosters participar unha outra vez na final. As estat\u00edsticas de Sonny Bill Williams na tempada suman 12 puntos e 3 ensaios nos 21 encontros xogados.\u00a0\nSegunda etepa en rugby a XV.\nEn decembro de 2013, asina un contrato coa federaci\u00f3n neozelandesa de rugby a XV de dous anos, a fin de competir na Copa do mundo de 2015 en Inglaterra. Este contrato prev\u00e9 tam\u00e9n a posibilidade de integrar o equipo de Nova Celandia en rugby sevens nos Xogos Ol\u00edmpicos de R\u00edo. El debe fichar novamente polo equipo dos Chiefs do Super 15. Debe, con todo, completar o seu contrato cos Sydney Roosters, club co que debe xogar en 2014.\nFai finalmente o seu retorno sobre os terreos de rugby a XV en outubro de 2014. Despois de ter sido seleccionado por \u00faltima vez no mes de agosto de 2012 fronte Australia, Williams fixo o seu retorno cos \" o 1 de novembro contra os Estados Unidos en Chicago con vitoria. Reincorp\u00f3rase aos Chiefs na segunda xornada de liga, e a mediados do mes de maio sofre unha lesi\u00f3n nas costas que o ten apartado dos terreos de xogo durante un mes, reaparecendo na derradeira xornada da liga regular. Nesta competici\u00f3n os Chiefs foron terceiros, sendo logo derrotados en eliminatoria polos Higlanders, franqu\u00eda vencedora finalmente da competici\u00f3n. Na tempada Williams disputa once partidos do Super 15, todo como titular, pousando un ensaio.\n\u00c9 inclu\u00eddo no grupo de 33 homes escollido por Steve Hansen para xogar na copa do mundo. Substituto no primeiro xogo contra a Arxentina, \u00e9 titular os dous partidos seguintes, primeiro contra Namibia e logo contra Xeorxia, antes de anotar 7 puntos a Tonga onde comeza o partido no banco. \u00c9 reserva tam\u00e9n nos tres partidos seguintes da fase final, onde os \" baten sucesivamente a Francia 62 a 13 , a \u00c1frica do Sur 20 a 18 na semifinal e, a continuaci\u00f3n, Australia na final, ga\u00f1ando por 34 a 7. Neste partido ten unha destacada actuaci\u00f3n malia entrar no minuto 40. Co partido rematado, Williams ve como un cativo se precipita ao c\u00e9spede para se achegar aos seus \u00eddolos, sendo placado bruscamente por un vixiante do estadio. Sonny decide intervir, abrazando ao cativo e regal\u00e1ndolle a s\u00faa medalla de ouro. \"Unha medalla non o \u00e9 todo. S\u00edntome orgulloso de tela ga\u00f1ado, pero porqu\u00e9 non facer posible unha noite inesquencible para este neno?\", \"\u00c9 probablemente mellor que tela pendurada da parede\", dixo logo. Eloxiado polo seu xesto, recibe unha nova medalla de ouro na cerimonia de premios da \".\"\nCarreira en sevens.\nSonny Bill Williams s\u00famase en 2015 ao equipo nacional de Nova Celandia de rugby en modalidade ol\u00edmpica para disputar as \" \". O seu obxectivo \u00e9 competir nos Xogos Ol\u00edmpicos de R\u00edo no ver\u00e1n de 2016. \u201cNo pasado, todos os mellores deportistas foron sempre os ol\u00edmpicos. Usain Bolt, Muhammad Ali, e as\u00ed seguido. Esta \u00e9 unha oportunidade fant\u00e1stica de volverme un deles\".\nUniuse ao equipo de Nova Celandia na terceira rolda da tempada 2015-2016 do '. Marcou un ensaio na s\u00faa primeira participaci\u00f3n, onde act\u00faa como substituto. A pesar de dous grandes erros de Sonny Bill Williams, Nova Celandia ga\u00f1a a final 24 a 21 no rostro dos ' de \u00c1frica do Sur. Durante esta tempada da Serie Mundial, el xogou 31 partidos e anotou catro ensaios.\nEn maio, a federaci\u00f3n neozelandesa prol\u00f3ngalle o contrato at\u00e9 2019. \u00c9 inclu\u00eddo entre os doce xogadores para disputar as Olimip\u00edadas. Tralo primeiro partido nesta competici\u00f3n perdido contra o Xap\u00f3n Williams sofre unha rotura\u00a0de tend\u00f3n de Aquiles. Ten que ser substitu\u00eddo e perde as Olimp\u00edadas e o resto da campa\u00f1a de rubgy a XV.\nCarreira no boxeo.\nO 27 de maio de 2009, Sonny Bill Williams fixo o seu debut como boxeador profesional no cadril\u00e1tero do seu amigo Anthony Mundine, impo\u00f1\u00e9ndose a Garry Gurr por KO no segundo asalto na cidade de Brisbane.\nO 30 de xu\u00f1o, derrota a Ryan Hogan nun combate que remata por KO despois de s\u00f3 dous minutos e 35 segundos. Williams describiu a preparaci\u00f3n para a loita como \"bo adestramento off-season\".\nNo 2011 derrota por decisi\u00f3n un\u00e1nime a Scott Lewis e ao veterano tongano Alipate Liava'a ficando patente dende o primeiro intre que a acusada diferenza de altura ser\u00eda definitiva a favor do neozeland\u00e9s. Foi este o seu primeiro combate f\u00f3ra de Australia, pois foi disputado en Auckland, a s\u00faa cidade natal.\nNo ano 2012 fai un s\u00f3 combate, fronte a Clarence Tillman, boxeador de Nova Orle\u00e1ns residente en Nova Celandia, sendo un combate polo t\u00edtulo vacante da NZPBA dos pesos pesados. Williams ga\u00f1a o cinto por KO t\u00e9cnico o d\u00eda 8 de febreiro do 2012.\nExactamente un ano despois, SBW hab\u00eda de enfrontar a s\u00faa proba m\u00e1is dura ao medirse ao \"B\u00fafalo Branco\" Fran\u00e7ois Botha\u00a0 no Brisbane Entertainment Centre de Queensland, Australia. Foi un combate polo cinto mundial vacante de campi\u00f3n dos pesos pesados da \"World Boxing Association\" (a WBA ten un t\u00edtulo superior chamado \"supercampi\u00f3n\" que naquela hora posu\u00eda o ucra\u00edno Wladimir Klitschko). O p\u00faxil surafricano Frans Botha, aut\u00e9ntica estrela do boxeo dos anos 90, autor de memorables combates contra Alex Schultz, Mike Tyson, Wladimir Klitschko, J\u00e9rome Le Banner (en modalidade K-1) etc, contaba nesa altura con xa m\u00e1is de 44 anos.\nPola s\u00faa banda, Sonny Bill afrontaba por primeira vez o reto dun combate \u00e1 distancia de 10 asaltos. Finalmente, Williams faise co cinto por decisi\u00f3n un\u00e1nime nun combate rodeado de pol\u00e9mica.\nEn decembro de 2013, \u00e9 privado dos seus t\u00edtulos por inactividade ao non defendelos ante ning\u00fan rival. Afirmar\u00eda daquela que non pod\u00eda adicarse m\u00e1is ao puxilato por mor dos seus compromisos rugb\u00edsticos, e que deixaba o puxilato durante 3 anos. Con todo, a s\u00faa \u00faltima aparici\u00f3n at\u00e9 o momento riba dun cuadril\u00e1tero produciuse o 31 de xaneiro de 2015, en Sydney, onde venceu por decisi\u00f3n un\u00e1nime a Chauncy Welliver para facer un r\u00e9cord de 7 vitorias 0 derrotas.\nNo ano 2021, afirmou en rolda de prensa deixar o rugby para se adicar enteiramente ao boxeo, volvendo para un combate contra Waikato Falefehi o 26 de xu\u00f1o dese mesmo ano.\nNesa pelexa ga\u00f1ou nunha decisi\u00f3n un\u00e1nime e unha puntuaci\u00f3n 57 - 56, malia ser derribado no segundo round.\nO 23 de marzo de 2022, no Aware Super Theatre de Sydney, enfrontouse ao ex xogador de f\u00fatbol australiano Barry Hall. Barry Hall colleu fama de xogador moi duro e agresivo durante a s\u00faa carreira como futbolista e fixo nos seus anos mozos alg\u00fan combate de boxeo, polo que non era novo de todo neste deporte.\nMalia todo, durante a pesaxe envolta na pol\u00e9mica habitual dos combates box\u00edsticos, con enfrontamento entre os equipos e cabezada de Hall a Williams, Hall pesou 11 quilogramos menos que Bill (97,8 contra 109,1). Barry Hall minimizar\u00eda a importancia na diferenza de peso en declaraci\u00f3ns posteriores.\nAdemais, Hall sub\u00edu ao cadril\u00e1tero \u00e1 idade de 45 anos, sendo 9 anos m\u00e1is vello que Williams, e \u00e1 unha idade na que o rendemento deportivo de alto nivel para o boxeo xa acostuma a verse moi minguado.\nFinalmente, Williams venceu o combate aos 2 minutos do primeiro asalto despois de tirar \u00e1 lona a Hall tres veces nese tempo. Hall pediu perd\u00f3n polo seu rendemento, mentres o \"The Daily Telegraph\" falaba de \"farsa\"."}
{"id": "382968", "revid": "5863", "url": "https://gl.wikipedia.org/wiki?curid=382968", "title": "Urxencia Cero", "text": ""}
{"id": "382972", "revid": "89787", "url": "https://gl.wikipedia.org/wiki?curid=382972", "title": "Domo de lava", "text": "En vulcanolox\u00eda, un domo de lava ou domo volc\u00e1nico \u00e9 unha protrusi\u00f3n con forma de mont\u00edculo ou c\u00fapula aproximadamente circular orixinado pola lenta extrusi\u00f3n de lava viscosa nun volc\u00e1n. A xeoqu\u00edmica dos domos de lava pode variar de bas\u00e1ltica a riol\u00edtica a\u00ednda que a maior\u00eda dos domos conservados adoitan ter un alto contido de s\u00edlice. A forma caracter\u00edstica de domo atrib\u00faese \u00e1 alta viscosidade que impide que a lava fl\u00faa a moita distancia. Esta alta viscosidade pode deberse a d\u00faas posibles raz\u00f3ns: que o magma te\u00f1a altos niveis de s\u00edlice, ou \u00e1 desgasificaci\u00f3n dun magma flu\u00eddo. Como os domos viscosos bas\u00e1lticos e andes\u00edticos meteor\u00edzanse r\u00e1pido e doadamente, rompen coa irrupci\u00f3n de m\u00e1is lava flu\u00edda, e a maior\u00eda dos domos conservados te\u00f1en un alto contido de s\u00edlice e constan de riolita ou dacita.\nSuxeriuse a existencia de domos de lava en Marte nalgunhas estruturas da s\u00faa superficie que te\u00f1en esa forma na parte oeste de Arcadia Planitia e en Terra Sirenum.\nDin\u00e1mica dos domos.\nOs domos de lava evolucionan de maneira impredicible debido \u00e1 din\u00e1mica non linear causada pola cristalizaci\u00f3n e desgasificaci\u00f3n da lava moi viscosa no conduto magm\u00e1tico do domo. Os domos sofren varios procesos, como o crecemento, colapso, solidificaci\u00f3n e erosi\u00f3n.\nOs domos de lava crecen por crecemento do domo end\u00f3xeno ou ex\u00f3xeno. O primeiro implica a expansi\u00f3n do interior do domo para acomodar nova lava e o \u00faltimo ref\u00edrese \u00e1 acumulaci\u00f3n superficial da lava. \u00c9 a gran viscosidade da lava que impide que fl\u00faa lonxe do punto de sa\u00edda polo que foi extru\u00edda, creando unha forma similar a unha c\u00fapula de lava pega\u00f1osa que despois arrefr\u00eda lentamente in situ. Os domos poden chegar a ter alturas de varios centos de metros, e poden crecer lentamente e de forma estable durante meses (por exemplo, o volc\u00e1n Unzen), anos (por exemplo o volc\u00e1n Soufri\u00e8re Hills) ou mesmo s\u00e9culos (por exemplo, o volc\u00e1n Monte Merapi). As partes laterais desta estrutura est\u00e1n formadas por entullos rochosos inestables. Debido \u00e1 acumulaci\u00f3n intermitente de presi\u00f3n dos gases, os domos en erupci\u00f3n poden \u00e1s veces experimentar co tempo episodios de erupci\u00f3n explosiva. Se parte do domo de lava colapsa cando a\u00ednda est\u00e1 fundido, pode producir fluxos pirocl\u00e1sticos, que son unha das formas m\u00e1is letais de fen\u00f3menos volc\u00e1nicos. Outros perigos asociados cos domos de lava son a destruci\u00f3n de bens, incendios forestais e lahares desencadeados por un fluxo pirocl\u00e1stico en zonas con barro, neve ou xeo. Os domos de lava soa unha das caracter\u00edsticas estruturais principais de moitos estratovolc\u00e1ns en todo o mundo. Os domos de lava son proclives a explosi\u00f3ns perigosas pouco com\u00fans, xa que cont\u00f1en lava riol\u00edtica rica en s\u00edlice.\nEntre as caracter\u00edsticas das erupci\u00f3ns dos domos de lava est\u00e1n unha sismicidade pouco profunda de longo per\u00edodo e h\u00edbrida, que se atrib\u00fae ao exceso de presi\u00f3ns de flu\u00eddos na c\u00e1mara magm\u00e1tica que contrib\u00fae \u00e1 s\u00faa formaci\u00f3n. Outras caracter\u00edsticas dos domos de lava son a s\u00faa forma semiesf\u00e9rica, ciclos de crecemento dos domos ao longo de grandes per\u00edodos de tempo e o comezo repentino de actividade explosiva violenta. A velocidade media de crecemento dun domo pode utilizarse como un indicador aproximado da subministraci\u00f3n de magma, pero non mostra unha relaci\u00f3n sistem\u00e1tica coa temporizaci\u00f3n e caracter\u00edsticas das explosi\u00f3ns dos domos de lava.\nRelevos relacionados.\nCriptodomos.\nUn criptodomo (do grego \u03ba\u03c1\u03c5\u03c0\u03c4\u03cc\u03c2, \"kryptos\", 'oculto') \u00e9 unha estrutura con forma de domo creada por acumulaci\u00f3n de magma viscoso a unha profundidade baixa sen asomar ao exterior. Un exemplo de criptodomo formouse na erupci\u00f3n do Monte St. Helens en maio de 1980, na cal a erupci\u00f3n explosiva empezou despois de producirse un desprendemento de terras que fixo que caese a ladeira do volc\u00e1n, orixinando unha descompresi\u00f3n explosiva do criptodomo subterr\u00e1neo, que quedou exposto.\n\"Coul\u00e9es\" de lava.\nAs \"coul\u00e9es\" son domos de lava que flu\u00edron certa distancia desde a s\u00faa posici\u00f3n orixinal, polo que lembran tanto a domos de lava coma a fluxos de lava.\nO maior fluxo de dacita do mundo que se co\u00f1ece \u00e9 o do complexo do domo de dacita do Chao, un enorme domo-fluxo de \"coul\u00e9e\" entre dous volc\u00e1ns no norte de Chile. Este fluxo ten uns 14\u00a0km de longo, ten caracter\u00edsticas de fluxo obvias, como cristas de presi\u00f3n, e unha fronte de fluxo de 400\u00a0m de alto (a li\u00f1a escura ondulada na parte inferior esquerda). Hai outro importante fluxo de \"coul\u00e9e\" na ladeira do volc\u00e1n Llullaillaco, na Arxentina, e outros exemplos nos Andes."}
{"id": "382975", "revid": "5863", "url": "https://gl.wikipedia.org/wiki?curid=382975", "title": "Andr\u00e9s Tojeiro Fraguela", "text": ""}
{"id": "382976", "revid": "5863", "url": "https://gl.wikipedia.org/wiki?curid=382976", "title": "Andr\u00e9s Tojeiro", "text": ""}
{"id": "382977", "revid": "27155", "url": "https://gl.wikipedia.org/wiki?curid=382977", "title": "Domo volc\u00e1nico", "text": ""}
{"id": "382978", "revid": "5863", "url": "https://gl.wikipedia.org/wiki?curid=382978", "title": "Ram\u00f3n Vicente L\u00f3pez Facal", "text": ""}
{"id": "382979", "revid": "23204", "url": "https://gl.wikipedia.org/wiki?curid=382979", "title": "Six moments musicaux (Rachmaninov)", "text": "Six Moments Musicaux (en galego \"Seis momentos musicais\"; , \"Shest\u2019 Muzyk\u00e1l\u2019nykh Mom\u00e9ntov\"), Op. 16, son unha serie de pezas para piano solista compostas polo compositor ruso Sergei Rachmaninov entre outubro e decembro de 1896. Os \"Moments musicaux\" constan dun grupo de seis obras separadas que reproducen formas musicais caracter\u00edsticas de per\u00edodos musicais anteriores. As formas que aparecen na obra de Rachmaninov son o nocturno, a canci\u00f3n sen palabras, a barcarola, un virtuoso estudo e o tema con variaci\u00f3ns.\nAs pezas consideradas individualmente te\u00f1en sido descritas como \u00abverdadeiras pezas de concerto, sendo m\u00e1is apreciadas no escenario cun piano de cola\u00bb. A pesar de ser compostas como parte dunha serie, cada peza pode ser interpretada individualmente como un solo de concerto cos seus propios temas e ambientes. Abranguen unha ampla variedade de temas dende unha sombr\u00eda marcha f\u00fanebre presente no n\u00famero tres ao maxestoso canon do n\u00famero seis, os \"Moments Musicaux\" constit\u00faen tanto unha revoluci\u00f3n no x\u00e9nero como unha volta \u00e1 composici\u00f3n para piano s\u00f3 de Rachmaninov. Unha interpretaci\u00f3n habitual adoita durar uns trinta minutos.\nNunha entrevista que tivo lugar en 1941, Rachmaninov afirmou, \u00abo que intento facer, ao transcribir a mi\u00f1a m\u00fasica, \u00e9 dicir de xeito directo e simple o que o meu coraz\u00f3n sente ao compo\u00f1er\u00bb. A pesar de ter composto os \"Moments Musicaux\" por encontrarse en apuros econ\u00f3micos, as pezas resumen o seu saber na composici\u00f3n para piano ata o momento. O \"Andantino\" comeza a serie cunha longa e reflexiva melod\u00eda que se desenvolve ata acadar un r\u00e1pido cl\u00edmax. A segunda peza, o \"Allegretto\", \u00e9 a primeira das poucas da serie que revelan a s\u00faa mestr\u00eda na t\u00e9cnica pian\u00edstica. O \"Andante Cantabile\" \u00e9 un contraste entre as d\u00faas pezas que a rodean, explicitamente denominadas \"marcha f\u00fanebre\" e \"lamento\". O \"Presto\" obt\u00e9n a s\u00faa inspiraci\u00f3n de varias fontes, entre as que se encontran os \"Preludios\" de Fr\u00e9d\u00e9ric Chopin, sintetizadas nunha explosi\u00f3n de intensidade mel\u00f3dica. A quinta peza da serie, denominada \"Adagio sostenuto\", \u00e9 un respiro en forma de barcarola, antes do final \"Maestoso\", que concl\u00fae a serie cunha grosa textura en tres partes. En \"Six Musical Moments\", Rachmaninov ilustra completamente, nas s\u00faas propias palabras, \u00abo que o meu coraz\u00f3n sente\u00bb.\nOrixes.\nContra o outono de 1896, o estado financeiro de Rachmaninov era precario, agraviado por un roubo que sufriu nunha viaxe en tren realizada con anterioridade. Presionado durante longo tempo, tanto pola falta de recursos econ\u00f3micos como por aqueles que esperaban a conclusi\u00f3n da s\u00faa primeira sinfon\u00eda, \u00abapresurouse a producir\u00bb. O 7 de decembro escribiu a Aleksnadr Zatayevich, un compositor ruso que co\u00f1ecera antes de compo\u00f1er a obra, dic\u00edndolle, \u00abApres\u00farome para obter os cartos que preciso para unha data en concreto... Esta presi\u00f3n financeira perpetua \u00e9, por unha banda, bastante beneficiosa... para o d\u00eda 20 deste mes te\u00f1o que ter rematado seis pezas para piano\u00bb. Rachmaninov completou as seis entre outubro e decembro de 1896 e foron todas adicadas a Zatayevich. A pesar das duras condici\u00f3ns, a obra amosa clara evidencia do seu temper\u00e1n virtuosismo e establece un exemplo da calidade que ter\u00edan as s\u00faas obras futuras.\n\"Six Moments Musicaux\" \u00e9 unha sofisticada obra que conta cunha gran duraci\u00f3n, grosas texturas e elevadas esixencias t\u00e9cnicas para quen a interpreta, maiores que en calquera das s\u00faas pezas anteriores para piano s\u00f3. \u00c9 similar ao memorable \"Estudo en re sostido menor\" (Op. 8, n.\u00ba 12) de Aleksandr Skriabin \u2014en ambas obras, o detalle \u00e9 m\u00e1is funcional que ornamental na s\u00faa argumentaci\u00f3n musical\u2014. \u00c9 aqu\u00ed, m\u00e1is que en \"Morceaux de Fantaisie\" (Op. 2, 1892) ou \"Morceaux de Salon\" (Op. 10, 1894), onde Rachmaninov plasma as espec\u00edficas cualidades do seu xeito de tocar na s\u00faa m\u00fasica. Os n\u00fameros tres e cinco pos\u00faen un apaixonado lirismo, mais as demais requiren un pianista cunha t\u00e9cnica virtuosa e unha gran percepci\u00f3n musical. Estas pezas foron compostas cara \u00e1 metade da carreira de Rachmaninov e creou unha base de voces centrais que elaborar\u00eda nos seus \"Preludios, Op. 23\" e \"\u00c9tudes Tableaux, Op. 33\". A\u00ednda que o propio compositor adoitaba estrear as s\u00faas propias obras, non foi o primeiro en interpretar estas e a data da estrea non foi determinada a\u00ednda.\nO nome da serie est\u00e1 inspirado no ciclo para piano de Franz Schubert, tam\u00e9n chamado \"Six Moments Musicaux\" (Op. 94, 1828).\nComposici\u00f3n.\n\"Andantino\" en si bemol menor.\nA primeira peza ten un tempo andantino (moderado), conta cunha extensi\u00f3n de 113\u00a0compases e est\u00e1 marcada como 72\u00a0negras\u00a0por minuto. Est\u00e1 dividida en tres secci\u00f3ns distintas. A primeira presenta un tema en comp\u00e1s de 4/4 cunha melod\u00eda en estilo nocturno na man esquerda. Unha pausa na metade, en aproximadamente o mesmo lugar que no primeiro \"Moments Musicaux\" de Schubert, mostra a influencia que tivo este compositor na obra. A segunda parte est\u00e1 marcada \"con moto\" (con movemento), a 76\u00a0negras\u00a0por\u00a0minuto, e \u00e9 unha variaci\u00f3n do primeiro tema nunha configuraci\u00f3n infrecuente de sete negras por comp\u00e1s (7/4). Esta parte finaliza cunha \"cadenza\". A terceira secci\u00f3n introduce a \u00faltima variaci\u00f3n do tema, tam\u00e9n en 4/4, pero m\u00e1is r\u00e1pido, un \"Andantino con moto\" a 84\u00a0negras\u00a0por\u00a0minuto. A peza finaliza cunha coda que volve ao primeiro \"tempo\" e repite porci\u00f3ns das anteriores tres partes. Acaba cunha cadencia perfecta na tonalidade de si bemol menor.\nO \"Andantino\" \u00e9 a peza de maior duraci\u00f3n da serie cun tempo aproximado de interpretaci\u00f3n de oito minutos e medio. \u00c9 descrita como un h\u00edbrido xen\u00e9rico, combinando elementos dos x\u00e9neros nocturno e do tema con variaci\u00f3ns. A melod\u00eda \u00e9 crom\u00e1tica, sincopada e longa, elementos idiosincr\u00e1ticos que Rachmaninov frecuentemente incl\u00fae nas s\u00faas obras. Debido a isto, o \"Andantino\" consid\u00e9rase como unha extensi\u00f3n do seu \"Nocturno en la menor\" da serie de \"Morceaux de Salon\" (Op. 10, n.\u00ba 1, 1894). Con todo, o \"Andantino\" pode considerarse como unha peza aut\u00f3noma coas s\u00faas propias dificultades, como as secci\u00f3ns con m\u00faltiples fraseos nunha soa man.\n\"Allegretto\" en mi bemol menor.\nA segunda peza, denominada como unha \u00abpeza brillante\u00bb, marca un contraste coa melod\u00eda l\u00edrica e \u201catmosf\u00e9rica\u201d da primeira peza. A peza est\u00e1 no tempo r\u00e1pido \"allegretto\" (rapidamente), a 92\u00a0negras\u00a0por\u00a0minuto. Ten 131\u00a0compases de extensi\u00f3n, sendo a que m\u00e1is ten de todas as pezas, mais \u00e9 a segunda m\u00e1is curta ao ser tocada, normalmente non dura m\u00e1is de tres minutos e medio (a m\u00e1is curta \u00e9 a n\u00famero catro). Esta peza representa un t\u00edpico estudo do Romanticismo musical, cun estilo parecido aos \"Estudos\" (Op. 10 e Op. 25) de Fr\u00e9d\u00e9ric Chopin, cunha melod\u00eda dispersa entre r\u00e1pidas figuras de \"sestinas\". Est\u00e1 escrita nunha forma ternaria estrita con coda: secci\u00f3ns id\u00e9nticas de inicio e final comezando nos compases 1 e 85, e unha secci\u00f3n central contrastante que comeza no comp\u00e1s 45. A segunda secci\u00f3n cambia radicalmente de din\u00e1mica, constantemente, indo de \"piano\" a \"fortissimo\" e mesmo \"sforzando\". Conforma, durante toda a obra, un torrente sen fin de semit\u00f3ns descendentes e un motivo na man que cae como unha fervenza lembrando o \"Estudo Revolucionario\" (Op. 10, n.\u00ba 12, 1831) de Chopin. A peza remata cunha lenta coda en \"adagio\" (c\u00f3modo) que finaliza cunha cadencia perfecta en mi bemol maior.\nRachmaninov revisou esta peza en marzo de 1940, mudando a melod\u00eda, mais deixando as continuas \"sestinas\", demostrando que este motivo apresurado non \u00e9 unha simple bravura ou mostra de virtuosismo.\n\"Andante Cantabile\" en si menor.\nDe novo, a seguinte peza difire drasticamente das anteriores: as continuas mudanzas na n\u00famero dous son mitigadas coa terceira peza da serie, un \u00abintrospectivo r\u00eaverie [enso\u00f1aci\u00f3n]\u00bb. Tomando a descrici\u00f3n anterior de x\u00e9nero h\u00edbrido, esta peza \u00e9 descrita como unha mestura entre os x\u00e9neros da canci\u00f3n sen palabras e a marcha f\u00fanebre, para crear a peza de car\u00e1cter m\u00e1is ruso do conxunto, contando cun baixo sonoro e unha melod\u00eda s\u00f3lida, caracter\u00edsticas da m\u00fasica rusa.\nCon tan s\u00f3 55\u00a0compases, esta peza \u00e9 unha das menos extensas, mais ten unha das maiores duraci\u00f3ns da serie cuns sete minutos. A peza estrut\u00farase como unha forma a tres partes. O tema da primeira secci\u00f3n est\u00e1 tocado enteiramente en terceiras menores, acompa\u00f1ado pola man esquerda, que toca quintas xustas e oitavas. A secci\u00f3n central ten unha melod\u00eda en sextas menores, as\u00ed como un baixo con oitavas en \"staccato\". O lamento do primeiro tema transf\u00f3rmase nunha expl\u00edcita marcha f\u00fanebre ao facerse as oitavas da man esquerda m\u00e1is regulares.\n\"Presto\" en mi menor.\nA cuarta peza \u00e9 similar \u00e1 segunda na calidade da s\u00faa interpretaci\u00f3n. Esta peza mostra similitudes co \"Estudo Revolucionario\" de Chopin na esixente man esquerda ao longo da obra. Ademais parece, soa e s\u00e9ntese como se fora unha improvisaci\u00f3n sobre o \"Preludio en sol maior\" (Op. 28, n.\u00ba 3) de Chopin. A peza conta con 67\u00a0compases de extensi\u00f3n, cunha duraci\u00f3n duns tres minutos, e o seu tempo \u00e9 o m\u00e1is r\u00e1pido de todas estas pezas, un presto (r\u00e1pido) a 104\u00a0negras\u00a0por\u00a0minuto; polo tanto \u00e9 a peza m\u00e1is curta en termos de duraci\u00f3n.\nO \"Presto\" est\u00e1 escrito en forma ternaria cunha coda. A peza comeza cunha introduci\u00f3n en \"fortissimo\" cunha grosa textura na man esquerda que consiste en \"sestinas\" crom\u00e1ticas. A melod\u00eda \u00e9 unha idea \u00abcrecente, case militar\u00bb, intercalada entre r\u00e9plicas do motivo da man esquerda, sendo a melod\u00eda de d\u00faas notas o elemento unificador m\u00e1is forte. A secci\u00f3n central \u00e9 un breve per\u00edodo de figuras que caen en \"pianississimo\" na man dereita e escalas ascendentes na esquerda. A terceira secci\u00f3n est\u00e1 marcada como \"Pi\u00f9 vivo\" (m\u00e1is vivo) e t\u00f3case mesmo m\u00e1is r\u00e1pido que a introduci\u00f3n, a 112\u00a0negras\u00a0por\u00a0minuto. Chegados a este punto a peza desenv\u00f3lvese nunha textura moi densa, co motivo orixinal da man esquerda interpretado por ambas mans en distintos rexistros. A t\u00e9cnica de cambiar rapidamente de oitava na que se interpreta a melod\u00eda, \u00e1s veces chamada \u00abdesprazamento de rexistro\u00bb, empr\u00e9gase para presentar o motivo nun xeito m\u00e1is dram\u00e1tico que incrementa a intensidade cara ao final. O final, unha coda en \"Prestissimo\" (moi r\u00e1pido), marcado a 116\u00a0negras\u00a0por\u00a0minuto, \u00e9 unha \u00faltima e ampla reiteraci\u00f3n do tema que pecha cun acorde en mi menor, que mostra a obsesi\u00f3n de Rachmaninov polos sons de camp\u00e1s, que ter\u00e1n un papel destacado no seu \"Concerto para piano n.\u00ba 2\" e no \"Preludio en d\u00f3 sostido menor\" (Op. 3, n.\u00ba 2).\nA peza constit\u00fae un aut\u00e9ntico \"tour de force\" en resistencia e precisi\u00f3n: a introduci\u00f3n comeza co motivo da man esquerda, que require abarcar un intervalo de d\u00e9cima. Ademais, os intervalos de oitava aparecen xusto antes das series de r\u00e1pidas \"sestinas\", requirindo movementos de mans e pulsos veloces. As melod\u00edas dobres que Rachmaninov emprega nesta obra existen a prop\u00f3sito para \u00abmanter ambas mans ocupadas\u00bb, escurecendo a melod\u00eda e facendo dif\u00edcil a proxecci\u00f3n da man dereita. \u00c9 a \u00fanica peza da serie que ten indicaci\u00f3ns de pedal.\n\"Adagio sostenuto\" en re bemol maior.\nLogo das torrenciais escalas do n\u00famero catro aparece a quinta peza, comparada nunha tese doutoral como unha pasaxe da Biblia (I Reis 19:12), que di, \u00abE despois do lume veu un suave murmurio\u00bb. Isto \u00e9 unha referencia directa \u00e1 posici\u00f3n da obra entre d\u00faas pezas con \u00abincribles fogos de artificio\u00bb, como a figurativa calma antes e despois da treboada. A peza segue a forma musical da barcarola, unha canci\u00f3n popular cun acompa\u00f1amento r\u00edtmico en tercinas. Ten unha duraci\u00f3n aproximada de cinco minutos e conta cunha extensi\u00f3n de 53\u00a0compases, a m\u00e1is curta en cuesti\u00f3n de compases. Est\u00e1 marcada como adagio \"sostenuto\" (sostido con comodidade) a 54\u00a0negras\u00a0por\u00a0minuto, cunha simple melod\u00eda presentada en forma ternaria.\nDesprovista de calquera motivo prodixioso ou escalas dif\u00edciles, a peza mostra a capacidade de Rachmaninov para o lirismo musical. A\u00ednda que a peza poida parecer simple, o ambiente debe sosterse tocando os tresillos da man esquerda de xeito comedido pero din\u00e1mico. A melod\u00eda, unha textura acordal con frecuentes retardos, crea unha tarefa dif\u00edcil ao facer as voces e adicar a axeitada \u00e9nfase nas notas correctas. A s\u00faa li\u00f1a mel\u00f3dica relativamente curta choca co estilo de Rachmaninov de melod\u00edas longas, proporcionando pouco tempo para realizar o fraseo.\n\"Maestoso\" en d\u00f3 maior.\nA \u00faltima peza da serie, a n\u00famero seis, \u00e9 unha obra t\u00edpica do s\u00e9culo XIX e ten sido descrita como \u00abapoteose ou fin da loita\u00bb. A peza foi resumida como:\nEsta obra \"tempestuosa e axitada\" cont\u00e9n un \u00abtema principal cheo de triplos puntillos e s\u00f3 na breve secci\u00f3n central hai un pouco de luz [que ilumina] a treboada antes de que volvan e dominen os tronos en \"fortississimo\"\u00bb. A pesar da imaxe escura presentada para describir a peza, a obra est\u00e1 en d\u00f3 maior e o resultado \u00e9 m\u00e1is ledo que escuro, mais non tan triunfal coma o \"Maestoso\" o far\u00eda soar.\nDo mesmo xeito que a segunda e cuarta pezas, o n\u00famero seis est\u00e1 escrito en forma de estudo, cunha melod\u00eda acordal repetitiva pero moi esixente tecnicamente que se dobra en ambas mans. En conxunto, a obra ten tres elementos distintos interpretados simultaneamente: a melod\u00eda principal, o continuo conxunto de fusas que tocan acordes arpexiados e o motivo descendente de corcheas. A din\u00e1mica ten un papel importante nesta peza: o \"fortissimo\" marcado ao principio mantense durante toda a primeira secci\u00f3n, con alg\u00fans breves respiros en \"mezzoforte\". A secci\u00f3n central \u00e9 m\u00e1is suave e cont\u00e9n d\u00faas \u00e1reas con considerable tensi\u00f3n, creando o antes mencionado \u00abefecto apote\u00f3sico\u00bb con dram\u00e1ticas \u00abfalsas entradas\u00bb. Aqu\u00ed, Rachmaninov, manipula o tema contrapuntisticamente para desenvolver un efecto de canon. Este \u00abtriplo contrapunto... \u00e9 tit\u00e1nico tanto en tama\u00f1o como impacto e potencialmente pensado para o desastre\u00bb, con referencias \u00e1 tensi\u00f3n, que agarda para o cl\u00edmax final, nesta \u00abcontinua explosi\u00f3n\u00bb. Inmediatamente despois da coda, a grosa textura e o canon desaparecen de repente e a peza t\u00f3rnase \"piano\". Antes de chegar \u00e1 coda, a obra volve co tema en \u2018'forte\u2019\u2019 e amalg\u00e1mase para chegar a un maxestoso final tocado \"fortississimo\".\nO \"Maestoso\" \u00e9 unha das pezas m\u00e1is dif\u00edciles da serie. Son necesarias resistencia e forza para manter un son con completa resonancia, mentres que as continuas fusas poden resultar esgotadoras para quen o interpreta. Conseguir un \"tempo\" consistente \u00e9 un problema para esta peza, dado que a melod\u00eda est\u00e1 intercalada entre outros dous elementos. Ademais a din\u00e1mica, a maior parte do tempo forte ou moi forte, indica que \u00e9 necesaria unha precisa visi\u00f3n do volume relativo. Manter esta precisi\u00f3n ao mesmo tempo que se tratan outros elementos da peza presentando unha interpretaci\u00f3n con solidez musical segue a ser o desaf\u00edo final.\nRecepci\u00f3n.\nOs \"Six Moments Musicaux\" foron ben recibidos pola cr\u00edtica. Mentres compu\u00f1a a s\u00faa primeira sinfon\u00eda, Rachmaninov non ti\u00f1a tempo para compo\u00f1er obras para piano s\u00f3 e os \"Moments\" son considerados como o seu regreso \u00e1 composici\u00f3n de madurez. A\u00ednda que son revolucionarios e grandilocuentes en estilo, rete\u00f1en o carisma das s\u00faas primeiras obras, tal e como menciona a pianista Elizabeth Wolff: \u00abComparten as caracter\u00edsticas das s\u00faas primeiras obras, densas, ricas en contrapunto, altamente crom\u00e1ticas, de estilo nacionalista conmovedor, de sentimentos profundos e, por suposto, excepcionalmente dif\u00edciles para o pianista\u00bb. Interpretaci\u00f3ns posteriores da obra revelar\u00edan que Rachmaninov ter\u00eda escondido un ritmo sutil e vitalidade que emerx\u00edan das longas frases mel\u00f3dicas, levando m\u00e1is al\u00f3 a s\u00faa aclamaci\u00f3n como unha m\u00fasica asombrosamente complexa. Os \"Moments\" van m\u00e1is lonxe ao \u00abconfirmar o que \u00e9 inexplicablemente inherente ao xenio\u00bb, con \u00abexquisitas melod\u00edas, marabillosos cambios crom\u00e1ticos, 'milagrosamente breves'\u00bb, as\u00ed como mantendo \u00abun sentido de contraste e variedade que permita a cada miniatura ser unha obra polo seu propio m\u00e9rito ao igual que complementar a obra en ambos sentidos\u00bb. A\u00ednda que se desco\u00f1ece se as consecuencias financeiras da obra permit\u00edronlle recuperar os cartos roubados, a reacci\u00f3n emocional ser\u00eda pronto esquecida durante os seguintes anos pola catastr\u00f3fica estrea en 1897 do seu traballo de dous anos enteiros: a \"Sinfon\u00eda n.\u00ba 1\" (Op. 13, 1895)."}
{"id": "382984", "revid": "89787", "url": "https://gl.wikipedia.org/wiki?curid=382984", "title": "Centipede Hz", "text": "Centipede Hz \u00e9 o noveno \u00e1lbum da banda estadounidense de pop experimental Animal Collective, publicado o 4 de setembro de 2012 a trav\u00e9s do selo Domino Records. O disco marca o regreso do membro do grupo Deakin, que non participou na gravaci\u00f3n e xira do anterior traballo da banda, \"Merriweather Post Pavilion\" (2009). \"Centipede Hz\" chegou ao n\u00famero 16 na lista estadounidense \"Billboard 200\"."}
{"id": "382985", "revid": "75439", "url": "https://gl.wikipedia.org/wiki?curid=382985", "title": "Common as Light and Love Are Red Valleys of Blood", "text": "Common as Light and Love Are Red Valleys of Blood \u00e9 o oitavo \u00e1lbum da banda estadounidense de indie folk Sun Kil Moon, publicado o 17 de febreiro de 2017 a trav\u00e9s do selo Caldo Verde Records. O disco foi producido por Mark Kozelek, o l\u00edder do grupo."}
{"id": "382986", "revid": "865", "url": "https://gl.wikipedia.org/wiki?curid=382986", "title": "La For\u00eat", "text": "La For\u00eat \u00e9 o cuarto \u00e1lbum da banda estadounidense de art rock Xiu Xiu, publicado o 12 de xullo de 2005 a trav\u00e9s do selo 5 Rue Christine. O disco conta coa presenza de John Dieterich de Deerhoof e Devin Hoff como colaboradores."}
{"id": "382987", "revid": "865", "url": "https://gl.wikipedia.org/wiki?curid=382987", "title": "Minus the Bear", "text": "Minus the Bear \u00e9 unha banda estadounidense de indie rock formada en Seattle, Washington, no ano 2001 e composta por membros actuais e pasados de Botch, Kill Sadie e Sharks Keep Moving. Minus the Bear leva publicados seis \u00e1lbums e catro EPs. A banda est\u00e1 composta por Jake Snider (voces, guitarra), Dave Knudson (guitarra), Cory Murchy (baixo) e Alex Rose (sintetizadores, voces)."}
{"id": "382988", "revid": "25871", "url": "https://gl.wikipedia.org/wiki?curid=382988", "title": "Gran Premio de Austria de 2017", "text": "O Gran Premio de Austria de 2017 (oficialmente F\u00f3rmula 1 Grosser Preis von \u00d6sterreich 2017) foi unha carreira do Campionato do Mundo F\u00f3rmula 1 celebrada no Red Bull Ring en Spielberg, Austria, o 9 de xullo de 2017. Foi a 9\u00aa carreira da tempada de F\u00f3rmula Un de , e o 31\u00ba Gran Premio de Austria.\nO piloto de Ferrari Sebastian Vettel camezou a rolda como o l\u00edder do campionato, cunha vantaxe de catorce puntos sobre Lewis Hamilton. Mercedes lidera sobre Ferrari por vinte e catro puntos na clasificaci\u00f3n de construtores no inicio da rolda.\nInforme.\nCualificaci\u00f3n.\nOs coches vermellos de Ferrari sa\u00edron dos boxes cando apareceu a bandeira verde. Os Haas tam\u00e9n sa\u00edron pronto no inicio da sesi\u00f3n e, a pesar do bo desempe\u00f1o do equipo americano na pista austr\u00edaca, Grosjean acabou na trampa de grava, sen maiores consecuencias para o franc\u00e9s, que conseguiu retornar ao trazado sen auxilio dos comisarios de pista. O piloto de Haas, Magnussen foi v\u00edtima dos altos bordos do Circu\u00edto de Spielberg, que danaron a s\u00faa suspensi\u00f3n, obrigando ao piloto a entrar en boxes coa suspensi\u00f3n da roda dianteira dereita rota. Hamilton fixo o mellor tempo da Q1 e tam\u00e9n da historia do Circu\u00edto de Spielberg (non oficial), con 1:05.064, con Vettel a 0.521 atr\u00e1s do seu rival.\nEliminados: Jolyon Palmer (Renault), Felipe Massa (Williams), Lance Stroll (Williams), Marcus Ericsson (Sauber) e Pascal Wehrlein (Sauber).\nNesta qenda Mercedes non perdeu tempo e saco aos seus dous pilotos \u00e1 pista tan pronto como o cron\u00f3metro comezou a contar. cos superbrandos, o brit\u00e1nico plverizo a marca do circu\u00edto, con 1:04.800. Mais o seu compa\u00f1eiro Bottas non deixoullo doado e rexistrou un tempo 1m04s640, dominando todos os sectores da pista austr\u00edaca. A marca oficial do trazado \u00e9 de 1m08s337, anotada por Michael Schumacher en 2003. No volta final, Vettel anotou 1:04.772 e se qedou entre os compa\u00f1eiros de Mercedes, no segundo lugar.\nEliminados: Nico H\u00fclkenberg (Renault na F\u00f3rmula 1), Fernando Alonso (McLaren), Stoffel Vandoorne (McLaren), Daniil Kvyat (Toro Rosso) e Kevin Magnussen (Haas).\nA Q3 comezou chea de expectativas, Mercedes calzou os ultrabrandos e liberaron a besta que hai dentro do motor alem\u00e1n. Tam\u00e9n polo feito de que Lewis Hamilton precisaba o mellor tempo para minimizar a sanci\u00f3n de cinco posici\u00f3ns na grella. E na primeira tentativa de volta r\u00e1pida na Q3, a historia foi parecida coa da Q2: Hamilton fixo 1:04.424, mais Bottas voou e deixou ao seu compa\u00f1eiro no segundo lugar ao anotar 1:04.251. Sebastian Vettel inmisciuse entre os dous novamente con 1:04.293. Hamilton tentou mellorar s\u00faa marca, mais acabou fallando. Na segunda volta, un Haas parouse no medio da pista provocou a bandeira amarela e frustrou as oportunidades do brit\u00e1nico de diminu\u00edr os danos causados pola sanci\u00f3n, xa que coa bandeira amarela, o piloto da Mercedes non tivo m\u00e1is oportunidades. As\u00ed, Bottas desbancou aos favoritos e garantiu a pole para o GP de Austria, a segunda da s\u00faa carreira. No final, lembrando un pouco un dos adestramentos libres do Acerbaix\u00e1n, Max Verstappen sa\u00edu da pista e por pouco non bateu co muro, para delirio da masa laranxa que ench\u00eda o Circu\u00edto de Spielberg."}
{"id": "382989", "revid": "865", "url": "https://gl.wikipedia.org/wiki?curid=382989", "title": "Black and White Rainbows", "text": "Black and White Rainbows \u00e9 o s\u00e9timo \u00e1lbum da banda inglesa de rock alternativo Bush, publicado o 10 de marzo de 2017 a trav\u00e9s do selo Zuma Rock Records. \u00c9 a continuaci\u00f3n do disco de 2014 \"Man on the Run\", e o terceiro coa actual formaci\u00f3n composta por Gavin Rossdale, Robin Goodridge, Chris Traynor e Corey Britz, xurdida en 2010 tras a separaci\u00f3n da formaci\u00f3n orixinal en 2002.\nListaxe de canci\u00f3ns.\nTodos os temas compostos por Gavin Rossdale; 'Lost in You' escrito xunto con Dave Stewart."}
{"id": "382993", "revid": "98629", "url": "https://gl.wikipedia.org/wiki?curid=382993", "title": "Roberto Moreno", "text": "Roberto Pupo Moreno, nado o 11 de febreiro de 1959 co\u00f1ecido como Roberto Moreno e tam\u00e9n como Pupo Moreno, \u00e9 un piloto de carreiras de autom\u00f3biles brasileiro. Participou en 75 Grandes Premios de F\u00f3rmula 1, logrou 1 podio e anotou un total de 15 puntos de campionato. Competiu na CART en 1986 e foi campi\u00f3n da F\u00f3rmula 3000 en 1988 antes de incorporarse \u00e1 F\u00f3rmula Un a tempo completo en . Regresou a CART en 1996 e logrou estender a s\u00faa carreira na serie ata 2008. Tam\u00e9n correu en carreiras de resistencia e GT no Brasil, pero agora traballa como adestrador de pilotos e consultor, e a\u00ednda que isto ocupa moito do seu tempo, a\u00ednda non est\u00e1 oficialmente retirado, xa que aparece en eventos hist\u00f3ricos. Lonxe do deporte, g\u00fastalle constru\u00edr avi\u00f3ns lixeiros.\nAndaina.\nInicios.\nLogo de ga\u00f1ar o Campionato Brasileiro de Karting de 125cc en 1976, Moreno emigrou a Europa. Chegou a Inglaterra en 1979, para competir na s\u00faa primeira tempada en F\u00f3rmula Ford. Era o piloto, o mec\u00e1nico e adoitaba carrexar o coche nun remolque. O propietario / dese\u00f1ador de Ralt Ron Tauranac prestou a Moreno un antigo cobertizo para ser a s\u00faa base de traballo. Tivo un par de bos resultados, e estes convenceron a Ralph Asinan para fichalo como piloto oficial de Van Diemen para a tempada 1980. Mentres pilotaba para Asinan, ga\u00f1ou o t\u00edtulo Townsend Thoresen British Formula Ford, ga\u00f1ando oito carreiras no proceso. Mentres tanto, en Europa, conduciu o mesmo coche a tres vitorias m\u00e1is, obtendo o segundo lugar no campionato EFDA Townsend Thoresen Euroseries Formula Ford 1600. Tam\u00e9n terminou cuarto na serie brit\u00e1nica do RAC e 6\u00ba na serie P&amp;O Ferries. Redondeou a tempada ga\u00f1ando a Formula Ford Festival.\nO \u00e9xito de Moreno chamou \u00e1 atenci\u00f3n de Colin Chapman, o exitoso propietario e fundador de Team Lotus. Roberto volveu a Europa en 1981, cando Chapman ofreceulle unha oportunidade de probar na F1 con suficiente di\u00f1eiro para seguir competindo. Con estes fondos, correu na F\u00f3rmula 3, pero o di\u00f1eiro era escaso. Malia iso, con Barron Racing, logrou ga\u00f1ar d\u00faas carreiras, a\u00ednd estivo mello no outro lado do Atl\u00e1ntico a tempada seguinte, competindo no campionato CASC North American Formula Atlantic, derrotando a Al Unser, Jr. nunha carreira de soprte do Gran Premio do oeste dos Estados Unidos de 1982 en [[Circu\u00edto urbano de Long Beach|Long Beach]. M\u00e1is adiante en 1982, fixo outra actuaci\u00f3n ga\u00f1ando o Gran Premio de Trois-Rivi\u00e8res. Antes desa vitoria, Moreno lograra algo de di\u00f1eiro para facer media tempada no Campionato Brit\u00e1nico de F\u00f3rmula 3, con Ivens Lumar Racing, ga\u00f1ou tres carreiras no proceso, antes de que se lle dera a oportunidade de pilotar no [[Gran Premio dos Pa\u00edses Baixos de 1982]] en [[Circu\u00edto Park Zandvoort|Zandvoort]] con Lotus, a\u00ednda que finalmente non logrou cualificar.\nGran Premio de Australia (1981-1984).\nNeste per\u00edodo, Moreno (quen como o seu amigo Nelson Piquetera dirixidomanexado polo australiano Greg \"Pee Wee\" Siddle) foi o triplo ga\u00f1ador dos Grandes Premio de [[Gran Premio de Australia de 1981|Australia 1981]], [Gran Premio de Australia de 1983| 1983] e [[Gran Premio de Australia 1984|1984]], antes de que se convertese nunha carreira do campionato do mundo de F\u00f3rmula Un en [[Gran Premio de Australia de 1985|1985]]. A mi\u00fado derrotou a campi\u00f3ns actuais ou anteriores para ga\u00f1ar o AGP, inclu\u00edndo a Piquet, [[Alan Jones (piloto)|Alan Jones]], [[Niki Lauda]] e [[Keke Rosberg]], as\u00ed como outros pilotos de F1 como [[Jacques Laffite]], [[Andrea de Cesaris]] e [[Fran\u00e7ois Hesnault]]. No \u00fanico Gran Premio de Australia no que competiu pero non ga\u00f1ou durante este per\u00edodo foi o [[Gran Premio de Australia de 1982]], acabou terceiro detr\u00e1s do futuro catro veces Campi\u00f3n do Mundo Alain Prost, e o piloto de [[Equipe Ligier|Ligier]] Laffite. En todas as s\u00faas carreiras pre-F1 do Gran Premio de Australia, Moreno pilotou un [[Formula Pacific]] ou [[Formula Mondial]] [[Ralt|Ralt RT4]] con mootres de 1.6 litros [[Ford BDA|Ford]] [[Motor de catro cilindros en li\u00f1a|de 4 cilindros]].\nSubstituto na F1 (1982 e 1987).\n[[Ficheiro:Moreno at 1982 Dutch Grand Prix.jpg|miniatura|left|Moreno no [[Gran Premio dos Pa\u00edses Baixos de 1982]].]]\nMoreno estaba ga\u00f1ando carreiras en F\u00f3rmula Atl\u00e1ntico, F\u00f3rmula Mondial e F\u00f3rmula Tres, cando recibiu unha convocatoria de Colin Chapman para substitu\u00edr a [[Nigel Mansell]] no Equipo Lotus no [[Gran Premio dos Pa\u00edses Baixos de 1982]] despois de que Mansell romp\u00e9rase a boneca no Gran Premio anterior en [[Gran Premio do Canad\u00e1 de 1982|Canad\u00e1]]. Antes disto, [[Jan Lammers]] de [[Theodore Racing]] rompeuse un polgar durante o [[Gran Premio de Detroit de 1982|Gran Premio de Detroit]] e o dono do equipo Teddy Yip quer\u00eda que Moreno asumise o control do asento, pero Chapman negouse a liberalo. Logo durante a carreira en Montr\u00e9al, Mansell lesionouse a boneca, permitindo a Moreno substituilo. Isto pronto se converteu nun pesadelo, xa que o [[Lotus 91]] era unha besta dif\u00edcil de manexar, Moreno apenas pilotara o coche, os pilotos regulares, Mansell e Elio de Angelis fixeran a maior parte das probas, Moreno se limitara a probar aos m\u00e1is vellos Modelos de [[Lotus 87B]] e [[Lotus 88]]. Moreno non puido lidar co Lotus 91, a s\u00faa mellor volta de clasificaci\u00f3n quedou a m\u00e1is de dous segundos da grella. A finais de 1982, Lotus liberouno dos seus deberes como piloto de probas e levoulle un teempo recuperar s\u00faa reputaci\u00f3n logo desta mala exhibici\u00f3n.\nTer\u00eda outra oportunidade, pero esa carreira holandesa perxudicoulle durante varios anos. Ao final da tempada de foi convocado para substitu\u00edr a [[Pascal Fabre]] no equipo [[Automobiles Gonfaronnaises Sportives|AGS]] no [[Gran Premio do Xap\u00f3n de 1987]]. Cinco anos despois do fiasco de Lotus, Moreno deb\u00eda facer o seu debut, pero foi o m\u00e1is lento de todos e unha vez m\u00e1is non cualificou. Con todo, o piloto de [[Williams F1|Williams]] [[Nigel Mansell]] lastimouse durante a pr\u00e1ctica e o equipo posteriormente retirou a s\u00faa entrada, permitindo que Moreno debutara no Gran Premiot. Na carreira seguinte, en [[Gran Premio de Australia de 1987|Australia]], pilotou o pobre [[AGS JH22|JH22]] entre os muros do [[Circu\u00edto urbano de Adelaida]] para terminar nun gran 7\u00ba posto, mentres que outros golpearon os muros e romperon os seus coches. Logo da verificaci\u00f3n posterior \u00e1 carreira, o [[Lotus 99T|Lotus]] de Honda foi descualificado da segunda posici\u00f3n polos condutos de freos sobredimensionados e Moreno foi promovido ao 6\u00ba lugar, anotando o seu primeiro punto e do equipo na F\u00f3rmula Un.\nEntre anos.\nMoreno regresou a Am\u00e9rica do Norte con Siddle. Atopara un patrocinador para toda unha tempada de F\u00f3rmula Atl\u00e1ntico, pero na carreira de apoio do [[Gran Premio do oeste dos Estados Unidos de 1983|Gran Premio de Long Beach]] cambiou a Super Vee, perdendo ao seu patrocinador. A pesar do retroceso, co seu novo equipo, [[Theodore Racing]] ga\u00f1ou a primeira carreira en [[Willow Springs International Motorsports Park|Willow Springs]]. Co di\u00f1eiro do premio, fixo d\u00faas carreiras m\u00e1is, antes de que o equipo deixase de competir. Afortunadamente para Moreno, o dono do equipo, Teddy Yip axudou a financiar o cambio a outro equipo. Ga\u00f1ou catro carreiras, mentres que o seu rival no campionato, [[Michael Andretti]] ga\u00f1ou tres. Moreno perdeu o t\u00edtulo porqu\u00e9 cada vez que ga\u00f1ou, Andretti terminou segundo.\nPara 1984, Roberto decidiu regresar a Europa \u00e1s carreiras de F3. Cando fac\u00eda as probas de pretempada con [[West Surrey Racing]], recibiu unha invitaci\u00f3n de Tauranac para unirse ao equipo oficial [[Ralt]] [[F\u00f3rmula D\u00faas]]. Moreno terminou subcampi\u00f3n detr\u00e1s de [[Mike Thackwell]], o par dominou o campionato de Europa de 1984, nos seus Ralt-Honda. Logrou a vitoria nas carreiras de Hockenheimring e Donington Park. Tauranac quer\u00eda que Moreno se quedase para a tempada inaugural de F\u00f3rmula Internacional (1985), pero Moreno estivera probando con Toleman a finais de 1984, co coche de Senna. Parec\u00eda listo para conseguir unha unidade co equipo, s\u00f3 para ser informado de que non ti\u00f1a pneum\u00e1ticos, e o acordo fracasou. A marcha \u00e1 Indycars foi o seguinte para Roberto con [[Galles Racing]] de Rick Galles. O acordo era que Roberto pilotara en carreiras por estrada. Foi invitado a facer unha campa\u00f1a completa en 1986, pero tiveron problemas co auto e non tiveron bos resultados. Cando non puido atopar unha unidade de Indycar a tempo completo, decidiu intentar entrar en F3000 conducindo con Ralt. Durante esa tempada, ga\u00f1ou o Gran Premio do Mediterr\u00e1neo, que xunto cuns consistentes resultados deix\u00e1rono no terceiro lugar final, antes de recibir a chamada para unirse a AGS.\nMoreno estivo a punto de unirse ao equipo [[Brabham]] de F\u00f3rmula 1 en . Por suxesti\u00f3n do seu amigo, o piloto de Brabham e actual campi\u00f3n do mundo, Nelson Piquet, o dono do equipo de Brabham, Bernie Ecclestone, case asinou ao mozo brasileiro para pilotar o segundo [[Brabham BT53|coche]] do equipo. Pero, esta oportunidade para Moreno non chegou a nada cando o patrocinador italiano de Brabham, [[Parmalat]], insistiu en ter un piloto italiano como compa\u00f1eiro de equipo de Piquet. Isto levou \u00e1 situaci\u00f3n \u00fanica onde Ecclestone fichou aos irm\u00e1ns [[Teo Fabi|Teo]] r [[Corrado Fabi]] para compartir o asento do coche. Teo era o piloto principal, pero como xa fora contratado para competir nos [[Estados Unidos]] na [[Champ Car|CART/PPG World Series]] con [[Forsythe Racing]], Corrado, que xa pilotara para [[Osella]] en , substitu\u00eduno en 3 carreiras, nas que coincidian as datas de F1 e CART.\nA s\u00faa actuaci\u00f3n en AGS non lle conseguiu un asento na F1. Marchou a [[Bromley Motorsport]] na F3000. O equipo ti\u00f1a a [[Gary Anderson]] como o seu Director T\u00e9cnico, con quen Roberto traballara en Galles. Coa axuda de Reynard Motorsport, comezaron a tempada sen practicamente ning\u00fan di\u00f1eiro. A vinganza foi doce, cando Moreno levou a o patrocinador [[Reynard Motorsport|Reynard-Cosworth 88D]] ao t\u00edtulo ga\u00f1ando tres carreiras ao principio da tempada, en [[Pau Grand Prix|Pau]], [[Circu\u00edto de Silverstone|Silverstone]] e [[Autodromo Nazionale Monza|Monza]] consecutivamente. Logrou unha cuarta vitoria no [[Birmingham Superprix]].\nSubstituto na F1 (1989-1995).\nNin sequera despois de ga\u00f1ar o campionato da [[1988 International Formula 3000 season|f\u00f3rmula 3000 International da FIA]] de 1988 nun Reynard 88D sen patrocinador logrou impresionar a ning\u00fan equipo grande para reclutalo. En cambio, asinou un contrato de probas con [[Scuderia Ferrari|Ferrari]], que lle axudou a sentar nunha unidade de carreiras co ambicioso equipo [[Scuderia Coloni|Coloni]]. O coche nunca foi competitivo e Moreno s\u00f3 logrou iniciar a carreira catro veces de 16 intentos.&lt;ref name=\"http://8w.forix.com/moreno.html\"&gt;&lt;/ref&gt;\nInicialmente, parec\u00eda ser ata menos prometedor, con Moreno asinando para o decadente equipo [[EuroBrun]], cualificou para 2 das primeiras 14 carreiras da tempada. Pero, pouco despois de ser informado que o equipo non estar\u00eda competindo nas d\u00faas \u00faltimas roldas da tempada, foi contactado por Benetton para conducir o seu segundo coche, logo de que [[Alessandro Nannini]] perdera unha man nun accidente de helic\u00f3ptero despois do [[Gran Premio de Espa\u00f1a de 1990]]. Logo de cualificar 8\u00ba, f\u00edxolle sombra ao seu compa\u00f1eiro de equipo, Piquet, logrando unha 2\u00aa excelente posici\u00f3n no seu debut en Benetton no [[Gran Premio do Xap\u00f3n de 1990]] en [[circu\u00edto de Suzuka|Suzuka]], a\u00ednda que este resultado foi logrado tam\u00e9n grazas ao abandono \ndos coches m\u00e1is potentes, a famosa colisi\u00f3n de [[Alain Prost]] e [[Ayrton Senna]] na primeira curva e a retirada dos seus compa\u00f1eiros [[Nigel Mansell]] (Ferrari) e [[Gerhard Berger]]. Logo de novamente clasificouse 8\u00ba en [[Gran Premio de Australia de 1990|Australia]] en [[Circu\u00edto urbano de Adelaida|Adelaida]] antes de terminar 7\u00ba (Piquet ga\u00f1ou de novo), Moreno conseguiu un contrato completo con Benetton para a tempada .\n[[Ficheiro:Roberto Moreno 1991 USA.jpg|miniatura|left|Moreno pilotando para [[Benetton Formula|Benetton]] no [[Gran Premio dos Estados Unidos de 1991]].]]\nCon todo, o [[Benetton B191]], cos pneum\u00e1ticos [[Pirelli]], non era tan competitivo como anticip\u00e1base, e os mellores resultados de Moreno foron o 4\u00ba lugar en [[Gran Premio de M\u00f3naco de 1991|M\u00f3naco]] e [[Gran Premio de B\u00e9lxica de 1991|B\u00e9lxica]]. Con todo o alboroto que rodeaba o sensacional debut na F1 de [[Michael Schumacher]], o equipo de Benetton pasou por alto a consecuci\u00f3n da [[volta r\u00e1pida]] de Moreno na carreira ... Ningu\u00e9n estaba realmente prestandolle atenci\u00f3n, xa que esta ser\u00eda a s\u00faa \u00faltima carreira co equipo antes da pol\u00e9mica fichaxe de Schumacher. [[Jordan Grand Prix|Jordan]] chamara ao mozo alem\u00e1n para o seu debut, e clasificouse s\u00e9timo, e estaba en quinto lugar na carreira cando fallou o seu embrague. A xerencia de Benetton, liderada por Tom Walkinshaw e o xerente do equipo [[Flavio Briatore]], estaban detr\u00e1s dun piloto para reconstru\u00edr o equipo, convencido de que nin o envellecido Piquet nin Moreno eran ese piloto. Walkinshaw participou nalg\u00fans contactos de alto nivel detr\u00e1s da escena e arranxouse para roubar a Schumacher a Jordan e Moreno foi rapidamente despedido. Hai rumores ata o d\u00eda de hoxe de que Moreno pilotou intencionadamente lento durante toda a tempada para non danar a Piquet (Piquet admitiu m\u00e1is tarde na televisi\u00f3n brasileira en 2012 que logo do seu accidente de cualificaci\u00f3n en [[Aut\u00f3dromo Enzo e Dino Ferrari|Imola]] en no que perdeu ao redor do 80% da s\u00faa percepci\u00f3n de profundidade, que s\u00f3 permaneceu na F\u00f3rmula Un \"polos cartos\"). A Moreno ofreceuselle a vacante unidade de Jordan para o [[Gran Premio de Italia 1991]], onde cualificou nun moi respectable noveno lugar (por diante do seu compa\u00f1eiro de equipo [[Andrea de Cesaris]]). Desafortunadamente, trompeou na segunda volta e retirouse. Competiu na carreira seguinte en Portugal tam\u00e9n con Jordan, e substitu\u00edu a [[Gianni Morbidelli]] en [[Minardi]], na \u00faltima carreira do ano en Adelaida, pero a F\u00f3rmula Un parec\u00eda superalo.\nPara a tempada , voveu cos pequenos equipos, firmou con [[Andrea Moda Formula|Andrea Moda]]. O equipo xurdira das cinzas da [[Scuderia Coloni]], e logo de d\u00faas carreiras erradas con [[Alex Caffi]] e [[Enrico Bertaggia]], decidiu empezar de novo con Moreno e [[Perry McCarthy]], (que m\u00e1is tarde ser\u00eda famoso por ser o [[The Stig]] orixinal no programa de motor da [[BBC]] \"[[Top Gear (2002 TV series)|Top Gear]]\"). Moreno e McCarthy enfront\u00e1ronse nunha dif\u00edcil loita, nun equipo non competitivo loitando para precualificar na maior\u00eda das carreiras. Moreno s\u00f3 cualificar\u00eda o auto unha vez, para o [[Gran Premio de M\u00f3naco de 1992]], antes de que o equipo desaparecera logo da detenci\u00f3n do dono do equipo no [[Gran Premio de B\u00e9lxica de 1992]].\n[[Ficheiro:Roberto Moreno Forti 1995 Britain (crop).jpg|miniatura|left|Moreno pasou a s\u00faa \u00faltima tempada na F\u00f3rmula Un co equipo [[Forti]].]]\nDespois do desastre de Andrea Moda, pasou as d\u00faas tempadas seguintes competindo en carreiras italianas e francesas, e tam\u00e9n intentou cualificar para as [[500 Millas de Indian\u00e1polis de 1994]]. En , Moreno fixo un breve regreso \u00e1 F\u00f3rmula Un, co ambicioso equipo Forti. A herdanza brasileira de Moreno axudoulle a conseguir o posto. Por desgraza, o seu coche era risiblemente lento, e o mellor resultado de Moreno foi 14\u00ba no [[Gran Premio de B\u00e9lxica de 1995]]. Sair\u00eda da F\u00f3rmula Un estrel\u00e1ndose contra o muro do pitlane en [[Gran Premio de Australia de 1995|Australia]].\nRexistro de carreiras.\nResultados completos na F\u00f3rmula Un.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\nV\u00e9xase tam\u00e9n.\n[[Categor\u00eda:Nados en 1959]]\n[[Categor\u00eda:Pilotos de F\u00f3rmula 1 do Brasil]]\n[[Categor\u00eda:Pilotos de F\u00f3rmula 1 de Forti]]\n[[Categor\u00eda:Pilotos de F\u00f3rmula 1 de Andrea Moda]]\n[[Categor\u00eda:Pilotos de F\u00f3rmula 1 de Minardi]]\n[[Categor\u00eda:Pilotos de F\u00f3rmula 1 de Jordan]]\n[[Categor\u00eda:Pilotos de F\u00f3rmula 1 de Benetton]]\n[[Categor\u00eda:Pilotos de F\u00f3rmula 1 de EuroBrun]]\n[[Categor\u00eda:Pilotos de F\u00f3rmula 1 de Coloni]]\n[[Categor\u00eda:Pilotos de F\u00f3rmula 1 de AGS]]\n[[Categor\u00eda:Pilotos de F\u00f3rmula 1 de Lotus]]\n[[Categor\u00eda:Pilotos das 24 Horas de Le Mans]]"}
{"id": "382994", "revid": "98629", "url": "https://gl.wikipedia.org/wiki?curid=382994", "title": "O mariachi", "text": "O mariachi (en ) \u00e9 un filme estadounidense de western e acci\u00f3n dirixido por Robert Rodriguez que se estreou en 1992. Este filme foi o seu debut como guionista e director de longametraxes. Foi rodado en lingua castel\u00e1 cun elenco de actores afeccionados na cidade fronteiriza mexicana Ciudad Acu\u00f1a. Tivo un orzamento de s\u00f3 $7\u00a0000 e estaba prevista para ser distribu\u00edda no mercado de v\u00eddeo en M\u00e9xico, pero \u00f3s executivos de Columbia Pictures gustoulles tanto o filme que mercaron os dereitos de distribuci\u00f3n nos Estados Unidos. Columbia chegou a investir varias veces m\u00e1is o orzamento inicial do filme de 16\u00a0mm nas transferencias a 35\u00a0mm, na s\u00faa promoci\u00f3n e distribuci\u00f3n.\nO \u00e9xito do debut de Rodriguez como director levouno a continuar a historia con outros dous filmes, \"Desperado\" (1995) e \"O mexicano\" (2003). Nas d\u00faas secuelas, Antonio Banderas interpretou o papel de Carlos Gallardo como El Mariachi. Gallardo co-produciu \u00e1mbolos dous filmes e tivo un papel menor en \"Desperado\".\nNo ano 2011, \"El Mariachi\" foi engadido no National Film Registry da Biblioteca do Congreso dos Estados Unidos de Am\u00e9rica para ser preservado por ser \"cultural, hist\u00f3rica ou esteticamente significativo\". Tam\u00e9n ten o r\u00e9cord Guinness por ser o filme con menor orzamento en conseguir m\u00e1is dun mill\u00f3n de d\u00f3lares de recadaci\u00f3n.\nEstreouse en galego o 8 de maio de 1996 a trav\u00e9s da TVG."}
{"id": "382995", "revid": "85894", "url": "https://gl.wikipedia.org/wiki?curid=382995", "title": "Maite Veiga", "text": "Mar\u00eda Teresa Veiga D\u00edaz, co\u00f1ecida como Maite Veiga, \u00e9 unha profesora, tradutora e cantante galega.\nTraxectoria.\nGraduouse e doutorouse en Traduci\u00f3n e Interpretaci\u00f3n na Universidade de Vigo, dedicouse de forma profesional \u00e1 traduci\u00f3n dende 1997 ata o 2011, en especial \u00e1 traduci\u00f3n de textos cient\u00edficos e dende o 2003 imparte clases na universidade na cal se graduou.\nAdemais de ser docente tam\u00e9n forma parte do grupo de m\u00fasica Milesios. Co cal sacou o segundo \u00e1lbum de grupo titulado \"Indoevindo\" en febreiro de 2017.\nObra.\nMaite Veiga forma parte do grupo de investigaci\u00f3n GETLT e a s\u00faa li\u00f1a de investigaci\u00f3n abrangue diversos temas como a traduci\u00f3n cient\u00edfica, a pedagox\u00eda da traduci\u00f3n, a traduci\u00f3n multimedia e as linguas minorizadas, en particular o galego. Entre as s\u00faas publicaci\u00f3ns, destacan:"}
{"id": "383021", "revid": "25871", "url": "https://gl.wikipedia.org/wiki?curid=383021", "title": "Principio de Arquimedes", "text": ""}
{"id": "383026", "revid": "25871", "url": "https://gl.wikipedia.org/wiki?curid=383026", "title": "Desperado (filme)", "text": "Desperado \u00e9 un filme estadounidense de western e acci\u00f3n escrito, producido e dirixido por Robert Rodriguez. \u00c9 unha secuela do filme de 1992 \"O mariachi\", e \u00e9 o segundo t\u00edtulo na trilox\u00eda de Robert Rodriguez \"Mexico Trilogy\". Est\u00e1 protagonizado por Antonio Banderas como o mariachi que busca vingarse do se\u00f1or da droga que acabou coa s\u00faa amante. Estreouse f\u00f3ra de competici\u00f3n no Festival de Cine de Cannes de 1995. \"O mexicano\", a parte final da trilox\u00eda, foi estreado no 2003. \"Desperado\" recadou $25,4 mill\u00f3ns nos Estados Unidos."}
{"id": "383027", "revid": "6", "url": "https://gl.wikipedia.org/wiki?curid=383027", "title": "Volc\u00e1n submarino", "text": "Os volc\u00e1ns submarinos son as aberturas ou fisuras na superficie do leito oce\u00e1nico polas que pode facer erupci\u00f3n o magma e o edificio volc\u00e1nico que se orixina. Moitos volc\u00e1ns submarinos est\u00e1n localizados preto das \u00e1reas onde as placas tect\u00f3nicas est\u00e1n en movemento, especialmente en dorsais oce\u00e1nicas ou foron orixinados por puntos quentes. S\u00f3 os volc\u00e1ns das dorsais oce\u00e1nicas est\u00edmase que emiten o 75% do magma que fai erupci\u00f3n na Terra. A\u00ednda que a maior\u00eda dos volc\u00e1ns submarinos est\u00e1n localizados en zonas profundas do mar, hai tam\u00e9n alg\u00fans en zonas pouco profundas, e estes poden descargar material \u00e1 atmosfera durante unha erupci\u00f3n. O n\u00famero total de volc\u00e1ns submarinos est\u00edmase que \u00e9 de arredor dun mill\u00f3n, dos cales uns 75\u00a0000 se elevan polo menos 1\u00a0km sobre o leito do mar.\nAs fontes hidrotermais submarinas, son sitios con abundante actividade biol\u00f3xica que adoitan encontrarse preto dos volc\u00e1ns submarinos.\nEfecto da auga sobre os volc\u00e1ns.\nA presenza de auga pode alterar moito as caracter\u00edsticas dunha erupci\u00f3n volc\u00e1nica e as explosi\u00f3ns dos volc\u00e1ns submarinos en comparaci\u00f3n coas que se producen en terra. Por exemplo, a auga fai que o magma arrefr\u00ede e solidifique m\u00e1is rapidamente que nas erupci\u00f3ns terrestres, a mi\u00fado convert\u00e9ndoo en cristal volc\u00e1nico. A lava formada polos volc\u00e1ns submarinos \u00e9 bastante diferente da lava terrestre. En contacto coa auga, f\u00f3rmase unha codia s\u00f3lida arredor da lava. A lava que avanza fl\u00fae sobre esa codia, formando unhas formaci\u00f3ns arredondadas chamadas lava almofadada.\nA profundidades oce\u00e1nicas de m\u00e1is de 2\u00a0200\u00a0m, onde a presi\u00f3n excede unha presi\u00f3n cr\u00edtica (22,06 MPa ou unhas 218 atmosferas en auga pura), a aug xa non pode ferver, sen\u00f3n que se converte nun flu\u00eddo supercr\u00edtico. Ao non produc\u00edrense sons de ebulici\u00f3n, os volc\u00e1ns de grandes profuncidades son dif\u00edciles de detectar a grandes distancias con hidr\u00f3fonos.\nOs valores da temperatura e presi\u00f3n cr\u00edtica increm\u00e9ntanse en soluci\u00f3ns salinas, como \u00e9 a auga do mar. A composici\u00f3n real dunha soluci\u00f3n acuosa na veci\u00f1anza de basalto quente, ou que circula nos condutos de rocha quente, esp\u00e9rase que difira da do resto da masa de auga oce\u00e1nica (\u00e9 dicir, da auga que est\u00e1 lonxe desas superficies quentes). Unha estimaci\u00f3n \u00e9 que o punto cr\u00edtico \u00e9 de 407\u00a0\u00b0C e 29,9\u00a0MPa, mentres que a composici\u00f3n da soluci\u00f3n corresponde aproximadamente \u00e1 dun 3,2% de NaCl.\nInvestigaci\u00f3n topogr\u00e1fica.\nA\u00ednda hai moito que aprender sobre a localizaci\u00f3n e actividade dos volc\u00e1ns submarinos. O volc\u00e1n submarino Kolumbo do mar Exeo descubriuse en 1650 cando explotou no mar e fixo erupci\u00f3n, matando a 70 persoas na illa veci\u00f1a de Santorini. M\u00e1is recentemente, a Oficina de Exploraci\u00f3n Oce\u00e1nica da NOAA financiou a exploraci\u00f3n de volc\u00e1ns submarinos, e unha das misi\u00f3ns m\u00e1is salientables foi a do arco das illas Marianas no cinto de fogo do Pac\u00edfico. Usando veh\u00edculos por control remoto (ROV, \"Remote Operated Vehicles\"), os cient\u00edficos estudaron as explosi\u00f3ns submarinas, lagos de xofre fundido, chemineas negras e a vida mari\u00f1a adaptada a ese ambiente profundo e quente.\nAs investigaci\u00f3ns do ROV KAIKO na costa de Hawai indican que a lava de tipo pahoehoe fl\u00fae tam\u00e9n baixo a auga, e o grao da pendente do terreo submarino e a velocidade da subministraci\u00f3n da lava determinan a forma dos lobos de lava resultantes.\nMoitos volc\u00e1ns submarinos orixinaron montes submarinos, normalmente volc\u00e1ns extinguidos que se elevan abruptamente do leito do mar desde uns 1\u00a0000 a 4\u00a0000 metros de profundidade. Os ocean\u00f3grafos def\u00ednenos como formaci\u00f3ns independentes que se elevan polo menos 1\u00a0000 metros sobre o fondo do mar. Os seus picos normalmente est\u00e1n centos ou miles de metros baixo a superficie do mar, polo que se considera que est\u00e1n no oc\u00e9ano profundo. Est\u00edmase que hai uns 30\u00a0000 montes submarinos en todo o globo, pero s\u00f3 foron estudados uns poucos. Por\u00e9n, alg\u00fans montes submarinos s\u00e1ense do corrente. Por exemplo, mentres que os cumes dos montes submarinos est\u00e1n normalmente a centos de metros baixo a superfice do mar, o monte submarino Bowie nas augas do Pac\u00edfico do Canad\u00e1 el\u00e9vase desde unha profundidade duns 3\u00a0000 metros ata chegar a s\u00f3 24 metros da superficie mari\u00f1a.\nIdentificaci\u00f3n do tipo de erupci\u00f3n por medio de sons.\nHai dous tipos de erupci\u00f3ns submarinas: Unha orix\u00ednase pola liberaci\u00f3n lenta e explosi\u00f3n de grandes burbullas de lava, e a outra prod\u00facese por unha r\u00e1pida explosi\u00f3n de burbullas de gas. A lava pode afectar aos animais e ecosistemas mari\u00f1os de forma diferente que o gas, polo que \u00e9 importante distinguir entre as d\u00faas.\nOs cient\u00edficos conseguiron establecer unha conexi\u00f3ns entre os sons e o observado visualmente en ambos os tipos de erupci\u00f3ns. En 2009, deix\u00e1ronse flotando a 1\u00a0200 metros de profundidade unha c\u00e1mara de v\u00eddeo e un hidr\u00f3fono no oc\u00e9ano Pac\u00edfico preto de Samoa, para observar e escoitar os distintos tipos de erupci\u00f3n do volc\u00e1n West Mata. Considerando en conxunto os audios e v\u00eddeos gravados os investigadores poden aprender como son os sons que fai a lava lenta ao estoupar e os diferentes ru\u00eddos que fan as burbullas de gas."}
{"id": "383028", "revid": "98629", "url": "https://gl.wikipedia.org/wiki?curid=383028", "title": "O mexicano", "text": "O mexicano (en ; tam\u00e9n co\u00f1ecido como \"Desperado 2\") \u00e9 un filme estadounidense de western e acci\u00f3n escrito, producido, editado e dirixido por Robert Rodriguez que se estreou no ano 2003. \u00c9 o terceiro e derradeiro filme da trilox\u00eda de Rodriguez \"Mexico Trilogy\", e \u00e9 unha secuela de \"O mariachi\" e \"Desperado\". Est\u00e1 protagonizado por Antonio Banderas na s\u00faa segunda e final interpretaci\u00f3n como El Mariachi. No filme, El Mariachi \u00e9 recrutado polo axente da CIA Sheldon Sands (Johnny Depp) para que mate a Armando Barillo (Willem Dafoe), un se\u00f1or da droga mexicano que artella un golpe de estado contra o presidente de M\u00e9xico. \u00d3 mesmo tempo, El Mariachi busca vingarse contra o xeneral corrupto responsable da morte da s\u00faa muller, Carolina (Salma Hayek).\nFoi o primeiro filme de Rodriguez cun grande orzamento para ser rodado en HD dixital. \"O mexicano\" recibiu cr\u00edticas positivas pero foi criticado por reducir \u00f3 seu protagonista a unha personaxe secundaria na s\u00faa propia trilox\u00eda e por ter un argumento enguedellado.\nEstreouse en galego o 30 de agosto de 2007 a trav\u00e9s da TVG."}
{"id": "383029", "revid": "23204", "url": "https://gl.wikipedia.org/wiki?curid=383029", "title": "Once Upon a Time in Mexico", "text": ""}
{"id": "383030", "revid": "23204", "url": "https://gl.wikipedia.org/wiki?curid=383030", "title": "Desperado 2", "text": ""}
{"id": "383031", "revid": "23204", "url": "https://gl.wikipedia.org/wiki?curid=383031", "title": "Linda Ronstadt", "text": "Linda Maria Ronstadt, nada o 15 de xullo de 1946 en Tucson (Arizona) \u00e9 unha cantante estadounidense ga\u00f1adora de 11 premios Grammy, tres AMA, dous ACM, un Emmy e un ALMA. Varios dos seus \u00e1lbums musicais acadaron a certificaci\u00f3n de Disco de Ouro e Platino tanto nos Estados Unidos como internacionalmente. Tam\u00e9n recibiu nomeamentos aos Premios Tony e aos Globo de Ouro. En abril de 2014 pasou a formar parte do Sal\u00f3n da Fama do Rock. O 28 de xullo dese mesmo ano, foi galardoada polo daquela presidente Obama coa Medalla Nacional de Artes e Humanidades."}
{"id": "383035", "revid": "27155", "url": "https://gl.wikipedia.org/wiki?curid=383035", "title": "Punto quente (xeolox\u00eda)", "text": ""}
{"id": "383036", "revid": "17467", "url": "https://gl.wikipedia.org/wiki?curid=383036", "title": "PMDB", "text": ""}
{"id": "383038", "revid": "98629", "url": "https://gl.wikipedia.org/wiki?curid=383038", "title": "Leviathan (filme de 2014)", "text": "Leviathan (, \"Leviafan\") \u00e9 un filme dram\u00e1tico ruso dirixido por Andrey Zvyagintsev, co-escrito por Zvyagintsev e Oleg Negin, que se estreou no 2014. Est\u00e1 protagonizado por Aleksei Serebryakov, Elena Lyadova e Vladimir Vdovichenkov. Segundo Zvyagintsev, inspirouno a historia de Marvin Heemeyer nos Estados Unidos e fixo unha adaptaci\u00f3n \u00f3 contexto ruso. O desenvolvemento do personaxe protagonista ten paralelismos coa figura b\u00edbliba de Xob. O produtor Alexander Rodnyansky declarou: \"Lida con alg\u00fans dos m\u00e1is importantes temas sociais da Rusia contempor\u00e1nea mais nunca se converte nun serm\u00f3n do artista ou nunha protesta p\u00fablica; \u00e9 a historia do amor e a traxedia experimentada por xente corrente\". A cr\u00edtica considerou o filme como formidable polo tratamento de temas como o destino, o poder e o di\u00f1eiro.\nO filme foi seleccionado para competir pola Palma de Ouro no Festival de Cannes de 2014. Zvyagintsev e Negin ga\u00f1aron o premio \u00f3 mellor gui\u00f3n. Foi escollido como mellor filme do ano no Festival de Cinema de Londres de 2014 e no 45\u00ba Festival Internacional de Cinema da India. Ga\u00f1ou o Globo de Ouro \u00f3 mellor filme en lingua non inglesa. Tam\u00e9n foi nomeado \u00f3s Premios Oscar na categor\u00eda de mellor filme en lingua non inglesa na 87\u00aa edici\u00f3n dos Oscar."}
{"id": "383040", "revid": "25871", "url": "https://gl.wikipedia.org/wiki?curid=383040", "title": "Goiania", "text": ""}
{"id": "383044", "revid": "23204", "url": "https://gl.wikipedia.org/wiki?curid=383044", "title": "Bruce Fairweather", "text": "Bruce Ian Fairweather, nado o 12 de decembro de 1960, \u00e9 un guitarrista e baixista estadounidense baseado en Seattle, Washington. Tocou nas bandas Green River, Mother Love Bone e Love Battery.\nBiograf\u00eda.\nFairweather medrou en Montana e co\u00f1eceu a Jeff Ament patinando na Universidade de Montana en setembro de 1981. Un mes despois estaban ensaiando como Deranged Diction. En maio do 1983 mud\u00e1ronse a Seattle e a banda desf\u00edxose en 1984. En 1985 substitu\u00edu a Steve Turner na banda de grunge Green River, que inclu\u00eda a Mark Arm (despois en Mudhoney), Alex Vincent, Jeff Ament e Stone Gossard, estes dous \u00faltimos posteriormente en Pearl Jam.\nEn 1988, pouco despois do lanzamento do mini \u00e1lbum \"Rehab Doll\", Green River separouse. O cantante Mark Arm reuniuse con Turner (ao cal substitu\u00edra Fairweather en Green River) para formar Mudhoney. Fairweather uniuse ao antigo cantante de Malfunkshun Andrew Wood, a Gossard e a Ament para crear Mother Love Bone. A banda semellaba destinada ao \u00e9xito ata que o 19 de marzo de 1990, pouco antes do lanzamento do seu \u00e1lbum de estrea, Andrew Wood morreu dunha sobredose de hero\u00edna. Despois diso Ament e Gossard formaron Pearl Jam e Fairweather uniuse \u00e1 banda de grunge de Seattle Love Battery como baixista. Tras dous \u00e1lbums e varias xiras, deixou o grupo e comezou a centrarse no traballo de estudio e na vida familiar. En 2008 Green River reuniuse e realizou varios concertos dende ent\u00f3n."}
{"id": "383048", "revid": "12452", "url": "https://gl.wikipedia.org/wiki?curid=383048", "title": "Igrexa Ortodoxa Ucra\u00edna do Patriarcado de Moscova", "text": ""}
{"id": "383050", "revid": "89787", "url": "https://gl.wikipedia.org/wiki?curid=383050", "title": "An\u00e1lise de Fourier", "text": "En matem\u00e1ticas, a an\u00e1lise de Fourier \u00e9 o estudo do xeito en que as funci\u00f3ns xerais poden representarse ou aproximarse mediante sumas de funci\u00f3ns trigonom\u00e9tricas m\u00e1is sinxelas. A an\u00e1lise de Fourier partiu do estudo das series de Fourier, e recibe o seu nome de Jean-Baptiste Joseph Fourier, que demostrou que representar unha funci\u00f3n como suma de funci\u00f3ns trigonom\u00e9tricas simplificaba enormemente o estudo da transferencia da calor.\nNa actualidade, o obxecto da an\u00e1lise de Fourier incl\u00fae un amplo espectro das matem\u00e1ticas. Nas ciencias e na enxe\u00f1ar\u00eda, o proceso de descompor unha funci\u00f3n en compo\u00f1entes oscilatorios adoita chamarse an\u00e1lise de Fourier, mentres que a operaci\u00f3n da reconstruci\u00f3n da funci\u00f3n a partir destes elementos co\u00f1\u00e9cese como s\u00edntese de Fourier. Por exemplo, determinar que frecuencias est\u00e1n presentes nunha nota musical incluir\u00eda calcular a transformada de Fourier desa nota. Poder\u00edase ent\u00f3n volver sintetizar o mesmo son inclu\u00edndo as compo\u00f1entes da frecuencias reveladas na an\u00e1lise de Fourier. Nas matem\u00e1ticas, o voc\u00e1bulo \"an\u00e1lise de Fourier\" adoita empregarse para referirse ao estudo de ambas as operaci\u00f3ns.\nO proceso de descomposici\u00f3n ch\u00e1mase transformaci\u00f3n de Fourier. A s\u00faa sa\u00edda, a transformada de Fourier, adoita recibir un nome m\u00e1is espec\u00edfico, que depende do dominio e doutras propiedades da funci\u00f3n que se transforma. Ademais, o concepto orixinal da an\u00e1lise de Fourier foise estendendo co tempo para aplicalo a situaci\u00f3ns cada vez m\u00e1is abstractas e xerais, dando lugar \u00e1 an\u00e1lise harm\u00f3nica."}
{"id": "383051", "revid": "83328", "url": "https://gl.wikipedia.org/wiki?curid=383051", "title": "Manuela Barreiro", "text": "Manuela Antonia Barreiro Pico, nada en Viveiro o 5 de xullo de 1877 e finada en Madrid o 29 de xaneiro de 1953, foi unha farmac\u00e9utica galega, a primeira muller licenciada na Universidade de Santiago de Compostela e na s\u00faa Facultade de Farmacia no ano 1900.\nTraxectoria.\nEra filla de Facundo Manuel Barreiro Arias, natural de Lugo, mestre en Viveiro, e de Mar\u00eda del Carmen In\u00e9s Pico \u00c1lvarez, natural de Vilanova de Lourenz\u00e1 (Lugo), ama de casa. Tivo tres irm\u00e1ns: Justo, In\u00e9s e Emilia. O seu av\u00f3 foi Justo Pico de Coa\u00f1a, mestre en Viveiro e importante pedagogo galego do s\u00e9culo XIX.\n\u00d3 pouco de nacer foi vivir coa s\u00faa familia a Ribadeo onde fixo a primaria. En 1896 converteuse na primeira muller en acadar o bacharel en Galicia e en estar matriculada na Universidade de Santiago, as\u00ed como en ser licenciada en Farmacia pola USC (1900; t\u00edtulo datado en 1901). Debido \u00e1s limitaci\u00f3ns impostas \u00e1s mulleres na \u00e9poca, tivo que solicitar permiso (que finalmente lle foi concedido) para matricularse e para exercer a s\u00faa profesi\u00f3n. No escrito dirixido ao ministro de Instruci\u00f3n P\u00fablica e Belas Artes, indicaba que os estudos realizados deb\u00edan habilitala \u201cpara o exercicio dunha profesi\u00f3n que sempre creu propia do seu sexo e na que pretende atopar ocupaci\u00f3n \u00fatil para si e para a sociedade\u201d. A\u00ednda as\u00ed, a idea dunha muller adic\u00e1ndose a calquera disciplina cient\u00edfica ti\u00f1a moitas reticencias:\n\"Nunca quixemos intervir no debate xeral sobre se as mulleres deber\u00edan ou non dedicarse preferentemente \u00e1s tarefas dom\u00e9sticas, deixando aos homes o arduo e sempre mal recompensado traballo de estudar ciencias naturais, pero dado que a ocasi\u00f3n se presenta por mor da autorizaci\u00f3n da Direcci\u00f3n Xeral de Instruci\u00f3n P\u00fablica \u00e1 se\u00f1orita Manuela Barreiro para asistir \u00e1 Facultade de Farmacia da Universidade de Santiago, non podemos deixar de constatar o noso xu\u00edzo sobre un punto de tal interese.\"\n\u201cPerden o tempo, os cartos e algo m\u00e1is, que sempre constitu\u00edu a mellor aur\u00e9ola das damas, as familias que te\u00f1en o mal gusto de destinar \u00e1s s\u00faas fillas ao manexo do bistur\u00ed e os traballos de laboratorio. A figura da muller ten outro cadro e debe respirar outro ambiente\".\nLogo de licenciarse, en 1903 abriu a s\u00faa farmacia en Ribadeo na r\u00faa de San Roque (actual r\u00faa Rodr\u00edguez Murias), que permaneceu aberta at\u00e9 1931 (ano en que se xubilou), en que a traspasou a Claudio P\u00e9rez Prieto.\nUnha r\u00faa de Ribadeo leva o seu nome.\nEn 2023 a revista Gciencia considerouna unha das 20 mulleres de ciencia en Galicia que hab\u00eda que co\u00f1ecer."}
{"id": "383052", "revid": "23204", "url": "https://gl.wikipedia.org/wiki?curid=383052", "title": "Hannibal (serie de televisi\u00f3n)", "text": "Hannibal \u00e9 unha serie de terror psicol\u00f3xico e suspense desenvolvida por Bryan Fuller para a canle NBC. A serie est\u00e1 baseada nas personaxes e elementos que aparecen nas novelas de Thomas Harris \"Red Dragon\" e \"Hannibal\", que se centran na relaci\u00f3n entre o investigador especial do FBI Will Graham (Hugh Dancy) e Hannibal Lecter (Mads Mikkelsen), un psiquiatra forense destinado a ser o meirande inimigo de Graham.\nA serie tivo 13 episodios na s\u00faa primeira tempada, e \u00f3 contrario que moitas das series estadounidenses, as seguintes tempadas tam\u00e9n ter\u00edan 13 episodios. O produtor executivo David Slade dirixiu o primeiro episodio. A serie comezou a emitirse a trav\u00e9s da NBC o 4 de abril de 2013. O 9 de maio de 2014, NBC renovou \"Hannibal\" para a s\u00faa terceira tempada, que se emitiu o 4 de xu\u00f1o de 2015.\nO 22 de xu\u00f1o de 2015, a NBC cancelou \"Hannibal\" despois de tres tempadas por mor da baixa audiencia. O final da serie emitiuse no Canad\u00e1 a trav\u00e9s da canle City o 27 de agosto de 2015, e dous d\u00edas despois emitiuse nos Estados Unidos a trav\u00e9s da NBC.\nA serie recibiu a aclamaci\u00f3n da cr\u00edtica, que salientaron as interpretaci\u00f3n dos actores principais e o estilo visial da serie. As primeiras d\u00faas tempadas ga\u00f1aron os Premios Saturn como mellor serie de televisi\u00f3n e como mellores actores a Mikkelsen e Dancy respectively. Laurence Fishburne ga\u00f1ou o Premio Saturn como mellor actor secundario pola tempada d\u00faas."}
{"id": "383053", "revid": "2338", "url": "https://gl.wikipedia.org/wiki?curid=383053", "title": "Lingua pashtu", "text": ""}
{"id": "383055", "revid": "5863", "url": "https://gl.wikipedia.org/wiki?curid=383055", "title": "Mar adiante", "text": "Mar adiante \u00e9 unha obra narrativa de Mar\u00eda Victoria Moreno, publicada por Edici\u00f3s do Castro en 1973, subtitulada Historias de nenos pra nenos. Fixo as ilustraci\u00f3ns do libro a autora e a cuberta Carmen Arias.\nCon esta primeira obra s\u00faa, a profesora converteuse nunha das voces pioneiras da narraci\u00f3n en galego destinada ao p\u00fablico m\u00e1is novo; e tam\u00e9n \u00e9 pioneira en introducir nenas protagonistas . \"Crarisa e o luceiro\" -cap\u00edtulo VII deste libro- ga\u00f1ou o segundo premio (dotado con 3.500 pesetas) do Concurso nacional de contos infant\u00eds O Facho en 1972. A obra remata cun vocabulario galego-castel\u00e1n para mellor entender o texto.\nA pesar de que todas as historias do libro te\u00f1en un nexo com\u00fan -o barco escola que parte de Portosouril- poden verse como historias diferentes. A idea principal \u00e9 que o ensino pode cambiar, a escola debe basearse na observaci\u00f3n e na experiencia integrando a realidade dos nenos e nenas.\nNa lapela do libro comenta Xes\u00fas Alonso Montero: \"pra compor estes contos infantiles, Mar\u00eda Victoria bot\u00f3u mau de personaxes moi co\u00f1ecidos neste x\u00e9nero de historias: nenos, vermes, mari\u00f1eiros, estrelas, gaivotas, ventos, lobos, peixes, etc\".\nTrama.\nUnha mestra conta en primeira persoa que traballou nun colexio moi grande nunha gran cidade e que unha vez a chamaron para po\u00f1er escola nun barco, o \"Arro\u00e1s\". Ao volver ao colexio non lle creron o do barco, por iso escribiu a historia \"pra vosoutros, rapaces\".\nMiguel \u00e9 un vello mari\u00f1eiro que aprendeu a facer barcos en Portosouril. Fixo moitos e tam\u00e9n o ARRO\u00c1S, que na varanda po\u00f1\u00eda en letras azuis \"ESCOLA\" para que os nenos non choren na escola, para que saiban que as gaivotas non comen nenos e para que aprendan que o mar \u00e9 o m\u00e1is fermoso do mundo. A cousa vi\u00f1a de que o mestre, ao non saberen a t\u00e1boa do sete, dix\u00e9ralles que se ao d\u00eda seguinte non a sab\u00edan ir\u00edan todos ao mar cos libros amarrados ao pescozo e os comer\u00edan as gaivotas e os peixes.\nMiguel non quixo deixar o barco na man da rapazada e trouxo o capit\u00e1n Xos\u00e9 Lu\u00eds e os mari\u00f1eiros Suso (poeta), Xaime (debuxante) e Tino (amigo das estrelas). A coci\u00f1eira era Lola quen fixo unha poes\u00eda para axudar a que se erguesen da cama os nenos.\nParte o Arro\u00e1s, deixa atr\u00e1s a aldea e l\u00e9mbrase a historia dun naufraxio de cando Xos\u00e9 do Outeiro, chamado don Anaco:\nOs nenos contan contos e vai ser Sara quen fale de Mariqui\u00f1a e o lobo: as xentes da comarca \u00f3 saberen esta historia comezaron a tratar os lobos con m\u00e1is respecto.\nCambia o tempo, os tripulantes cantan canci\u00f3ns, dialogan cos paxaros e estes contan as s\u00faas historias.\nMirando para o Luceiro, Tino c\u00f3ntalles aos nenos a historia dos vagalumes, os da terra e os do ceo.\n\u00c9 v\u00e9spera de Nadal. Como facer a \u00e1rbore? Lola cami\u00f1a sobre a auga e vai traendo materiais para montala. Logo queda durmida e xa non esperta e os nenos pensan agasallos para ela.\nO barco volve a terra, a mestra ao seu colexio, os nenos foron contarlle ao mestre que as gaivotas non comen nenos e Lola ficou no mar: \"Se v\u00f3s queredes atopala, procurade no ronsel da l\u00faa e veredes unha velli\u00f1a delgada e souril cami\u00f1ando sobor da iauga\".\nPersonaxes.\nComa noutros libros seus, a autora coloca nomes de persoas achegadas no relato.\nXos\u00e9 Lu\u00eds \u00e9 o nome do seu marido. Suso, o poeta, semella ser o seu amigo Xes\u00fas R\u00e1bade Paredes. Lola, a coci\u00f1eira, fai referencia \u00e1 se\u00f1ora que traballaba no bar que estaba debaixo da s\u00faa vivenda. Nos nenos e nenas da escola est\u00e1n os nomes dos fillos do seu amigo Xes\u00fas Alonso Montero."}
{"id": "383061", "revid": "23204", "url": "https://gl.wikipedia.org/wiki?curid=383061", "title": "Colo volc\u00e1nico", "text": " \nUn colo volc\u00e1nico, pit\u00f3n volc\u00e1nico ou neck \u00e9 unha forma do relevo de forma m\u00e1is ou menos cil\u00edndrica de orixe volc\u00e1nica que se crea cando a lava endurece dentro dun conduto de alimentaci\u00f3n dun volc\u00e1n por onde ascende a lava, e despois o volc\u00e1n \u00e9 erosionado. A s\u00faa estrutura \u00e9 resistente \u00e1 erosi\u00f3n, polo que unha vez que o cono volc\u00e1nico se erosiona, este colo permanece como unha agulla ou columna relicta do cono desaparecido. Frecuentemente \u00e9 o \u00fanico resto que queda dunha antiga cheminea volc\u00e1nica.\nNon se deben confundir os colos volc\u00e1nicos cos tap\u00f3ns volc\u00e1nicos que aparecen nalg\u00fans volc\u00e1ns activos e non erosionados, como \u00e9 frecuente nos de tipo peleano, que te\u00f1en un tap\u00f3n que tapa o cr\u00e1ter, que pode ser agudo (tipo pit\u00f3n) ou abovedado (domo volc\u00e1nico). Cando estes volc\u00e1ns fan erupci\u00f3n a presi\u00f3n interior pode facer rebentar este tap\u00f3n orixinando unha erupci\u00f3n na que se forman grandes nubes de piroclastos.\nExemplos notables.\nA Torre do Demo, en Wyoming (Estados Unidos) \u00e9, probablemente, o exemplo m\u00e1is caracter\u00edstico e ben conservado dun \"neck\" ou colo volc\u00e1nico e, ao estar formado por basalto, ten grandes columnas bas\u00e1lticas.\nNos arredores de Rhumsiki, no Camer\u00fan, hai varias decenas de colos volc\u00e1nicos.\nO castelo de Edimburgo est\u00e1 asentado sobre un colo volc\u00e1nico, co\u00f1ecido como \"Castle Rock\" (rocha do castelo)."}
{"id": "383062", "revid": "27155", "url": "https://gl.wikipedia.org/wiki?curid=383062", "title": "Neck", "text": ""}
{"id": "383064", "revid": "1505", "url": "https://gl.wikipedia.org/wiki?curid=383064", "title": "IES Torrente Ballester", "text": ""}
{"id": "383065", "revid": "27155", "url": "https://gl.wikipedia.org/wiki?curid=383065", "title": "Pit\u00f3n volc\u00e1nico", "text": ""}
{"id": "383066", "revid": "89787", "url": "https://gl.wikipedia.org/wiki?curid=383066", "title": "Pedro Ferriol", "text": "Pedro Ferriol Su\u00e1rez, nado en 1948, na Habana, Cuba, \u00e9 un capit\u00e1n da mari\u00f1a mercante e escritor en lingua galega. Residente dende o ano 2003 en Pontevedra, \u00e9 o vi\u00favo da escritora Mar\u00eda Victoria Moreno, coa que casou en maio de 2003.\nObra.\nEn 2005 viu a luz o seu primeiro libro xuvenil, \"Un home na praia\", da man de Edici\u00f3ns Xerais de Galicia, dentro da Colecci\u00f3n F\u00f3ra de Xogo; tratouse dunha compilaci\u00f3n de contos de fantas\u00eda e intriga."}
{"id": "383067", "revid": "6939", "url": "https://gl.wikipedia.org/wiki?curid=383067", "title": "Pedro Ferriol Su\u00e1rez", "text": ""}
{"id": "383068", "revid": "89787", "url": "https://gl.wikipedia.org/wiki?curid=383068", "title": "Sexismo", "text": "O sexismo \u00e9 a discriminaci\u00f3n baseada no x\u00e9nero ou sexo. Tam\u00e9n se refire \u00e1s caracter\u00edsticas e comportamentos que se atrib\u00faen tradicionalmente ao home ou \u00e1 muller.\nAs actitudes sexistas sost\u00e9\u00f1ense en crenzas e estereotipos tradicionais sobre os distintos roles de x\u00e9nero. A discriminaci\u00f3n sexual non \u00e9 s\u00f3 un concepto dependente de actitudes individuais, sen\u00f3n que se atopa incorporado en numerosas instituci\u00f3ns da sociedade. A mi\u00fado o sexismo \u00e9 asociado con argumentos sobre a supremac\u00eda de x\u00e9nero.\nExisten varias clasificaci\u00f3ns posibles do sexismo atendendo a distintos criterios: \nAs pr\u00e1cticas sexistas afectan principalmente \u00e1s mulleres dada a vixencia de crenzas culturais que as consideran inferiores ou desiguais aos homes por natureza.\nSexismo na literatura.\nNunha sociedade patriarcal, anterior mesmo ao nacemento da literatura, son homes quen protagonizan os libros, quen os escriben e quen os editan, e en moitos casos ao longo da Historia tam\u00e9n quen os len case en exclusiva, en tanto que destinatarios naturais. Co avance da igualdade de dereitos, desde o momento en que a muller accede a postos p\u00fablicos e privados antes impensables para ela, accede tam\u00e9n \u00e1 Universidade e comeza a acceder aos sistemas literarios m\u00e1is al\u00e1 da excepcionalidade. \nMais a\u00ednda hoxe resulta com\u00fan a crenza de que as mulleres s\u00f3 len novelas rom\u00e1nticas e/ou er\u00f3ticas pois apelan a emoci\u00f3ns como a dor, a vinganza ou a perda, que un home non sentir\u00eda. A Romance Writers of America (RWA) sinala que en 2013 as vendas de novelas rom\u00e1nticas ascenderon a m\u00e1is de 1000 mill\u00f3ns de d\u00f3lares, o 13% da literatura consumida no ano en Estados Unidos. E entre 2010 e 2015 vend\u00e9ronse 39.8 mill\u00f3ns de copias f\u00edsicas (m\u00e1is de 257.53 mill\u00f3ns de d\u00f3lares) s\u00f3 no Reino Unido. No entanto, a pesar de ser unha das industrias literarias m\u00e1is fortes pola s\u00faa tradici\u00f3n, enfr\u00f3ntase a prexu\u00edzos como o de x\u00e9nero e o da composici\u00f3n narrativa das s\u00faas historias. A RWA estima que o 84% dos lectores de novelas rom\u00e1nticas son mulleres, de entre 30 e 54 anos principalmente (41%).\nSexismo na linguaxe.\nExiste un amplo consenso social e pol\u00edtico, nas comunidades idiom\u00e1ticas nas que a distinci\u00f3n de sexo-x\u00e9nero \u00e9 moi visible, en considerar sexistas determinados usos da linguaxe, por exemplo os que prescriben empregar o masculino como xen\u00e9rico. O debate contin\u00faa aberto e as novas propostas (como \u00e9, nalgunhas linguas rom\u00e1nicas, a introduci\u00f3n dun xen\u00e9rico \"todes\"), \u00e1s veces pol\u00e9micas e non reco\u00f1ecidas a\u00ednda por academia ningunha, se estenden sobre todo polas redes sociais. A pesar da resistencia inicial, sobre todo -a\u00ednda que non sempre- nos sectores m\u00e1is reaccionarios, os estudos feministas foron concitando unha revisi\u00f3n profunda tanto das ra\u00edces patriarcais da linguaxe mesma coma da cosmovisi\u00f3n sexista, historicamente instalada no prexu\u00edzo do macho dominante e en concordancia coa pretendida neutralidade do x\u00e9nero gramatical."}
{"id": "383071", "revid": "22570", "url": "https://gl.wikipedia.org/wiki?curid=383071", "title": "Xermoplasma", "text": "O xermoplasma\u00a0\u00e9 o conxunto de xenes que se transmite pola reproduci\u00f3n \u00e1 descendencia por medio de gametos ou c\u00e9lulas reprodutoras. O concepto de xermoplasma util\u00edzase comunmente para designar \u00e1 diversidade xen\u00e9tica das especies vexetais silvestres e cultivadas de interese para a agricultura e, nese caso, asim\u00edlase ao concepto de recurso xen\u00e9tico.\nCo fin de conservalo en calquera da s\u00faa forma reprodutivas (sementes, esgallos, tub\u00e9rculos etc) establec\u00e9ronse no mundo os chamados bancos de xermoplasma: a s\u00faa misi\u00f3n consiste en situar, colleitar, conservar e caracterizar o plasma xerminal das plantas que, polos seus atributos son consideradas de interese prioritario para beneficio da humanidade, ademais de achegar co\u00f1ecemento cient\u00edfico orientado \u00e1 optimizaci\u00f3n da conservaci\u00f3n e uso dos recursos fitoxen\u00e9ticos."}
{"id": "383072", "revid": "15490", "url": "https://gl.wikipedia.org/wiki?curid=383072", "title": "Ling\u00fc\u00edstica forense", "text": "A Ling\u00fc\u00edstica forense \u00e9 unha disciplina dentro da Ling\u00fc\u00edstica aplicada que se encarga de analizar as relaci\u00f3ns que mant\u00e9n a lingua cos \u00e1mbitos criminal, xudicial e legal. Na pr\u00e1ctica, abrangue m\u00faltiples facetas que fan que a limitaci\u00f3n do seu obxecto de estudo sexa \u00e1s veces difusa, xa que baixo a etiqueta de Ling\u00fc\u00edstica forense podemos entender o proceso de identificaci\u00f3n de falantes, a an\u00e1lise de textos criminais, o reco\u00f1ecemento de plaxio, a compresi\u00f3n de documentos legais, o estudo do discurso xudicial e mesmo a interpretaci\u00f3n e traduci\u00f3n xur\u00eddica.\nUnha definici\u00f3n m\u00e1is restritiva e adoito empregada comprende exclusivamente a peritaxe ling\u00fc\u00edstica, \u00e9 dicir, a utilizaci\u00f3n de textos como proba xudicial.\nAclaraci\u00f3n terminol\u00f3xica.\nA revista cient\u00edfica The International Journal of Speech, Language and the Law e a International Association of Forensic Linguists coinciden en adoptar a definici\u00f3n m\u00e1is ampla de Ling\u00fc\u00edstica forense. No \u00e1mbito anglosax\u00f3n \u00e9 frecuente distinguir tres \u00e1mbitos de estudo cos seus respectivos nomes: a linguaxe xur\u00eddica e legal (\"Language of the Law\"), a linguaxe do procedemento xudicial (\"Language of the Legal Process\") e a linguaxe evidencial ou probatoria (\"Language as Evidence\").\nOrixe.\nO norteamericano Philbrick \u00e9 o primeiro en empregar o termo \"forensic english\" no seu libro \"Language and the Law: the Semantics of Forensic English\" (1949). Mais \u00e9 vinte anos m\u00e1is tarde cando Jan Svartvik inaugura definitivamente esta disciplina en Europa a trav\u00e9s do estudo dun caso real. A partir de catro confesi\u00f3ns atribu\u00eddas a Timothy Evans que o incriminaban no asasinato da s\u00faa muller e fillos, Svartvik puido percibir diferenzas no estilo gramatical, descartar a autor\u00eda de Evans e declaralo inocente.\nNas d\u00e9cadas que seguen, en EEUU e Canad\u00e1 solic\u00edtase en ocasi\u00f3ns illadas a participaci\u00f3n de ling\u00fcistas nos xu\u00edzos. Con todo, a falta de metodolox\u00eda \u00e9 patente e os resultados, escasos. Nos anos oitenta, o desenvolvemento da Ling\u00fc\u00edstica Computacional abre as portas a novos m\u00e9todos m\u00e1is fiables de peritaxe ling\u00fc\u00edstica.\n\u00c9 a partir dos anos noventa que ten comezo a intervenci\u00f3n habitual dos ling\u00fcistas forenses nos procesos xudiciais, coincidindo co aumento da demanda de servizos e de publicaci\u00f3ns, coa profesionalizaci\u00f3n e coa vontade de chegar a un consenso internacional. En 1991 cr\u00e9ase no St. John\u2019s College de York a \"International Association of Forensic Phonetics\" (IAFP), hoxe International Association of Forensic Phonetics and Acoustics (IAFPA), e un ano m\u00e1is tarde, a International Association of Forensic Linguists (IAFL) na Universidade de Birmingham. D\u00e9bese destacar tam\u00e9n a aparici\u00f3n en 1994 da revista Forensic Linguistics, que contin\u00faa a\u00ednda hoxe o seu labor baixo o nome The International Journal of Speech, Language and the Law.\n\u00c1mbitos de investigaci\u00f3n.\nEsta disciplina comprende por unha banda todos os aspectos relacionados coa an\u00e1lise da linguaxe xur\u00eddica e xudicial e, pola outra, o uso forense da proba pericial ling\u00fc\u00edstica. M. Teresa Turell (2005) sinala m\u00e1is concretamente as seguintes \u00e1reas de aplicaci\u00f3n :\nSeguindo a distribuci\u00f3n anglosaxoa, podemos agrupar estes contidos nos tres grandes \u00e1mbitos de investigaci\u00f3n que seguen:\nA linguaxe xur\u00eddica e legal (\"The language of the Law\").\nComprende o estudo do discurso legal, xur\u00eddico e xudicial. Ademais de analizar as caracter\u00edsticas desta linguaxe, a s\u00faa historia e os seus x\u00e9neros, ten como obxectivo rebaixar o grao de densidade e ambig\u00fcidade de calquera documento xudicial: sentenzas, leis, testamentos... Eliminar as dificultades de comprensi\u00f3n \u00e9 vital para que ning\u00fan membro da sociedade se vexa desprotexido ante textos deste tipo.\nDo mesmo modo, enc\u00e1rgase de velar por unha boa traduci\u00f3n dos documentos legais e das dificultades de interpretaci\u00f3n en contexto multiling\u00fce.\nA linguaxe do procedemento xudicial (\"Language of the Legal Process\").\nAnaliza o funcionamento da lingua tanto en interrogatorios (entrevistas e t\u00e9cnicas de interrogatorio) como na sala do tribunal, en boca de avogados, xu\u00edces e acusados. Amosa deste xeito como as persoas m\u00e1is vulnerables ou con pouco manexo deste tipo de ret\u00f3rica (nenos, discapacitados, estranxeiros, etc.) poden verse desfavorecidas.\nAs diferenzas na construci\u00f3n do discurso xudicial europeo (\"Civil Law\") e na construci\u00f3n do discurso de tradici\u00f3n anglosaxoa (\"Common Law\") conducen igualmente \u00e1 necesidade de velar por unha boa traduci\u00f3n e interpretaci\u00f3n xudicial.\nA linguaxe evidencial ou probatoria (\"Language as Evidence\").\nC\u00e9ntrase no estudo e na comparaci\u00f3n de textos orais e escritos a fin de obter certa informaci\u00f3n que poida ser empregada como proba nun xu\u00edzo: detecci\u00f3n do autor, interpretaci\u00f3n de frases, elaboraci\u00f3n de perf\u00eds ling\u00fc\u00edsticos, transcrici\u00f3n e autenticaci\u00f3n de gravaci\u00f3ns ou detecci\u00f3n de casos de plaxio. Este \u00faltimo pode ser de tipo literario, acad\u00e9mico, musical, transling\u00fce (entre traduci\u00f3ns) ou de marcas e patentes.\n\u00c9 importante precisar que calquera texto \u00e9 susceptible de ser empregado na peritaxe: chamadas de emerxencia, ameazas, cartas de suicidio, redes sociais, conversas de Whatsapp...\nMetodolox\u00eda.\nA metodolox\u00eda da Ling\u00fc\u00edstica forense \u00e9 tan variada coma os seus \u00e1mbitos de estudo e incl\u00fae desde a an\u00e1lise sem\u00e1ntica e sint\u00e1ctica das oraci\u00f3ns ata o emprego da tecnolox\u00eda m\u00e1is innovadora para a detecci\u00f3n de voz ou de plaxio.\nLinguaxe xur\u00eddica e legal (\"The language of the Law\").\nEste \u00e1mbito parte da an\u00e1lise do significado das palabras de textos orais e escritos para avogar por unha linguaxe clara e accesible que evite abusos como as oraci\u00f3ns longas, as palabras polis\u00e9micas ou as expresi\u00f3ns estereotipadas, ret\u00f3ricas ou arcaicas.\nPret\u00e9ndese evitar casos coma o de Derek Bentley, condenado \u00e1 forca por unha mala interpretaci\u00f3n da frase \u201cLet him have it!\u201d, que en ingl\u00e9s se traduce como \u201cd\u00e1llo/a\u201d ou como \u201cm\u00e1tao\u201d. Cando foi descuberto pola polic\u00eda, Bentley d\u00edxolle \u00f3 seu amigo que entregase a arma pero este malinterpretouno e disparou o axente. Tam\u00e9n se dan casos de ambig\u00fcidade en sintagmas com\u00fans como \u201cmulleres e homes anci\u00e1ns\u201d no que \u201canci\u00e1ns\u201d pode referirse s\u00f3 a \u201chomes\u201d ou a ambos. Est\u00fadase igualmente a publicidade enganosa ou a manipulaci\u00f3n na sala de vistas a trav\u00e9s de preguntas trampa como \u201cdeixou de pegarlle \u00e1 s\u00faa esposa?\u201d, que implica a presuposici\u00f3n de que o suxeito lle pegaba.\nEn definitiva, unha boa traduci\u00f3n ou interpretaci\u00f3n xur\u00eddica debe ir m\u00e1is al\u00f3 do contido sem\u00e1ntico das palabras e dar conta de como est\u00e1n dispostas, como se expresa o contido e en que sentido, sen cambiar a variedade ling\u00fc\u00edstica nin engadir o estilo propio.\nLinguaxe do procedemento xudicial (\"Language of the Legal Process\").\nPara analizar a veracidade dunha declaraci\u00f3n ou dun interrogatorio, os ling\u00fcistas f\u00edxanse na cantidade de detalles sensoriais que incorpora e nas denominadas pegadas do pensamento ou thoughtprints, que delatan o subconsciente do suxeito. Por exemplo, Shuy (Turell, 2005) observou que a decepci\u00f3n se transmite mediante pausas prolongadas e que unha recorrencia do tema nunha conversaci\u00f3n \u00e9 sinal de que este non se resolveu satisfactoriamente, ou ben de que \u00e9 considerado de gran relevancia para o falante. Para proporcionar ao xurado un esquema dos puntos clave dunha conversaci\u00f3n gravada e as\u00ed axilizar o seu traballo, elab\u00f3ranse cadros de an\u00e1lise tem\u00e1tica. \nLinguaxe evidencial (\"Language as Evidence\").\nO labor do perito ling\u00fcista consiste en comparar o texto dubitado (de autor\u00eda desco\u00f1ecida) co texto indubitado (de autor\u00eda co\u00f1ecida) serv\u00edndose da uni\u00f3n dos enfoques cualitativo e cuantitativo. Por unha banda ap\u00f3iase no material ling\u00fc\u00edstico perceptible: informaci\u00f3n dialectal, socioling\u00fc\u00edstica, sem\u00e1ntica, pragm\u00e1tica, psicoling\u00fc\u00edstica e, sobre todo, a relacionada coa idiosincrasia e o idiolecto. Pola outra, bota man de corpus, bases de datos de poboaci\u00f3ns e programas inform\u00e1ticos espec\u00edficos. Estes resultados son presentados en forma de porcentaxes de probabilidade, \u201cescalas de opini\u00f3n\u201d, relaci\u00f3ns de semellanza (\"Likehood Ratio\")... nos que a estat\u00edstica \u00e9 un elemento clave para conseguir un alto grao de fiabilidade e que deste modo a informaci\u00f3n poida ser tratada doadamente por xu\u00edces, avogados, psic\u00f3logos e m\u00e9dicos. Neste \u00faltimo enfoque, a Ling\u00fc\u00edstica de Corpus e a Ling\u00fc\u00edstica Computacional traballan xuntas.\nPara unha determinaci\u00f3n fiable da autor\u00eda prec\u00edsase unha cantidade importante de textos do presunto autor e doutros sospeitosos. Para isto c\u00f3mpre elaborar corpora de notas de suicidio, mensaxes de texto, declaraci\u00f3ns policiais... Ultimamente, a investigaci\u00f3n vai orientada cara a elaboraci\u00f3n de corpus de correos electr\u00f3nicos, mensaxes de texto ou Whatsapp, por posu\u00edr caracter\u00edsticas diferentes \u00e1s dos textos escritos can\u00f3nicos. No caso destes textos m\u00e1is curtos empr\u00e9gase moitas veces a an\u00e1lise estilom\u00e9trica por Cusum (\"Cumulative Sum\") baseada na estat\u00edstica secuencial por medio de algoritmos.\nNo caso da ac\u00fastica forense, apoiada na creaci\u00f3n de perf\u00eds ling\u00fc\u00edsticos, as tecnolox\u00edas da fala est\u00e1n moi desenvolvidas. A identificaci\u00f3n do autor real\u00edzase a trav\u00e9s de espectrogramas que reflicten e comparan aspectos como a frecuencia, o timbre e a entoaci\u00f3n, entre outros. En Espa\u00f1a, o Departamento de Ac\u00fastica e Imaxe do Servizo de Criminal\u00edstica, en funcionamento desde 1992 e en cooperaci\u00f3n coa Universidade Polit\u00e9cnica de Madrid, creou IdentiVox, un software espec\u00edfico para o reco\u00f1ecemento de interlocutores. Por\u00e9n, precisa actualmente de grandes bases de datos para a obtenci\u00f3n de resultados fiables.\nNos casos de plaxio, o importante \u00e9 a an\u00e1lise do idiolecto, sobre todo en canto a tipos l\u00e9xicos compartidos e h\u00e1pax, que marcan con precisi\u00f3n a coincidencia. Para isto t\u00f3manse aspectos metodol\u00f3xicos da determinaci\u00f3n de autor\u00eda e da estil\u00edstica forense. Os resultados do cotexo textual expr\u00e9sanse en porcentaxes a trav\u00e9s de ferramentas inform\u00e1ticas coma o CopyCatch, programa de concordancia de textos. Con todo, \u00e9 preciso a participaci\u00f3n dun ling\u00fcista para que sexan tidos en conta elementos que non reco\u00f1ece o ordenador, coma o emprego de figuras ret\u00f3ricas.\nEvidentemente todas estas probas periciais nunca son conclu\u00edntes, sen\u00f3n que deben ser combinadas con outras probas ling\u00fc\u00edsticas (complementariedade intraevidencial) e con outras probas doutras ciencias forenses (complementariedade interevidencial). \nExemplos de aplicaci\u00f3n no panorama actual.\nNo s\u00e9culo XXI asistimos \u00e1 consolidaci\u00f3n da Ling\u00fc\u00edstica forense. As publicaci\u00f3ns de manuais e monogr\u00e1ficos van en aumento, a celebraci\u00f3n de congresos internacionais e a creaci\u00f3n de laboratorios e centros especializados axudan \u00f3 seu asentamento. Aumenta igualmente a oferta de mestrados ou outros cursos de posgrao entre os que destacan o das universidades de Cardiff, de York e de Aston (Gran Breta\u00f1a). Para saber m\u00e1is sobre como podes adestrar hai a gu\u00eda \"Soy ling\u00fcista, ling\u00fcista forense: Licencia para analizar tus palabras\" (Queralt y Gim\u00e9nez, 2019).\nMundo anglosax\u00f3n.\nEn EEUU e Canad\u00e1, a ling\u00fc\u00edstica forense leva achegando informaci\u00f3n \u00f3 sistema xudicial e policial desde os anos sesenta. Un dos casos m\u00e1is mediatizados foi nos anos noventa o do chamado \"Manifesto Unabomber\", no que o autor de dezaseis cartas bomba en EEUU foi identificado polo seu irm\u00e1n grazas \u00f3 estilo de escritura.\nOutro caso c\u00e9lebre ocorreu no 2002 cando o ingl\u00e9s Stuart Campbell escribiu desde o m\u00f3bil da s\u00faa sobri\u00f1a, unha vez desaparecida, unha derradeira mensaxe de texto. O que pretend\u00eda ser un intento de reforzar a s\u00faa coartada volveuse na s\u00faa contra cando os peritos compararon este con outros SMS da sobri\u00f1a e viron que o estilo non se correspond\u00eda co da rapaza.\nEspa\u00f1a.\nM. Teresa Turell foi a pioneira da ling\u00fc\u00edstica forense en Espa\u00f1a ata a s\u00faa morte, editora do primeiro libro en castel\u00e1n sobre esta disciplina: Ling\u00fc\u00edstica forense, linguaxe e dereito: conceptos, m\u00e9todos e aplicaci\u00f3ns (2005). Ela mesma foi a directora do m\u00e1ster da Universidade Pompeu Fabra (que xa non existe) e do ForensicLab. Actualmente, a ling\u00fcista forense l\u00edder en Espa\u00f1a e en pa\u00edses de fala hispana \u00e9 Sheila Queralt, que \u00e9 a fundadora e directora do Laboratorio SQ- Ling\u00fcistas Forenses. \nTr\u00e1tase en efecto dunha \u00e1rea emerxente de investigaci\u00f3n na que o \u00e1mbito m\u00e1is desenvolvido \u00e9 sen d\u00fabida o da Ac\u00fastica Forense, para o que se conta con laboratorios pertencentes \u00e1 Garda Civil e \u00e1 Polic\u00eda Cient\u00edfica. Destaca a creaci\u00f3n do BATVOX, que permite identificar locutores, e do Sistema de Identificaci\u00f3n Biom\u00e9trica Multimodal Aplicado \u00e1s Tecnolox\u00edas da Informaci\u00f3n (SIBMATI), que permite a identificaci\u00f3n a trav\u00e9s de Internet. A pesar dos avances nesta disciplina, o sistema xur\u00eddico establecido tende a amosar preferencia polas dilixencias escritas fronte \u00e1s orais, polo que este tipo de intervenci\u00f3ns non son frecuentes en Espa\u00f1a.\nTurell, especializada en plaxio transling\u00fce, participou no descubrimento do plaxio da traduci\u00f3n de Xulio C\u00e9sar (Shakespeare) de Pujante (1987) por V\u00e1zquez Montalb\u00e1n en 1993. O CopyCatch revelou un 85% de coincidencia no vocabulario. O seu laboratorio colaborou tam\u00e9n no 2011, a xustiza italiana condenou a \u00d3scar S\u00e1nchez a catorce anos de prisi\u00f3n en base a unhas gravaci\u00f3ns que o incriminaban nun delito de narcotr\u00e1fico. Unha vez estas foron analizadas por peritos (entre eles, membros do ForensicLab que actualmente forman parte do laboratorio SQ.), revelaron trazos dialectais que non se correspond\u00edan cos do acusado, o que demostrou que estaba a ser v\u00edtima dunha suplantaci\u00f3n de identidade por un narcotraficante italiano. No libro \"Atrapados por la lengua, 50 casos resuelltos por la ling\u00fc\u00edstica forense\" (Queralt, 2020) amosan m\u00e1is casos nos que a ling\u00fc\u00edstica forense foi clave."}
{"id": "383073", "revid": "98629", "url": "https://gl.wikipedia.org/wiki?curid=383073", "title": "Haustorio", "text": "En micolox\u00eda, un haustorio \u00e9 o extremo da hifas dun fungo parasito, simbionte ou da ra\u00edz modificada dunha planta parasita (por exemplo no x\u00e9nero \"Orobanche\") que penetra no tecido do anfitri\u00f3n, pero permanece f\u00f3ra da membrana da c\u00e9lula h\u00f3spede.\nDescrici\u00f3n.\nOs fungos de todas as divisi\u00f3ns importantes forman haustorios, que poden tomar varias formas. Xeralmente, na penetraci\u00f3n, o fungo aumenta a \u00e1rea superficial en contacto coa membrana plasm\u00e1tica do anfitri\u00f3n, liberando as encimas que creban a parede celular,e permitindo o maior movemento potencial da materia org\u00e1nica do anfitri\u00f3n ao fungo.\nAs formas m\u00e1is simples de haustorio son pequenas esferas. Os m\u00e1is grandes son formaci\u00f3ns complexas con forma palmada as que ocupan unha proporci\u00f3n significativa da parede da c\u00e9lula h\u00f3spede. Tam\u00e9n hai formas espirais.\nProcesos fisiol\u00f3xicos.\nOs haustorios xorden das hifas intercelulares, chamadas apresoria, ou hifas externas. A hifa estr\u00e9itase mentres que se adhire \u00e1 parede celular e despois se esparexe envolvendo a c\u00e9lula. Un espeso colar de material mesto depos\u00edtase de redor da hifa no punto de invaxinaci\u00f3n. Ademais, a parede celular do anfitri\u00f3n modif\u00edcase en gran medida na zona invaxinada. As inclusi\u00f3ns que normalmente est\u00e1n presentes na membrana do plasma est\u00e1n ausentes, e a camada externa cont\u00e9n m\u00e1is polisac\u00e1ridos. A parede de ambos os socios red\u00facese severamente.\nA troca funcional ocorre dentro do complexo do haustorio. O anfitri\u00f3n fornece nutrientes org\u00e1nicos ao fungo, e a actividade metab\u00f3lica dentro do complexo \u00e9 considerabelmente maior ca f\u00f3ra. Os nutrientes do anfitri\u00f3n son chuchados polo fungo, e transportados inmediatamente ao resto do talo. A planta anfitrioa semella funcionar segundo os sinais do fungo e o complexo parece estar baixo control do invasor."}
{"id": "383075", "revid": "44472", "url": "https://gl.wikipedia.org/wiki?curid=383075", "title": "N\u00f3 sinoauricular", "text": ""}
{"id": "383076", "revid": "44472", "url": "https://gl.wikipedia.org/wiki?curid=383076", "title": "Sistema de conduci\u00f3n card\u00edaco", "text": ""}
{"id": "383077", "revid": "35560", "url": "https://gl.wikipedia.org/wiki?curid=383077", "title": "Palacio do Eliseu", "text": ""}
{"id": "383079", "revid": "88215", "url": "https://gl.wikipedia.org/wiki?curid=383079", "title": "Svetlana Kuznetsova", "text": "Svetlana Aleks\u00e1ndrovna Kuznetsova (en ), nada en San Petersburgo o 27 de xu\u00f1o de 1985, \u00e9 unha xogadora de tenis rusa.\nTraxectoria.\nGa\u00f1adora de dous torneos de Grand Slam (US Open 2004 e Roland Garros 2009), as\u00ed como finalista dos mesmos nos anos 2006 e 2007. Ademais pos\u00fae dezasete torneos WTA e un torneo ITF, Kuznetsova \u00e9 actualmente a n.\u00ba 9 da clasificaci\u00f3n mundial WTA (19 de xu\u00f1o de 2017), o seu mellor posto foi 2\u00aa (10 de novembro de 2007). Como integrante do equipo ruso, conquistou en tres ocasi\u00f3ns a Fed Cup (2004, 2007 e 2008)."}
{"id": "383080", "revid": "44472", "url": "https://gl.wikipedia.org/wiki?curid=383080", "title": "Endocardio", "text": "O endocardio \u00e9 unha membrana que recobre localmente as cavidades do coraz\u00f3n. Forma o revestimento interno das aur\u00edculas e ventr\u00edculos. As s\u00faas c\u00e9lulas son semellantes tanto embrioloxicamente como biol\u00f3xicamente \u00e1s c\u00e9lulas endoteliais dos vasos sangu\u00edneos. O endocardio \u00e9 m\u00e1is groso nas aur\u00edculas\ne presenta tres capas:\nDescrici\u00f3n.\nTr\u00e1tase dun delgado revestimento interno do coraz\u00f3n que se atopa constitu\u00eddo por c\u00e9lulas endoteliais e unha delgada capa de tecido conectivo laxo. No endocardio mural agr\u00e9ganse unha t\u00fanica m\u00fasculo-el\u00e1stica rudimentaria e antes do miocardio, unha capa grosa subendoc\u00e1rdica de tecido conectivo laxo vascularizado. Por\u00e9n, debemos lembrar que o endocardio valvular \u00e9 avascular.\nAs v\u00e1lvulas card\u00edacas, ademais do endocardio est\u00e1n constitu\u00eddas por unha capa fibrosa densa subendoc\u00e1rdica, unha esponxosa de tecido conectivo moi laxo, rico en matriz extracelular e unha ventricularis con moitas fibras el\u00e1sticas.\nAs v\u00e1lvulas semilunares (a\u00f3rtica e pulmonar) presentan comisuras e as auriculoventriculares constit\u00faen un aparello valvular (v\u00e1lvula, cordas e m\u00fasculo papilar). Todas at\u00f3panse insertas nun anel fibroso denso. Coa idade, v\u00f3lvense m\u00e1is grosas e m\u00e1is opacas."}
{"id": "383081", "revid": "98629", "url": "https://gl.wikipedia.org/wiki?curid=383081", "title": "Clarice Lispector", "text": "Clarice Lispector, nada en Chechelnyk, Rep\u00fablica Popular de Ucra\u00edna, o 10 de decembro de 1920 e finada en R\u00edo de Xaneiro o 9 de decembro de 1977, foi unha escritora e xornalista brasileira autora de novelas, contos e ensaios, sendo considerada unha das escritoras brasileiras m\u00e1is importantes do s\u00e9culo XX e a maior escritora xud\u00eda desde Franz Kafka. A s\u00faa obra est\u00e1 repleta de escenas coti\u00e1s simples e tramas psicol\u00f3xicas, sendo considerada unha das s\u00faas principais caracter\u00edsticas a epifan\u00eda de personaxes com\u00fans en momentos do coti\u00e1.\n\u00c9 unha das figuras m\u00e1is influentes da literatura brasileira e do modernismo sendo considerada unha das principais influencias da nova xeraci\u00f3n de escritores brasileiros. \u00c9 inclu\u00edda pola cr\u00edtica especializada entre os principais autores brasileiros do s\u00e9culo XX.\nAs s\u00faas principais obras marcan cada per\u00edodo da s\u00faa carreira. \"Perto do cora\u00e7\u00e3o selvagem\" foi o seu libro de estrea; \"La\u00e7os de fam\u00edlia\", \"A paix\u00e3o segundo G.H.\", \"A hora da estrela\" e \"Um sopro de vida\" son os seus \u00faltimos libros publicados.\nAmpliaci\u00f3n.\nClarice Lispector, nada en Chechelnyk, Rep\u00fablica Popular de Ucra\u00edna, o 10 de decembro de 1920 e finada en R\u00edo de Xaneiro o 9 de decembro de 1977, foi unha escritora e xornalista nada en Ucra\u00edna e naturalizada brasileira \u2014 e declaraba, en canto \u00e1 s\u00faa \"brasilidade\", ser pernambucana \u2014, autora de novelas, contos e ensaios, sendo considerada unha das escritoras brasileiras m\u00e1is importantes do s\u00e9culo XX e a maior escritora xud\u00eda desde Franz Kafka. A s\u00faa obra est\u00e1 repleta de escenas coti\u00e1s simples e tramas psicol\u00f3xicas, sendo considerada unha das s\u00faas principais caracter\u00edsticas a epifan\u00eda de personaxes com\u00fans en momentos do coti\u00e1.\nNaceu nunha familia xudaica de Rusia que perdeu sas s\u00faas rendas coa Guerra Civil Rusa e se viu obrigada a emigrar como consecuencia da persecuci\u00f3n \u00e1 que estaban sendo sometidos os xudeus ent\u00f3n, con diversos exterminios en masa. Clarice chegou ao Brasil, a\u00ednda pequena, en 1922, cos seus pais e d\u00faas irm\u00e1s. A escritora dic\u00eda non ter ningunha ligaz\u00f3n con Ucra\u00edna - \"Naquela terra eu literalmente nunca pisei: fun cargada no colo\" - e que a s\u00faa verdadeira patria era o Brasil. Inicialmente, a familia pasou un breve per\u00edodo en Macei\u00f3, at\u00e9 se mudar para o Recife, onde Clarice creceu e onde, aos oito anos, perdeu a nai. Aos catorce anos de idade, trasl\u00e1dase co pai e as irm\u00e1s para o R\u00edo de Xaneiro, onde a familia se estabilizou, e onde o seu pai vir\u00eda a falecer, en 1940.\nEstudou dereito na Universidade Federal do R\u00edo de Xaneiro, co\u00f1ecida como Universidade do Brasil, a pesar de, na \u00e9poca, ter demostrado m\u00e1is interese polo medio literario, no cal ingresou precozmente como tradutora, logo se consagrando como escritora, xornalista, contista e ensa\u00edsta, torn\u00e1ndose unha das figuras m\u00e1is influentes da literatura brasileira e do modernismo e sendo considerada unha das principais influencias da nova xeraci\u00f3n de escritores brasileiros. \u00c9 inclu\u00edda pola cr\u00edtica especializada entre os principais autores brasileiros do s\u00e9culo XX.\nAs s\u00faas principais obras marcan cada per\u00edodo da s\u00faa carreira. \"Perto do cora\u00e7\u00e3o selvagem\" foi o seu libro de estrea; \"La\u00e7os de fam\u00edlia\", \"A paix\u00e3o segundo G.H.\", \"A hora da estrela\" e \"Um sopro de vida\" son os seus \u00faltimos libros publicados. Faleceu en 1977, un d\u00eda antes de completar 57 anos, como consecuencia dun cancro de ovario. Deixou dous fillos e unha vasta obra literaria composta de novelas, novelas curtas, contos e cr\u00f3nicas.\nBiograf\u00eda.\nNacemento.\nRexistrada como Chaya Pinkhasovna Lispector (en ruso \"\u0425\u0430\u044f\" \"\u041f\u0438\u043d\u0445\u0430\u0441\u043e\u0432\u043d\u0430\" \"\u041b\u0438\u0441\u043f\u0435\u043a\u0442\u043e\u0440\"), Clarice Lispector naceu o 10 de decembro de 1920 na aldea de Chechelnyk, rexi\u00f3n da Podolia, ent\u00f3n parte da Rep\u00fablica Popular de Ucra\u00edna e hoxe parte da moderna Ucra\u00edna. Filla dos xudeus rusos Pinkhas Lispector e Mania Lispector (nada Krimgold), naceu en medio dos preparativos da familia para a fuga do pa\u00eds, polo antisemitismo resultante da Guerra Civil Rusa (1918-1920). Pinkhas Lispector era un comerciante, fillo do relixioso Shmuel Lispector e da burguesa Heived. Pinkhas e Mania casaran no ano novo de 1889, por determinaci\u00f3n dos pais. Do casamento nacer\u00edan tres fillas: Leah, en 1911; Tania, en 1915; e Chaya (ou Haia), en 1920.\nA fuga foi ideada primeiramente por Mania Lispector e a s\u00faa familia, que xa emigrara na s\u00faa maior parte para Am\u00e9rica do Sur co fin de traballar en organizaci\u00f3ns xudaicas. No entanto, Pinkhas concordou coa emigraci\u00f3n s\u00f3 polo avance dos pogroms, no fin da d\u00e9cada de 1910. Por volta de 1918, a pobreza fixo que a familia se mudase para a cidade de Haisyn, tam\u00e9n na Podolia (na actual Rexi\u00f3n de Vinnytsia), onde ocorreran alg\u00fans \"pogroms\". Durante un deles, por volta de 1919, Mania foi estuprada por un grupo de soldados, que lle ter\u00edan transmitido s\u00edfilis.\nA prohibici\u00f3n da emigraci\u00f3n de xudeus fixo que os Lispector buscasen medios ilegais nunha primeira tentativa, que fallou e que fixo que se mudasen para unha aldea m\u00e1is pr\u00f3xima das fronteiras, Chechelnyk. No inverno de 1921, conseguiran deixar a Ucra\u00edna ap\u00f3s alcanzaren o r\u00edo Dnister, a trav\u00e9s do cal foran levados \u00e1 cidade de Soroco, ent\u00f3n pertencente \u00e1 Roman\u00eda e actualmente a Moldavia. Al\u00f3 viviron nun albergue, e Mania foi internada nun hospital de caridade. Planearan a fuga de Europa, co intento de emigrar para o Brasil ou para os Estados Unidos, opci\u00f3n esta que acabou por ser invi\u00e1bel debido \u00e1 aprobaci\u00f3n do \"Emergency Quota Act\", que dificultaba a emigraci\u00f3n de Europa Oriental.\nO 27 de xaneiro de 1922, o consulado ruso en Bucarest conc\u00e9delle \u00e1 familia pasaportes v\u00e1lidos para a emigraci\u00f3n ao Brasil, que foi feita nunha viaxe que pasou de Hamburgo a Budapest e Praga. En Praga embarcaran nun nav\u00edo brasileiro que os levou, en condici\u00f3ns precarias, a Macei\u00f3, onde a irm\u00e1 de Mania, Zicela, e o seu marido, Joseph (ou Jos\u00e9) Rabin os esperaban. No Brasil, os nomes rusos foran substitu\u00eddos por nomes da onom\u00e1stica da lingua portuguesa, coa excepci\u00f3n de Tania: Pinkhas pasou a ser Pedro; Mania transformouse en Marieta; Leah virou Elisa; Chaya virou Clarice.\nInfancia.\nEn Macei\u00f3, a familia continuou a vivir en condici\u00f3ns precarias e enfrontou alg\u00fans conflitos a consecuencia das dificultades econ\u00f3micas e culturais. Para sustentar a familia, Pedro tornouse vendedor ambulante, comprando roupas vellas e usadas en \u00e1reas carentes para revendelas aos comerciantes da cidade, e tam\u00e9n deu algunhas aulas particulares de lingua hebrea para os fillos dalg\u00fans veci\u00f1os e vend\u00eda cortes de li\u00f1o. A situaci\u00f3n mellorou s\u00f3 cando Pedro, ao lado de Jos\u00e9, pasou a fabricar xab\u00f3n, como fac\u00eda en Ucra\u00edna.\nEn 1924, aos catro anos de idade, Clarice ingresou no xard\u00edn de infancia. En 1925, ap\u00f3s tres anos morando en Macei\u00f3, mudouse, pouco despois do seu pai, para Recife coa s\u00faa nai e irm\u00e1s, posibelmente como consecuencia dos conflitos familiares e do desexo de Pedro de mellorar as condici\u00f3ns da familia mud\u00e1ndose para un centro econ\u00f3mico que presentaba tam\u00e9n unha poboaci\u00f3n xudaica m\u00e1is cohesionada. Viviran no barrio Boa Vista.\nEn 1928, aos sete anos, aprendeu a ler e a escribir. En 1930, pouco despois, escribiu, inspirada por unha peza que vira, a s\u00faa primeira peza teatral, \"Pobre menina rica\", de tres actos e cuxas p\u00e1xinas se perderon. En 1931, enviou contos para a p\u00e1xina infantil do \"Di\u00e1rio de Pernambuco\", mais o xornal non publicou os seus textos porque \u201c\"os outros dic\u00edan as\u00ed: \u2018Era unha vez, e iso e aquilo...\u2019. E os meus eran sensaci\u00f3ns. ... Eran contos sen fadas, sen piratas. Ent\u00f3n ningu\u00e9n quer\u00eda publicar\"\u201d.. Ap\u00f3s completar o xard\u00edn de infancia, ingresou no ensino primario, na Escola Jo\u00e3o Barbalho, mostrando bastante interese polas matem\u00e1ticas e pasando a dar aulas desa disciplina aos fillos dos veci\u00f1os.\nPor volta desa \u00e9poca, mud\u00e1ranse para a r\u00faa Imperatriz Teresa Cristina. En 1930, no terceiro curso, Clarice ingresou no Col\u00e9gio Hebreu-I\u00eddiche-Brasileiro, onde aprendeu hebreo e yiddish. O estado de Mania agravouse, e Clarice escribiu, para tentar agradala, contos e pezas, mais o 21 de setembro de 1930, aos corenta e dous anos, Mania Lispector morreu e foi sepultada no Cemiterio Israelita do Barro. En homenaxe \u00e1 nai, Clarice compuxo a s\u00faa primeira peza para piano.\nO 15 de decembro, o seu pai deu inicio ao proceso de nacionalizaci\u00f3n, solicitando un documento inicial. O 17 de xu\u00f1o de 1931, encami\u00f1ou un pedido de naturalizaci\u00f3n. En 1932, Clarice, aos doce anos, foi aprobada, ao lado da irm\u00e1 Tania e da prima Bertha, no Gin\u00e1sio Pernambucano. En 1933, decidiu tornarse escritora cando \u201c\"tomei posesi\u00f3n da vontade de escribir ... vinme de repente nun baleiro. E nese baleiro non hab\u00eda quen me puidese axudar\"\u201d. Na s\u00faa \u00faltima entrevista en vida, ela dixo que na s\u00faa formaci\u00f3n literaria \u201c\"mesturei todo. Eu l\u00eda novela para rapazas, novela rosa, mesturado con Dostoievski. Eu escoll\u00eda os libros polos t\u00edtulos e non polos autores.(...) Mesturei todo. Fun ler, aos trece anos, Hermann Hesse, \u2018\"O lobo estepario\"\u2019,(...) e tiven un choque. A\u00ed comecei a escribir un conto que non acababa nunca m\u00e1is. Terminei rachandoo (...)\"\u201d. A familia mudouse para unha casa propia na avenida Conde da Boa Vista.\nAdolescencia.\nO 7 de xaneiro de 1935, con 14 anos, mudouse coa familia para o R\u00edo de Xaneiro, no nav\u00edo ingl\u00e9s \"Highland Monarch\", onde o seu pai esperaba proseguir cos avances do seu negocio e conseguir bos maridos para as s\u00faas fillas nos c\u00edrculos xudaicos cariocas. Elisa, entre tanto, ficou a\u00ednda alg\u00fans meses en Recife traballando, indo para o R\u00edo de Xaneiro pouco m\u00e1is tarde e prestando concurso para o Minist\u00e9rio do Trabalho. A pesar de ter conquistado as mellores notas, non hab\u00eda prazas, e ingresou no posto grazas \u00e1 amizade da familia co pol\u00edtico Agamenon Magalh\u00e3es, ent\u00f3n ministro do traballo e anteriormente profesor de xeograf\u00eda de Clarice e Tania. En 1938, Tania tam\u00e9n se tornou funcionaria p\u00fablica.\nPasan a primeira semana no R\u00edo de Xaneiro na residencia dun matrimonio xudaico no barrio Flamengo e despois moran nunha casa antiga preto do Campo de S\u00e3o Crist\u00f3v\u00e3o. Estabil\u00edzanse na cidade enseguida, ocupando parte da casa 341 da r\u00faa Mariz e Barros, no barrio da Tijuca. Clarice ent\u00f3n estudaba o cuarto ano do ximnasio no colexio S\u00edlvio Leite, na mesma r\u00faa da s\u00faa casa.\nEn 1936, terminou o ximnasio e ingresou, o 2 de marzo de 1937, nunha escola preparatoria, a Facultade de Dereito da Universidade Federal do R\u00edo de Xaneiro, ent\u00f3n chamada de Universidade do Brasil. A decisi\u00f3n causou estra\u00f1amento na \u00e9poca, tanto por Clarice ser muller canto por non pertencer \u00e1 elite carioca, mais era xustificada polos seus desexos de mudanzas sociais, pois \u201c\"o que eu v\u00eda [en Recife] me fac\u00eda como me prometer que non deixar\u00eda aquilo continuar\"\u201d.\nDe acordo con ela, \u201c\"como eu non ti\u00f1a orientaci\u00f3n de ningunha especie sobre o que estudar, fun estudar dereito\"\u201d. A pesar da resistencia do pai, que tem\u00eda mudanzas estresantes na filla, ela seguiu cos seus plans e ti\u00f1a un obxectivo: \u201c\"A mi\u00f1a idea... era estudar dereito para reformar os c\u00e1rceres\"\u201d.\nEn 1938, mudou de escola preparatoria, pasando para o colexio Andrews, na praia de Botafogo, onde se declarou nacida en Pernambuco. Por esa \u00e9poca volveu a dar aulas, desta vez para axudar a renda familiar a trav\u00e9s de aulas particulares de matem\u00e1ticas e portugu\u00e9s, al\u00e9n de aprender mecanograf\u00eda e lingua inglesa.\nNo R\u00edo de Xaneiro, os negocios de Pedro non obtiveran grande avance, a pesar de ter conseguido con dificultade un emprego de representante comercial. O seu desexo de casar as fillas, entre tanto, logrouse a trav\u00e9s de Tania, que casou no inicio de 1938 con William Kaufmann, un xudeu comerciante de m\u00f3beis e decorador.\nPor esa \u00e9poca deuse o Estado Novo, por Get\u00falio Vargas, ben como o avance da segunda guerra mundial e a intensificaci\u00f3n informal das relaci\u00f3ns do Brasil con Alema\u00f1a nazi e outros r\u00e9ximes ditatoriais, que fixeron que o antisemitismo penetrase no Brasil e novamente interferise na vida da familia Lispector, cuxo pai, sionista, inclusive arrecadaba fondos para os xudeus en Palestina, a pesar dos riscos.\nUniversidade do Brasil.\nDereito.\nEn 1939, morando na r\u00faa L\u00facio de Mendon\u00e7a, no barrio Maracan\u00e3, ela ingresou no curso superior na Facultade de Dereito da Universidade Federal do R\u00edo de Xaneiro ao mesmo tempo en que traballa como secretaria nunha oficina de avogac\u00eda e nun laboratorio, al\u00e9n de xa estar facendo traduci\u00f3ns de textos cient\u00edficos para revistas.\nEn 1940, aos dezanove anos, o seu interese polo dereito diminu\u00edra, ao mesmo tempo que por literatura aumentado, e publicou, o 25 de maio, o seu primeiro conto co\u00f1ecido, \"Triunfo\", na revista \"Pan\", en que expresa os pensamentos dunha muller abandonada polo seu compa\u00f1eiro. A posici\u00f3n pol\u00edtica da revista de apoio aos r\u00e9ximes ditatoriais, que era semellante as doutras revistas dese per\u00edodo, todas censuradas, non foi tida en conta por Clarice ao publicar o conto.\nEn agosto, o seu pai atopouse mal e foi levado a un m\u00e9dico, que o informou de que a s\u00faa ves\u00edcula biliar precisar\u00eda ser retirada a trav\u00e9s dunha cirurx\u00eda considerada simples, que foi marcada para o 23 de agosto. Ap\u00f3s volver da cl\u00ednica cunha forte dor, Pinkhas Lispector morreu tres d\u00edas despois, o 26 de agosto de 1940, aos 55 anos.\nTania, por xa estar casada e ter unha residencia, foi quen a partir de ent\u00f3n tomou conta das d\u00faas irm\u00e1s, insistindo para que elas fosen morar con ela e o seu marido no apartamento nos xard\u00edns do Palacio do Catete, onde, debido ao tama\u00f1o, Elisa tivo que durmir na sala e Clarice no cuarto de empregada, no cal pasaba o tempo estudando e escribindo.\nNesa \u00e9poca, insatisfeita co traballo de oficina, buscou entrar na \u00e1rea do xornalismo, a pesar das dificultades levantadas \u00e1s mulleres. De acordo co que dir\u00eda anos m\u00e1is tarde nunha entrevista, pasou a andar polas redacci\u00f3ns de revistas ofrecendo os seus contos, at\u00e9 que probabelmente un d\u00eda chegou \u00e1 redacci\u00f3n da revista \"Vamos Ler!\", dirixida ao p\u00fablico masculino de clase alta.\nA prensa na \u00e9poca era estritamente censurada polo goberno de Get\u00falio Vargas e estaba so o xugo do \u00f3rgano recentemente creado do Departamento de Imprensa e Propaganda, que permit\u00eda a circulaci\u00f3n de determinados peri\u00f3dicos, como o \"Vamos Ler!\", onde Clarice mostrou os seus textos ao xornalista Raimundo Magalh\u00e3es J\u00fanior, secretario do ministro de propaganda, Lourival Fontes.\nEu son t\u00edmida e ousada ao mesmo tempo. Chegaba al\u00e1 nas revistas e dic\u00eda: \u201cEu te\u00f1o un conto, vostede non o quere publicar?\u201d. A\u00ed me lembro que unha vez foi o Raymundo Magalh\u00e3es Jr. que ollou, leu un pedazo, ollou para min e dixo: \u201cVostede copiou isto de quen?\u201d. Eu dixen: \u201cDe ningu\u00e9n, \u00e9 meu\u201d. El dixo: \u201cEnt\u00f3n vou publicar\u201d.\nXornalismo.\nO primeiro texto publicado na revista foi probabelmente \"Eu e Jimmy\", o 10 de outubro de 1940, un conto con tem\u00e1tica feminista centrado na relaci\u00f3n amorosa entre un home e unha muller. Despois diso, de acordo con Tania, Clarice buscou entrar en contacto con Fontes para conseguir entrar definitivamente na prensa.\nA pesar das dificultades para entrar na \u00e1rea, na cal, de acordo con Tania, \u201c\"non se fac\u00eda nada se non se ti\u00f1an relaci\u00f3ns\"\u201d, Clarice buscou entrar en contacto con Fontes, o cal \u201c\"gustou dela e contratouna\"\u201d para traballar como tradutora na Ag\u00eancia Nacional, unha axencia de noticias do goberno. Como non hab\u00eda praza para tradutor, foi designada como editora e reporteira, a \u00fanica muller al\u00ed que ocupaba tal cargo.\nNo equipo da Ag\u00eancia Nacional, co\u00f1eceu L\u00facio Cardoso, un escritor e xornalista mineiro ent\u00f3n con 26 anos, xa respectado no medio literario. Desenvolveu unha forte amizade por el, que compart\u00eda os mesmos gustos literarios que ela, e chegou a desenvolver unha paix\u00f3n non correspondida, pois Cardoso era homosexual. A amizade con Cardoso e co restante do equipo \u00e1brelle novas posibilidades profesionais e literarias, que fan que ela pase ent\u00f3n a escribir e publicar prolificamente.\nEn 1941, o traballo como reporteira fai que sexa enviada a diversas localidades, como, por exemplo, \u00e1 inauguraci\u00f3n privada do Museu Imperial en Petr\u00f3polis, o 1\u00ba de maio, onde co\u00f1eceu Get\u00falio Vargas; e a Belo Horizonte, en xullo. Durante as viaxes, publicou textos en peri\u00f3dicos de diversos lugares.\nO 19 de xaneiro, publicou o artigo \"Onde se ensinar\u00e1 a ser feliz\" no peri\u00f3dico paulista \"Di\u00e1rio do Povo\", sobre un evento presidido pola primeira-dama Darcy Vargas. O 9 de agosto, o conto \"Trecho\" sae en \"Vamos Ler!\", sobre a espera dunha muller polo seu compa\u00f1eiro nun bar; o d\u00eda 30, \"Cartas a Hermengardo\", trilox\u00eda de textos, no semanario \"Dom Casmurro\", destinado \u00e1 mocidade da clase alta, en que unha muller aconsella un home ouvir os seus instintos.\nNo mesmo ano tam\u00e9n escribe outros contos que ser\u00e1n publicados s\u00f3 na colect\u00e1nea p\u00f3stuma \"A bela e a fera\" (1979): en setembro, \"Gertrudes pede um conselho\"; en outubro, o seu conto de xuventude m\u00e1is longo, \"Obsess\u00e3o\", cuxo protagonista, Daniel, reaparecer\u00e1 na s\u00faa segunda novela, \"O lustre\" (1946), anos m\u00e1is tarde, e que estaba baseado en Cardoso, un home polo que a narradora se apaixona e que a gu\u00eda; e en decembro, \"Mais dois b\u00eabados\".\nTam\u00e9n d\u00e1 partida a novos proxectos na universidade, a\u00ednda obxectivando o sistema penitenciario, a trav\u00e9s da colaboraci\u00f3n coa revista universitaria \"A \u00c9poca\", onde publicou os ensaios \"Observa\u00e7\u00f5es sobre o fundamento do direito de punir\", en agosto, e \"Deve a mulher trabalhar?\", en setembro.\nO primeiro ensaio chamou a atenci\u00f3n de estudosos posteriores por dicir que \u201c\"O home \u00e9 punido polo seu crime porque o Estado \u00e9 mais forte que el, a Guerra ... non \u00e9 punida porque se encima dun home est\u00e1n os homes encima dos homes nada mais hai\"\u201d, o que foi interpretado tanto como unha xustificaci\u00f3n filos\u00f3fica e maquiav\u00e9lica para a ditadura e o nazismo canto un eco dun ate\u00edsmo incipiente de Clarice. Despois dese afastamento, no entanto, na mesma ela \u00e9poca pasou a aproximarse novamente \u00e1 relixi\u00f3n a trav\u00e9s de lecturas de Franz Kafka, tam\u00e9n xudeu, e do fil\u00f3sofo Baruch de Espinoza, de quen foi encontrada unha antolox\u00eda francesa na biblioteca de Clarice datada en 14 de febreiro de 1941 e que inspirou a escrita da s\u00faa primeira novela, \"Perto do cora\u00e7\u00e3o selvagem\" (1942).\n\"Perto do cora\u00e7\u00e3o selvagem\".\nPor intermedio de Cardoso, pasou a frecuentar o grupo de amigos que se encontraba no bar Recreio, na Cinel\u00e2ndia, e era composto por literatos como Vinicius de Moraes, Corn\u00e9lio Pena, Rachel de Queiroz e Ot\u00e1vio de Faria. A trav\u00e9s da Ag\u00eancia Nacional tam\u00e9n co\u00f1eceu o poeta Augusto Frederico Schmidt, que foi entrevistado por ela a prop\u00f3sito de fibras industriais, m\u00e1is que, fronte \u00e1 admiraci\u00f3n que Clarice expresou pola s\u00faa poes\u00eda, deu inicio a unha amizade con ela que durar\u00eda o resto da s\u00faa vida.\nOs textos escritos para a Ag\u00eancia Nacional nesa \u00e9poca seguen a li\u00f1a editorial feita para agradar a censura do r\u00e9xime de Vargas, resum\u00edndose en entrevistas con coroneis e xenerais estranxeiros de paso polo Brasil e de coberturas de inauguraci\u00f3ns de locais ligados ao goberno.\nCo primeiro salario de xornalista comprou o libro \"Felicidade\", de Katherine Mansfield, que a influenciar\u00eda ao longo da vida e sobre o cal comentara que \u201c\"Este libro son eu!\"\u201d na s\u00faa primeira lectura.\nAo final do ano, coa paix\u00f3n por Cardoso superada, iniciou unha relaci\u00f3n amorosa con Maury Gurgel Valente, futuro marido e ent\u00f3n compa\u00f1eiro universitario de dereito. Maury, nacido en 1921 no R\u00edo de Xaneiro, iniciou o curso en 1938, un ano antes dela, e mudouse de pa\u00edses case tanto canto Clarice na infancia.\nEn 1942, pasou as d\u00faas semanas das vacaci\u00f3ns de xaneiro na facenda Vila Rica, en Avelar, no R\u00edo de Xaneiro, onde mantivo correspondencia con Maury. Os dous ansiaban casar, mais el fora aprobado en agosto de 1940 no exame para o servizo estranxeiro e transform\u00e1ndose en diplom\u00e1tico brasileiro, prohibido por tanto, pola lexislaci\u00f3n da \u00e9poca, casar cunha estranxeira, no caso Clarice, a\u00ednda non naturalizada brasileira.\nA naturalizaci\u00f3n s\u00f3 poder\u00eda ser requirida tras o aniversario de 21 anos, en 10 de decembro de 1941, e a petici\u00f3n foi organizada despois por Samuel Malamud, avogado da Podolia e amigo da familia. Nas s\u00faas tentativas de apresurar o proceso, chegou a escribir a Get\u00falio Vargas, pois el preguntara o motivo de a\u00ednda non estar naturalizada, mais o proceso seguiu o tempo normal.\nEn febreiro, trasladouse para a redacci\u00f3n do xornal \"A Noite\", cuxa redacci\u00f3n estaba dividida con \"Vamos Ler!\" e, as\u00ed como esta, unha extensi\u00f3n do \u00f3rgano gobernamental para o cal a Ag\u00eancia Nacional tam\u00e9n traballaba. O 2 de marzo, ga\u00f1ou o seu primeiro rexistro profesional, traballando oficialmente como redactora cun salario de 600 mil reis.\nTivo o primeiro contacto con textos de escritores modernistas como Fernando Persoa, Cec\u00edlia Meireles, Manuel Bandeira e Carlos Drummond de Andrade, a trav\u00e9s de lecturas feitas co amigo Francisco de Assis Barbosa. Este \u00faltimo aconsellouna no proceso de escrita da s\u00faa primeira novela.\nEn marzo, comezou a planear a s\u00faa primeira novela, \"Perto do cora\u00e7\u00e3o selvagem\", conclu\u00eddo en novembro e constitu\u00eddo basicamente de borradores e escritos separados, unidos nun libro por suxesti\u00f3n de L\u00facio Cardoso, que tam\u00e9n suxeriu un t\u00edtulo, \"Perto do cora\u00e7\u00e3o selvagem\", retirado dunha pasaxe do libro \"Retrato do artista cando novo\", de James Joyce, cuxas t\u00e9cnicas, para Cardoso, remit\u00edan \u00e1s de Clarice.\nTam\u00e9n en marzo deu inicio a \"O lustre\".\nCasamento e diplomacia.\nO 12 de xaneiro de 1943, obtivo a naturalizaci\u00f3n, e, o 23 de xaneiro, en cerimonia civil, casou con Maury Gurgel Valente. Os dous m\u00fadanse temporalmente para a casa dos sogros, Mozart e Maria Jos\u00e9 Gurgel Valente, no barrio da Gl\u00f3ria, e despois para a r\u00faa S\u00e3o Clemente, en Botafogo.\nO 3 de maio, recibiu a carteira profesional do Minist\u00e9rio do Trabalho, Ind\u00fastria e Com\u00e9rcio. O 17 de decembro, ela e o seu marido f\u00f3rmanse en dereito, e non comparecen \u00e1 cerimonia de graduaci\u00f3n.\n\"Perto do cora\u00e7\u00e3o selvagem\" foi encami\u00f1ado para os dirixentes do xornal \"A Noite\", que tam\u00e9n contaba cunha editora, na cal foi publicado en decembro de 1943, con impresi\u00f3n de mil exemplares. A presi\u00f3n dos xornalistas fixo que o libro fose publicado, dando \u00e1 autora cen exemplares en troco dos dereitos de venda e lucros posteriores, os cales foron enviados por ela a cr\u00edticos.\nA publicaci\u00f3n foi recibida con entusiasmo no medio literario, causando principalmente eloxios da cr\u00edtica especializada e comparaci\u00f3ns con escritores europeos como Virginia Woolf, James Joyce e Marcel Proust, o que irritou Clarice, que anos m\u00e1is tarde negar\u00eda a influencia e afirmar\u00eda na \u00e9poca non ler ning\u00fan libro deses autores. Tam\u00e9n ent\u00f3n comezouse un proceso de mitificaci\u00f3n da autora a trav\u00e9s do inicio dos rumores de que Lispector era un pseud\u00f3nimo dun escritor famoso. A principal cr\u00edtica negativa, de \u00c1lvaro Lins, suxer\u00eda que \u201c\"temperamentos femininos\"\u201d enfraquec\u00edan a obra.\nO 11 de xaneiro de 1944, adoptou o nome de casada na carteira de traballo, Clarice Gurgel Valente. O d\u00eda 19, mudouse, so licenza do \"A Noite\", co marido para Bel\u00e9m debido as s\u00faas funci\u00f3ns como vicec\u00f3nsul. Por esa \u00e9poca, sen ocupaci\u00f3ns profesionais, dedicouse \u00e1 lectura de escritores que desco\u00f1ec\u00eda, como Jean-Paul Sartre, Rainer Maria Rilke, Marcel Proust, Rosamond Lehmann e Virginia Woolf.\nEn maio, mostroulle algunhas partes do seu segundo libro, \"O lustre\", a Cardoso. O 5 de xullo, un mes tras o fin da segunda guerra mundial, recibiu a noticia de que o seu marido ser\u00eda trasladado para o consulado brasileiro na comuna italiana de N\u00e1poles.\nO 19 de xullo, o matrimonio, tras alg\u00fans d\u00edas no R\u00edo de Xaneiro, comezou a viaxe, parando nunha base norteamericana en Parnamirim, Natal (R\u00edo Grande do Norte), onde esperar\u00edan transporte, que chegar\u00eda primeiro a Maury e m\u00e1is tarde aos seus dependentes, no caso de Clarice, seguindo as ordes enviadas polo goberno.\nO 30 de xullo, embarcou, e o d\u00eda seguinte chegou a Liberia, nunha base da forza a\u00e9rea dos Estados Unidos en \"Fisherman\u2019s Lake\". O 1 de agosto, parou en Bolama, na Guinea portuguesa, e foi para Dakar, no Senegal, onde ingresou nun avi\u00f3n particular que a levou a Lisboa, Portugal.\nEn Lisboa, atendeu a unha cea dada polo poeta e diplom\u00e1tico brasileiro Ribeiro Couto, na cal compareceron o bi\u00f3grafo Jo\u00e3o Gaspar Sim\u00f5es, a novelista Maria Archer e a poeta Nat\u00e9rcia Freire, coa cal estabelecer\u00eda unha longa amizade.\nDespois dunha semana e media, seguiu para Casablanca, Marrocos, e despois para Alxer, Alxeria, onde se hospedou na casa do seu sogro, Mozart Gurgel Valente. O 24 de agosto, chegou a Italia, acompa\u00f1ada de Mozart e do amigo da familia Vasco Leit\u00e3o da Cunha, onde morou na r\u00faa Gianbattista Pergoless.\nSolicitoulles permiso \u00e1s autoridades militares para poder facer traballo comunitario de axuda \u00e1s enfermeiras nun hospital norteamericano en N\u00e1poles, para onde eran enviados os casos de guerra m\u00e1is graves. Visitou diariamente o hospital, escribindo e lendo cartas para os soldados e facendo o que eles necesitasen.\n\"O lustre\".\nEn outubro, \"Perto do cora\u00e7\u00e3o selvagem\" ga\u00f1ou o \"Pr\u00eamio Gra\u00e7a Aranha\" de mellor novela do ano. En novembro, \"O lustre\" foi conclu\u00eddo, escrito de forma linear, ao contrario do anterior. Esperou que, co \u00e9xito do seu primeiro libro, puidese escoller entre editoras e publicar na \"Jos\u00e9 Olympio\", mais enganouse e tivo que publicalo na editora cat\u00f3lica \"Agir\", con axuda de Cardoso.\nEn 1945 intensificou a correspondencia cos amigos brasileiros, recibindo cartas e libros de, entre outros, Manuel Bandeira, de quen recibiu Poesias completas e Poemas traducidos. Tam\u00e9n pasou a reler escritores como Proust, Kafka e a poes\u00eda de Emily Bront\u00eb, traducida por Cardoso.\nEn 8 de maio, no fin da segunda guerra mundial, en Roma, por suxesti\u00f3n dun amigo en com\u00fan, co\u00f1eceu o pintor surrealista Giorgio de Chirico, que pintou o seu retrato, o cal, tanto canto o artista, non a agradaron moito.\nFixo viaxes pola Italia por Florencia, Venecia e novamente Roma, visitando tam\u00e9n C\u00f3rdoba, en Espa\u00f1a. Co\u00f1eceu tam\u00e9n o poeta e profesor italiano Giuseppe Ungaretti. Adoptou un can de palleiro que encontrou en N\u00e1poles, chamado de Dilermando e que inspirar\u00eda alg\u00fans textos.\nO 23 de novembro, Manuel Bandeira envioulle unha carta ped\u00edndolle a segunda novela e alg\u00fans poemas para os publicar en antolox\u00eda. En resposta \u00e1 lectura deses poemas, Bandeira envioulle unha carta criticando fortemente a poes\u00eda de Clarice, o que fixo que ela queimase todos os poemas que escribira. M\u00e1is tarde, Bandeira lamentar\u00eda o facer aquel comentario, dicindo: \u201c\"Vostede \u00e9 poeta, Clarice querida. At\u00e9 hoxe te\u00f1o remorso do que dixen a respecto dos versos que vostede me mostrou. Vostede interpretou mal as mi\u00f1as palabras [...] Faga versos, Clarice, e se lembre de min\"\u201d.\nPor esa \u00e9poca, nas s\u00faas cartas, Clarice pasa a demostrar saudades do Brasil e inquedanza canto \u00e1 vida diplom\u00e1tica. En decembro, Maury \u00e9 promovido a c\u00f3nsul de segunda clase.\nNo inicio de 1946, \"O lustre\" \u00e9 publicado. Clarice \u00e9 enviada como correo diplom\u00e1tico do Ministerio das Relaci\u00f3ns Exteriores ao R\u00edo de Xaneiro entre xaneiro e marzo, nunha r\u00e1pida visita, durante a cal co\u00f1eceu novos amigos que marcar\u00edan a s\u00faa vida. Entre outras persoas, co\u00f1eceu Bluma Chafir Wainer, esposa do xornalista Samuel Wainer, Rubem Braga, Fernando Sabino, Otto Lara Resende, H\u00e9lio Pellegrino e Paulo Mendes Campos, con quen Clarice ter\u00eda un romance, tras separarse do marido.\nO 8 de marzo, \u00e9 comunicada a transferencia de Maury para Berna, Su\u00edza. O d\u00eda 21, Clarice volve a Italia a trav\u00e9s de Exipto, onde co\u00f1eceu a esfinxe de Gizeh. Ao chegar a Nap\u00f3les, a mudanza xa estaba preparada e, debido a un rumor falso de que os hoteis su\u00edzos non aceptaban cans, tivo que abandonar Dilermando.\nEn Berna, mudouse primeiro para o hotel Bellevue-Palace e despois para a r\u00faa Ostring. Afronta novas dificultades de adaptaci\u00f3n e pasa a frecuentar os cinemas case diariamente. Tam\u00e9n comeza novas lecturas de autores como Henrik Ibsen, Theodore Dreiser, Jean Cocteau e Simone de Beauvoir.\nContin\u00faa escribindo e publica alg\u00fans contos no xornal carioca \"A manh\u00e3\", no suplemento \"Letras e Artes\": \"O crime\", o 25 de agosto, inspirado no abandono do seu can e que m\u00e1is tarde ser\u00eda reescrito como \"O crime do professor de matem\u00e1tica\", ser\u00eda o primeiro conto do libro \"La\u00e7os de fam\u00edlia\". \"O jantar\" \u00e9 publicado o 13 de outubro.\nNo fin do ano, frecuenta o terapeuta Ulysses Girsoler. Ela e Maury pasan o \"Aninovo\" en Francia, coa parella Wainer, a convite de Bluma.\nMadurez e morte.\nO 10 de agosto de 1948, nace en Berna, Su\u00edza, o seu primeiro fillo, Pedro Lispector Valente. O 10 de febreiro de 1953, nace Paulo Lispector Valente, o segundo fillo de Clarice e Maury, en Washington, D.C., nos Estados Unidos.\nCando neno, o seu fillo m\u00e1is vello, Pedro, destacaba pola s\u00faa facilidade de aprendizaxe e bo comportamento, por\u00e9n, na adolescencia, a s\u00faa falta de atenci\u00f3n nos estudos e extrema ansiedade acompa\u00f1ada de axitaci\u00f3n consigo mesmo e coa familia, foron diagnosticadas como esquizofrenia. Clarice sent\u00edase culp\u00e1bel, sen saber o porqu\u00e9, pola doenza mental do fillo, e tivo dificultades para lidar coa situaci\u00f3n, recorrendo a psic\u00f3logos, psiquiatras e internamentos, pois o meni\u00f1o era moi agresivo.\nEn 1959, Clarice sep\u00e1rase do marido, debido ao feito del estar sempre viaxando polo traballo, exixindo que ela o acompa\u00f1ase todo o tempo. Non querendo renunciar \u00e1 s\u00faa carreira e querendo coidar do fillo esquizofr\u00e9nico nun local fixo, sen as constantes viaxes, que deixaban o meni\u00f1o m\u00e1is nervioso, sen as constantes mudanzas de escola do outro fillo, que non estaba facendo amizades, e cansada das desconfianzas e celos do marido, Clarice deu fin \u00e1 relaci\u00f3n. O exmarido fica na Europa, e ela volve a vivir permanentemente no R\u00edo de Xaneiro cos seus fillos, indo morar con eles nun apartamento no Leme. No mesmo ano asina a columna \"Correio feminino - Feira de Utilidades\", no xornal carioca Correio da Manh\u00e3, so o pseud\u00f3nimo de Helen Palmer. No ano seguinte, asume a columna \"S\u00f3 para mulheres\", do Di\u00e1rio da Noite, como ghostwriter da actriz Ilka Soares.\nO 14 de setembro de 1966, provoca, involuntariamente, un incendio ao durmir deixando o seu cigarro aceso. O carto fica destru\u00eddo, e a escritora \u00e9 hospitalizada, ficando entre a vida e a morte por tres d\u00edas. A s\u00faa man dereita \u00e9 case amputada debido \u00e1s feridas. Mesmo despois de pasado o risco de morte, fica hospitalizada por dous meses. Clarice comezara a fumar e beber a\u00ednda na adolescencia, en canto compu\u00f1a os seus poemas.\nEn 1975, \u00e9 convidada a participar do Primeiro Congreso Mundial de Bruxar\u00eda, en Cali, en Colombia. Fai unha pequena presentaci\u00f3n na conferencia, e fala do seu conto \"O ovo e a Galinha\", que, traducido para o espa\u00f1ol, tivo \u00e9xito entre os participantes. Ao volver ao Brasil, a viaxe de Clarice ga\u00f1a ares mitol\u00f3xicos, con xornalistas describindo (falsas) aparici\u00f3ns da autora vestida de negro e cuberta de amuletos. Esa imaxe consol\u00eddase, e Clarice \u00e9 referida como \"a grande bruxa da literatura brasileira\". Sobre a s\u00faa obra, o amigo Otto Lara Resende declara: \"non se trata de literatura, mais de bruxar\u00eda.\"\nPouco tempo despois da publicaci\u00f3n da novela \"A Hora da Estrela\", Clarice \u00e9 hospitalizada, cun cancro de ovario detectado tarde demais e inoper\u00e1bel. A doenza espallarase por todo o seu organismo. Clarice faleceu o 9 de decembro de 1977, un d\u00eda antes do seu 57\u00b0 aniversario. O seu corpo foi sepultado no Cemiterio Israelita do Caju, no R\u00edo de Xaneiro, o d\u00eda 11 de decembro. At\u00e9 a ma\u00f1\u00e1 do seu falecemento, mesmo so sedativos, Clarice a\u00ednda ditaba frases para a s\u00faa mellor amiga, Olga Borelli, que sempre estivera ao lado da amiga, desde a xuventude.\nDurante toda a s\u00faa vida, Clarice foi amiga de grandes escritores, como Fernando Sabino, L\u00facio Cardoso, Rubem Braga, San Tiago Dantas entre outros.\nObra.\nComo tradutora.\nS\u00e1bese que Clarice Lispector dominaba polo menos sete idiomas: portugu\u00e9s, ingl\u00e9s, franc\u00e9s e espa\u00f1ol, fluentemente; hebraico e yiddish, con algunha fluencia; e ruso, con pouca fluencia levada da infancia. Como tradutora para o portugu\u00e9s, mentres, utilizou soamente o ingl\u00e9s, o franc\u00e9s e o espa\u00f1ol.\nAl\u00e9n de contos e artigos, traduciu en total 35 libros de diversos x\u00e9neros e escritores: 13 do ingl\u00e9s; 10 do franc\u00e9s; e 2 probabelmente do ingl\u00e9s ou do franc\u00e9s e talvez do espa\u00f1ol ou do grego. Cont\u00e1ndose contos, foron m\u00e1is de 40 traduci\u00f3ns.\nEn 1941, antes de dar inicio \u00e1 s\u00faa carreira literaria, cando comezou a traballar na revista \"Vamos Ler\" como reporteira, tam\u00e9n contribu\u00eda con traduci\u00f3ns, sendo a s\u00faa primeira o conto \"Le missionaire\", de Claude Farr\u00e8re.\nEn 1963, tras un hiato de m\u00e1is de vinte anos, volveu a esta actividade coa traduci\u00f3n do ingl\u00e9s da novela \"The winthrop Woman\", de Anya Selton, pola editora \"Ypiranga \". Nos seguintes seis anos, lanzou outras d\u00faas traduci\u00f3ns do ingl\u00e9s por Ypiranga, unha de Agatha Christie e outra de Alistair MacLean.\nPublicou, en 1968, na \"Revista J\u00f3ia\", a cr\u00f3nica \"Traduzir procurando n\u00e3o trair\", en que comentou as s\u00faas preocupaci\u00f3ns no proceso de traduci\u00f3n para manter a fidelidade e outras reflexi\u00f3ns sobre o oficio.\nEn 1969, publicou a s\u00faa primeira e \u00fanica traduci\u00f3n do espa\u00f1ol, do conto \"Historia de los dos que so\u00f1aron\", de Jorge Luis Borges, no \"Jornal do Brasil\". En 1973, a s\u00faa primeira traduci\u00f3n do franc\u00e9s, \"Lumi\u00e8re allum\u00e9es\", de Bella Chagal, pola editora Nova Fronteira.\nNo resto da s\u00faa vida, publicou diversas traduci\u00f3ns, tanto en peri\u00f3dicos como en editoras. A \u00faltima traduci\u00f3n publicada en vida foi a do franc\u00e9s da novela \"Le bluff du futur\", de Georges Elgozy, en 1976, pola editora Artenova. D\u00faas traduci\u00f3ns, mentres, a\u00ednda ser\u00edan publicadas postumamente, do franc\u00e9s: \"L\u2019homme au magn\u00e9tophone\", de Jean-Jaques Abrahams, en 1978, pola \"Imago\"; e da traduci\u00f3n francesa \"Curtain\", de Agatha Christie, en 1987, pola \"Editora Record\".\nAs editoras en que m\u00e1is publicou foron a \"Artenova\", nun total de 11, a \"Nova Fronteira\", 6, e a \"Ypiranga\", 4. Os anos m\u00e1is prol\u00edficos foron 1975, con 8, 1976, con 4, e 1974, con 4.\nNa s\u00faa \u00faltima d\u00e9cada da s\u00faa vida, en 1970, pouco despois de cando comezou a escribir textos infant\u00eds, tam\u00e9n fixo tres traduci\u00f3ns adaptadas dirixidas para o p\u00fablico infantil e xuvenil, todas pola editora Abril Cultural: publicada en 1973, do ingl\u00e9s, \"Gulliver\u2019s travels\", de Jonathan Swift; \"The history of Tom Jones, a foundling\", de Henry Filding; e postumamente en 1980, do franc\u00e9s, \"L\u2019\u00cfle Myst\u00e9rieuse\", de Jules Verne.\nEn 1970, publicou unha traduci\u00f3n baseada en \"O talism\u00e3\", de Walter Scott, por Ediouro. Tam\u00e9n publicou contos reescritos a partir de traduci\u00f3ns de Edgar Allan Poe en 1974 e 1975, que aparentemente foron escritos nun mesmo per\u00edodo e posteriormente reunidos en \"Hist\u00f3rias Extraordin\u00e1rias de Allan Poe\", por Ediouro, de data non informada.\nTraduci\u00f3ns da s\u00faa obra.\nNo total, a obra de Clarice Lispector recibiu m\u00e1is de 200 traduci\u00f3ns para m\u00e1is de 10 idiomas, do checo ao xapon\u00e9s, sendo m\u00e1is de 179 traduci\u00f3ns integrais de libros e 25 de contos publicados en xornais. Os seus libros m\u00e1is traducidos son principalmente novelas:\"A hora da estrela\", con 22 traduci\u00f3ns; \"A paix\u00e3o segundo G. H.\", tam\u00e9n con 22; \"Perto do cora\u00e7\u00e3o selvagem\", con 18; \"La\u00e7os de fam\u00edlia\", con 16; e \"Uma aprendizagem ou O livro dos prazeres\", con 15.\nAs traduci\u00f3ns foron iniciadas pronto despois do inicio da s\u00faa carreira literaria e recibiron unha boa acollida da cr\u00edtica especializada, sendo os idiomas con m\u00e1is traduci\u00f3n o espa\u00f1ol, o ingl\u00e9s e o franc\u00e9s.\nEn 1954, o seu primeiro libro a ser traducido foi lanzado en Francia: \"Perto do cora\u00e7\u00e3o selvagem\", en traduci\u00f3n de Denise-Teresa Moutonnier pola editora \"Plon\". A traduci\u00f3n desagradou Clarice, que enviou reclamaci\u00f3ns sobre erros ao editor, Pierre de Lescure, mais acabou por preferir finxir que a traduci\u00f3n nunca existiu.\nEn 1955, veu a primeira traduci\u00f3n para o espa\u00f1ol: \"\u00c1gua viva\", por Hayde\u00e9 Yofre para a \"Sudamericana\". En 1961, a primeira para o ingl\u00e9s: \"A ma\u00e7\u00e3 no escuro\", por Gregory Rabassa para a editora da Universidade de Texas.\nEn 1963, tivo a s\u00faa primeira traduci\u00f3n para o alem\u00e1n como a primeira traduci\u00f3n dun dos seus libros de contos: \"La\u00e7os de fam\u00edlia\", por Marianne Eyre, Margareta Ahlberg e Arne Lundgren, para a \"Norstedts\". En 1964, tam\u00e9n para o alem\u00e1n: \"A ma\u00e7\u00e3 no escuro\", por Curt Meyer-Clason para a \"Classen\". En 1966, d\u00faas das s\u00faas obras son traducidas para o alem\u00e1n: \"Onde estivestes de noite?\" por Sarita Brandt para a \"Suhrkamp\"; e o conto \"A imita\u00e7\u00e3o da rosa\" por Curt Meyer-Clason para a \"Claassen\".\nEn 1969, \"A paix\u00e3o segundo G. H.\", para o espa\u00f1ol, por Juan Garc\u00eda Gayo para a \"Monte Avila\". En 1973, a primeira para o checo: \"Perto do cora\u00e7\u00e3o selvagem\", por P\u0159elo\u017eila Pavla Lidmilov\u00e1 para a \"Odeon\"; e tam\u00e9n o primeiro libro de contos traducido para o espa\u00f1ol, \"La\u00e7os de fam\u00edlia\", por Hayde\u00e9 Yofre Barroso para a \"Sudamericana\".\nEn 1974, d\u00faas traduci\u00f3ns para o espa\u00f1ol: \"A ma\u00e7\u00e3 no escuro\", por Juan Garc\u00eda Gayo para a \"Sudamericana\"; e o conto infantil \"O mist\u00e9rio do coelho pensante\", por Mario Trejo para a \"De La Flor\".\nEn 1975, outras d\u00faas para o espa\u00f1ol: \"Uma aprendizagem ou o livro dos prazeres\", por Juan Garc\u00eda Gayo para a \"Sudamericana\"; e \"A via crucis do corpo\", por Hayde\u00e9 Yofre Barroso para a \"Santiago Rueda\".\nEn 1977, ano da s\u00faa morte, ten tres obras traducidas: \"A paix\u00e3o segundo G. H.\" para o ingl\u00e9s, por Jack H. Tomlins para a \"Knopf\"; \"Perto do cora\u00e7\u00e3o selvagem\" para espa\u00f1ol, por Basilio Losada para a \"Alfaguara\"; e o conto \"Uma esperan\u00e7a\", de \"Felicidade clandestina\", para o espa\u00f1ol, baixo o t\u00edtulo de \"La ara\u00f1a\", por Hayde\u00e9 Yofre Barroso para a \"Corregidor\".\nDespois da s\u00faa morte, a s\u00faa obra popularizouse cada vez m\u00e1is, alcanzando un \u00e1pice na d\u00e9cada de 1980, con case d\u00faas traduci\u00f3ns por ano, despois do cal recibiu unha nova traduci\u00f3n practicamente todos os anos.\nDespois de traduci\u00f3ns por diversos tradutores para diversas tradutoras, editoras espec\u00edficas comezaron un proceso de edici\u00f3n con criterio das s\u00faas obras, con traduci\u00f3n e proxecto gr\u00e1ficos padronizados, dando un novo \u00e1pice de traduci\u00f3n da obra de Clarice Lispector, iniciado na d\u00e9cada de 2000 e que a\u00ednda contin\u00faa.\nDas novas traduci\u00f3ns dest\u00e1case a serie liderada por Bejamin Moser para a editora brit\u00e1nica Penguin Books na d\u00e9cada de 2010, que foi iniciada coa publicaci\u00f3n da biograf\u00eda \"Why this world\", en 2011, e ti\u00f1a como intenci\u00f3n traduci\u00f3ns m\u00e1is fieis que as anteriores. O obxectivo da serie, de acordo con Moser, que convidou outros catro tradutores para a tarefa, \u00e9 facilitar ao p\u00fablico angl\u00f3fono traduci\u00f3ns m\u00e1is fieis que as anteriores, que tentar\u00edan corrixir certas caracter\u00edsticas da escrita da autora.\nA serie forma parte doutra maior dedicada \u00e1 difusi\u00f3n da literatura latina e foi publicada en 2014, contando con catro traduci\u00f3ns: \"Perto do cora\u00e7\u00e3o selvagem\", pola tradutora australiana Alison Entrekin; \"\u00c1gua viva\", polo editor Stefan Tobler; \"A paix\u00e3o segundo G. H.\", pola poeta e acad\u00e9mica Idra Novey; \"Um sopro de vida\", polo profesor universitario brasileiro Johnny Lorenz; e \"A hora da estrela\", por Moser.\nTraduci\u00f3ns ao galego.\nEst\u00edbaliz Espinosa traduciu \"Felicidade clandestina\".\nLibros.\nEntrevistas"}
{"id": "383082", "revid": "89787", "url": "https://gl.wikipedia.org/wiki?curid=383082", "title": "Resistencia sist\u00e9mica adquirida", "text": "A resistencia sist\u00e9mica adquirida (SAR \"systemic acquired resistance\" en ingl\u00e9s) \u00e9 unha resposta de resistencia que se presenta nivel de toda a planta que ocorre logo dunha exposici\u00f3n localizada perante un pat\u00f3xeno. A SAR \u00e9 an\u00e1loga ao sistema inmune innato que se atopa nos animais. As plantas utilizan receptores de reco\u00f1ecemento para identificar sinais microbianos. Este reco\u00f1ecemento activa a resposta inmune. Os primeiros receptores deste tipo vanse identificar na planta do arroz (XA21, 1995) e en \"Arabidopsis\" (FLS2, 2000)."}
{"id": "383083", "revid": "89787", "url": "https://gl.wikipedia.org/wiki?curid=383083", "title": "\u00c1cido salic\u00edlico", "text": "O \u00e1cido salic\u00edlico (ou \u00e1cido 2-hidroxibenzoico)\u00a0\u00e9 un composto cristalino derivado do fenol que forma un po branco empregado en dermatolox\u00eda en forma t\u00f3pica, como antirreum\u00e1tico, e tam\u00e9n como axente conservador de alimentos polas s\u00faas propiedades de paralizar a fermentaci\u00f3n e impedir a putrefacci\u00f3n. O seu derivado acetilado, a aspirina, empr\u00e9gase en terap\u00e9utica.\nRecibe o seu nome de \"Salix\", a denominaci\u00f3n latina do salgueiro de cuxa casca foi illado por vez primeira vez.\u00a0 Este produto serve como materia prima para a obtenci\u00f3n do \u00e1cido acetilsalic\u00edlico, comercialmente co\u00f1ecido como \"Aspirina\".\nS\u00edntese.\nIndustrialmente obtense a partir de di\u00f3xido de carbono e fen\u00f3xido de sodio por substituci\u00f3n electrof\u00edlica e posterior liberaci\u00f3n do \u00e1cido do seu sal mediante adici\u00f3n dun \u00e1cido forte. \u00c9 a co\u00f1ecida s\u00edntese de Kolbe-Schmitt.\nO inicio do proceso \u00e9 a partir de fenol e unha disoluci\u00f3n de sosa para obter o fenolato.\nAnal\u00edtica.\nCon ferro (III) en disoluci\u00f3n acuosa d\u00e1 unha cor avermellada caracter\u00edstica. A un pH acedo de 2 a 3.\nUsos m\u00e9dicos e cosm\u00e9ticos.\nO \u00e1cido salic\u00edlico \u00e9 o aditivo clave en moitos produtos para o coidado da pel dese\u00f1ados para tratar acne, psor\u00edase, calosidades\u00a0(o endurecemento da pel por presi\u00f3n persistente), a carne de gali\u00f1a e as espullas. Trata a acne causando que as c\u00e9lulas da pel caian m\u00e1is facilmente, evitando que os poros se tampen. Este efecto nas c\u00e9lulas da pel tam\u00e9n fai que o \u00e1cido salic\u00edlico sexa un ingrediente activo en varios xamp\u00fas dese\u00f1ados para tratar a feila ou caspa. O uso directo dunha soluci\u00f3n salic\u00edlica pode causar hiperpigmentaci\u00f3n en pel sen tratamento previo para aqueles con tipos de pel m\u00e1is escuros (prototipos Fitzpatrick IV, V, VI), as\u00ed como coa falta de uso dun bloqueador solar de amplo espectro.\u00a0Debido \u00e1s s\u00faas propiedades exfoliantes, en ocasi\u00f3ns empr\u00e9gase en combinaci\u00f3n con outros tratamentos para a psor\u00edase para aumentar a s\u00faa efectividade, como o alcatr\u00e1n de hulla ou tacrolimus.\nAs propiedades medicinais do \u00e1cido salic\u00edlico (principalmente para alivio \u00e1 febre) co\u00f1ec\u00e9ronse desde 1763. A substancia \u00e1chase na casca dos salgueiros; o nome \u00e1cido salic\u00edlico der\u00edvase de \"Salix\", o nome en lat\u00edn para os salgueiros.\nO \u00e1cido acetilsalic\u00edlico p\u00f3dese preparar a trav\u00e9s da esterificaci\u00f3n do grupo hidroxil-fen\u00f3lico do \u00e1cido salic\u00edlico.\nO subsalic\u00edlico en combinaci\u00f3n co bismuto forman un aliviante popular estomacal co\u00f1ecido como o subsalicilato de bismuto (Bismutol, Pepto-Bismol, etc.). Ao combin\u00e1rense os dous ingredientes claves axudan a controlar a diarrea, a n\u00e1usea, e at\u00e9 as flatulencias. Tam\u00e9n \u00e9 lixeiramente antibi\u00f3tico.\nHistoria.\nHip\u00f3crates, Galeno, Plinio o Vello e outros xa sab\u00edan da casca do salgueiro para aliviar as dores e molestias e reducir as febres. Durante moito tempo foi utilizada en Europa e na China para o tratamento destas dores. Esta menci\u00f1a tam\u00e9n se menciona nos textos do antigo Exipto, Sumeria e Asiria. Os cherokees e outros nativos americanos utilizaron unha infusi\u00f3n da casca para a febre e outros fins medicinais. A parte medicinal da planta \u00e9 a casca interna e foi utilizada como un analx\u00e9sico para unha variedade de doenzas. En 2014, os arque\u00f3logos identificaron restos de \u00e1cido salic\u00edlico en anacos de cer\u00e1mica do s\u00e9culo VII atopados na parte centrooriental do Colorado. O reverendo Edmund Stone, un vigairo de Chipping Norton, Oxfordshire, Inglaterra, observou en 1763 que a casca do salgueiro era eficaz na reduci\u00f3n da febre.\nUn extracto activo da casca, chamada de salicina, a partir do nome latino do salgueiro branco (\"Salix alba\"), foi illado e nomeado polo qu\u00edmico alem\u00e1n Johann Buchner en 1828. Johann Andreas Buchner in 1828. Illouse unha maior cantidade da substancia en 1829 por Henri Leroux, un farmac\u00e9utico franc\u00e9s. Raffaele Piria, un qu\u00edmico italiano, foi quen en 1838 de converter a substancia nun azucre e un segundo compo\u00f1ente, que por oxidaci\u00f3n se converteu en \u00e1cido salic\u00edlico.\nO \u00e1cido salic\u00edlico illouse tam\u00e9n a partir da herba ulmeira (\"Filipendula ulmaria\", anteriormente clasificada como \"Spiraea ulmaria\") por investigadores alem\u00e1ns en 1839. A\u00ednda que o seu extracto foi o m\u00e1is efectivo, tam\u00e9n causou problemas dixestivos tales como irritaci\u00f3n g\u00e1strica, sangrado, diarrea, e mesmo a morte cando se consome en doses altas."}
{"id": "383084", "revid": "27155", "url": "https://gl.wikipedia.org/wiki?curid=383084", "title": "Herba ulmeira", "text": "A herba ulmeira ou herba das abellas (Filipendula ulmaria) \u00e9 unha especie de planta herb\u00e1cea pertencente \u00e1 familia das ros\u00e1ceas. Aparece en Galicia.\nDescrici\u00f3n.\nA herba ulmeira (Filipendula ulmaria (L.) Maxim. 1879) dist\u00ednguese de \"Filipendula vulgaris\" en ter follas basais con non m\u00e1is de 5 pares de fol\u00edolos, que miden m\u00e1is de 2\u00a0cm; p\u00e9talos m\u00e1is pequenos, de 2-5 mm . Vilosa, perenne, de talos simples ou ramosos de at\u00e9 2 m; ra\u00edces sen tub\u00e9rculos. A inflorescencia adoita ser m\u00e1is longa ca larga. Flores brancas con estams, m\u00e1is longos ca os p\u00e9talos. Florea polo ver\u00e1n.\nH\u00e1bitat.\nHabita en lugares moi h\u00famidos, lameiros, ill\u00f3s,\u00a0pantanos, prados higroturbosos.\nDistribuci\u00f3n.\nEn toda Europa.\nHistoria.\nA partir da oxidaci\u00f3n do aldehido salic\u00edlico (compo\u00f1ente principal de \"Filipendula ulmaria\") descubriuse o \u00e1cido salic\u00edlico en 1838, que \u00e1 s\u00faa vez orixinou o descubrimento do \u00e1cido acetilsalic\u00edlico en 1853. Este \u00faltimo, co\u00f1ecido como Aspirina, tornouse unha das menci\u00f1as m\u00e1is sonadas e utilizadas no mundo dende hai m\u00e1is dun s\u00e9culo. O seu nome precisamente deriva do nome latino da herba ulmeira: \"Spiraea.\"\nTaxonom\u00eda.\n\"Filipendula ulmaria\" foi descrita por (L.) Maxim. e publicado en \"Trudy Imperatorskago S.-Peterburgskago Botani\u010deskago Sada\" 6(1): 251. 1879.\nFilipendula: nome xen\u00e9rico que v\u00e9n de \"filum\" que significa \"f\u00edo\", e \"pendulus\" que significa \"pendurando\". Disque o nome describe os tub\u00e9rculos da ra\u00edz que penduran caracteristicamente sobre o x\u00e9nero, en ra\u00edces fibrosas.\nulmaria: ep\u00edteto que significa \"como \"Ulmaria\""}
{"id": "383085", "revid": "18868", "url": "https://gl.wikipedia.org/wiki?curid=383085", "title": "Filipendula ulmaria", "text": ""}
{"id": "383086", "revid": "18868", "url": "https://gl.wikipedia.org/wiki?curid=383086", "title": "Herba das abellas", "text": ""}
{"id": "383087", "revid": "18868", "url": "https://gl.wikipedia.org/wiki?curid=383087", "title": "Ra\u00ed\u00f1a dos prados", "text": ""}
{"id": "383088", "revid": "18868", "url": "https://gl.wikipedia.org/wiki?curid=383088", "title": "Filip\u00e9ndula", "text": ""}
{"id": "383092", "revid": "22795", "url": "https://gl.wikipedia.org/wiki?curid=383092", "title": "Carballo carrasco", "text": "O carballo carrasco ou simplemente carrasco (Quercus coccifera) \u00e9 unha especie de arbusto, \u00e1s veces unha arbori\u00f1a duns 6 metros, pertencente \u00e1 familia das fag\u00e1ceas orixinaria da rexi\u00f3n do Mediterr\u00e1neo.\u00a0Non aparece en Galiza.\nDescrici\u00f3n.\n\u00c9 un carballo (x\u00e9nero \"Quercus)\"\u00a0de folla perenne e verde todo o ano, arbusto de non m\u00e1is de 2\u00a0m de altura, a\u00ednda que \u00e1s veces p\u00f3dese converter nunha\u00a0arbori\u00f1a\u00a0de at\u00e9 4 ou 6\u00a0m; adoita ramificarse abundantemente desde a base, de forma que as p\u00f3las, de casca lisa e cinsenta, entrel\u00e1zanse a mi\u00fado fac\u00e9ndoa impenetr\u00e1bel. Ten follas sinxelas, alternas, membranosas que caen axi\u00f1a, r\u00edxidas, lampinas polas d\u00faas faces, coa marxe ondulada e armada de dentes espi\u00f1entos en maior ou menor n\u00famero; te\u00f1en cor verde intenso, forma aovada ou alongada e superficie brillante e lustrosa.\nAs flores masculinas son mi\u00fadas, pouco aparentes, cunha envolta acopada dividida en 4, 5, ou 6 esgallos e un n\u00famero vari\u00e1bel de estames (4 a 10); agr\u00fapanse en espigas curtas, de cor amarelada, delgadas, que colgan en grupos. As femininas nacen na mesma planta, solitarias ou agrupadas por d\u00faas ou tres. O froito \u00e9 unha landra, dunha soa semente, separ\u00e1bel en d\u00faas metades (cotiled\u00f3ns) lonxitudinalmente.\nFloraci\u00f3n.\nFlorea contra\u00a0abril ou maio, madurecendo as landras ao final do ver\u00e1n ou xa polo outono (outubro) do ano seguinte; son de sabor amargo, m\u00e1s para comer.\nH\u00e1bitat.\nAs\u00f3ciase ao espi\u00f1o negro (\"Rhamnus lycioides\"), mirto, palmeira anana, efedra, sabina, cimbro, lentisco, oliveira brava (ou zambullo), silvamar, esparragueira, etc. formando comunidades caracter\u00edsticas que reciben varios nomes.\nEsta especie de carballo desenv\u00f3lvese nas ladeiras secas e asolladas.\nProlifera sobre terreos calc\u00e1reos, pedrentos e solos pobres. \u00c9 indiferente \u00e1 natureza qu\u00edmica do solo, e amante dos climas c\u00e1lidos polo que empeza a faltar a partir dos 1000\u00a0m de altitude; soporta ben as secas estivais.\nO carrasco \u00e9 un carballo moi resistente, de clima seco e semi\u00e1rido que \u00e9 capaz de soportar o clima mediterr\u00e1neo continental con temperaturas extremas e escasas precipitaci\u00f3ns, substit\u00fae \u00e1 aci\u00f1eira nas zonas m\u00e1is secas, onde a avantaxa en resistencia h\u00eddrica.\nAs precipitaci\u00f3ns, nos lugares onde se desenvolve, est\u00e1n entre os 400 ou 600\u00a0mm, cun m\u00e1ximo durante o outono e a primavera. Soporta ben os ver\u00e1ns calorosos e os invernos fr\u00edos do clima mediterr\u00e1neo continental; coa estaci\u00f3n estival seca e que supera os 35\u00a0\u00b0C, alcanz\u00e1ndose esporadicamente m\u00e1is de 40\u00a0\u00b0C. Con todo, no inverno \u00e9 frecuente que as temperaturas baixen dos 0\u00a0\u00b0C, produc\u00edndose a humidade por neboeiros de condensaci\u00f3n, numerosas xeadas nas noites despexadas de nubes e nevaradas espor\u00e1dicas. Tam\u00e9n crece xunto ao mar en cant\u00eds e zonas ventosas onde outras especies de carballos ou pi\u00f1eiros non poden desenvolverse pola dureza das condici\u00f3ns meteorol\u00f3xicas.\nDistribuci\u00f3n.\nForma parte importante das matogueiras altas, \u00e1s que moitas veces d\u00e1 o nome en castel\u00e1n (\"maquis\", \"coscojar\", \"carrascal\", \"chaparral\", \"garriga\"); \nA \"garriga\" en ocasi\u00f3ns \u00e9 un h\u00e1bitat que substit\u00fae \u00e1s formaci\u00f3ns de aci\u00f1eiras e outras carballeiras queimadas, talladas ou degradadas.\nO carrasco forma comunidades monoespec\u00edficas ou integrado a comunidades con pi\u00f1eiro bravo, espi\u00f1o negro, mirto, palmiteiro, sabina, xenebreiro, lentisco, oliveira brava, etc.\nEn castel\u00e1n ch\u00e1maselle: \"chaparro\" en referencia ao seu pequeno talle; o termo \"chaparro\" v\u00e9n do \u00e9uscaro \"txaparro\", co mesmo significado.. Enportugu\u00e9s ch\u00e1maselle curiosamente \"carrasco-galego\" ou simplemente carrasco. En franc\u00e9s \"ch\u00eane des garrigues\" (carballo das garrigas). O termo \"garriga\" prov\u00e9n do catal\u00e1n ou do occitano \"garric\", como se denomina a \"Quercus coccifera\" neses idiomas.\nNa Pen\u00ednsula Ib\u00e9rica local\u00edzase na contorna da rexi\u00f3n mediterr\u00e1nea. No Val do Ebro, as Baleares, nas illas de Mallorca e Eivisa, e na pen\u00ednsula por case toda a zona mediterr\u00e1nea, especialmente no centro e metades meridional e oriental, faltando case sempre nas rexi\u00f3ns elevadas e continentais e nas atl\u00e1nticas, f\u00f3ra das zonas semi\u00e1ridas do interior do Val do Ebro onde \u00e9 a especie dominante.\nObservaci\u00f3ns.\nO nome cient\u00edfico desta especie, coccifera deriva do verbo latino fero: levar e do substantivo coccum, quermes, cochinilla cuxa femia globosa desenv\u00f3lvese sobre as p\u00f3las destes arbustos, nos climas m\u00e1is c\u00e1lidos e secos (x\u00e9nero \"Kermes\", da familia dos querm\u00e9sidos); este quermes, chamado tam\u00e9n semente de tinguiduras, semente de quermes ou coco de tinguiduras, empreg\u00e1base antigamente como colorante e del deriva a cor carm\u00edn; alg\u00fans historiadores, rel\u00e1tannos que en tempos da dominaci\u00f3n romana de Iberia pag\u00e1base un crecido tributo anual desta semente, que serv\u00eda para tinguir a p\u00farpura m\u00e1is exquisita, a \"\u00abbistincta\u00bb\", que usaban os membros do Senado. A madeira de carrasca, polo seu tama\u00f1o, s\u00f3 serve como le\u00f1a para queimar e para a obtenci\u00f3n de carb\u00f3n mi\u00fado (\"cisco\") que \u00e9 de moi boa calidade. As landras util\u00edzanse para alimento de porcos e cabras, a falta das de aci\u00f1eira.\nTaxonom\u00eda.\n\"Quercus coccifera\" foi descrita por Carl von Linn\u00e9\u00a0e publicado en \"Species Plantarum\" 995. 1753.\nN\u00famero de cromosomas de \"Quercus coccifera\" (Fam. Fagaceae) e t\u00e1xones infraespec\u00edficos: 2n=24\nQuercus: nome xen\u00e9rico do lat\u00edn que designaba aos carballos.\ncoccifera: ep\u00edteto latino que significa \"con bagas\"."}
{"id": "383093", "revid": "18868", "url": "https://gl.wikipedia.org/wiki?curid=383093", "title": "Quercus coccifera", "text": ""}
{"id": "383094", "revid": "98629", "url": "https://gl.wikipedia.org/wiki?curid=383094", "title": "Manuel Coto Chan", "text": "Manuel Coto Chan, nado en Couselo (Cuntis) en 1898 e finado na Estrada en 1946, foi un pol\u00edtico galego.\nTraxectoria.\nEmigrou a Arxentina, onde traballou en diversos negocios e casou con Ramona Abal de Barrantes. Retornou en 1926 e instalouse na Estrada onde abriu unha carnizar\u00eda na Praza de Abastos. Militou no Partido Republicano Radical Socialista do que foi nomeado presidente do comit\u00e9 da Estrada en agosto de 1931, e despois pasou ao PSOE. Coa folga xeral revolucionaria de 1934 foi detido xunto con Higinio Carracedo Ruzo, Manuel V\u00e1zquez Otero e Manuel Pereira Rial acusados de cortar os f\u00edos telegr\u00e1fico e telef\u00f3nico a noite do 5 ao 6 de outubro, deixando incomunicada a vila da Estrada; xulgados en novembro polo Tribunal de Urxencia, excepto Manuel Pereira que foi absolto, foron condenados a un ano, catro meses e un d\u00eda de prisi\u00f3n, e en decembro foron trasladados \u00e1 colonia penitenciaria do Dueso. Logo do triunfo da Frente Popular en febreiro de 1936 foi indultado. En marzo de 1936 foi nomeado deputado provincial. Foi nomeado concelleiro da Estrada e elixido segundo tenente alcalde o 5 de maio de 1936 ao constitu\u00eduse a Comisi\u00f3n Xestora Municipal.\nCo golpe de Estado do 18 de xullo de 1936 foi nomeado delegado de Orde P\u00fablica desempe\u00f1ando o cargo at\u00e9 o d\u00eda 22, cando os republicanos se disolven pacificamente. Avisado de que figuraba na lista dos falanxistas e escapou polo monte de Ferreiros cara Couselo. A s\u00faa filla foi interrogada e acosada por falanxistas co fin de que confese o agocho do seu pai. O seu fillo ingresou no ex\u00e9rcito con 17 anos para tentar salvar ao pai. Manuel formou parte do Comit\u00e9 Popular Anti-fascista da Estrada ata que foi detido o 28 de novembro de 1938 con Jos\u00e9 Silva Rey na casa de Higinio Carracedo Ruzo na Somoza. Estivo preso na Estrada e foi xulgado en Pontevedra por rebeli\u00f3n militar e condenado a pena de morte, que foi conmutada por cadea perpetua. Ingresou na Prisi\u00f3n da Parda en Pontevedra, e despois pasou a El Dueso (Cantabria), e finalmente estivo no Campo de Concentraci\u00f3n de Brunete, sometido a traballos forzados. Inco\u00e1ronlle expediente de responsabilidades pol\u00edticas en outubro de 1939. Foi indultado en outubro de 1945, e retornou \u00e1 Estrada coa sa\u00fade moi deteriorada. Faleceu ao ano seguinte."}
{"id": "383100", "revid": "72012", "url": "https://gl.wikipedia.org/wiki?curid=383100", "title": "Copa Am\u00e9rica 2016", "text": ""}
{"id": "383104", "revid": "15490", "url": "https://gl.wikipedia.org/wiki?curid=383104", "title": "Comandante Moreno", "text": ""}
{"id": "383105", "revid": "72012", "url": "https://gl.wikipedia.org/wiki?curid=383105", "title": "Liga Europa da UEFA", "text": ""}
{"id": "383110", "revid": "98629", "url": "https://gl.wikipedia.org/wiki?curid=383110", "title": "Angustia (filme)", "text": "Angustia \u00e9 un filme de terror espa\u00f1ol dirixido por Bigas Luna que se estreou no ano 1987. Est\u00e1 protagonizado por Michael Lerner, Zelda Rubinstein e Talia Paul."}
{"id": "383114", "revid": "89787", "url": "https://gl.wikipedia.org/wiki?curid=383114", "title": "M\u0101rti\u0146\u0161 Laksa", "text": "M\u0101rti\u0146\u0161 Laksa, nado o 26 de xu\u00f1o de 1990 en Riga, \u00e9 un xogador profesional de baloncesto let\u00f3n. Cunha estatura de 1,98 metros xoga na posici\u00f3n de escolta para o Gie\u00dfen 46ers da Basketball Bundesliga.\nTraxectoria profesional.\nO 17 de xu\u00f1o de 2017, anunciouse a s\u00faa fichaxe polo Obradoiro CAB da Liga ACB. O 21 de xu\u00f1o de 2019, o Obradoiro anunciou a execuci\u00f3n da cl\u00e1usula de sa\u00edda do seu contrato, quedando as\u00ed desligado do equipo santiagu\u00e9s."}
{"id": "383115", "revid": "89787", "url": "https://gl.wikipedia.org/wiki?curid=383115", "title": "C\u00e1lculo de variaci\u00f3ns", "text": "O c\u00e1lculo de variaci\u00f3ns \u00e9 un problema matem\u00e1tico consistente en buscar m\u00e1ximos e m\u00ednimos (ou m\u00e1is xeralmente extremos relativos) de funcionais continuos definidos sobre alg\u00fan espazo funcional.\nConstit\u00faen unha xeneralizaci\u00f3n do c\u00e1lculo elemental de m\u00e1ximos e m\u00ednimos de funci\u00f3ns reais dunha variable\nHistoria.\nO c\u00e1lculo de variaci\u00f3ns desenvolveuse a partir do problema da curva braquist\u00f3crona, exposto inicialmente por Johann Bernoulli (1696). Inmediatamente este problema captou a atenci\u00f3n de Jakob Bernoulli e o marqu\u00e9s de L'H\u00f4pital, a\u00ednda que foi Leonhard Euler o primeiro que elaborou unha teor\u00eda do c\u00e1lculo variacional. As contribuci\u00f3ns de Euler inici\u00e1ronse en 1733 coa s\u00faa \"Elementa Calculi Variationum\" (\"Elementos do c\u00e1lculo de variaci\u00f3ns\") que deu nome \u00e1 disciplina.\nLagrange contribu\u00edu cumpridamente \u00e1 teor\u00eda e Legendre (1786) asentou un m\u00e9todo, non enteiramente satisfactorio para distinguir entre m\u00e1ximos e m\u00ednimos. Isaac Newton e Gottfried Leibniz tam\u00e9n prestaron atenci\u00f3n a este asunto. Outros traballos destacados foron os de Vincenzo Brunacci (1810), Carl Friedrich Gauss (1829), Sim\u00e9on Poisson (1831), Mikhail Ostrogradski (1834) e Carl Jacobi (1837). Un traballo xeral particularmente importante \u00e9 o de Sarrus (1842) que foi resumido por Cauchy (1844). Outros traballos destacados posteriores son os de Strauch (1849), Jellett (1850), Otto Hesse (1857), Alfred Clebsch (1858) e Carll (1885), a\u00ednda que quizais o m\u00e1is importante dos traballos durante o s\u00e9culo XIX \u00e9 o de Weierstrass. Este importante traballo foi unha referencia est\u00e1ndar e \u00e9 o primeiro que trata o c\u00e1lculo de variaci\u00f3ns sobre unha base firme e rigorosa. Os problemas 20 e 23 de Hilbert expostos en 1900 estimularon alg\u00fans desenvolvementos posteriores. Durante o s\u00e9culo XX, David Hilbert, Emmy Noether, Leonida Tonelli, Henri Lebesgue e Jacques Hadamard, entre outros, fixeron contribuci\u00f3ns notables. Marston Morse aplicou o c\u00e1lculo de variaci\u00f3ns ao que actualmente se co\u00f1ece como teor\u00eda de Morse. Lev Semenovich Pontryagin, Ralph Rockafellar e Clarke desenvolveron novas ferramentas matem\u00e1ticas dentro da teor\u00eda do control \u00f3ptimo, xeneralizando o c\u00e1lculo de variaci\u00f3ns.\nProblema isoperim\u00e9trico.\nCal \u00e9 a \u00e1rea m\u00e1xima \"A\" que pode rodearse cunha curva de lonxitude \"L\" dada? De non existiren restrici\u00f3ns adicionais, a soluci\u00f3n \u00e9:\nque \u00e9 o valor que se obt\u00e9n para un c\u00edrculo de raio formula_1.\nSe se impo\u00f1en restrici\u00f3ns adicionais a soluci\u00f3n \u00e9 diferente. Un exemplo \u00e9 se se sup\u00f3n que \"L\" se considera sobre unha funci\u00f3n formula_2 e os extremos da curva est\u00e1n sobre os puntos formula_3 onde a distancia entre eles est\u00e1 dada. \u00c9 dicir formula_4. O problema de achar unha curva que maximice a \u00e1rea entre ela e o eixe \"X\" ser\u00eda atopar unha funci\u00f3n formula_2 de modo que:\ncoas restrici\u00f3ns:\nBraquist\u00f3crona.\nO problema da curva braquist\u00f3crona rem\u00f3ntase a Jakob Bernoulli (1696). Ref\u00edrese a atopar unha curva no plano cartesiano que vaia do punto formula_6 \u00e1 orixe de modo que un punto material que se desliza sen fricci\u00f3n sobre ela tarda o menor tempo posible en ir de formula_7 \u00e1 orixe. Usando principios de mec\u00e1nica cl\u00e1sica o problema pode formularse como, \nonde \"g\" \u00e9 a gravidade e as restrici\u00f3ns son, formula_8, formula_9. Hai que notar que en formula_10 existe unha singularidade.\nFormulaci\u00f3n xeral.\nUn dos problemas t\u00edpicos en c\u00e1lculo diferencial \u00e9 o de atopar o valor de formula_11 para o cal a funci\u00f3n formula_12 alcanza un valor extremo (m\u00e1ximo ou m\u00ednimo). No c\u00e1lculo de variaci\u00f3ns o problema \u00e9 atopar unha funci\u00f3n formula_13 para a cal un funcional formula_14 alcance un valor extremo. O funcional formula_15 est\u00e1 composto por unha integral que depende de formula_16, da funci\u00f3n formula_2 e algunhas das s\u00faas derivadas.\nOnde a funci\u00f3n formula_2 pertence a alg\u00fan espazo de funci\u00f3ns (espazo de Banach, espazo de Hilbert), e tanto ela como as s\u00faas derivadas poden ter restrici\u00f3ns. Esta f\u00f3rmula integral pode ser m\u00e1is complicada permitindo a formula_16 ser un vector, e polo tanto inclu\u00edndo derivadas parciais para formula_20:\nEspazos funcionais.\nA fundamentaci\u00f3n rigorosa do c\u00e1lculo de variaci\u00f3ns require considerar variedades diferenciais lineares de dimensi\u00f3n infinita. De feito o punto de partida do c\u00e1lculo de variaci\u00f3ns \u00e9 un teorema da an\u00e1lise funcional que proba que \u00e9 posible considerar unha curva nun espazo funcional (p.ex. traxectoria no espazo f\u00e1sico) simplemente como unha funci\u00f3n cunha variable adicional, concretamente:\nO teorema anterior pode aplicarse por exemplo ao principio de m\u00ednima acci\u00f3n onde trata de atoparse a traxectoria posible no espazo de fases que fai m\u00ednima a integral de acci\u00f3n. Dita traxectoria \u00e9 unha curva suave no espazo de traxectorias \"E\", considerando agora:\nTense que o problema de minimizaci\u00f3n pode reducirse a minimizar unha certa funci\u00f3n real \"f\" de variable real:\nExtremos relativos d\u00e9biles e fortes.\nUn problema variacional require que o funcional formula_21 estea definido sobre un espazo de Banach formula_22 adecuado. A norma vectorial de devandito espazo \u00e9 o que permite definir rigorosamente se unha soluci\u00f3n \u00e9 un m\u00ednimo ou un m\u00e1ximo relativo. Por exemplo unha funci\u00f3n formula_23 \u00e9 un m\u00ednimo relativo se existe un certo formula_24 tal que, para toda funci\u00f3n formula_25 se cumpre que:"}
{"id": "383116", "revid": "98629", "url": "https://gl.wikipedia.org/wiki?curid=383116", "title": "Procesos e\u00f3licos", "text": " \nEn xeolox\u00eda, os procesos e\u00f3licos son a erosi\u00f3n, transporte e sedimentaci\u00f3n realizada polo vento. A erosi\u00f3n e\u00f3lica \u00e9 o desgaste das rochas ou a s\u00faa retirada do solo debido \u00e1 acci\u00f3n do vento. O vento \u00e9 un axente de modelaxe do relevo que pode acarrexar grandes cantidades de po por todo o mundo, pero os grans de area s\u00f3 poden ser transportados a distancias relativamente curtas. O cuarzo \u00e9 o mineral m\u00e1is abondoso nas part\u00edculas de area, xa que normalmente \u00e9 resistente \u00e1 meteorizaci\u00f3n qu\u00edmica, \u00e1 disoluci\u00f3n e \u00e1 abrasi\u00f3n. A erosi\u00f3n e\u00f3lica, en realidade, \u00e9 realizada pola area que arrastra o vento. A area est\u00e1 distribu\u00edda por toda a superficie terrestre, pero est\u00e1 presente particularmente nos desertos, as costas, estuarios de r\u00edos e espazos que sufriron glaciaci\u00f3ns. Parece que a auga puido ser o axente orixinal que ocasionou a concentraci\u00f3n das potentes masas de area dos desertos, o vento ser\u00eda o axente de redistribuci\u00f3n e a x\u00e9nese dun amplo mostrario de formas sedimentarias. Moitos dos grandes dep\u00f3sitos, especialmente os chamados \"mares de area\" ou \"ergs\", parecen ser o resultado dunha importante actividade fluvial durante o Cuaternario.\nO vento como axente erosivo.\nO vento \u00e9 un eficaz axente de erosi\u00f3n de materiais finos e soltos, capaz de arrincar, levantar e transportar part\u00edculas; por\u00e9n, a s\u00faa capacidade para erosionar rochas compactas e duras \u00e9 moi limitada. Se a superficie est\u00e1 constitu\u00edda por rocha dura, o vento non pode provocar cambios apreciables debido a que a forza cohesiva do material excede a forza exercida polo vento. Unicamente naqueles lugares onde a superficie exposta cont\u00e9n part\u00edculas minerais soltas ou pouco cohesivas, o vento pode manifestar todo o seu potencial de erosi\u00f3n e transporte. A velocidade determina a capacidade do vento para erosionar e arrastrar part\u00edculas, mais tam\u00e9n infl\u00fae o car\u00e1cter dos materiais, a topograf\u00eda do terreo, a eficacia protectora da vexetaci\u00f3n etc.\nNo fen\u00f3meno da erosi\u00f3n e\u00f3lica \u00e9 determinante a superficie sobre a que act\u00faa o vento. A s\u00faa alteraci\u00f3n non se limita a puntos ou \u00e1reas limitadas como ocorre coa erosi\u00f3n h\u00eddrica; a acci\u00f3n do vento ex\u00e9rcese sobre a totalidade da superficie. En espazos amplos, a erosi\u00f3n produce a mi\u00fado escavaci\u00f3ns de depresi\u00f3ns pouco fondas chamadas cuncas ou depresi\u00f3ns de deflaci\u00f3n. Orix\u00ednanse en \u00e1reas m\u00e1is ou menos chairas e desprovistas de vexetaci\u00f3n onde o solo est\u00e1 exposto \u00e1 acci\u00f3n do vento. As part\u00edculas finas (arxilas e limos) son levantadas por correntes verticais que superan as velocidades de decantaci\u00f3n; o po difunde na atmosfera ata alturas que van desde poucos metros a varios miles. A altura depende da intensidade da turbulencia do vento, da s\u00faa duraci\u00f3n e do tama\u00f1o das part\u00edculas. Como resultado, pode producirse unha densa nube, chamada tormenta de po.\nO car\u00e1cter selectivo da erosi\u00f3n e\u00f3lica ao tomar part\u00edculas finas e deixar gravas e cantos, demasiado grandes para o seu transporte, orixina o denominado \"deserto de pedras\", \"hammada\" ou \"reg\". Estas altiplanicies estradas de fragmentos rochosos onde o material fino practicamente foi eliminado polo vento, e onde a acci\u00f3n da termoclastia \u00e9 moi activa, presentan, en ocasi\u00f3ns, vast\u00edsimos desenvolvementos como na \u00abHammada de Guir\u00bb en Marrocos-Alxeria e a \u00abHammada al Hamrah\u00bb en Libia.\nAs superficies expostas dos cantos e afloramentos do substrato rochoso poden presentar unha pel\u00edcula de tonalidade case negra chamada \"verniz des\u00e9rtico\". Est\u00e1 formado por un recubrimento de \u00f3xido de manganeso ou de ferro, levado \u00e1 superficie por soluci\u00f3n (capilaridade) e depositado como unha pel\u00edcula lustrosa sobre as superficies lisas por evaporaci\u00f3n. Nalg\u00fans lugares, a evaporaci\u00f3n da humidade capilar deixa un dep\u00f3sito de carbonato de calcio ou xeso que act\u00faa como cemento, endurecendo o pavimento e convert\u00e9ndoo nunha codia de aspecto conglomer\u00e1tico.\nOutra forma de erosi\u00f3n do vento \u00e9 a abrasi\u00f3n ou corrasi\u00f3n e\u00f3lica, na que grans ou part\u00edculas minerais duras, normalmente cuarzo, golpean ou rabu\u00f1an as superficies rochosas e os obst\u00e1culos que afloran. Esta acci\u00f3n do vento cargado de part\u00edculas s\u00f3lidas lim\u00edtase \u00e1s primeiras decenas de cent\u00edmetros dun acantilado, outeiro ou outro afloramento que destaque sobre un plano m\u00e1is ou menos horizontal. A corrasi\u00f3n orixina orificios, acanaladuras e entalladuras nas rochas; algunhas veces orixina rochas alveoladas con pequenos ocos; se a masa rochosa destaca sobre unha zona chaira, pode ser erosionada pola base e adoptar a forma dun cogomelo, polo que se denominan roquelis, \"rollerous\" (en alem\u00e1n), ou rochas funxiformes. \nAl\u00ed onde existe unha alternancia de estratos brandos e duros, a acci\u00f3n do vento \u00e9 altamente selectiva; as zonas menos resistentes son desgastadas m\u00e1is rapidamente que as duras, as cales acaban por resaltar vigorosamente a modo de sa\u00edntes e cornixas con profundas e longas acanaladuras ou corredores, ali\u00f1ados paralelamente segundo a direcci\u00f3n do vento. A esta modelaxe esculpida en cristas e corredores socavados d\u00e1selles o nome de \"yardangs\". Nas \u00e1reas con bloques e cantos pouco consolidados ou illados, o vento bis\u00e9laos do lado de onde sopra tallando unha superficie pulimentada; se a direcci\u00f3n do vento cambia ou o canto \u00e9 eliminado, pode ser tallado en varias caras separadas por arestas. Estes cantos denom\u00ednanse ventifactos; cando se modelan de modo bastante perfecto con caras que se cortan en tres bordos agudos reciben o nome de \"dreikanters\".\nTransporte de sedimentos polo vento.\nO vento despraza as part\u00edculas soltas, basicamente, segundo os mesmos mecanismos que as escorrent\u00edas h\u00eddricas, en funci\u00f3n do tama\u00f1o do gran e da velocidade do flu\u00eddo. Os grans de area viaxan a favor do vento, permanecendo preto da superficie, separ\u00e1ndose gradualmente das part\u00edculas m\u00e1is grosas que pesan demasiado para que o vento as desprace lonxe. Deste modo orix\u00ednase unha masa caracter\u00edstica de sedimentos co\u00f1ecida como \"area e\u00f3lica\" ou area de duna, cuxas part\u00edculas te\u00f1en un di\u00e1metro entre 0,1 e 1\u00a0mm, composta na s\u00faa maior parte por cuarzo, por ser o mineral cuxa dureza e resistencia qu\u00edmica o converten no material m\u00e1is duradeiro que conte\u00f1en as rochas. Os grans de cuarzo transportados polo vento ofrecen formas redondeadas e as s\u00faas superficies est\u00e1n cubertas de fracturas microsc\u00f3picas causadas polo impacto duns grans contra outros.\nAs part\u00edculas m\u00e1is grosas son transportadas por \"rodadura\", \"reptaci\u00f3n\" e \"deslizamento\" sobre a superficie; os grans de area poden viaxar por \"saltaci\u00f3n\" elev\u00e1ndose ata alturas de 2 ou 3 metros nalg\u00fans casos. As part\u00edculas finas (limos e arxilas) poden desprazarse en suspensi\u00f3n e ser elevadas a grandes alturas polas correntes ascendentes, tan frecuentes nas rexi\u00f3ns c\u00e1lidas.\nSaltaci\u00f3n e suspensi\u00f3n son os mecanismos m\u00e1is importantes do transporte e\u00f3lico. As part\u00edculas realizan saltos a favor do vento; tralo impacto con grans na superficie, poden rebotar de novo e elevarse. Deste xeito, o vento transfire enerx\u00eda cin\u00e9tica ao gran, o cal, ao chocar coa superficie de area, retira outras part\u00edculas e pode proxectalas ao aire. As part\u00edculas de limo e arxila poden permanecer en suspensi\u00f3n con vento turbulento, e incluso case indefinidamente no caso dos grans moi pequenos. As grandes tormentas de area elevan part\u00edculas ata 250 metros de altura e avanzan con velocidades que poden chegar a alcanzar os 200\u00a0m/s. Estimouse que se transportan entre 500 e 1&amp;nmbsp;000 mill\u00f3ns de toneladas de po desde todas as fontes cada ano. Algunhas das tormentas m\u00e1is potentes de po do S\u00e1hara, alcanzan os pa\u00edses meridionais de Europa e mesmo chegan \u00e1s costas orientais de Am\u00e9rica do Sur, cruzando o oc\u00e9ano Atl\u00e1ntico. \nOutros c\u00e1lculos estiman que en 1\u00a0km\u00b3 de aire poden viaxar en suspensi\u00f3n unhas 900 toneladas de po. Tendo isto en conta, unha tempestade de po de 500\u00a0km de di\u00e1metro poder\u00eda transportar m\u00e1is de 90\u00b7106 toneladas de po, dabondo como para constru\u00edr un outeiro de 3\u00a0km de base e 30\u00a0m de altura. O transporte de sedimentos polo vento \u00e9 realizado por \"rodadura\", \"reptaci\u00f3n\", \"deslizamento\", \"saltaci\u00f3n\" e \"suspensi\u00f3n\". Os grans grosos fano polos tres primeiros mecanismos citados, os de tama\u00f1o medio por saltaci\u00f3n e os m\u00e1is finos por suspensi\u00f3n.\nO vento \u00e9 tam\u00e9n, polo menos en parte, responsable da formaci\u00f3n dun dep\u00f3sito amarelado, homox\u00e9neo, de gran fino e sen estratificar: o loess. A maior parte dos autores est\u00e1n de acordo en que a s\u00faa x\u00e9nese se debe \u00e1s nubes de po que foron dispersadas a partir dos dep\u00f3sitos glaciarios e fluvioglaciarios, polos ventos fortes anticicl\u00f3nicos que sopraban desde as vastas capas de xeo continentais do Plistoceno. Crese que os potentes dep\u00f3sitos de loess de Europa central, Rusia, China, Estados Unidos, Arxentina, Nova Zelandia e outros lugares, foron sedimentados, prioritariamente, en \"\u00e9pocas interglaciarias\" ou \"postglaciarias\", baixo condici\u00f3ns clim\u00e1ticas m\u00e1is secas e fr\u00edas que as existentes hoxe. Na China, por exemplo, a extensa superficie de loess, de arredor de 750\u00a0000\u00a0km2, ten un grosor de m\u00e1is de 250 m e as s\u00faas capas basais foron depositadas hai uns 2,4 mill\u00f3ns de anos, de acordo con medici\u00f3ns paleomagn\u00e9ticas.\nO tama\u00f1o das part\u00edculas de loess \u00e9 maioritariamente o dos limos, entre 4 e 60 microns de di\u00e1metro, malia que entre un 5 e un 30 %, poden ser part\u00edculas de tama\u00f1o arxila. Os solos procedentes deste tipo de dep\u00f3sito son de alta calidade e adoitan producir excelentes colleitas.\nSedimentaci\u00f3n e\u00f3lica.\nA sedimentaci\u00f3n e as construci\u00f3ns dunares correlativas son as que mellor caracterizan a morfox\u00e9nese do vento nos dominios \u00e1ridos e sectores costeiros, pola extensi\u00f3n dos espazos que recobren, pola diversidade de tipos e polas considerables dimensi\u00f3ns que alcanzan \u00e1s veces. Os dep\u00f3sitos de area adoitan clasificarse polo seu tama\u00f1o en tres tipos:\nAs diferenzas entre estas tres clases de formas e\u00f3licas d\u00e9bense aos balances entre os mecanismos de transporte e deposici\u00f3n.\nOs \"ripples\" son \"rizaduras\" producidas en sedimentos sen consolidar an\u00e1logas \u00e1s que se forman baixo a auga, pero con cristas algo m\u00e1is agudas. Estas rizaduras, formadas por saltaci\u00f3n das part\u00edculas, son com\u00fans en todas as superficies de area.\nOs procesos para a formaci\u00f3n de ripples est\u00e1n relacionados coa interacci\u00f3n din\u00e1mica entre o fluxo do vento e o movemento de sedimentaci\u00f3n. O inicio adoita producirse ao chou, coa presenza dun pequeno obst\u00e1culo na superficie, un segmento de area mollada ou unha variaci\u00f3n local do tama\u00f1o do sedimento ou da velocidade do vento; o resultado \u00e9 a aparici\u00f3n de pequenos mont\u00edculos de area. Estes mont\u00edculos presentan unha cara a barlovento que rexistra a maior parte dos impactos das part\u00edculas, mentres que a cara oposta, a de sotavento, \u00e9 a que recibe os grans por saltaci\u00f3n. Os grans m\u00e1is grosos tenden a acumularse na crista, mentres que o material m\u00e1is fino se deposita nas concavidades entre cristas.\nSon, non obstante, as dunas as que mellor caracterizan as morfox\u00e9neses do vento. As dunas poden presentar unha fascinante variedade de modelos dependendo de factores como:\nModelos de dunas.\nAs variedades m\u00e1is frecuentes de dunas son as transversais, barkh\u00e1ns, lonxitudinais e parab\u00f3licas. Todas se desprazan uns 15\u00a0m/ano. Nos grandes desertos, extensas \u00e1reas est\u00e1n completamente cubertas de area, e denom\u00ednanse \"mares de area\" ou \"ergs\". Os m\u00e1is extensos at\u00f3panse en \u00c1frica (S\u00e1hara), Arabia Saudita e Australia.\nOs campos de dunas dos desertos son os conxuntos m\u00e1is importantes na modelaxe e\u00f3lica da superficie terrestre, est\u00e9ndense sobre centenares de quil\u00f3metros. Moitos campos est\u00e1n compostos por grandes e complexas construci\u00f3ns dunares, como os \"akl\u00e9s\" do S\u00e1hara ou de Arabia Saudita. Son grandes acumulaci\u00f3ns de area modeladas en formas irregulares, an\u00e1rquicas e sen ning\u00fan ali\u00f1amento sistem\u00e1tico."}
{"id": "383118", "revid": "72012", "url": "https://gl.wikipedia.org/wiki?curid=383118", "title": "Futbolny Klub Zenit", "text": ""}
{"id": "383119", "revid": "72012", "url": "https://gl.wikipedia.org/wiki?curid=383119", "title": "Erosi\u00f3n e sedimentaci\u00f3n e\u00f3lica", "text": ""}
{"id": "383120", "revid": "27155", "url": "https://gl.wikipedia.org/wiki?curid=383120", "title": "Erosi\u00f3n e\u00f3lica", "text": ""}
{"id": "383121", "revid": "27155", "url": "https://gl.wikipedia.org/wiki?curid=383121", "title": "Transporte e\u00f3lico", "text": ""}
{"id": "383122", "revid": "72012", "url": "https://gl.wikipedia.org/wiki?curid=383122", "title": "Sedimentaci\u00f3n e\u00f3lica", "text": ""}
{"id": "383123", "revid": "56817", "url": "https://gl.wikipedia.org/wiki?curid=383123", "title": "Lama (material)", "text": "A lama, ou barro, ou bulleiro, ou lodo, ou trollo,\u00a0\u00e9 unha mestura semil\u00edquida de auga e terra composta por sedimentos, part\u00edculas de po e arxila. Os dep\u00f3sitos de barro endur\u00e9cense co paso do tempo at\u00e9 converterse en lutita.\nUsos.\nOs usos son moi variados, desde a construci\u00f3n onde se usa para darlle terminaci\u00f3n de calidade, fabricaci\u00f3n de envases para almacenar auga, artesan\u00edas como vasos de barro, elementos decorativos e esculturas etc.\nBarro na construci\u00f3n.\nO barro \u00e9 un dos primeiros materiais usados polo home para constru\u00edr refuxios. O barro apilado a man (cob), en forma de ladrillos (adobe), ou compactado (tapial) \u00e9 unha forma moi barata e pouco tecnificada de crear paredes e muros, polo que foi amplamente utilizado polas civilizaci\u00f3ns antigas as\u00ed como polas culturas localizadas en contornas des\u00e9rticas, onde escasea a pedra e a madeira.\nOutros usos.\nUn ba\u00f1o de barro, usualmente con ingredientes especiais, \u00fasase por motivos de beleza, sa\u00fade ou pracer. Tam\u00e9n se utiliza para facer artesan\u00edas ou obxectos de decoraci\u00f3n.\nBarro en artesan\u00edas.\nO barro tam\u00e9n pode ser usado como material para realizar artesan\u00edas ou outras pezas decorativas.\nZoolox\u00eda.\nAlg\u00fans animais, como os elefantes, utilizan o barro como protector contra parasitos, insectos e a radiaci\u00f3n solar. Ademais, os bulleirais adoitan consitu\u00edr importantes bi\u00f3topos en diferentes ecosistemas."}
{"id": "383126", "revid": "72012", "url": "https://gl.wikipedia.org/wiki?curid=383126", "title": "Lodo", "text": ""}
{"id": "383127", "revid": "72012", "url": "https://gl.wikipedia.org/wiki?curid=383127", "title": "Trollo", "text": ""}
{"id": "383128", "revid": "102241", "url": "https://gl.wikipedia.org/wiki?curid=383128", "title": "Lingua itza\u2019", "text": "O itza\u2019 (tam\u00e9n co\u00f1ecido como itza ou itzaj) \u00e9 unha lingua que pertence \u00e1 p\u00f3la iucateca das linguas maias falada polo pobo itza\u2019 preto do Lago Pet\u00e9n Itz\u00e1, na moderna Guatemala. A lingua est\u00e1 seriamente ameazada, con s\u00f3 12 falantes flu\u00eddos e uns 60 falantes non flu\u00eddos.\nO itza\u2019 era a lingua da administraci\u00f3n \u00f3 longo da pen\u00ednsula do Iucat\u00e1n antes do ano 1697, cando o pobo itza\u2019 controlaba a derradeira naci\u00f3n maia de Mesoam\u00e9rica. Durante este tempo, o pobo itza\u2019 situou o seu fogar ancestral na rexi\u00f3n de Pet\u00e9n. A subxugaci\u00f3n da capital itza\u2019 polos conquistadores espa\u00f1ois obrigou \u00f3s itza\u2019 a fuxir ou vivir entre os espa\u00f1ois, traslad\u00e1ndose a San Jos\u00e9, Guatemala, onde os falantes modernos viven no presente.\nO pobo itza\u2019 moderno \u00e9 o derradeiro pobo maia das terras baixas quen de trazar a s\u00faa li\u00f1axe at\u00e9 a era precolombiana. A lingua itza' reflicte a s\u00faa historia na nomenclatura do mundo natural, xa que as verbas itza' que se refiren \u00e1 agricultura e \u00e1s s\u00faas pr\u00e1cticas permaneceron sen cambios dende a primeira vez que foron rexistradas. Ademais, o itza' pos\u00fae un rico vocabulario para as plantaci\u00f3ns e os animais que recollen informaci\u00f3n espec\u00edfica sobre as diferentes variedades e individuos das especies."}
{"id": "383129", "revid": "23204", "url": "https://gl.wikipedia.org/wiki?curid=383129", "title": "Lingua itza", "text": ""}
{"id": "383130", "revid": "23204", "url": "https://gl.wikipedia.org/wiki?curid=383130", "title": "Lingua itz\u00e1", "text": ""}
{"id": "383131", "revid": "23204", "url": "https://gl.wikipedia.org/wiki?curid=383131", "title": "Lingua itzaj", "text": ""}
{"id": "383132", "revid": "1888", "url": "https://gl.wikipedia.org/wiki?curid=383132", "title": "Jos\u00e9 \u00c1ngel Fern\u00e1ndez Meis", "text": "Jos\u00e9 \u00c1ngel Fern\u00e1ndez Meis, co\u00f1ecido como Meis, nado no Grove o 31 de xullo de 1914 e finado en Saint-Herblain (Loira Atl\u00e1ntico, Francia) o 14 de novembro de 1998, foi un pol\u00edtico galego.\nTraxectoria.\nMembro das Juventudes Comunistas e do PCE. Logo do golpe de Estado do 18 de xullo de 1936 estivo agochado na illa de S\u00e1lvora con outros compa\u00f1eiros, pero foi detido. Para salvar a vida alistouse no ex\u00e9rcito rebelde e en setembro de 1937 intentou pasarse \u00e1 zona republicana na fronte de Arag\u00f3n. Foi detido e condenado a morte por deserci\u00f3n en Zaragoza en 1938. A pena foi conmutada por 30 anos de reclusi\u00f3n maior e despois por 12 anos e un d\u00eda de reclusi\u00f3n menor. Pasou primeiro polo campo de prisioneiros da Academia Militar de San Gregorio (Zaragoza), logo a cadea de Zaragoza, do Dueso (Santo\u00f1a) e o Batall\u00f3n de Traballadores n\u00ba 121, en Arag\u00f3n. Posteriormente pasou polas prisi\u00f3ns de Burgos, Celanova e Ourense. En 1941 foi destinado a un batall\u00f3n de traballadores no campo de internamento das minas de Fontao. Al\u00ed foi un dos responsables da reorganizaci\u00f3n do PCE, convert\u00e9ndose no secretario de organizaci\u00f3n da primeira direcci\u00f3n do partido na clandestinidade encabezada por Belarmino \u00c1lvarez Mu\u00f1iz como secretario xeral. Sa\u00edu en liberdade provisional o 18 de abril de 1944. Logo de obter a liberdade definitiva en 1946 marchou a Trintxerpe onde traballou de mari\u00f1eiro. De al\u00ed marchou a Nantes, onde morreu."}
{"id": "383137", "revid": "27155", "url": "https://gl.wikipedia.org/wiki?curid=383137", "title": "Avespa do casti\u00f1eiro", "text": "A avespa do casti\u00f1eiro, \"Dryocosmus kuriphilus\",\u00a0\u00e9 unha especie de avespa formadora de bugallos (familia dos cin\u00edpidos). \nOrixinaria da\u00a0China, at\u00f3pase distribu\u00edda por moitas outras partes do mundo, especialmente no hemisferio norte; a s\u00faa \u00e1rea de distribuci\u00f3n abrangue diversos pa\u00edses de Asia, Am\u00e9rica do Norte e Europa. \nAtaca moitas especies de casti\u00f1eiros (x\u00e9nero\u00a0\"Castanea\"), inclu\u00edndo a maior\u00eda de variedades cultivadas. Est\u00e1 considerada como a peor peste mundial que afecta os casti\u00f1eiros.\nA presenza de bugallos desta especie tam\u00e9n incrementa a probabilidade de que a \u00e1rbore sexa infectada polo cancro do casti\u00f1eiro, causado por un fungo.\u00a0Os bugallos\u00a0abertos deixados por estas avespas poden seren usados como v\u00eda de entrada para que o fungo infecte os tecidos do casti\u00f1eiro. A\u00ednda que a avespa pode voar, distrib\u00faese por novos territorios m\u00e1is frecuentemente grazas a actividades humanas, como a plantaci\u00f3n de novas \u00e1rbores e o transporte de madeira infectada.\nNun principio considerouse unha especie pertencente ao x\u00e9nero \"Biorhiza\". Posteriormente foi formalmente descrita en 1951 co seu actual nome. Daquela invadira os casti\u00f1eiros do Xap\u00f3n. \nCaracter\u00edsticas.\nA femia adulta mide entre 2,5 e 3 mil\u00edmetros de longo e \u00e9 de cor negra brillante coas patas acasta\u00f1adas. Produce uns ovos brancos duns 0,2 mil\u00edmetros de longo e as larvas, tam\u00e9n brancas, miden uns 2,5 mil\u00edmetros. O macho adulto da especie nunca foi observado.\nReproduci\u00f3n.\nA femia deposita os seus ovos nos xermolos dos casti\u00f1eiros e chegan a producir ao redor de 100 ovos. A avespa produce ovos f\u00e9rtiles mediante un tipo de partenox\u00e9nese\u00a0co\u00f1ecida como telitoquia, sen a participaci\u00f3n dun macho. As larvas eclosionan pero non se desenvolven inmediatamente. Inician o seu crecemento \u00e1 seguinte primavera, cando comeza o desenvolvemento dos rebentos da \u00e1rbore. \u00c9 ent\u00f3n cando as larvas inducen a formaci\u00f3n dos bugallos ou carrabouxos, de cor averdada ou rosada e de m\u00e1is de 2 cent\u00edmetros. Ditas larvas desenv\u00f3lvense no interior do bugallo protector e emerxen del como adultos. Os bugallos\u00a0secan e v\u00f3lvense le\u00f1osos. Poden resultar moi dani\u00f1as para a \u00e1rbore, pois interfiren na formaci\u00f3n do froito e reducen a colleita m\u00e1is dun 70 %.\nDistribuci\u00f3n.\nAs especies de casti\u00f1eiro (x\u00e9nero \"Castanea\") afectadas pola avespa do casti\u00f1eiro son \"C. sativa, C. dentata, C. crenata, C. mollissima, C. seguinii\" e \"C. henryi\". Por agora non foi observada en \"C. pumila\".\nEsta especie at\u00f3pase distribu\u00edda por varios pa\u00edses de Asia, Am\u00e9rica do Norte e Europa tal e como se mostra na seguinte t\u00e1boa.\nDistribuci\u00f3n na pen\u00ednsula Ib\u00e9rica.\nA especie foi localizada por primeira vez en 2012 na zona oeste de Catalu\u00f1a (comarcas de Alt Empord\u00e0, Baix Empord\u00e0, Garrotxa, Giron\u00e8s, A Selva, Maresme, Osona, Vall\u00e8s Oriental). Posteriormente foi localizada en Cantabria (2013) e Galicia (2014).\nMedidas de control.\nAs medidas de control incl\u00faen a poda de xermolos infectados e o uso de mallas. Estes m\u00e9todos non son aplicables a un gran n\u00famero de plantas, como \u00e9 o caso de plantaci\u00f3ns comerciais. Os pesticidas adoitan non resultar efectivos debido a que o insecto se atopa protexido dentro dos bugallos.\u00a0Un m\u00e9todo de control que resultou exitoso \u00e9 a introduci\u00f3n da avespa \"Torymus sinensis\", da familia dos tor\u00edmidos. Este parasitoide \u00e9 usado como un axente de control biol\u00f3xico de pragas contra as avespas formadoras de bugallos no Xap\u00f3n. Existe unha investigaci\u00f3n en marcha para determinar outras localizaci\u00f3ns onde puidese ser apropiado liberar este parasitoide. Varios outros parasitoides foron relacionados coas avespas formadoras de bugallos, inclu\u00edndo aos tor\u00edmidos \"Torymus beneficus\", \"T. sinensis\", \"T. geranii\" e \"Megastigmus nipponicus\", os orm\u00edridos \"Ormyris punctiger\" e \"O. flavitibialis\", e os eurit\u00f3midos \"Eurytoma brunniventris\" e \"E. setigera\". Estas especies non resultan axentes de control efectivos debido \u00e1 s\u00faa non moi elevada taxa de parasitismo.\nAsentamento de \"Torymus sinensis\" en Galicia.\nO 5 de maio de 2021 na Fraga de Areosa (Mes\u00eda), xestionada pola Direcci\u00f3n Xeral de Planificaci\u00f3n e Ordenaci\u00f3n Forestal da Conseller\u00eda do Medio Rural, despregouse un \"ex\u00e9rcito\" de \"Torymus sinensis\", o grande inimigo natural da avespa do casti\u00f1eiro. Desde que en 2018 emnpezaron a soltarse en Galicia estes insectos, por primeira vez comezaron a recibirse notificaci\u00f3ns de particulares que os ven nos montes. \u00abPodemos dicir que o \"T. sinensis\" xa \u00e9 galego ou, polo menos, empeza a asentarse en Galicia\u00bb, en palabras de Jos\u00e9 Martel, xefe do Servizo de S\u00fade a Vitalidade do Monte. Esta noticia aliviou un pouco a ameaza da avespa do casti\u00f1eiro, a\u00ednda que non \u00e9 para relaxarse: est\u00e1 en xogo o futuro dun sector que, s\u00f3 comercializando o froito, move na Comunidade, segundo datos de Medio Rural, m\u00e1is de 50 mill\u00f3ns de euros. Os insectos despregados en Areosa chegaron de Italia, pa\u00eds pioneiro do seu emprego na loita contra esta avespa, e son s\u00f3 unha parte das moitas \"lexi\u00f3ns\" (desde abril l\u00e9vanse soltando en Galicia 1,6 mill\u00f3ns de individuos, e o investimento previsto por Medio Rural par a combater a praga este ano de 2021 \u00e9 de 2,2 mill\u00f3ns de euros). Actualmente hai m\u00e1is de 20 persoas soltando esp\u00e9cimes de \"T. sinensis\" nesta \u00e9poca, porque \u00e9 xusto cando comezan a brotar os casti\u00f1eiros. Onde e cando facelo \u00e9 un labor dos rastrexadores que, axudados por asociaci\u00f3ns, cooperativas e membros da \"IXP Casta\u00f1a de Galicia\", van comprobando cando comezan a despertaren as \u00e1rbores do seu letargo invernal. O grande obxectivo \u00e9 que este loitador quede en Galicia. Nun 42 % do territorio da Comunidade superouse xa a porcentaxe de parasitaci\u00f3n de \"Dryocosmus kuriphilus\" nun 5 %. Isto \u00e9 bo, pero hai que continuar combat\u00e9ndoo."}
{"id": "383139", "revid": "18868", "url": "https://gl.wikipedia.org/wiki?curid=383139", "title": "Quercus calliprinos", "text": ""}
{"id": "383140", "revid": "89787", "url": "https://gl.wikipedia.org/wiki?curid=383140", "title": "Jos\u00e9 Mar\u00eda Rodr\u00edguez de Francisco", "text": "Jos\u00e9 Mar\u00eda Rodr\u00edguez de Francisco, nado en Vega de Infanzones o 7 de maio de 1950, \u00e9 un pol\u00edtico espa\u00f1ol de orientaci\u00f3n leonesista.\nTraxectoria.\nAvogado de profesi\u00f3n, estudou dereito en Valladolid. Entrou en pol\u00edtica da man do seu mentor, Juan Morano Masa, en 1983, sendo elixido concelleiro do concello de Le\u00f3n na lista independente de Morano. M\u00e1is tarde pasou a ser tenente de alcalde no Concello de Le\u00f3n e responsable das \u00e1reas de xard\u00edns e iluminaci\u00f3n. En 1987, volveu acompa\u00f1ar a Juan Morano nunha lista independente e foi reelixido concelleiro, sendo nomeado por el tenente de alcalde, responsable de R\u00e9xime Interior e persoal.\nCoa marcha de Juan Morano \u00f3\u00a0Partido Popular en 1991, Rodr\u00edguez de Francisco uniuse con varios grupos leonesistas no partido Uni\u00f3n do Pobo Leon\u00e9s (UPL) co que conseguiu tres concelleiros no Concello de Le\u00f3n, con el como cabeza de lista, un deputado provincial na Deputaci\u00f3n Provincial de Le\u00f3n e 29 concelleiros repartidos por toda a provincia leonesa, ademais de varias alcald\u00edas. En 1995, 1999 e 2003 continuou a s\u00faa carreira como concelleiro por UPL sempre como candidato \u00e1 alcald\u00eda de Le\u00f3n. Foi tam\u00e9n elixido deputado provincial na lexislatura 1995-1999 e procurador auton\u00f3mico en VINAS e VII lexislaturas auton\u00f3micas pola circunscrici\u00f3n electoral de Le\u00f3n.\nFoi Secretario Xeral de UPL at\u00e9 1997, sendo substitu\u00eddo por Joaqu\u00edn Otero Pereira.\nDespois do congreso de UPL en Astorga no mes de maio de 2004 que o deixa f\u00f3ra da direcci\u00f3n do partido, Rodr\u00edguez de Francisco abandonou as filas da UPL a finais de xu\u00f1o, sen abandonar as s\u00faas actas de concelleiro e de procurador auton\u00f3mico, para volver fundar un partido de corte leonesista, o PAL-UL, \u00f3 que se lle une a tam\u00e9n a concelleira Covadonga Soto, convert\u00e9ndose ambos en concelleiros non adscritos. O 20 de novembro de 2004 anunciou un pacto co seu at\u00e9 ent\u00f3n inimigo pol\u00edtico Mario Amilivia mediante o que este \u00faltimo accedeu \u00e1 alcald\u00eda de Le\u00f3n tras unha moci\u00f3n de censura contra o socialista Francisco Fern\u00e1ndez (3 de decembro de 2004). A moci\u00f3n de censura tivo alcance nacional: o debate chegou \u00e1s Cortes, xa que o PSOE acusou \u00f3 PP de romper o Pacto Antitransfuguismo, (que pretend\u00eda evitar xiros na pol\u00edtica apoi\u00e1ndose en cargos electos elixidos nas listas doutra formaci\u00f3n pol\u00edtica).\u00a0\u00d3\u00a0mesmo tempo, e mentres no pleno do Concello se votaba a moci\u00f3n, ducias de leoneses manifest\u00e1banse ante el acusando a De Francisco de virachaquetas e de tr\u00e1nsfuga.\nUn punto de inflexi\u00f3n na carreira pol\u00edtica de Rodr\u00edguez de Francisco chegou nas elecci\u00f3ns de 2007, nas que concorre co seu novo partido, o Partido Autonomista Leon\u00e9s - Unidade Leonesista como cabeza de lista tanto \u00f3 concello de Le\u00f3n como \u00e1s cortes auton\u00f3micas, sen obter acta de concelleiro nin de procurador. Os resultados da s\u00faa formaci\u00f3n foron tam\u00e9n malos: o partido obtivo 4.982 votos (1,68%) nas auton\u00f3micas e 4.546 nas municipais (10 concelleiros)."}
{"id": "383141", "revid": "89787", "url": "https://gl.wikipedia.org/wiki?curid=383141", "title": "Xisto bituminoso", "text": "O xisto bituminoso \u00e9 unha rocha sedimentaria\u00a0de gran fino, rica en material org\u00e1nico, contendo quer\u00f3xeno (unha s\u00f3lida mestura de compostos qu\u00edmicos org\u00e1nicos), a partir do cal poden ser producidos hidrocarburos l\u00edquidos chamados de petr\u00f3leo de xisto. O petr\u00f3leo de xisto \u00e9 un substituto para o petr\u00f3leo convencional; con todo, a extracci\u00f3n do petr\u00f3leo de xisto do xisto bituminoso \u00e9 m\u00e1is cara e ten maiores impactos ambientais).\u00a0Os dep\u00f3sitos de xisto bituminoso son frecuentes en todo o mundo. As estimaci\u00f3ns de dep\u00f3sitos globais van de 2,8 a 3,3 trill\u00f3ns de barr\u00eds de \u00f3leo recuper\u00e1bel.\nO xisto bituminoso ga\u00f1a unha atenci\u00f3n especial como unha potencial fonte abondosa de petr\u00f3leo sempre que o prezo do petr\u00f3leo convencional sobe. Por\u00e9n, a extracci\u00f3n e o procesamento do xisto bituminoso aumentan unha serie de preocupaci\u00f3ns ambientais, tales como o uso da terra, o manexo do lixo, o uso da auga, o tratamento da auga, a emisi\u00f3n dos gases invernadoiro e a poluci\u00f3n do ar.\u00a0En\u00a0Estonia e na China te\u00f1en grandes industrias de extracci\u00f3n, e o\u00a0Brasil, Alema\u00f1a e Rusia tam\u00e9n fan uso do xisto bituminoso."}
{"id": "383142", "revid": "23204", "url": "https://gl.wikipedia.org/wiki?curid=383142", "title": "Linguas chibchas", "text": "As linguas chibchas son unha familia ling\u00fc\u00edstica composta por un amplo grupo de linguas faladas por varios pobos amerindios, cuxo territorio tradicional se estende dende o nordeste de Honduras, a costa caribe\u00f1a de Nicaragua, a maior parte de Costa Rica e Panam\u00e1, as\u00ed como algunhas partes de Colombia e o oeste de Venezuela. O nome da familia deriva dunha lingua extinta chamada lingua chibcha ou muisca (\"Muysccubun\"), outrora falada polo pobo muisca que viv\u00eda no Altiplano Cundiboyacense, sendo Bogot\u00e1 a s\u00faa capital do sur no momento da invasi\u00f3n espa\u00f1ola. Por\u00e9n, as an\u00e1lises xen\u00e9ticas e ling\u00fc\u00edsticas sinalan que o berce das linguas chibchas non est\u00e1 en Colombia, sen\u00f3n nunha \u00e1rea da fronteira entre Costa Rica e Panam\u00e1, onde se atopa a maior variedade de linguas desta familia."}
{"id": "383144", "revid": "624", "url": "https://gl.wikipedia.org/wiki?curid=383144", "title": "Mar\u00eda II de Inglaterra", "text": "Mar\u00eda II de Inglaterra, nada o 30 de abril de 1662 e finada o 28 de decembro de 1694 foi ra\u00ed\u00f1a de Inglaterra, Escocia e Irlanda xunto co seu marido e curm\u00e1n Guillerme de Orange, dende 1689 at\u00e9 a s\u00faa morte. Guillerme e Mar\u00eda, \u00e1mbolos dous protestantes, convert\u00e9ronse en rei e ra\u00ed\u00f1a reinante despois da Revoluci\u00f3n Gloriosa, que significou a adopci\u00f3n da Declaraci\u00f3n de Dereitos de 1689 e a deposici\u00f3n do seu pai cat\u00f3lico Xacobe II e VII. Guillerme converteuse no \u00fanico gobernante despois da morte de Mar\u00eda en 1694.\nMar\u00eda exerc\u00eda menos poder que Guillerme cando estaba en Inglaterra, cedendo a maior parte da s\u00faa autoridade nel, a\u00ednda que depend\u00eda en gran medida dela. Por\u00e9n, actuou soa cando Guillerme estaba involucrado en campa\u00f1as militares no estranxeiro, demostrando ser unha gobernante poderosa, firme e efectiva."}
{"id": "383147", "revid": "25871", "url": "https://gl.wikipedia.org/wiki?curid=383147", "title": "Silvamar", "text": "A silvamar ou zarzaparrilla\u00a0(Smilax aspera) \u00e9 un arbusto da familia das Smilac\u00e1ceas (antigamente situ\u00e1base nunha definici\u00f3n ampla das Lili\u00e1ceas) de talo delgado, follas pecioladas e espi\u00f1entas, flores abrancazadas en umbela, froito globoso de cor vermella escura e rizoma alongado e nodoso, da que se utiliza principalmente o rizoma en infusi\u00f3n; as follas te\u00f1en tam\u00e9n propiedades medicinais. \u00c9 orixinaria de Asia, \u00c1frica e Europa.\nDescrici\u00f3n.\n\u00c9 un arbusto cos talos magros, vol\u00fabeis, dun a dous metros de longo e espi\u00f1entos, follas pecioladas, alternas, \u00e1speras, con moitos nervios, forma de coraz\u00f3n, e persistentes, as flores de cor amarela-crema en acios axilares, os froitos en forma de bagas globosas coma o ch\u00edcharo e ra\u00edces fibrosas e case cil\u00edndricas utilizadas en menci\u00f1as en medicamentos sudor\u00edficos e depurativos. \u00c9 com\u00fan no continente americano e en Espa\u00f1a.\nO froito cont\u00e9n dunha a tres sementes. Na base do pec\u00edolo de cada folla, hai dous gabi\u00e1ns. O froito non se utiliza, o que se utiliza \u00e9 a s\u00faa ra\u00edz.\nC\u00f3mpre non confundir a especie coa outra rubideira semellante: as uvas de can\u00a0ou norza moura (\"Tamus communis\"), cuxos froitos son velenosos: enr\u00f3scase no senso das agullas do reloxo, o seu froito cont\u00e9n 6 sementes, e non ten gabi\u00e1ns.\nDistribuci\u00f3n e h\u00e1bitat.\nA s\u00faa orixe \u00e9 de \u00c1frica, Asia e Europa\nLocal\u00edzase sempre nas terras baixas en moitos tipos de bosques, matogueiras e silveirais.\nUsos.\nA zarzaparrilla d\u00e1 nome a unha bebida refrescante obtida das ra\u00edces da planta. Esta bebida xa moi antiga, foi moi popular en Europa e nos Estados Unidos at\u00e9 a aparici\u00f3n de refrescos como a Coca-Cola. Con todo determinados compostos presentes na planta foron utilizados para a elaboraci\u00f3n de pesticidas e velenos altamente potentes. Xa na \u00e9poca Inca, durante a batalla de Cajamarca, os cabalos espa\u00f1ois que participaron no cerco que deu lugar \u00e1 captura do inca Atahualpa, pasaron a noitada espertos grazas \u00e1 inxesta accidental desta planta.\nPropiedades.\nSon utilizadas como plantas medicinais, especialmente nos casos de reumatismo e as doenzas da pel (eccema, psor\u00edase), tam\u00e9n nos casos de gripe, a anorexia ou a gota. Ten acci\u00f3n diur\u00e9tica e diafor\u00e9tica, porque favorece a circulaci\u00f3n. Util\u00edzanse s\u00f3 as s\u00faas ra\u00edces e as bagas, que realmente non son t\u00f3xicas.\nA planta tam\u00e9n se utiliza como t\u00f3nico e polas s\u00faas propiedades afrodis\u00edacas en M\u00e9xico e na Amazonia para aumentar a virilidade e o tratamento dos trastornos da menopausa. Util\u00edzase no tratamento das enfermidades respiratorias e a s\u00edfilis.\nTaxonom\u00eda.\n\"Smilax aspera\" foi descrito por Carl von Linn\u00e9\u00a0e publicado en \"Species Plantarum\" 2: 1028\u20131029. 1753.\nSmilax: nome xen\u00e9rico que recibe o seu nome do mito grego de Crocus e a ninfa Smilax. A\u00ednda que este mito ten numerosas formas, sempre vira en torno ao amor frustrado e tr\u00e1xico dun home mortal que \u00e9 convertido nunha flor, e unha ninfa do bosque que se transforma nunha videira.\naspera: ep\u00edteto lat\u00edno que significa \"rugosa\"."}
{"id": "383148", "revid": "18868", "url": "https://gl.wikipedia.org/wiki?curid=383148", "title": "Smilax aspera", "text": ""}
{"id": "383149", "revid": "18868", "url": "https://gl.wikipedia.org/wiki?curid=383149", "title": "Zarzaparrila", "text": ""}
{"id": "383150", "revid": "18868", "url": "https://gl.wikipedia.org/wiki?curid=383150", "title": "Rigorda", "text": ""}
{"id": "383151", "revid": "18868", "url": "https://gl.wikipedia.org/wiki?curid=383151", "title": "Bigorda", "text": "O termo bigorda p\u00f3dese referir as especies bot\u00e1nicas as seguir:"}
{"id": "383152", "revid": "18868", "url": "https://gl.wikipedia.org/wiki?curid=383152", "title": "Silva do mar", "text": ""}
{"id": "383157", "revid": "98629", "url": "https://gl.wikipedia.org/wiki?curid=383157", "title": "Overwatch", "text": "Overwatch \u00e9 un videoxogo de tipo shooter en primeira persoa (ou FPS) desenvolto por Blizzard Entertainment lanzado ao p\u00fablico en maio do 2016 para Microsoft Windows, PlayStation 4 e Xbox One. No 2017 foi premiado como Xogo do Ano en The Game Awards 2016.\nOverwatch pon aos xogadores en equipos de seis persoas, con cada persoa escollendo un dos varios heroes dispo\u00f1ibles, cada un cos seus movementos e habilidades \u00fanicas. Os heroes est\u00e1n divididos en catro clases: Ataque, Defensa, Tanque e Apoio. Os xogadores de cada equipo traballan xuntos para vencer ao outro equipo. Os xogadores acumulan puntos de experiencia ao final de cada partida, o cal lles outorga recompensas est\u00e9ticas que non afectan ao desempe\u00f1o do xogo.\nO xogo estivo nunha etapa de beta pechada a partir do 27 de outubro de 2015, e acabou o 5 de maio coa sa\u00edda do xogo.\nRoles.\nNa actualidade, Overwatch conta con 24 personaxes que dividense en catro grupos.\nOs xogadores poden cambiar de personaxe durante a partida despois de morir. En partidas normais so pode haber un personaxe concreto por equipo.\nModos de xogo.\nOverwatch caracter\u00edzase por ter combates en equipo nos que se enfrontan dous equipos de seis xogadores cada un. Actualmente o xogo ten seis modos de xogo principais.\nMapas.\nOs mapas de Overwatch est\u00e1n inspirados en lugares reais. Actualmente hai 17 mapas, os cales dividense nos seis modos de xogo principais:"}
{"id": "383158", "revid": "98629", "url": "https://gl.wikipedia.org/wiki?curid=383158", "title": "Xacobe II de Inglaterra", "text": "Xacobe II e VII, nado o 14 de outubro de 1633, e finado o 16 de setembro de 1701, foi rei de Inglaterra e Irlanda como Xacobe II e Escocia como Xacobe VII, dende o 6 de febreiro de 1685 at\u00e9 que foi deposto pola Revoluci\u00f3n Gloriosa de 1688. Foi o derradeiro monarca cat\u00f3lico de Inglaterra, Escocia e Irlanda.\nO segundo fillo sobrevivente de Carlos I, ascendeu \u00f3 trono despois da morte do seu irm\u00e1n, Carlos II. Os membros da elite pol\u00edtica protestante sospeitaban del por ser pro-franc\u00e9s, pro-cat\u00f3lico e por desexar converterse en monarca absoluto. Cando tivo un herdeiro cat\u00f3lico, os nobres animaron \u00f3 seu sobri\u00f1o protestante Guillerme de Orange a realizar unha invasi\u00f3n militar dende as Provincias Unidas, o cal far\u00eda na Revoluci\u00f3n Gloriosa de 1688. Xacobe abandonou Inglaterra (e as\u00ed considerouse que abdicara). Foi substitu\u00eddo pola s\u00faa filla m\u00e1is vella protestante, Mar\u00eda e polo seu marido Guillerme de Orange. Xacobe levou a cabo un serio intento de recuperar a coro cando chegou a Irlanda en 1689. Despois da derrota das forzas xacobitas na batalla do Boyne en xullo de 1690, Xacobe regresou a Francia. Viviu o resto da s\u00faa vida como un pretendente \u00f3 trono na corte do seu curm\u00e1n e aliado Lu\u00eds XIV."}
{"id": "383159", "revid": "23204", "url": "https://gl.wikipedia.org/wiki?curid=383159", "title": "Xacobe VII de Escocia", "text": ""}
{"id": "383160", "revid": "89787", "url": "https://gl.wikipedia.org/wiki?curid=383160", "title": "SEDSAT 1", "text": "SEDSAT (acr\u00f3nimo de \"Students for the Exploration &amp; Development of Space - Satellite 1\") \u00e9 un sat\u00e9lite artificial da Universidade de Alabama lanzado o 24 de outubro de 1998 mediante un foguete Delta 7326 desde o Centro Espacial de Cabo Ca\u00f1averal, en Florida, no mesmo voo que a sonda Deep Space 1.\nCaracter\u00edsticas.\nSEDSAT cae na categor\u00eda de \"microsat\u00e9lite\" pola s\u00faa baixa masa, de s\u00f3 34\u00a0kg. Foi dese\u00f1ado como un sat\u00e9lite experimental para sacar fotos da Terra e distribuilas a trav\u00e9s de Internet e para funcionar como ligaz\u00f3n para radiocomunicaci\u00f3ns afeccionadas.\nA nave ti\u00f1a forma de caixa de 32,13 x 32,13 x 35,43\u00a0cm e orixinalmente deb\u00eda ser lanzada mediante un sistema de cable desde un transbordador espacial pero debido a cuesti\u00f3ns de seguridade decidiuse lanzalo como carga secundaria desde un Delta 7326.\nO sat\u00e9lite tivo problemas co seu sistema de enerx\u00eda desde a s\u00faa entrada en \u00f3rbita, e nin a c\u00e1mara de a bordo nin o sistema de radiocomunicaci\u00f3ns afeccionadas chegaron a funcionar nunca, con tan s\u00f3 o sistema de telemetr\u00eda dando sinais de vida."}
{"id": "383161", "revid": "4817", "url": "https://gl.wikipedia.org/wiki?curid=383161", "title": "SEDSat", "text": ""}
{"id": "383162", "revid": "98629", "url": "https://gl.wikipedia.org/wiki?curid=383162", "title": "Onda (mar)", "text": "As ondas do mar son ondas que se desprazan a trav\u00e9s da superficie de mares, oc\u00e9anos, r\u00edos, lagos, canles etc.\nExplicaci\u00f3n f\u00edsica.\nC\u00f3mpre distinguir dous movementos. O primeiro \u00e9 a oscilaci\u00f3n do medio movido pola onda, que neste caso, como temos visto, \u00e9 un movemento circular. O segundo \u00e9 a propagaci\u00f3n da onda, que se produce porque a enerx\u00eda se transmite con ela, trasladando o fen\u00f3meno cunha direcci\u00f3n e velocidad, chamada neste caso velocidade de onda.\nEn realidade, prod\u00facese un pequeno desprazamento neto da auga na direcci\u00f3n de propagaci\u00f3n, dado que en cada oscilaci\u00f3n unha mol\u00e9cula ou part\u00edcula non retorna exactamente ao mesmo punto, sen\u00f3n a outro lixeiramente m\u00e1is adiantado (respecto ao sentido de propagaci\u00f3n da onda). \u00c9 por esta raz\u00f3n pola que o vento non provoca soamente ondas, sen\u00f3n tam\u00e9n correntes superficiais.\nCausa.\nO fen\u00f3meno \u00e9 provocado polo vento, cuxa fricci\u00f3n coa superficie da auga produce un certo arrastre, dando lugar primeiro \u00e1 formaci\u00f3n de engurras na superficie da auga, chamadas ondas ou ondas capilares, de s\u00f3 uns mil\u00edmetros de altura e ata 1,7\u00a0cm de lonxitude de onda. Cando a superficie perde a s\u00faa lisura, o efecto de fricci\u00f3n intensif\u00edcase e as pequenas engurras iniciais deixan paso a ondas de gravidade. As forzas que tenden a restaurar a forma lisa da superficie da auga, e que con isto provocan o avance da deformaci\u00f3n, son a tensi\u00f3n superficial e a gravidade. As ondas capilares mant\u00e9\u00f1ense esencialmente s\u00f3 pola tensi\u00f3n superficial, mentres que a gravidade \u00e9 a forza que tensa e move as ondas m\u00e1is grandes.\nCanto maior \u00e9 a altura das ondas, maior \u00e9 a cantidade de enerx\u00eda que poden extraer do vento, de forma que se produce unha realimentaci\u00f3n positiva. A altura das ondas v\u00e9n a depender de tres par\u00e1metros do vento, que son a s\u00faa velocidade, a s\u00faa persistencia no tempo e, por \u00faltimo, a estabilidade da s\u00faa direcci\u00f3n. As\u00ed, os maiores ondaxes prod\u00facense en circunstancias meteorol\u00f3xicas nas que se cumpren amplamente estas condici\u00f3ns.\nUnha vez postas en marcha, as ondas que se desprazan sobre augas profundas disipan a s\u00faa enerx\u00eda moi lentamente, de xeito que alcanzan rexi\u00f3ns moi separadas do seu lugar de formaci\u00f3n. As\u00ed, poden observarse ondaxes de grande altura en ausencia de vento.\nAs ondas disipan a s\u00faa enerx\u00eda de varias maneiras. Unha parte pode converterse nunha corrente superficial, un desprazamento en masa dun gran volume de auga at\u00e9 unha profundidade considerable. Outra parte dis\u00edpase por fricci\u00f3n co aire, nunha inversi\u00f3n do fen\u00f3meno que puxo en marcha as ondas. Parte da enerx\u00eda pode disiparse se unha velocidade excesiva do vento provoca a ruptura das cristas. Por \u00faltimo, a enerx\u00eda remata por disiparse por interacci\u00f3n coa codia s\u00f3lida, cando o fondo \u00e9 pouco profundo ou cando finalmente as ondas se estrelan coa costa.\nAo chegar \u00e1 costa, as ondas sofren unhas \u00faltimas transofrmaci\u00f3ns antes de se disipar:\nPar\u00e1metros.\nA parte m\u00e1is alta dunha onda \u00e9 a s\u00faa crista, e a parte m\u00e1is profunda da depresi\u00f3n entre d\u00faas ondas consecutivas ch\u00e1mase val. \u00c1 distancia entre d\u00faas cristas denom\u00ednaselle lonxitude de onda (\u03bb) e \u00e1 diferenza de altura entre unha crista e un val ch\u00e1maselle altura (H) da onda. A amplitude \u00e9 a distancia que a part\u00edcula se aparta da s\u00faa posici\u00f3n media nunha direcci\u00f3n perpendicular \u00e1 da propagaci\u00f3n. A amplitude (A) vale a metade da altura. A pendente (\u03b4) \u00e9 a inversa da tanxente entre a altura e a lonxitude de onda.\nCh\u00e1mase per\u00edodo (\u03c4) ao tempo que transcorre entre o paso de d\u00faas cristas consecutivas polo mesmo punto. A velocidade de onda (tam\u00e9n chamada velocidade de fase ou celeridade), \u00e9 dicir a velocidade de propagaci\u00f3n, calc\u00falase dividindo a lonxitude de onda polo per\u00edodo:\nEn augas profundas (&gt;\u03bb/2) a velocidade de onda \u00e9 proporcional \u00e1 lonxitude de onda, en augas moi superficiais (&lt;\u03bb/20), pola contra, depende s\u00f3 da profundidade.\nFronte de ondas.\nA ondaxe non \u00e9 un proceso homox\u00e9neo nin estacionario, \u00e9 dicir, non todas as ondas te\u00f1en o mesmo per\u00edodo, altura, lonxitude de onda ou direcci\u00f3n en cada instante e lugar, sen\u00f3n que cada unha ten as s\u00faas caracter\u00edsticas propias, que ademais var\u00edan no espazo e no tempo.\nDeste xeito, para definir a ondaxe, a efectos da din\u00e1mica litoral interesa considerar o que se denomina fronte de ondas, que incide nun tramo de costa dada e para o que se utilizan unha serie de par\u00e1metros estat\u00edsticos calculados a partir dun conxunto, m\u00e1is ou menos grande, de ondas individuais, obtenidos nun lugar e prazo suficientemente concreto e curto para poder considerar o proceso estacionario e homox\u00e9neo durante o tempo de mostras.\nA continuaci\u00f3n def\u00ednense brevemente os par\u00e1metros m\u00e1is usados:\nMedidas.\nNa pr\u00e1ctica \u00fasanse 2 escalas para medir a intensidade das ondas:\nAlteraci\u00f3ns.\nAs ondas son procesos moi complexos, que sofren grandes transformaci\u00f3n no seu movemento cara a costa, tanto na altura da onda, como na lonxitude de onda, como na velocidade de propagaci\u00f3n, as\u00ed como no movemento da auga ao paso dunha onda (c\u00edrculos, elipses, segmentos, correntes) e tam\u00e9n respecto \u00e1 s\u00faa propia forma, chegando mesmo a romper, por efecto do fondo.\nCando a onda rompe, a auga despr\u00e1zase, por encima do nivel medio do mar, cara a costa, e como evidentemente non se acumula na costa, volve, en forma de corrente, por debaixo do nivel da propia onda, formando o que comunmente se co\u00f1ece como resaca (\"undertow\").\nAs ondas, do mesmo xeito que outros procesos semellantes, est\u00e1n suxeitas a fen\u00f3menos de reflexi\u00f3n, refracci\u00f3n e difracci\u00f3n. A refracci\u00f3n depende de diferenzas na velocidade de propagaci\u00f3n entre diferentes medios, e obs\u00e9rvase cando as penetran en augas menos profundas, onde se ven frenadas.\nEfectos.\nO efecto das ondas sobre as praias \u00e9 distinto xa que poden ter efecto construtivo ou destrutivo:\nTipos.\nUn tipo particular de ondas son os tsunamis, que non se encontran relacionadas co vento sen\u00f3n co terremoto ou polas erupci\u00f3ns de volc\u00e1ns submarinos. Os diferentes tipos de ondas son:"}
{"id": "383166", "revid": "5863", "url": "https://gl.wikipedia.org/wiki?curid=383166", "title": "Fadamorgana", "text": "Fadamorgana, subtitulada Revista galega de literatura infantil e xuvenil, foi unha publicaci\u00f3n peri\u00f3dica aparecida en Santiago de Compostela en 1999.\nDescrici\u00f3n.\nEstivo dirixida por Xos\u00e9 Antonio Neira Cruz e editada por Atl\u00e1ntica de Informaci\u00f3n e Comunicaci\u00f3n de Galicia.\nAmais de dar conta das novidades do x\u00e9nero, dedicaba un apartado a entrevistar un escritor e outro a falar dalg\u00fan ilustrador galego."}
{"id": "383167", "revid": "5863", "url": "https://gl.wikipedia.org/wiki?curid=383167", "title": "Fadamorgana. Revista galega de literatura infantil e xuvenil", "text": ""}
{"id": "383168", "revid": "23204", "url": "https://gl.wikipedia.org/wiki?curid=383168", "title": "Willa Cather", "text": "Wilella Sibert Cather, co\u00f1ecida como Willa Cather, nada en Black Creek Valley (Virxinia) o 7 de decembro de 1873 e finada en Nova York o 24 de abril de 1947, foi unha novelista estadounidense. En 1923 ga\u00f1ou o Premio Pulitzer por \"One of Ours\" (1922), obra ambientada na Primeira guerra mundial. Tam\u00e9n \u00e9 relevante a s\u00faa obra previa My Antonia (1918) e outras obras posteriores como \"A Lost Lady\" (1923)."}
{"id": "383177", "revid": "1131", "url": "https://gl.wikipedia.org/wiki?curid=383177", "title": "Friol, Friol, Friol", "text": ""}
{"id": "383180", "revid": "89787", "url": "https://gl.wikipedia.org/wiki?curid=383180", "title": "D\u00eda Mundial das Persoas Refuxiadas", "text": "O D\u00eda Mundial das Persoas Refuxiadas cel\u00e9brase cada ano o 20 de xu\u00f1o co obxectivo de concienciar sobre a problem\u00e1tica dos refuxiados por mor dos conflitos internacionais.\nCelebraci\u00f3n.\nO 4 de decembro de 2000 a Asemblea Xeral das Naci\u00f3ns Unidas na Resoluci\u00f3n 55/76 decidiu que, a partir do ano 2001, o d\u00eda 20 de xu\u00f1o sexa o D\u00eda Mundial das Persoas Refuxiadas."}
{"id": "383181", "revid": "1131", "url": "https://gl.wikipedia.org/wiki?curid=383181", "title": "D\u00eda Mundial dos Refuxiados", "text": ""}
{"id": "383182", "revid": "72012", "url": "https://gl.wikipedia.org/wiki?curid=383182", "title": "D\u00eda Mundial do Refuxiado", "text": ""}
{"id": "383183", "revid": "72012", "url": "https://gl.wikipedia.org/wiki?curid=383183", "title": "Eleanor Hallowell Abbott", "text": "Eleanor Hallowell Abbott (Sra. \"Fordyce Coburn\"), nada en Cambridge (Massachusetts) o 22 de setembro de 1872 e finada en Portsmouth (Nova Hampshire) o 4 de xu\u00f1o de 1958, foi unha escritora estadounidense. Contribu\u00edu con frecuencia no \"Ladies' Home Journal\".\nTraxectoria.\nEra filla do cl\u00e9rigo Edward Abbott, quen editaba a publicaci\u00f3n \"Literary World\", e neta do notable escritor de textos infant\u00eds Jacob Abbott. Por influencia do seu pai e o seu av\u00f3, Eleanor medrou rodeada de literatura e relixi\u00f3n, o cal lle axudou a co\u00f1ecer a literatos destacados como Henry Wadsworth Longfellow e Robert Lowell.\nTras asistir a escolas privadas en Cambridge, empezou a estudar en Radcliffe College. Unha vez completou os seus estudos, traballou como secretaria e mestra en Lowell State Normal School. Al\u00ed empezou a escribir poes\u00edas e historias curtas, con pouco \u00e9xito ao comezo. Foi s\u00f3 despois de que a revista \"Harper's\" aceptase dous dos seus poemas que a escritora viu que o seu traballo era prometedor. M\u00e1is adiante ga\u00f1ar\u00eda tres premios coas s\u00faas historias curtas, ofrecidos por \"Collier's\" e \"The Delineator\".\nEn 1908, Abbott casou co Dr. Fordyce Coburn e trasladouse con el a Wilton, Nova Hampshire. O Dr. Coburn era asesor m\u00e9dico da Lowell High School, e en ocasi\u00f3ns axudaba \u00e1 s\u00faa esposa coa s\u00faa escritura. Logo do traslado, varias revistas de alta circulaci\u00f3n aceptaron os seus traballos para ser publicados. Dous dos seus poemas foron aceptados por \"Harper's Magazine\" en 1909. Chegar\u00eda a publicar 75 historias curtas e 14 novelas rom\u00e1nticas. \"Being Little in Cambridge When Everyone Else Was Big\" (\"Ser pequena en Cambridge cando todos os demais eran grandes\") \u00e9 unha autobiograf\u00eda escrita por Abbott acerca da s\u00faa nenez en Cambridge.\nAbbott non tivo fillos. Faleceu en 1958 en Portsmouth.\nA biblioteca da Universidade de Nova Hampshire mant\u00e9n unha serie de textos orixinais das historias curtas de Abbott nas s\u00faas \"Milne Special Collections\"."}
{"id": "383184", "revid": "102241", "url": "https://gl.wikipedia.org/wiki?curid=383184", "title": "Lingua mop\u00e1n", "text": "O mop\u00e1n (ou \"maia mop\u00e1n\") \u00e9 unha lingua que pertence \u00e1 p\u00f3la iucateca de linguas maias. \u00c9 falada polo pobo mop\u00e1n que vive no departamento de Pet\u00e9n, en Guatemala, e nos Montes Maias de Belize. Existen entre tres mil e catro mil falantes de mop\u00e1n en Guatemala, e entre seis mil e oito mil en Belize.\nAs outras linguas iucatecas son o maia iucateca, o lacand\u00f3n e o itza'. O mop\u00e1n comezou a diferenciarse das outras linguas iucatecas hai uns mil anos, polo menos."}
{"id": "383185", "revid": "89787", "url": "https://gl.wikipedia.org/wiki?curid=383185", "title": "Arundhati Roy", "text": "Suzanna Arundhati Roy, nada o 24 de novembro de 1961, \u00e9 unha escritora, novelista e activista antiglobalizaci\u00f3n india. Foi a primeira persoa india que ga\u00f1ou o Man Booker Prize pola s\u00faa primeira novela, \"O deus das pequenas cousas\", en 1997. En 2002 ga\u00f1ou o Lannan Cultural Freedom Prize.\nBiograf\u00eda.\nNaceu no estado indio de Meghalaya, de nai cristi\u00e1 (da Igrexa ortodoxa sir\u00edaca) de Kerala e de pai hind\u00fa de Bengala. Pasou a s\u00faa infancia en Aymanam, Kerala. Con 16 anos trasladouse a Delhi e iniciou un estilo de vida bohemio: viv\u00eda nunha cabana vendendo botellas para se ga\u00f1ar a vida. Despois estudou arquitectura na Delhi School of Architecture onde co\u00f1eceu o seu primeiro marido, o arquitecto Gerard Da Cunha.\nEn 1984 co\u00f1eceu en Pradeep Kishen ao que ser\u00eda o seu segundo marido, e comezou a traballar no cinema: fixo o papel dunha muller rural na pel\u00edcula \"Massey Sahib\", e escribiu gui\u00f3ns para as pel\u00edculas \"In Which Annie Gives it Those Ones\" e \"Electric Moon\", e para a serie de televisi\u00f3n \"The Banyan Tree\".\nEn 1992 comezou a escribir \"O deus das pequenas cousas\", libro en parte autobiogr\u00e1fico que rematou en 1996 e co que o ano seguinte ga\u00f1ar\u00eda o Premio Booker e se dar\u00eda a co\u00f1ecer ao gran p\u00fablico. Os dereitos da novela vend\u00e9ronse a m\u00e1is de vinte pa\u00edses.\nMilitante anticapitalista e pacifista, Roy op\u00faxose con firmeza \u00e1 probas nucleares realizadas polo goberno indio en Rajasthan, e o 1999 escribiu o ensaio \"The End of Imagination\", publicado na recompilaci\u00f3n \"The Cost of Living\", onde presentaba unha visi\u00f3n moi cr\u00edtica co goberno indio. Tam\u00e9n denunciou a represi\u00f3n das autoridades e militares da India en Caxemira e contra os campesi\u00f1os e comunidades pobres, recibindo ataques e ameazas de morte dos sectores ultranacionalistas e dereitistas indios.\nRoy converteuse nun dos referentes intelectuais do movemento antiglobalizaci\u00f3n, e estivo dedicando os seus esforzo ao activismo pol\u00edtico en favor da paz, contra a pol\u00edtica exterior dos Estados Unidos, en especial as guerras en Afganist\u00e1n e en Iraq, e contra Israel, as\u00ed como na denuncia dos efectos do proceso de globalizaci\u00f3n econ\u00f3mica. A s\u00faa actividade custoulle, nalgunhas ocasi\u00f3ns, problemas coas autoridades do seu pa\u00eds.\nO ano 2004, foi galardoada co Premio Sydney da Paz polo seu traballo en campa\u00f1as sociais e o seu compromiso co movemento pacifista.\nEn 2005 participou no Tribunal Mundial sobre Iraq."}
{"id": "383186", "revid": "23204", "url": "https://gl.wikipedia.org/wiki?curid=383186", "title": "Lingua itza'", "text": ""}
{"id": "383187", "revid": "89787", "url": "https://gl.wikipedia.org/wiki?curid=383187", "title": "Lingua lacandona", "text": "O lacand\u00f3n (\"Jach-t\u2019aan\" na ortograf\u00eda revisada do \"Instituto Nacional de Linguas Ind\u00edxenas\") \u00e9 unha lingua maia falada por arredor de 1\u00a0000 membros do pobo lacand\u00f3n, que viven no estado de Chiapas, en M\u00e9xico. Os falante nativos ref\u00edrense \u00e1 lingua como \"Jach t\u2019aan\" ou \"Hach t'an\"."}
{"id": "383188", "revid": "23204", "url": "https://gl.wikipedia.org/wiki?curid=383188", "title": "Jach-t\u2019aan", "text": ""}
{"id": "383189", "revid": "102241", "url": "https://gl.wikipedia.org/wiki?curid=383189", "title": "Lingua ch\u2019olti\u2019", "text": "O ch\u2019olti\u2019 \u00e9 unha lingua maia extinta que foi falada polo pobo ch'ol manche que habitaba o leste de Guatemala e o sur de Belize. A forma post-colonial da lingua s\u00f3 se co\u00f1ece por un \u00fanico manuscrito escrito entre 1685 e 1695 que foi estudado por Daniel Garrison Brinton. O ch'olti' pertence \u00e1 p\u00f3la de linguas cho'l e est\u00e1 estreitamente relacionada coa maia chontal, e especialmente co ch'orti'. A lingua ch'olti' converteuse nunha lingua especialmente interesante para o estudo da escrita maia, xa que a maior\u00eda dos textos maias est\u00e1n escritos nunha antiga variedade do ch'olti' chamado ch'olti' cl\u00e1sico ou maia cl\u00e1sico e que se pensa que puido ser a forma dialectal de prestixio na \u00e1rea maia durante a era cl\u00e1sica."}
{"id": "383196", "revid": "15490", "url": "https://gl.wikipedia.org/wiki?curid=383196", "title": "Jaime Pimentel", "text": ""}
{"id": "383198", "revid": "89787", "url": "https://gl.wikipedia.org/wiki?curid=383198", "title": "Liberdade de expresi\u00f3n", "text": "Liberdade de expresi\u00f3n \u00e9 o dereito de calquera individuo a manifestar, libremente, opini\u00f3ns, ideas e pensamentos persoais sen medo de represi\u00f3n ou censura por parte do goberno ou doutros membros da sociedade.\n \u00c9 un concepto fundamental nas democracias modernas nas cales a censura non ten apoio moral. A liberdade de expresi\u00f3n \u00e9 un dereito humano, protexido pola Declaraci\u00f3n Universal dos Dereitos Humanos, de 1948, e polas constituci\u00f3ns de varios pa\u00edses democr\u00e1ticos.\nHistoria.\nA maior\u00eda dos ideais pol\u00edticos modernos como a\u00a0xustiza, a\u00a0liberdade e o goberno constitucional, xurdiron na Grecia antiga. Foron os gregos os pioneiros en lanzar as sementes da idea democr\u00e1tica, e entre os valores da Rep\u00fablica Romana inclu\u00edanse a liberdade de expresi\u00f3n e a liberdade de relixi\u00f3n.\nO concepto de liberdade de expresi\u00f3n pode atoparse nos primeiros documentos dos dereitos humanos. Na Declaraci\u00f3n de Dereitos de 1689 de Inglaterra establ\u00e9cese legalmente o dereito \u00e1 'liberdade de expresi\u00f3n no Parlamento', que a\u00ednda se mant\u00e9n. A Declaraci\u00f3n dos dereitos do home e do cidad\u00e1n, adoptada durante a Revoluci\u00f3n Francesa de 1789, afirmou especialmente a liberdade de expresi\u00f3n como un dereito inalienable. A Declaraci\u00f3n no seu Artigo 11, di que:\n\"A libre comunicaci\u00f3n dos pensamentos e opini\u00f3ns \u00e9 un dos m\u00e1is valiosos dereitos do home. Todo ciudad\u00e1n pode falar, escribir e publicar libremente, ag\u00e1s cando te\u00f1a que responder do abuso desta liberdade nos casos determinados pola lei\".\nO Artigo 19 da Declaraci\u00f3n Universal dos Dereitos Humanos, adoptada en 1948, di que:\n\"\"Todo ser humano ten dereito \u00e1 liberdade de opini\u00f3n e expresi\u00f3n; este dereito incl\u00fae a liberdade de, sen interferencia, ter opini\u00f3ns e de procurar, reciber e transmitir informaci\u00f3ns e ideas por calquera medio e independentemente de fronteiras\"."}
{"id": "383199", "revid": "89787", "url": "https://gl.wikipedia.org/wiki?curid=383199", "title": "Premio O Barco de Vapor", "text": "O Premio de Literatura Infantil El Barco de Vapor \u00e9 convocado anualmente desde 1978 pola Fundaci\u00f3n SM co fin de promover a creaci\u00f3n dunha literatura para nenos que fomente o gusto pola lectura e transmita, con calidade literaria, uns valores humanos, sociais, culturais ou relixiosos que axuden a constru\u00edr un mundo digno.\nA este premio poden optar todos os escritores que o desexen, sempre que as obras que presenten estean escritas en castel\u00e1n e, a partir de 1984, tam\u00e9n en catal\u00e1n, galego e \u00e9uscaro, sexan orixinais, in\u00e9ditas e non foran premiadas anteriormente en ning\u00fan outro premio ou concurso.\nO premio conta tam\u00e9n con convocatorias en diferentes pa\u00edses de Latinoam\u00e9rica: Arxentina, Brasil, Chile, Colombia, M\u00e9xico, Per\u00fa, Porto Rico e Rep\u00fablica Dominicana.\nDotaci\u00f3n.\nAt\u00e9 hai uns anos, este galard\u00f3n estaba dotado con 100.000 euros (convocatoria en castel\u00e1n en Espa\u00f1a), unha cifra que o situaba, canda o Premio Gran Angular (de literatura xuvenil, tam\u00e9n da Editorial SM), entre os de maior dotaci\u00f3n de Espa\u00f1a en canto a premios literarios en xeral. En 2008 reduciuse a dotaci\u00f3n a 70.000 euros, e despois a 50.000, sendo a dotaci\u00f3n actual de 35.000 euros.\nA concesi\u00f3n do premio implica a edici\u00f3n e publicaci\u00f3n por parte de Ediciones SM da obra premiada na colecci\u00f3n do mesmo nome, as\u00ed como o dereito \u00e1 s\u00faa distribuci\u00f3n e comercializaci\u00f3n en todo o mundo."}
{"id": "383201", "revid": "5863", "url": "https://gl.wikipedia.org/wiki?curid=383201", "title": "Ernesto Rom\u00e1n Laureano", "text": ""}
{"id": "383203", "revid": "23204", "url": "https://gl.wikipedia.org/wiki?curid=383203", "title": "D\u00eda Internacional da Diversidade Biol\u00f3xica", "text": "O D\u00eda Internacional da Diversidade Biol\u00f3xica \u00e9 unha data que se celebra o 22 de maio de cada ano, por decisi\u00f3n da Asemblea Xeral das Naci\u00f3ns Unidas do 20 de decembro de 2000, na Resoluci\u00f3n 55/201. Este d\u00eda foi creado para \"informar e concienciar \u00e1 poboaci\u00f3n e aos estados sobre as cuesti\u00f3ns relativas \u00e1 biodiversidade\". A data elixiuse por coincidir co aniversario da aprobaci\u00f3n do Convenio sobre a Diversidade Biol\u00f3xica, firmado en 1992."}
{"id": "383204", "revid": "72012", "url": "https://gl.wikipedia.org/wiki?curid=383204", "title": "D\u00eda Mundial da Diversidade Biol\u00f3xica", "text": ""}
{"id": "383205", "revid": "72012", "url": "https://gl.wikipedia.org/wiki?curid=383205", "title": "D\u00eda Internacional dos Refuxiados", "text": ""}
{"id": "383206", "revid": "72012", "url": "https://gl.wikipedia.org/wiki?curid=383206", "title": "D\u00eda Internacional do Refuxiado", "text": ""}
{"id": "383207", "revid": "72012", "url": "https://gl.wikipedia.org/wiki?curid=383207", "title": "D\u00eda Internacional das Persoas Refuxiadas", "text": ""}
{"id": "383208", "revid": "98629", "url": "https://gl.wikipedia.org/wiki?curid=383208", "title": "Manifesto dos persas", "text": "Manifesto dos persas \u00e9 o nome que tomou un documento asinado o 12 de abril de 1814, en Madrid, por sesenta e nove deputados das Cortes espa\u00f1olas, \u00e1 fronte dos cales asinou o deputado por Sevilla, Bernardo Mozo de Rosales. Nel ped\u00edase ao rei Fernando VII, que retornaba do exilio franc\u00e9s e se atopaba en Pu\u00e7ol (Valencia), o retorno ao Antigo R\u00e9xime e o derrogamento da lexislaci\u00f3n creada polas Cortes de C\u00e1diz dende 1812.\nCaracter\u00edsticas.\nO manifesto tomou o seu nome a partir dunha cita, no mesmo documento, no que se refire ao costume dos antigos persas para gozar de cinco d\u00edas de anarqu\u00eda despois da morte do rei. Os autores identificaban esa anarqu\u00eda co per\u00edodo do liberalismo vixente dende a Constituci\u00f3n de C\u00e1diz at\u00e9 ese momento. O documento equiparaba \u00e1 constituci\u00f3n gaditana \u00e1 Revoluci\u00f3n francesa e reclamaba a restauraci\u00f3n dos estamentos e os privilexios tradicionais do Antigo R\u00e9xime.\nO documento foi empregado polo rei para elaborar o decreto do 4 de maio no que se leva a cabo o restablecemento do absolutismo."}
{"id": "383210", "revid": "89787", "url": "https://gl.wikipedia.org/wiki?curid=383210", "title": "Bernardo Mozo de Rosales", "text": "Bernardo Mozo de Rosales, nado en Sevilla o 20 de agosto de 1762 e finado en Agen, o 4 de xullo de 1832, foi un pol\u00edtico espa\u00f1ol.\nTraxectoria.\nEn Sevilla, se graduou co bacharelato en Filosof\u00eda e despois estudou Leis na Universidade da mesma cidade, onde conseguiu o grao en 1781. Dende 1794, aparece en Madrid onde exerceu de avogado e bautizou a varios fillos.\nFoi un deputado reaccionario nas Cortes de C\u00e1diz, por Sevilla. Entre 1814 e 1819 foi fiscal do Consello de Facenda. Foi o primeiro en asinar e quen entregou a Fernando VII en Valencia, ao regreso deste de Francia, o chamado Manifesto dos persas. Por iso, o Rei concedeulle o t\u00edtulo de marqu\u00e9s de Mataflorida, o 17 de decembro de 1817, a\u00ednda que segundo outras fontes, mercou o t\u00edtulo aos pais dominicianos de Atocha por vinte mil duros.\nO 1 de novembro de 1819 foi nomeado secretario de Despacho de Gracia y Justicia (no goberno de Joaqu\u00edn Jos\u00e9 Melgarejo y Saur\u00edn) cargo que ocupar\u00eda at\u00e9 o 20 de marzo de 1820. Tralo triunfo liberal, de 1820, foi destitu\u00eddo e se exiliou a Francia onde formou unha Xunta absolutista, para loitar contra os liberais. Chegou a tomar a vila de Urgell na que creou a chamada Rexencia de Urgell, en 1822, xunto ao bar\u00f3n de Eroles e ao arcebispo de Tarragona. Pouco antes da morte de Fernando VII, tivo que se exiliar de novo en Francia por formar parte dos apost\u00f3licos, xermolo dos carlistas.\nApareceu amplamente retratado, como personaxe, nos Episodios Nacionales de P\u00e9rez Galdos, sobre todo en \"A Segunda Casaca\" e tam\u00e9n en \"Os Cen mil Fillos de San Lu\u00eds\". Era denominado D. Buenaventura e aparece tam\u00e9n mencionado polo seu t\u00edtulo nobiliario real."}
{"id": "383212", "revid": "98629", "url": "https://gl.wikipedia.org/wiki?curid=383212", "title": "Idade do Universo", "text": "En cosmolox\u00eda f\u00edsica, a idade do Universo \u00e9 o tempo que vai desde o Big Bang ata agora. As medici\u00f3ns actuais da idade do Universo dan un valor de aproximadamente trece mil oitocentos mill\u00f3ns de anos, concretamente 13\u00a0799\u00a0\u00b121 mill\u00f3ns de anos segundo o modelo de concordancia Lambda-CDM. A incerteza indicada de 21 mill\u00f3ns de anos obt\u00edvose polo acordo de varios proxectos de investigaci\u00f3n cient\u00edfica, como as medidas da radiaci\u00f3n de fondo de microondas feitas polo sat\u00e9lite Planck, a Sonda de Anisotrop\u00eda de Microondas Wilkinson e outras sondas. As medidas da radiaci\u00f3n de fondo c\u00f3smica dan un tempo de arrefriamento do universo desde o Big Bang, e as medidas da velocidade de expansi\u00f3n do Universo poden utilizarse para calcular a s\u00faa idade aproximada ao extrapolalas cara a atr\u00e1s no tempo.\nExplicaci\u00f3n.\nO modelo de concordancia Lambda-CDM describe a evoluci\u00f3n do Universo a partir dun estado primordial quente moi uniforme ata o seu estado actual nun lapso de tempo duns 13,8 miles de mill\u00f3ns de anos de tempo cosmol\u00f3xico. Este modelo compr\u00e9ndese ben teoricamente e est\u00e1 fortemente apoiado por observaci\u00f3ns astron\u00f3micas recentes de gran precisi\u00f3n como as da WMAP. En contraste, as teor\u00edas sobre a orixe do estado primordial seguen sendo a\u00ednda bastante especulativas. Se extrapolamos o modelo Lambda-CDM cara a atr\u00e1s desde o estado m\u00e1is antigo ben co\u00f1ecido, rapidamente (nunha pequena fracci\u00f3n de segundo) alcanza unha singularidade chamada \"singularidade do Big Bang\". Esta singularidade non se entende que te\u00f1a significado f\u00edsico no sentido habitual, pero \u00e9 conveniente para citar os tempo medidos \"desde o Big Bang\" a\u00ednda que non se corresponda cun tempo fisicamente medible. Por exemplo, \"10\u22126 segundos despois do Big Bang\" \u00e9 unha era ben definida na evoluci\u00f3n do Universo. Se nos referimos \u00e1 mesma era como \"hai 13,8 miles de mill\u00f3ns de anos menos 10\u22126 segundos\", a precisi\u00f3n do significado perder\u00edase porque o min\u00fasculo intervalo de tempo final est\u00e1 saturado pola incerteza do primeiro.\nA\u00ednda que o Universo poder\u00eda en teor\u00eda ter unha historia m\u00e1is longa, a Uni\u00f3n Astron\u00f3mica Internacional usa actualmente o termo \"idade do Universo\" co significado de duraci\u00f3n da expansi\u00f3n Lambda-CDM, ou de xeito equivalente o tempo que pasou desde o Big Bang no Universo observable actual.\nL\u00edmites observacionais.\nComo o Universo debe ser polo menos tan vello como a cousa m\u00e1is antiga que haxa nel, hai varias observaci\u00f3ns que po\u00f1en un l\u00edmite inferior \u00e1 idade do Universo; entre estas est\u00e1n a temperatura das estrelas ananas brancas m\u00e1is fr\u00edas, que arrefr\u00edan gradualmente co tempo, e os puntos de sa\u00edda da secuencia principal m\u00e1is d\u00e9biles das estelas da secuencia principal nos c\u00famulos (as estrelas de menor masa pasan unha gran cantidade de tempo na secuencia principal, polo que as estrelas de menor masa que evolucionaron sa\u00edndo da secuencia principal establecen unha idade m\u00ednima).\nPar\u00e1metros cosmol\u00f3xicos.\nO problema de determinar a idade do Universo est\u00e1 estreitamente ligado ao problema de determinar os valores dos par\u00e1metros cosmol\u00f3xicos. Hoxe isto real\u00edzase fundamentalmente no contexto do modelo \u039bCDM, onde se asume que o Universo cont\u00e9n a materia (bari\u00f3nica) normal, materia escura fr\u00eda, radiaci\u00f3n (inclu\u00edndo tanto fot\u00f3ns coma neutrinos), e unha constante cosmol\u00f3xica. A contribuci\u00f3n fraccionaria de cada un \u00e1 densidade de enerx\u00eda actual do Universo \nv\u00e9n dada polos par\u00e1metros de densidade \u03a9\"m\", \u03a9\"r\" e \u03a9\u039b. O modelo \u039bCDM completo descr\u00edbese por outros varios par\u00e1metros, pero para o prop\u00f3sito de computar a s\u00faa idade, estes tres, xunto co par\u00e1metro de Hubble formula_1, son os m\u00e1is importantes.\nSe temos medidas precisas destes par\u00e1metros, ent\u00f3n a idade do Universo pode determinarse usando a ecuaci\u00f3n de Friedmann. Esta ecuaci\u00f3n relaciona a velocidade de cambio no factor escala \"a\"(\"t\") con respecto ao contido de materia do Universo. Transformando esta relaci\u00f3n, podemos calcular o cambio no tempo por cambio no factor escala e as\u00ed calcular a idade total do Universo integrando esta f\u00f3rmula. A idade \"t\"0 v\u00e9n dada ent\u00f3n por unha expresi\u00f3n da forma\nonde formula_1 \u00e9 o par\u00e1metro de Hubble e a funci\u00f3n \"F\" depende s\u00f3 da contribuci\u00f3n fracionaria do contido da enerx\u00eda do Universo que procede de varios compo\u00f1entes. A primeira observaci\u00f3n que se pode facer a partir desta f\u00f3rmula \u00e9 que o par\u00e1metro de Hubble \u00e9 o que controla a idade do Universo, cunha correcci\u00f3n debida ao contido de enerx\u00eda e materia. As\u00ed unha estimaci\u00f3n aproximada da idade do Universo procede do tempo de Hubble, o inverso do par\u00e1metro de Hubble. Cun valor para formula_1 duns 68\u00a0 km/s/Mpc, o tempo de Hubble est\u00edmase en formula_5 = 14,4 miles de mill\u00f3ns de anos.\nPara obter unha cifra m\u00e1is precisa, debe computarse o factor de correcci\u00f3n \"F\". En xeral isto debe facerse numericamente, e na figura m\u00f3stranse os resultados para un rango de valores de par\u00e1metros cosmol\u00f3xicos. Para os valores de Planck (\u03a9\"m\", \u03a9\"\u039b\") = (0,3086, 0,6914), mostrados no cadro da esquina superior esquerda da figura, este factor de correcci\u00f3n \u00e9 duns \"F\" = 0,956. Para un Universo plano sen ningunha constante cosmol\u00f3xica, mostrado para a estrela da esquina inferior dereita, \"F\" = 2/3 \u00e9 moito menor e as\u00ed o Universo \u00e9 m\u00e1is xove para un valor fixo do par\u00e1metro de Hubble. Para facer estra figura, mantense constante \u03a9\"r\" (aproximadamente equivalente a manter constante a temperatura do CMB) e o par\u00e1metro de densidade de curvatura queda fixado polo valor dos outros tres.\nAdemais do sat\u00e9lite Planck, a Sonda de Anisotrop\u00eda de Microondas Wilkinson (WMAP, \"Wilkinson Microwave Anisotropy Probe\") foi outro instrumento utilizado para establecer a idade precisa do Universo, a\u00ednda que deben realizarse outras medidas para aumentar a precisi\u00f3n da cifra. As medici\u00f3ns CMB son moi boas para restrinxir o contido de materia \u03a9\"m\" e o par\u00e1metro de curvatura \u03a9\"k\". Non \u00e9 directamente sensible ao \u03a9\u039b, en parte porque a constante cosmol\u00f3xica s\u00f3 se fai importante con desprazamentos ao vermello baixos. As determinaci\u00f3ns m\u00e1is precisas do par\u00e1metro de Hubble \"H\"0 proceden das supernovas de tipo Ia. Combinando estas medidas obtense o valor xeralmente aceptado da idade do Universo citada antes.\nA constante cosmol\u00f3xica fai que o Universo sexa \"m\u00e1is vello\" ao fixarmos os valores dos outros par\u00e1metros. Isto \u00e9 significativo, xa que antes de que a constante cosmol\u00f3xica fose aceptada xeralizadamente, o modelo do Big Bang fac\u00eda dif\u00edcil explicar por que os c\u00famulos globulares da V\u00eda L\u00e1ctea parec\u00edan ser m\u00e1is vellos que a idade total do Universo calculada a partir do par\u00e1metro de Hubble e do universo de s\u00f3 materia. A introduci\u00f3n da constante cosmol\u00f3xica permite que o Universo sexa m\u00e1is antigo que ditos c\u00famulos, e tam\u00e9n explica outras caracter\u00edsticas que o modelo do universo de s\u00f3 materia non pod\u00eda explicar.\nWMAP.\nO proxecto da NASA Sonda de Anisotrop\u00eda de Microondas Wilkinson (WMAP, \"Microwave Anisotropy Probe\") de nove anos de duraci\u00f3n estimou en 2012 que a idade do Universo era (13,772\u00a0\u00b10,059)\u00b7109 anos, \u00e9 dicir, 13\u00a0772 mill\u00f3ns de anos, cunha incerteza de m\u00e1is menos 59 mill\u00f3ns de anos.\nPor\u00e9n, esta idade estaba baseada na asunci\u00f3n de que o modelo utilizado no proxecto era correcto; outros m\u00e9todos de estimaci\u00f3n da idade do Universo poden dar idades diferentes. Asumindo un fondo extra no Universo de part\u00edculas relativistas, por exemplo, poden aumentarse as barras de erro da restrici\u00f3n do WMAP nunha orde de magnitude.\nEsta medici\u00f3n faise usando a localizaci\u00f3n dos primeiros picos ac\u00fasticos do espectro de potencias do fondo de microondas para determinar o tama\u00f1o da superficie de desacoplado (tama\u00f1o do Universo no tempo da recombinaci\u00f3n). O tempo de viaxe da luz a esta superficie (dependendo da xeometr\u00eda usada) d\u00e1 unha idade fiable do Universo. Asumindo a validez dos modelos usados para determinar esta idade, a precisi\u00f3n residual d\u00e1 unha marxe de erro de case o 1%.\nPlanck.\nEn 2015, o Planck Collaboration estimou que a idade do Universo era de (13,813\u00a0\u00b10,038)\u00b7109 anos, lixeiramente maior que a estimada polo WMAP pero dentro das incertezas da cifra derivada dos datos da WMAP. Combinando os datos da Planck con datos externos, a mellor estimaci\u00f3n combinada da idade do Universo \u00e9 (13,799\u00a0\u00b10,021)\u00d7109 anos.\nFortes asunci\u00f3ns previas.\nO c\u00e1lculo da idade do Universo s\u00f3 \u00e9 preciso se as asunci\u00f3ns que se adoptan nos modelos usadas para estimala son tam\u00e9n precisas. Estas asunci\u00f3ns previas fortes implican esencialmente o \"stripping\" dos erros potenciais noutras partes do modelo para dar precisi\u00f3n aos datos observacionais reais directamente nos resultados finais. A\u00ednda que isto non \u00e9 un procedemento v\u00e1lido en todos os contextos (como se indica na advertencia habitual que se fai \"baseado no feito de que asumimos que o modelo subxacente que utilizamos \u00e9 correcto\"), a idade proporcionada \u00e9 precisa para o erro especificado (xa que este erro representa o erro no instrumento usado para recoller a entrada dos datos brutos no modelo).\nA idade do Universo baseada s\u00f3 no mellor axuste aos datos de Planck 2015 \u00e9 13,813\u00a0\u00b10,038 miles de mill\u00f3ns de anos (a estimaci\u00f3n de 13,799\u00a0\u00b10,021 miles de mill\u00f3ns de anos usa asunci\u00f3ns a priori gaussianas baseadas en estimaci\u00f3ns anteriores doutros estudos para determinar a incerteza combinada). Esta cifra representa unha medida exacta \"directa\" da idade do Universo (outros m\u00e9todos implican normalmente o uso da lei de Hubble e a idade das estrelas m\u00e1is antigas nos c\u00famulos globulares etc.). \u00c9 posible usar diferentes m\u00e9todos para determinar o mesmo par\u00e1metro (neste caso, a idade do Universo) e chegar a diferentes respostas sen ning\u00fan solapamento nos \"erros\". Para evitar este problema da mellor maneira posible, \u00e9 com\u00fan mostrar dous conxuntos de incertezas; unha relacionada coa medida real e a outra relacionada cos erros do sistema do modelo utilizado.\nUn importante compo\u00f1ente para a an\u00e1lise dos datos usados para determinar a idade do Universo (por exemplo, dos datos de Planck) \u00e9, por tanto, usar unha an\u00e1lise estat\u00edstica bayesiana, que normaliza os resultados base\u00e1ndose en asunci\u00f3ns previas (\u00e9 dicir, o modelo). Isto cuantifica calquera incerteza na exactitude dunha medida debida ao uso dun determinado modelo.\nHistoria.\nNo s\u00e9culo XVIII empezou a formularse o concepto de que a idade da Terra era de mill\u00f3ns ou miles de mill\u00f3ns de anos. Por\u00e9n, a maior\u00eda dos cient\u00edficos ao longo do s\u00e9culo XIX e nas primeiras d\u00e9cadas do XX asum\u00edan que o Universo era un estado estable e eterno, no que pod\u00eda haber estrelas que \u00edan e vi\u00f1an pero non cambios que ocorresen na grande escala co\u00f1ecida do tempo.\nAs primeiras teor\u00edas cient\u00edficas que indicaban que a idade do Universo poder\u00eda ser finita foron os estudos de termodin\u00e1mica, formalizados a mediados do s\u00e9culo XIX. O concepto de entrop\u00eda determina que se o universo (ou calquera outro sistema pechado) era infinitamente vello, ent\u00f3n todo o que estaba dentro del estar\u00eda \u00e1 mesma temperatura, e as\u00ed non haber\u00eda estrelas nin vida. Daquela non se presentou ningunha explicaci\u00f3n cient\u00edfica a esta contradici\u00f3n.\nEn 1915 Albert Einstein publicou a teor\u00eda da relatividade xeral e en 1917 constru\u00edu o primeiro modelo cosmol\u00f3xico baseado na s\u00faa teor\u00eda. Para que seguise sendo consistente cun estado estable do Universo, Einstein engadiu \u00e1s s\u00faas ecuaci\u00f3ns unha constante cosmol\u00f3xica, como se chamar\u00eda despois. Por\u00e9n, xa en 1922, tam\u00e9n utilizando a teor\u00eda de Einstein, Alexander Friedmann e independentemente cinco anos despois Georges Lema\u00eetre, mostraron que o Universo non pod\u00eda ser est\u00e1tico e deb\u00eda estar en expansi\u00f3n ou en contracci\u00f3n. Ademais, Arthur Eddington probou que o modelo de Einstein dun Universo est\u00e1tico era inestable.\nA primeira observaci\u00f3n directa que indicaba que o Universo ti\u00f1a unha idade finita proced\u00eda das observaci\u00f3ns das 'velocidades de recesi\u00f3n', principalmente feitas por Vesto Slipher, combinadas coas distancias \u00e1s 'nebulosas' (galaxias) feitas por Edwin Hubble nun traballo publicado en 1929. A inicios do s\u00e9culo XX, Hubble e outros distinguiron estrelas individuais dentro de certas nebulosas, determinando as\u00ed que eran en realidade galaxias, similares, pero exteriores, \u00e1 nosa galaxia a V\u00eda L\u00e1ctea. Ademais, estas galaxias eran moi grandes e moi distantes. Os espectros captados desas galaxias distantes mostraban un desprazamento ao vermello nas s\u00faas li\u00f1as espectrais presumiblemente causado polo efecto Doppler, indicando as\u00ed que estas galaxias se estaban a separar da Terra. Ademais, canto m\u00e1is lonxe estaban esas galaxias (o d\u00e9biles que v\u00edan desde aqu\u00ed) maior era o seu desprazamento ao vermello, e m\u00e1is rapidamente se separaban de n\u00f3s. Esta foi a primeira evidencia directa de que o Universo non \u00e9 est\u00e1tico sen\u00f3n que est\u00e1 en expansi\u00f3n. A primeira estimaci\u00f3n da idade do Universo procede do c\u00e1lculo do momento en que todos os obxectos do Universo deberon de empezar a acelerar desde un mesmo punto. O valor inicial de Hubble para a idade do Universo era moi baixa, xa que se consideraba que as galaxias estaban moito m\u00e1is pr\u00f3ximas do que as posteriores observaci\u00f3ns demostraron que estaban.\nA primeira medida precisa razoable da velocidade de expansi\u00f3n do Universo, un valor num\u00e9rico que agora se co\u00f1ece como constante de Hubble, f\u00edxoa por primeira vez en 1958 o astr\u00f3nomo Allan Sandage. O valor que el mediu para a constante de Hubble era moi pr\u00f3ximo ao rango de valores que se acepta xeralizadamente hoxe.\nPor\u00e9n, Sandage, igual que Einstein, non cr\u00eda nos seus propios resultados na \u00e9poca en que os descubriu. O seu valor para a idade do Universo era demasiado curto para reconciliarse cos 25 mil mill\u00f3ns de anos estimados nesa \u00e9poca para as estrelas m\u00e1is vellas co\u00f1ecidas. Sandage e outros astr\u00f3nomos repetiron estas medidas moitas veces, intentando reducir a constante de Hubble e as\u00ed incrementouse a idade resultante para o Universo. Sandage mesmo propuxo novas teor\u00edas cosmog\u00f3nicas para explicar esta discrepancia. Este asunto resolveuse finalmente con melloras nos modelos te\u00f3ricos usados para estimar as idades das estrelas. En 2013, utilizando os \u00faltimos modelos de evoluci\u00f3n estelar, a idade estimada da estrela m\u00e1is vella co\u00f1ecida era 14,46\u00a0\u00b10,8 miles de mill\u00f3ns de anos.\nO descubrimento da radiaci\u00f3n de fondo de microondas c\u00f3smica anunciado en 1965 puxo definitivamente fin \u00e1 incerteza cient\u00edfica que quedaba sobre o Universo en expansi\u00f3n. As sondas lanzadas recentemente ao espazo como WMAP, lanzada en 2001, e Planck, lanzada en 2009, obtiveron datos que determinan a constante de Hubble e unha idade do Universo independente das distancias das galaxias, eliminando a maior fonte de erro."}
{"id": "383213", "revid": "89787", "url": "https://gl.wikipedia.org/wiki?curid=383213", "title": "Desprazamento ao vermello", "text": "En f\u00edsica e astronom\u00eda, o desprazamento ao vermello ou desv\u00edo ao vermello (en ), ten lugar cando a radiaci\u00f3n electromagn\u00e9tica, normalmente a luz visible, que se emite ou reflict desde un obxecto se despraza cara ao vermello ao final do espectro electromagn\u00e9tico. De xeito m\u00e1is xeral, o desprazamento ao vermello def\u00ednese como un incremento na lonxitude de onda de radiaci\u00f3n electromagn\u00e9tica recibida por un detector comparado coa lonxitude de onda emitida pola fonte. Este incremento na lonxitude de onda corresp\u00f3ndese cun decremento na frecuencia da radiaci\u00f3n electromagn\u00e9tica. En cambio, o decrecemento na lonxitude de onda ch\u00e1mase desprazamento ao azul.\nCalquera incremento na lonxitude de onde denom\u00ednase \"desprazamento cara ao vermello\", mesmo se ocorre na radiaci\u00f3n electromagn\u00e9tica de lonxitudes de onda non visibles, como os raios gamma, raios X e a radiaci\u00f3n ultravioleta. Esta denominaci\u00f3n pode ser confusa xa que a lonxitudes de onda maiores que o vermello (por exemplo, infravermello, microondas e ondas de radio), os \"desprazamentos ao vermello\" af\u00e1nstanse da lonxitude de onda do vermello. As\u00ed que falar de frecuencias de ondas menores que o vermello contin\u00faa a significar que a lonxitude de onde tende a alongarse e non a semellarse ao vemello.\nUn desprazamento ao vermello pode ocorrer cando unha fonte de luz se afasta dun observador, correspond\u00e9ndose a un desprazamento Doppler que cambia a frecuencia percibida das ondas sonoras. A\u00ednda que a observaci\u00f3n deses desprazamentos ao vermello, ou o seu contraposto, ao azul, ten numerosas aplicaci\u00f3ns terrestres (por exemplo o radar Doppler e a pistola radar). A espectroscopia astron\u00f3mica utiliza os desprazamentos ao vermello Doppler para determinar o movemento de obxectos astron\u00f3micos distantes. Este fen\u00f3meno foi predito por primeira vez e observado no s\u00e9culo XIX cando os cient\u00edficos comezaron a considerar as implicaci\u00f3ns din\u00e1micas da natureza ondulatoria da luz.\nOutro mecanismo de desprazamento ao vermello \u00e9 a expansi\u00f3n m\u00e9trica do espazo, que explica a famosa observaci\u00f3n dos desprazamentos ao vermello espectrais de galaxias distantes, qu\u00e1sares e nubes gasosas intergal\u00e1cticas que se incrementan proporcionalmente coa s\u00faa distancia ao observador. Este mecanismo \u00e9 unha caracter\u00edstica clave do modelo do Big Bang da cosmolox\u00eda f\u00edsica.\nUn terceiro tipo de desprazamento ao vermello, o desprazamento ao vermello gravitacional (tam\u00e9n co\u00f1ecido como efecto Einstein), \u00e9 un resultado da dilataci\u00f3n do tempo que ocorre preto de obxectos masivos, de acordo coa relatividade xeral.\nEstes tres fen\u00f3menos poden comprenderse baixo o paraugas de leis de transformaci\u00f3n de marcos. Existen outros moitos mecanismos con descrici\u00f3ns f\u00edsicas e matem\u00e1ticas moi diferentes que poden conducir a un desprazamento na frecuencia de radiaci\u00f3n electromagn\u00e9tica e con acci\u00f3ns que poden ser co\u00f1ecidas ocasionalmente como \"desprazamento ao vermello\", inclu\u00edndo a dispersi\u00f3n e efectos \u00f3pticos.\nHistoria.\nA historia do desprazamento ao vermello comezou co desenvolvemento no s\u00e9culo XIX da mec\u00e1nica ondulatoria e a exploraci\u00f3n do fen\u00f3meno asociado co efecto Doppler. O efecto ch\u00e1mase as\u00ed despois de que Christian Andreas Doppler ofrecese a primeira explicaci\u00f3n f\u00edsica co\u00f1ecida para o fen\u00f3meno en 1842. A hip\u00f3tese foi probada e confirmada mediante ondas sonoras polo cient\u00edfico neerland\u00e9s Christophorus Buys Ballot en 1845. Doppler predixo correctamente que o fen\u00f3meno deber\u00eda aplicarse a todas as ondas e en particular suxeriu que a variaci\u00f3n das colores das estrelas pod\u00eda atribu\u00edrse ao seu movemento con respecto \u00e1 Terra. Mentres que esta atribuci\u00f3n acabou por ser incorrecta (as cores das estrelas son indicadores da [[Temperatura de cor|temperatura], non do movemento), Doppler foi posteriormente reivindicado pola verificaci\u00f3n de observaci\u00f3ns do desprazamento ao vermello.\nO primeiro desprazamento ao vermello Doppler foi descrito en 1848 polo f\u00edsico franc\u00e9s [[Hippolyte Fizeau]], que indicou que o desprazamento en [[li\u00f1a espectral|li\u00f1as espectrais]] visto nas estrelas era debido ao efecto Doppler. O efecto \u00e9 chamado algunhas veces \"efecto Doppler-Fizeau\". En 1868, o astr\u00f3nomo brit\u00e1nico [[William Huggins]] foi o primeiro en determinar a velocidade dunha estrela que se afasta da Terra mediante este m\u00e9todo.\nEn 1871, o desprazamento ao vermello \u00f3ptico foi confirmado cando se observou o fen\u00f3meno nas [[li\u00f1as de Fraunhofer]] empregando a rotaci\u00f3n solar, a uns 0.1\u00a0\u00c5 do vermello. En 1901, [[Aristarj Belopolsky]] verificou o desprazamento ao vermello \u00f3ptico no laboratorio utilizando un sistema de rotaci\u00f3n especular.\nA primeira aparici\u00f3n da expresi\u00f3n \"desprazamento ao vermello\" na literatura debeuse ao astr\u00f3nomo estadounidense [[Walter Sidney Adams]] en 1908, onde menciona \"dous m\u00e9todos de investigaci\u00f3n da natureza do desprazamento ao vermello nebular\".\nComezando coas observaci\u00f3ns en 1912, [[Vesto Slipher]] descubriu que moitas nebulosas espirais ti\u00f1an considerables desprazamentos ao vermello. Posteriormente, [[Edwin Hubble]] descubriu unha relaci\u00f3n aproximada entre o desprazamento ao vermello desas \"nebulosas\" (agora co\u00f1ecidas como [[galaxia]]s) e a distancia a elas coa formulaci\u00f3n do seu ep\u00f3nimo, a [[lei de Hubble]]. Estas observaci\u00f3ns corroboraron o traballo de [[Alexander Friedman]] de 1922, en que achou as [[ecuaci\u00f3ns de Friedmann]], demostrando, que o Universo pod\u00eda expandirse e presentou a velocidade de expansi\u00f3n nese caso. Hoxe consid\u00e9ranse fortes probas da [[expansi\u00f3n do universo]] e da teor\u00eda do [[Big Bang]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cosmolox\u00eda f\u00edsica]]"}
{"id": "383215", "revid": "5863", "url": "https://gl.wikipedia.org/wiki?curid=383215", "title": "Premio El Barco de Vapor", "text": ""}
{"id": "383221", "revid": "98629", "url": "https://gl.wikipedia.org/wiki?curid=383221", "title": "Relaci\u00f3ns p\u00fablicas", "text": "As relaci\u00f3ns p\u00fablicas\u00a0son o conxunto de actividades informativas, coordinadas de modo sistem\u00e1tico, relacionadas co intercambio de informaci\u00f3ns entre un individuo, organizaci\u00f3n (p\u00fablico ou privada), ou unha organizaci\u00f3n non gobernamental e o seu p\u00fablico. Como ciencia, abrangue o co\u00f1ecemento cient\u00edfico que explica, prev\u00e9 e controla o exercicio de poder no sistema entre as organizaci\u00f3ns e os seus p\u00fablicos. Como actividade, \u00e1 s\u00faa vez, desempe\u00f1a o exercicio da administraci\u00f3n da funci\u00f3n pol\u00edtica organizacional. Sendo as\u00ed, as relaci\u00f3ns p\u00fablicas \u00e9 a administraci\u00f3n da funci\u00f3n pol\u00edtica, da comunicaci\u00f3n e do conflito.\nNa Asemblea Mundial, aprobada por 33 pa\u00edses, foi definido que o exercicio das relaci\u00f3ns p\u00fablicas require acci\u00f3ns planeadas con apoio na pescuda, na comunicaci\u00f3n sistem\u00e1tica e na participaci\u00f3n programada a fin de elevar o nivel de entendemento, solidariedade e colaboraci\u00f3n entre unha entidade e os grupos sociais a ela vinculados. Polo tanto, as relaci\u00f3ns p\u00fablicas promoven o desenvolvemento rec\u00edproco entre as entidades e as comunidades \u00e1s que pertencen.\nHistoria.\nHai cinco mil anos, a aristocracia da China xa empregaba t\u00e9cnicas parecidas coas das modernas relaci\u00f3ns p\u00fablicas. O inicio no occidente \u00e9 incerto, con varios rexistros da actividade datados o s\u00e9culo XVIII. Arceo Varcas en 1802 usar\u00eda o termo relaci\u00f3ns p\u00fablicas de xeito an\u00e1logo \u00e1 actividade actual, ben como o reverendo Hoyt empregou o termo en connotaci\u00f3n coa idea de responsabilidade social corporativa. Por\u00e9n, a primeira gran preocupaci\u00f3n colectiva de empresarios cos seus p\u00fablicos ocorreu durante a Revoluci\u00f3n Industrial, no s\u00e9culo XIX, e coa publicaci\u00f3n de \"The Public Relations and duties of the legal profession\" proferida en 1882, o termo relaci\u00f3ns p\u00fablicas foi obxecto de debate por primeira vez. Daquela, o\u00a0relator Dorman Eaton entend\u00eda como responsabilidade desta actividade \"ollar polo benestar do p\u00fablico\". Foi a\u00ednda o mesmo ano que o magnate norteamericano William Henry Vanderbilt, \u00f3 ser criticado pola p\u00e9sima calidade das s\u00faas ferrov\u00edas, emitiu a ic\u00f3nica frase \"Public be damned!\", amosando involuntariamente a necesidade dunha abordaxe t\u00e9cnica entre as entidades e a opini\u00f3n p\u00fablica. A partir dese intre, a industria comezou a ser atacada por l\u00edderes de goberno e escritores famosos.\nA situaci\u00f3n vixente en Am\u00e9rica do Norte daquela \u00e9poca non era distinta noutros pa\u00edses. En Espa\u00f1a, por exemplo, a maximizaci\u00f3n dos lucros das empresas estaba por enriba de calquera tipo de consideraci\u00f3n social, o que acabou xerando xa a partir do final do s\u00e9culo XIX, protestas e reivindicaci\u00f3ns crecentes, impulsados por publicaci\u00f3ns como \"La solidariedad\" (1870) e \"La Emancipaci\u00f3n\" (1871).\nDurante o s\u00e9culo XX, a actividade foi estruturada e estudada con rigor cient\u00edfico polos norteamericanos, sobre todo polo xornalista e publicitario Ivy Ledbetter Lee. Esa orixe deuse pola estimulante necesidade econ\u00f3mico-empresarial, pois os empresarios decat\u00e1ronse de que necesitaban da figura dun especialista que comprendese tanto \u00f3s seus p\u00fablicos externos como os internos para o bo funcionamento das s\u00faas organizaci\u00f3ns. Foi nese contexto que xurdiu Lee, fundando, con George Parker a axencia Parker &amp; Lee en 1906, a partir da cal entrar\u00eda en acci\u00f3n un servizo de prensa.\nNaquel momento, a Familia Rockefeller estaba sendo moi criticada pola opini\u00f3n p\u00fablica por conta do conflito entre mineiros e as forzas militares do Colorado que ficou co\u00f1ecido como o massacre de Ludlow. O conflito resultou na morte de 19 a 26 persoas, inclu\u00edndo d\u00faas mulleres e 11 nenos. Lee alertou \u00e1 Familia Rockefeller que eles estaban perdendo apoio popular e desenvolveu unha estratexia para que Rockefeller J\u00fanior a executara a fin de recuperar o seu prestixio coa clase traballadora. Parte do plano elaborado por Lee foi enviar a J\u00fanior persoalmente para conversar cos mineiros e as s\u00faas familias, inspeccionar as s\u00faas condici\u00f3ns de traballo, as s\u00faas casas, e especialmente ouvir as s\u00faas queixas persoais. A estratexia atraeu a atenci\u00f3n dos medios, que pasou a divulgar unha versi\u00f3n m\u00e1is humanizada dos Rockefeller.\nPor\u00e9n, atribu\u00edr a paternidade da actividade mundial a Lee \u00e9 unha cuesti\u00f3n controvertida, xa que el se consideraba un publicista, e non un relaci\u00f3ns-p\u00fablicas. Moitos acad\u00e9micos atrib\u00faen a Edward Bernays, sobri\u00f1o de Sigmund Freud, ser o pioneiro. Con outro tipo de abordaxe, Bernays defend\u00eda a manipulaci\u00f3n de masas e individuos, e desa forma axudou a popularizar nos Estados Unidos de Am\u00e9rica as actividades das relaci\u00f3ns p\u00fablicas. Foi el o primeiro profesor de relaci\u00f3ns p\u00fablicas nunha universidade e autor da primeira obra acad\u00e9mica dedicada \u00e1 \u00e1rea, nomeada de \"Crystallizing Public Opinion.\" O primeiro cliente de Bernays foi a Corporaci\u00f3n de Tabaco Americana. Contratado para ampliar o consumo de cigarros nos EUA, Bernays entendeu que, se buscase unha forma de asocialo \u00f3 poder masculino e \u00f3s desexos inconscientes das mulleres de derrubalo, o cigarro ser\u00eda m\u00e1is atractivo para o p\u00fablico feminino.\nTralo remate da primeira guerra mundial, a sociedade norteamericana pasou a esixir cada vez m\u00e1is informaci\u00f3ns dos seus gobernantes. O Presidente Roosevelt pasou a esixir a presenza de t\u00e9cnicas de relaci\u00f3ns p\u00fablicas no seu goberno, e iso converter\u00edase imperativo na segunda guerra mundial, cando o goberno tivo que desenvolver un intenso traballo para explicar o motivo que levou o pa\u00eds a entrar no conflito. A partir de ent\u00f3n, as relaci\u00f3ns p\u00fablicas desenvolv\u00e9ronse en todo o mundo, sofisticando as s\u00faas t\u00e9cnicas e desenvolvendo os conceptos. Cre\u00e1ronse os primeiros cursos en universidades e colexios e os libros comezaron a proliferar. Nese escenario, \u00f3rganos especializados e asociaci\u00f3ns nacionais xurdiron nos Estados Unidos, en Inglaterra, en Francia, en Italia e no Brasil, culminando no I Congreso Internacional de Relaci\u00f3ns P\u00fablicas en 1954, que consolidou a actividade profesional e o campo cient\u00edfico."}
{"id": "383222", "revid": "89787", "url": "https://gl.wikipedia.org/wiki?curid=383222", "title": "Medicina tradicional", "text": "A medicina tradicional engloba o conxunto de pr\u00e1cticas e t\u00e9cnicas empregados para fins medicinais desenvolvido \u00f3 longo de xeraci\u00f3ns dentro de varias sociedades de todo o mundo antes da era da medicina moderna.\nA\u00a0Organizaci\u00f3n Mundial da Sa\u00fade define medicina tradicional como:\nOutros nomes.\nTam\u00e9n \u00e9 co\u00f1ecido co nome de medicina herbal debido \u00f3 feito de que a maior\u00eda dos remedios son parte de terapias tradicionais que incl\u00faen herbas medicinais, partes de plantas ou produtos de orixe vexetal. O uso de diferentes drogas, segundo os diferentes pobos tradicionais deu orixe \u00f3 nome de\u00a0etnofarmacolox\u00eda.\nOutro nome aplicado para as pr\u00e1cticas curativas tradicionais \u00e9 medicina popular ou medicina folcl\u00f3rica\u00a0(en ingl\u00e9s: \"Folk medicine\"), xa que moitas destas t\u00e9cnicas son parte do folclore \u00e9tnico local ou est\u00e1n intimamente relacionados.\nTam\u00e9n se aplica o termo medicina alternativa no conxunto de pr\u00e1cticas medicinais tradicionais, inclu\u00edndo os doutras culturas ou pa\u00edses, como a medicina tradicional chinesa, a terapia manual tradicional do Xap\u00f3n, e o\u00a0ayurveda. Estes te\u00f1en en com\u00fan o feito de que eles non forman parte das\u00a0ciencias da sa\u00fade\u00a0da medicina convencional.\nEn Galicia existen a\u00ednda hoxe exemplos de medicina tradicional como os compo\u00f1edores."}
{"id": "383224", "revid": "23204", "url": "https://gl.wikipedia.org/wiki?curid=383224", "title": "Etnofarmacolox\u00eda", "text": ""}
{"id": "383225", "revid": "23204", "url": "https://gl.wikipedia.org/wiki?curid=383225", "title": "Medicina popular", "text": ""}
{"id": "383227", "revid": "27155", "url": "https://gl.wikipedia.org/wiki?curid=383227", "title": "Antirretroviral", "text": "Un antirretroviral\u00a0(ARV) ou antirretrov\u00edricos (TAR de Terapia AntirRetroviral) \u00e9 un f\u00e1rmaco dese\u00f1ado para combater infecci\u00f3ns\u00a0orixinada por un retrovirus. Un dos primeiros antirretrovirais comercializados e probablemente o m\u00e1is co\u00f1ecido \u00e9 o zidovudina ou\u00a0AZT, que marcou o primeiro tratamento efectivo contra a SIDA\u00a0e a infecci\u00f3n por VIH, por\u00e9n, deixou de empregarse polos seus problemas de toxicidade en tratamentos para doenzas cr\u00f3nicas.\nXeralmente, \u00e9 usado un conxunto de varias combinaci\u00f3ns de tres ou catro medicamentos que son co\u00f1ecidos como Terapia Antirretroviral de Alta Actividade (TARGA).\nO estudo START (2015) demostrou a necesidade de comezar o tratamento antirretroviral xa na fase asintom\u00e1tica de infecci\u00f3n polo VIH.\nClases de f\u00e1rmacos.\nOs mecanismos de acci\u00f3n destas f\u00e1rmacos poden afectar a un ou varios puntos no ciclo de replicaci\u00f3n do virus VIH.\nInhibidores da entrada.\nOs\u00a0inhibidores\u00a0da emtrada (tam\u00e9n chamados inhibidores da fusi\u00f3n) impiden que\u00a0glicoprote\u00ednas espec\u00edficas da c\u00e1pside\u00a0do virus poidan actuar nas membranas das c\u00e9lulas diana. Pouco usado.\nInhibidores da transcriptase inversa.\nOs inhibidores da transcriptasa inversa\u00a0bloquean a funci\u00f3n da transcriptase inversa, unha enzima viral que o VIH require para a s\u00faa reproduci\u00f3n. A inhibici\u00f3n deste enzima impide o desenvolvemento do ADN viral e con base no seu ARN.\nInhibidores da integrase.\nOs inhibidores da integrase (II) inhiben o enzima integrase\u00a0viral, que \u00e9 responsable da integraci\u00f3n do ADN viral no ADN da c\u00e9lula infectada.\nInhibidores da protease.\nOs inhibidores da protease (IP) bloquean o enzima protease\u00a0viral necesaria para producir os viri\u00f3ns maduros en potencia da membrana anfitrioa. En particular, estss medicamentos bloquean a divisi\u00f3n da prote\u00edna precursora gag e gag/pol."}
{"id": "383229", "revid": "1131", "url": "https://gl.wikipedia.org/wiki?curid=383229", "title": "HTTPS", "text": ""}
{"id": "383230", "revid": "1131", "url": "https://gl.wikipedia.org/wiki?curid=383230", "title": "Https", "text": ""}
{"id": "383231", "revid": "1131", "url": "https://gl.wikipedia.org/wiki?curid=383231", "title": "Http", "text": ""}
{"id": "383232", "revid": "56817", "url": "https://gl.wikipedia.org/wiki?curid=383232", "title": "Oskar Fischinger", "text": "Oskar Fischinger, nado o 22 de xu\u00f1o de 1900 en Gelnhausen (Imperio Alem\u00e1n) e finado o 31 de xaneiro de 1967 nos \u00c1nxeles (Estados Unidos de Am\u00e9rica), foi un pintor, animador e realizador de cinema alem\u00e1n. As s\u00faas obras caracter\u00edzanse por ser abstractas, e nelas combina a xeometr\u00eda coa m\u00fasica. Na Alema\u00f1a de Adolf Hitler, considerouse \u00e1 s\u00faa arte \"dexenerada\", e exiliouse aos Estados Unidos de Am\u00e9rica; chegou a Hollywood en febreiro de 1936.\nTodo intento de Fischinger de rodar nos Estados Unidos foi dificultoso. Compuxo un \"Poema \u00f3ptico\" para a \"Rapsodia h\u00fangara Non. 2\", de Franz Liszt (MGM), mais non recibiu ganancia algunha. Realizou unha escena para a pel\u00edcula \"Fantas\u00eda\", de Walt Disney, pero eliminouse da montaxe final. Frustradas as s\u00faas intenci\u00f3ns como animador (a pesar de que fixo m\u00e1is de 50 curtos), Fischinger dedicouse cada vez m\u00e1is \u00e1 pintura ao \u00f3leo."}
{"id": "383235", "revid": "18868", "url": "https://gl.wikipedia.org/wiki?curid=383235", "title": "Uvas de can", "text": ""}
{"id": "383236", "revid": "47527", "url": "https://gl.wikipedia.org/wiki?curid=383236", "title": "Escornacabras", "text": "O termo escornacabras pode refererse \u00e1s seguintes especies bot\u00e1nicas:"}
