{"id": "365318", "revid": "89787", "url": "https://gl.wikipedia.org/wiki?curid=365318", "title": "Rep\u00fablica Sovi\u00e9tica H\u00fangara", "text": " \nA Rep\u00fablica Sovi\u00e9tica H\u00fangara foi un ef\u00e9mero r\u00e9xime de ditadura do proletariado en Hungr\u00eda, instaurado pola uni\u00f3n do Partido Socialdem\u00f3crata e o Partido Comunista na primavera de 1919, ante a grave crise interna no pa\u00eds. Iniciouse o e terminou o 1 de agosto do mesmo ano. Incapaz de alcanzar un acordo coa Entente que manti\u00f1a o seu bloqueo econ\u00f3mico, acosada polos pa\u00edses veci\u00f1os por disputas territoriais e embarcada nun profundo cambio social interno, a rep\u00fablica fracasou nos seus obxectivos e quedou abolida a comezos de agosto.\nA presentaci\u00f3n da nota Vyx tivo como consecuencia a ca\u00edda do Goberno de K\u00e1rolyi, para ent\u00f3n sen apoio significativo, e a proclamaci\u00f3n da rep\u00fablica sovi\u00e9tica ao d\u00eda seguinte, o 21 de marzo de 1919. A s\u00faa principal figura foi o comunista B\u00e9la Kun, malia que a maior\u00eda do novo Goberno era socialista. Aparentemente democr\u00e1tico, o novo sistema concentraba en realidade o poder no novo Consello de Goberno, que o exerceu de xeito autoritario en nome, presuntamente, da clase traballadora.\nO novo r\u00e9xime non conseguiu chegar a un acordo coa Entente que supuxese o levantamento do bloqueo econ\u00f3mico, a mellora do trazado das novas fronteiras ou o reco\u00f1ecemento do novo Goberno polas potencias vencedoras da guerra mundial. Reorganizouse o Ex\u00e9rcito e tratouse de recuperar os territorios perdidos a mans dos pa\u00edses veci\u00f1os, obxectivo que suscitou amplo apoio en todas as clases sociais, non s\u00f3 nas m\u00e1is favorables ao novo r\u00e9xime. Pola s\u00faa banda, os pa\u00edses veci\u00f1os utilizaron a loita contra o comunismo, primeiro contra o Goberno de K\u00e1rolyi e m\u00e1is tarde contra a rep\u00fablica sovi\u00e9tica, como xustificaci\u00f3n das s\u00faas ambici\u00f3ns expansionistas. Ao comezo e apoiados por raz\u00f3ns patri\u00f3ticas por oficiais conservadores, as forzas da rep\u00fablica avanzaron contra os checoslovacos en Eslovaquia, tras sufrir unha derrota no leste a mans do Ex\u00e9rcito roman\u00e9s a finais de abril, que levou a este \u00e1s beiras do Tisza. A mediados de xu\u00f1o proclamouse unha Rep\u00fablica Sovi\u00e9tica Eslovaca, que durou d\u00faas semanas, ata o repregue h\u00fangaro por esixencia da Entente. O 20 de xullo a rep\u00fablica lanzou un novo ataque contra as posici\u00f3ns romanesas. Tras uns d\u00edas de avance, os romaneses lograron deter a ofensiva, romper a fronte e alcanzar a capital h\u00fangara, poucos d\u00edas despois do fin da rep\u00fablica sovi\u00e9tica, abolida o 2 de agosto.\nOs dirixentes h\u00fangaros aplicaron medidas doutrinarias tanto en pol\u00edtica exterior coma interior que lles fixeron perder o favor da maior\u00eda da poboaci\u00f3n. O intento do novo Goberno de cambiar profundamente o modo de vida e o sistema de valores da poboaci\u00f3n resultou un rotundo fracaso. O empe\u00f1o por converter a feudal Hungr\u00eda nunha utop\u00eda marxista resultou infrutuoso por unha mestura de falta de tempo, de persoal experimentado na Administraci\u00f3n e de organizaci\u00f3n, as\u00ed como de inxenuidade gobernamental, tanto pol\u00edtica coma econ\u00f3mica, nalgunhas das s\u00faas medidas. O Goberno fracasou nos seus intentos de lograr o apoio do campesi\u00f1ado e de manter a produci\u00f3n agr\u00edcola e abastecer as cidades, en parte pola s\u00faa propia ineptitude e en parte pola situaci\u00f3n que imped\u00eda soluci\u00f3ns r\u00e1pidas. Trala retirada de Eslovaquia, ordenou a aplicaci\u00f3n dalgunhas medidas coas que tratou de recobrar popularidade, con escaso \u00e9xito. Rescindiuse a prohibici\u00f3n de venda de bebidas alcoh\u00f3licas, planeouse a entrega dalgunhas parcelas aos campesi\u00f1os sen terra e tratouse de mellorar a situaci\u00f3n monetaria ou o abastecemento de alimentos. Incapaz de aplicar estas medidas, entre xu\u00f1o e xullo a rep\u00fablica acabou por perder o apoio da maior\u00eda da poboaci\u00f3n, o que conduciu, xunto \u00e1s derrotas militares, \u00e1 s\u00faa ca\u00edda.\nAo fracaso da reforma interna uniuse o da pol\u00edtica exterior: o illamento pol\u00edtico e econ\u00f3mico da Entente, o fracaso militar ante os pa\u00edses veci\u00f1os e a imposibilidade de unir forzas coas unidades sovi\u00e9ticas rusas provocaron o afundimento da rep\u00fablica sovi\u00e9tica. Ao Goberno social-comunista sucedeulle un exclusivamente socialista o 1 de agosto. En grave crise xa en xullo, disolveuse en agosto, e os seus dirixentes fuxiron ao estranxeiro mentres o poder volveu a mans da aristocracia feudal e nacionalista que xa o tivera no s\u00e9culo anterior.\nAntecedentes.\nFin do imperio e establecemento da rep\u00fablica popular.\nTrala derrota do Imperio austroh\u00fangaro na primeira guerra mundial o movemento revolucionario das masas conformado por obreiros, soldados e campesi\u00f1os propagouse de tal forma que a polic\u00eda e algunhas unidades do Ex\u00e9rcito pasaron a apoialo. O triunfo desta revoluci\u00f3n, chamada Revoluci\u00f3n dos Crisantemos, trouxo como consecuencia o nomeamento de Mih\u00e1ly K\u00e1rolyi como primeiro ministro o 31 de outubro co apoio do Consello Nacional, formado polo Partido Socialdem\u00f3crata (PSD), o Radical C\u00edvico Nacional e o grupo de K\u00e1rolyi. Tras insistir reiteradamente, o representante do emperador en Hungr\u00eda, o arquiduque Xos\u00e9, logrou que este accedese a aceptar a proclamaci\u00f3n da rep\u00fablica, que o Consello Nacional esix\u00eda. O novo Goberno non logrou, con todo, resolver os graves problemas do pa\u00eds, entre os que se contaban un crecente desemprego, unha grande inflaci\u00f3n e a fame nas cidades, e tampouco se levou a cabo a ansiada reforma agraria. Malia disolver o antigo Parlamento e proclamar o sufraxio universal, non houbo finalmente novas elecci\u00f3ns.\nO 16 de novembro de 1918 proclamouse a Rep\u00fablica de Hungr\u00eda con K\u00e1rolyi \u00e1 cabeza como presidente interino. Desbaratada a antiga Administraci\u00f3n e desorganizado o Ex\u00e9rcito, o Consello de Ministros tivo que apoiarse nos sindicatos para evitar que se espallase o caos no pa\u00eds. Ao mesmo tempo tivo que enfrontarse cos diversos consellos que xurdiron, nacionais, de obreiros e soldados ou de campesi\u00f1os. A mediados de mes logrou restaurar parcialmente a orde mediante a promesa dunha reforma agraria e a desmobilizaci\u00f3n parcial de m\u00e1is dun mill\u00f3n de soldados, a\u00ednda que tivo que manter a un n\u00famero notable nas guarnici\u00f3ns urbanas para evitar a s\u00faa radicalizaci\u00f3n \u2013estes soldados carec\u00edan de emprego e de sustento f\u00f3ra das forzas armadas. Enfrontado a graves problemas e antigas reivindicaci\u00f3ns populares que non pod\u00eda satisfacer na situaci\u00f3n de crise de posguerra, o Consello de Ministros tivo que soportar as crecentes protestas, atizadas polos comunistas, que denunciaban o mantemento das desigualdades no pa\u00eds e animaban \u00e1s masas campesi\u00f1as e obreiras a tomar o poder.\nFundaci\u00f3n e crecemento do Partido Comunista H\u00fangaro.\nO 24 de novembro de 1918, B\u00e9la Kun e os socialdem\u00f3cratas de esquerda e socialistas revolucionarios fundaron o Partido Comunista de Hungr\u00eda (PCH) de tendencia marxista-leninista. De pequeno tama\u00f1o, o partido agrupaba a esquerda oposta ao Goberno de coalici\u00f3n socioliberal. Insatisfeito cos resultados da primeira revoluci\u00f3n, o partido tratou de mobilizar o proletariado h\u00fangaro para desencadear unha segunda que sentase as bases dun sistema socialista. O diario principal do PCH era o \"V\u00f6r\u00f6s Ujs\u00e1g\" (\"O diario vermello\"), que apareceu a comezos de decembro cun chamamento \u00e1 revoluci\u00f3n socialista e rexeitando o establecemento dunha asemblea constitu\u00ednte e unha democracia burguesa. Ao mesmo tempo, tratou de lograr o apoio das novas unidades militares que o Goberno de K\u00e1rolyi intentou formar, con escaso \u00e9xito ante a apat\u00eda de obreiros e campesi\u00f1os, que v\u00edan insuficientes as reformas do Goberno como para tomar de novo as armas. Temendo que unha garda vermella quedase baixo o control do consello de soldados de Budapest, dirixido polos socialistas, o PCH decidiu armar directamente os seus partidarios adquirindo de forma clandestina armamento entregado polas forzas alem\u00e1s en retirada de acordo ao armisticio de Belgrado. O \u00e9xito dos comunistas nos seus intentos por atraer os soldados fixo que en marzo a toma do poder fose practicamente incruenta e a maior\u00eda das unidades apoiasen \u00f3 novo Goberno. A axitaci\u00f3n comunista non se limitou aos soldados, sen\u00f3n que estendeuse aos obreiros, \u00e1s minor\u00edas e ata \u00e1s tropas da Entente.\nPara finais de 1918 e comezos de 1919, a efervescencia revolucionaria estaba en aumento e era cada vez maior a influencia do PCH, provocando unha polarizaci\u00f3n do pa\u00eds. Durante a segunda metade de decembro os socialistas e comunistas comezaron a disputarse o dominio dos sindicatos. O gran n\u00famero de desempregados, de soldados e suboficiais desmobilizados e o enorme aumento dos traballadores sindicados \u2013medio mill\u00f3n ao longo de 1918\u2013 favorec\u00eda \u00f3s comunistas. En decembro o Goberno tratou en balde de arrebatarlle o control das unidades militares aos consellos militares da capital, que tivera que reco\u00f1ecer legalmente poucos d\u00edas antes. Estes estaban dominados polos socialistas pr\u00f3ximos a J\u00f3zsef Pog\u00e1ny. O 12 de decembro unha manifestaci\u00f3n de oito mil soldados armados logrou a destituci\u00f3n do ministro de Defensa que ordenara a errada manobra.\nRadicalizaci\u00f3n popular e par\u00e1lise gobernamental.\nA cr\u00edtica situaci\u00f3n pol\u00edtica e econ\u00f3mica do pa\u00eds, sen axuda da Entente, levou a que K\u00e1rolyi dimitise da Presidencia do Goberno en xaneiro de 1919 e asumise a Presidencia da Rep\u00fablica. Os sectores m\u00e1is conservadores do partido de K\u00e1rolyi e do radical abandonaron o Consello de Ministros e as d\u00faas formaci\u00f3ns sufriron escisi\u00f3ns. Tras unha grave crise gobernamental a mediados de mes na que parte dos socialistas avogaron por abandonar o Goberno para debilitar as cr\u00edticas comunistas e as formaci\u00f3ns burguesas neg\u00e1ronse a gobernar en solitario, formouse un novo gabinete de coalici\u00f3n con maior n\u00famero de ministros socialistas. O novo Goberno de D\u00e9nes Berinkey, de tendencia socialdem\u00f3crata, prometeu reformas, pero isto non satisfixo os soviets; o 13 de decembro, o consello obreiro da capital tratara a reforma agraria, pero o Goberno non alcanzou unha decisi\u00f3n sobre o asunto ata comezos de febreiro e a s\u00faa aplicaci\u00f3n foi tard\u00eda e lenta. A comezos de xaneiro e medorento da influencia dos comunistas, o mando Aliado en Budapest probablemente suxeriu o arresto dos representantes rusos da Cruz Vermella, unha das fontes de financiamento daqueles. No mesmo mes, os obreiros tomaron o control dalgunhas f\u00e1bricas como reclamaban os comunistas, ante a impotencia do Goberno e os socialistas moderados. No norte, o Goberno esmagou brutalmente a revolta mineira de Salg\u00e1tarj\u00e1n, clave para o abastecemento de f\u00e1bricas e ferrocarr\u00eds; houbo un centenar de mortos na rebeli\u00f3n atizada polo PCH. A finais de xaneiro, os socialistas, malia as protestas da s\u00faa corrente radical, decidiron expulsar os comunistas do consello obreiro da capital e dos sindicatos, a\u00ednda que a medida tivo escaso \u00e9xito. O Goberno ordenou o rexistro da sede comunista e da s\u00faa imprenta, onde requisou exemplares do seu diario.\nEn febreiro, calcul\u00e1base que os comunistas contaban xa con entre trinta mil e cincuenta mil afiliados. A s\u00faa actividade nos distintos consellos, inclu\u00eddos os de campesi\u00f1os, era notable, a\u00ednda que a s\u00faa influencia no de obreiros da capital, elixido o 2 de novembro, era moito menor debido ao control socialista do organismo. Pola s\u00faa banda, os socialistas tiveron que radicalizar as s\u00faas posici\u00f3ns para frear o crecemento dos comunistas, que axitaban as tropas esixindo o control do armamento polos consellos ou a mellora das condici\u00f3ns de vida dos soldados. A influencia socialista deca\u00eda tam\u00e9n nos sindicatos. No seu congreso de febreiro, os socialistas aprobaron medidas radicais como a nacionalizaci\u00f3n dos medios de produci\u00f3n onde fose factible, a introduci\u00f3n de impostos para as clases privilexiadas ou o esmagamento dos focos contrarrevolucionarios.\nO 20 de febreiro, tras unha manifestaci\u00f3n fronte \u00e1s oficinas do diario socialista \"N\u00e9pszava\" que acabou con varios mortos e decenas de feridos, os dirixentes do partido foron arrestados coa aquiescencia do Goberno, que pretend\u00eda desta forma acougar os temores da Entente. Esta cr\u00eda que a debilidade gobernamental imped\u00eda o control das actividades dos comunistas. O partido planeara un alzamento para tomar o poder seguindo o exemplo do levantamento espartaquista en Alema\u00f1a e deso\u00edndo os consellos de Moscova, plan que finalmente resultou un fracaso. A detenci\u00f3n e o posterior maltrato en prisi\u00f3n dos seus dirixentes, con todo, aumentaron a s\u00faa popularidade, e a prensa comunista seguiu aparecendo desde imprentas clandestinas. O 21 de febreiro tivo lugar unha gran manifestaci\u00f3n de apoio ao partido socialista fronte ao Parlamento, pero nin este nin o Goberno aproveitaron a oportunidade para recobrar a popularidade perdida. Os ministros socialistas mostr\u00e1ronse contrarios a reprimir os comunistas como esix\u00eda a direcci\u00f3n da polic\u00eda e tem\u00edan pola sorte da misi\u00f3n da Cruz Vermella h\u00fangara, formada por socialistas e arrestada en Rusia como represalia. O 22 de febreiro o Goberno, a instancias dos ministros socialistas, restaurou a lei que durante a guerra permitira o internamento daqueles host\u00eds ao Estado. Mentres, as esperanzas do Goberno de obter a ansiada axuda das potencias vencedoras resultaron ilusorias.\nA situaci\u00f3n de crise continuaba e a chegada do per\u00edodo de sementeira axitou o campo, onde os comunistas denunciaban a falta de cambios e o mantemento dos terratenentes e animaban os campesi\u00f1os a tomar as terras. O Goberno, sen unha forza armada leal, non puido opo\u00f1erse \u00e1 crecente ocupaci\u00f3n de terras por parte dos labradores, e as s\u00faas medidas de reforma eran escasas, afectando unicamente a dous mil setecentos terratenentes. A comezos de marzo a falta de acordo coa Entente provocou que os territorios tomados polos pa\u00edses veci\u00f1os aumentasen e a ausencia de medidas de socializaci\u00f3n do Goberno ocasionou que a corrente radical dos socialistas aumentase o seu poder \u00e1 custa dos moderados, que dominaran a formaci\u00f3n ata ent\u00f3n. O 3 de marzo o consello da capital volveu admitir \u00f3s comunistas, sinal da debilidade dos socialistas no organismo. O Consello de Ministros atopouse impotente perante \u00f3 cada vez maior poder dos consellos en todo o pa\u00eds, e os consellos desobedec\u00edan as s\u00faas medidas al\u00ed onde non eran do seu agrado. O 13 de marzo a polic\u00eda da capital, \u00faltimo reduto de poder do gabinete, admitiu a autoridade do consello de soldados da cidade. Con protestas case incesantes de diversos colectivos \u2013desempregados, soldados, vi\u00favas de guerra etc.\u2013 o Goberno tratou de reforzar a s\u00faa posici\u00f3n convocando finalmente elecci\u00f3ns para o 13 de abril, confiando no referendo popular \u00e1s s\u00faas medidas.\nCreaci\u00f3n da rep\u00fablica sovi\u00e9tica.\nProclamaci\u00f3n da rep\u00fablica.\nA mediados de marzo o Goberno perdera todo apoio significativo. No canto de apoiar o Goberno de K\u00e1rolyi, a Entente esixiu unha nova cesi\u00f3n territorial \u2013varias sucederanse desde o outono do ano anterior, debidas \u00e1s promesas da Entente aos pa\u00edses veci\u00f1os realizadas durante a contenda\u2013 para a creaci\u00f3n dunha franxa neutral entre as tropas romanesas e as h\u00fangaras, parte dun errado plan de intervenci\u00f3n na guerra civil rusa. A nova fronteira coincid\u00eda fundamentalmente coa prometida a Roman\u00eda no Tratado de Bucarest polo que entrara na guerra mundial.\nTrala presentaci\u00f3n da nota Vyx ao Goberno de K\u00e1rolyi o , que esix\u00eda a evacuaci\u00f3n de novos territorios e a s\u00faa entrega a Roman\u00eda, o gabinete decidiu rexeitala, dimitir en pleno e entregar o poder a un novo Goberno socialista que contase coas simpat\u00edas do proletariado internacional e permitise ao pa\u00eds enfrontarse \u00e1s esixencias da Entente. K\u00e1rolyi admitiu que a s\u00faa pol\u00edtica de achegamento \u00e1 Entente fracasara. O proxecto do gabinete era manter a K\u00e1rolyi como presidente e formar un novo gabinete socialdem\u00f3crata, pero mentres o Goberno deliberaba o consello de soldados aprobou apoiar \u00f3s comunistas, confiscou os veh\u00edculos dos ministros e pola tarde entregou o control da gornici\u00f3n da capital aos comunistas. Ante a toma do control da cidade por Pog\u00e1ny e a gornici\u00f3n, a polic\u00eda non ofreceu resistencia. S\u00e1ndor Garbai anunciou ante o consello de traballadores a formaci\u00f3n dun Goberno sovi\u00e9tico de coalici\u00f3n entre socialistas e comunistas, e pola noite solicitouse a renuncia de K\u00e1rolyi que outorgouna sen resistencia convencido da necesidade de dar paso a un gabinete de esquerda para poder opo\u00f1erse \u00e1 Entente. Os socialistas enviaran unha delegaci\u00f3n \u00e1 prisi\u00f3n para tratar cos dirixentes comunistas, que se mostraron favorables a formar un Goberno social-comunista de coalici\u00f3n. Para acadar este acordo o Goberno liberou \u00e1 direcci\u00f3n comunista, encarcerada desde febreiro. Malia a maior forza dos socialistas, estes aceptaron as esixencias dos comunistas, que inclu\u00edan o establecemento dun sistema de consellos, a abolici\u00f3n da propiedade privada e a proclamaci\u00f3n da ditadura do proletariado.\nO 21 de marzo de 1919, o consello de traballadores, con novas facultades lexislativas, recibiu a noticia da uni\u00f3n do Partido Comunista (liderado por B\u00e9la Kun) e do Partido Socialdem\u00f3crata e proclamou a Rep\u00fablica Sovi\u00e9tica H\u00fangara, practicamente sen disparar nin un s\u00f3 tiro. K\u00e1rolyi, que non fora informado das negociaci\u00f3ns entre socialistas e comunistas malia aconsellalas, negouse en principio a dimitir, a\u00ednda que cedeu finalmente.\nComposici\u00f3n do novo Consello de Goberno.\nEsa mesma noite Kun, liberado, reuniuse na antiga sede dos socialdem\u00f3cratas para formar o novo gabinete. Este contou con dous comisarios comunistas e, para compensar a maior\u00eda de comisarios socialistas, vicecomisarios comunistas. Kun quedou encargado da carteira de Exteriores, e o outro comisario comunista ocupou o Ministerio de Agricultura. Dos trinta e tres comisarios e vicecomisarios que formaron orixinalmente o novo Consello de Goberno, catorce eran comunistas, pero doce deles eran vicecomisarios, e a maior\u00eda dos comisarios eran socialistas. O Goberno inclu\u00edu o ministro para Rutenia, sinal da s\u00faa intenci\u00f3n de loitar polo mantemento da unidade territorial de Hungr\u00eda. Gran parte dos novos dirixentes participaran na Revoluci\u00f3n Rusa ou convert\u00e9ranse en comunistas nos campos de prisioneiros rusos. A\u00ednda que presidido oficialmente por Garbai, dirixente sindical, Kun era a figura principal do Consello de Goberno da nova rep\u00fablica.\nUni\u00f3n de socialistas e comunistas.\nA uni\u00f3n dos comunistas ao PSD foi criticada ata polo mesmo Lenin. Este criticou tam\u00e9n a imitaci\u00f3n das t\u00e1cticas rusas sen adaptaci\u00f3n \u00e1 situaci\u00f3n h\u00fangara. O novo partido, denominado nun primeiro momento Partido Socialista de Hungr\u00eda, pasou m\u00e1is tarde a chamarse \u00abPartido Obreiro Social-Comunista de Hungr\u00eda\u00bb.\nA convivencia entre \u00e1mbolos dous grupos non foi doada, estando os socialistas m\u00e1is dispostos a realizar concesi\u00f3ns ideol\u00f3xicas, mentres que a s\u00faa fracci\u00f3n m\u00e1is moderada, entre os que se contaba o futuro primeiro ministro Gyula Peidl, esixiu xa o 2 de maio a abolici\u00f3n da rep\u00fablica sovi\u00e9tica. S\u00f3 a esquerda e o centro do partido socialista participaron activamente na coalici\u00f3n. A principal diferenza entre ambos, con todo, non era de obxectivos, sen\u00f3n sobre as t\u00e1cticas m\u00e1is axeitadas para logralos. Trala ca\u00edda da rep\u00fablica en agosto agudiz\u00e1ronse as diferenzas entre socialistas e comunistas pola responsabilidade do fracaso.\nPrimeiras medidas.\nO primeiro comunicado do novo Goberno, mestura de nacionalismo desesperado e marxismo, fixo que numerosas persoas opostas a este \u00faltimo pasasen a apoiar o novo Goberno socialista. Ante a alternativa de ter que aceptar o ultimato de Vyx, moitos decidiron apoiar o comunismo, tratando de conservar a unidade territorial do pa\u00eds. Parte do apoio popular ao novo r\u00e9xime provi\u00f1a da esperanza de que o apoiase o Goberno comunista de Moscova, que avanzaba en Ucra\u00edna fronte aos seus inimigos internos e \u00e1s forzas da Entente.\nA Constituci\u00f3n, os consellos e o sistema de goberno.\nPoucos d\u00edas despois, o 3 de abril, o Consello de Goberno proclamou unha nova Constituci\u00f3n temporal, na que se reco\u00f1ec\u00eda responsable ante o novo Congreso Nacional de Consellos, c\u00faspide dun novo sistema de consellos elixidos por sufraxio case universal e equivalente a unhas Cortes. A Constituci\u00f3n garant\u00eda dereitos civ\u00eds (reuni\u00f3n, expresi\u00f3n), sociais (educaci\u00f3n de balde) e culturais (reco\u00f1ecemento da cultura e lingua das minor\u00edas). Na pr\u00e1ctica, o novo Goberno actuou de xeito autoritario, como a \u00abditadura dunha minor\u00eda activa, en nome do proletariado fundamentalmente pasivo\u00bb. O poder quedou concentrado no Consello de Goberno e alg\u00fans consellos que lle eran favorables. As elecci\u00f3ns aos consellos que, \u00e1 s\u00faa vez, elix\u00edan o Congreso Nacional, tiveron lugar o 7 de abril cunha lista \u00fanica, sen presenza da oposici\u00f3n, malia a posibilidade legal de que esta se presentase. \u00d3 pouco tempo incluso estes consellos quedaron apartados de poder local por delegados gobernamentais, que eran os que ostentaban o poder real.\nMalia as limitaci\u00f3ns nas elecci\u00f3ns de consellos, o Congreso Nacional, que se reuniu por primeira vez o 14 de xu\u00f1o, presentoulle unhas cr\u00edticas tan duras ao Consello de Goberno que este acabou disolv\u00e9ndoo e entreg\u00e1ndolle os seus poderes a un comit\u00e9 permanente favorable.\nRelaci\u00f3ns internacionais.\nRelaci\u00f3ns con Moscova.\nA rep\u00fablica recibiu certo apoio financeiro e consello de Moscova pero, considerada de interese secundario fronte a Alema\u00f1a, non recibiu a presenza de ning\u00fan destacado bolxevique ruso, a diferenza desta e malia as petici\u00f3ns de Kun. Budapest manti\u00f1a comunicaci\u00f3n por tel\u00e9grafo con Rusia, pero os consellos dos comunistas rusos, con todo, a mi\u00fado non foron atendidos polos seus correlixionarios h\u00fangaros.\nNegociaci\u00f3ns coa Entente.\nTras rexeitar unha negociaci\u00f3n con K\u00e1rolyi, a proclamaci\u00f3n da rep\u00fablica sovi\u00e9tica fixo que a Entente se apresurase a enviar un representante para tratar con Kun. A solicitude de Kun ao embaixador italiano en Iugoslavia, de paso por Budapest, de tratar os desacordos territoriais de acordo co principio de autodeterminaci\u00f3n cun representante da Entente conduciu ao env\u00edo de Jan Smuts a comezos de abril, malia a oposici\u00f3n francesa. A pesar do env\u00edo de Smuts, as potencias seguiron sen reco\u00f1ecer o Goberno sovi\u00e9tico h\u00fangaro.\nO xeneral surafricano Jan Smuts chegou \u00e1 capital h\u00fangara o 4 de abril e invitou os comisarios do pobo ao seu tren, que non abandonou durante a s\u00faa estancia na cidade. Durante as conversaci\u00f3ns, o presidente da rep\u00fablica, S\u00e1ndor Garbai, Kun e o socialista Kunfi representaron a Hungr\u00eda, solicitando unha paz sen anexi\u00f3ns nin indemnizaci\u00f3ns e a autodeterminaci\u00f3n das nacionalidades do pa\u00eds. Smuts, pola s\u00faa banda, ofreceu o trazado dunha li\u00f1a de demarcaci\u00f3n m\u00e1is favorable aos h\u00fangaros, no canto da imposta na nota Vyx, e a creaci\u00f3n dunha ampla franxa neutral que ocupar\u00edan tropas da Entente. Co novo trazado, varias cidades importantes do leste volver\u00edan a mans h\u00fangaras. Smuts engadiu que a li\u00f1a non se considerar\u00eda fronteira definitiva, prometendo a fin do bloqueo ao pa\u00eds e a s\u00faa invitaci\u00f3n \u00e1 conferencia de paz. Kun op\u00faxose \u00e1 retirada no leste e aduciu a falta de control gobernamental das tropas transilvanas e a impopularidade da medida para opo\u00f1erse \u00e1 zona neutral. Presentou ademais unha contraproposta baseada no trazado do armisticio de Belgrado, que Smuts negouse a estudar. A postura de Kun resultou inaceptable para Smuts, que abandonou Budapest cami\u00f1o de Praga ao d\u00eda seguinte. Ese mesmo d\u00eda o vicecomisario de Defensa, Tibor Szamuely, ordenou que se fixese propaganda entre as tropas checoslovacas e romanesas para tratar de que non se opuxesen ao novo ex\u00e9rcito proletario, con escaso efecto.\nDe regreso de Budapest, Smuts entrevistouse con mandatarios austr\u00edacos e checoslovacos e comunicoulles o fracaso das negociaci\u00f3ns. Inmediatamente, o ministro de Defensa checoslovaco ordenou atacar Hungr\u00eda o 7 de abril, a\u00ednda que o mariscal Ferdinand Foch deu contraorde ao d\u00eda seguinte, \u00e1 vez que ordenaba \u00e1s forzas baixo mando franc\u00e9s no sur manter posici\u00f3ns defensivas e deter o seu avance cara ao norte. Pola s\u00faa banda, as autoridades h\u00fangaras sopesaron a conveniencia de realizar levas ou de continuar o recrutamento voluntario, en ausencia dunha alianza militar formal co Goberno de Moscova.\nEnfrontamentos cos pa\u00edses veci\u00f1os e reorganizaci\u00f3n militar.\nA sociedade e o Ex\u00e9rcito Vermello.\nKun disolveu inmediatamente os consellos de soldados, a pesar do apoio que lle brindaron para chegar ao poder, e comezouse a nomear comisarios pol\u00edticos e tribunais militares revolucionarios para intentar po\u00f1er orde nas desorganizadas forzas armadas, enviando batall\u00f3ns obreiros e brigadas internacionais \u00e1 fronte. Cun gran custo o Goberno reformou o Ex\u00e9rcito, que logrou recuperar parte dos territorios perdidos durante a primavera e principios do ver\u00e1n. Este obxectivo de recuperaci\u00f3n territorial obtivo case a aprobaci\u00f3n p\u00fablica xeral, a diferenza das medidas de pol\u00edtica interior. A finais de marzo, emporiso, o n\u00famero de tropas era a\u00ednda insuficiente: Budapest apenas contaba con dezaoito mil homes para enfrontarse a corenta mil checoslovacos, outros tantos para facer fronte a trinta e cinco mil romaneses e trece mil homes para enfrontarse no sur con setenta e dous mil franceses e serbios.\nA\u00ednda que a maior\u00eda do campesi\u00f1ado non reaccionou aos chamamentos de apoio do novo Goberno, si que o fixeron os campesi\u00f1os refuxiados provenientes de territorios ocupados polos pa\u00edses veci\u00f1os, en especial os ori\u00fandos do Banato e da beira oriental do Tisza, que formaron o groso dos labradores que combateron no Ex\u00e9rcito vermello. A maior\u00eda do ex\u00e9rcito estaba formado por campesi\u00f1os, a\u00ednda que houbo algunhas unidades de obreiros que, a\u00ednda que combateron ben nas primeiras semanas da contenda, mostr\u00e1ronse indisciplinadas posteriormente. Malia as proclamas internacionalistas do Goberno, a maior\u00eda dos soldados e oficiais combat\u00edan por motivos nacionalistas.\nTam\u00e9n se un\u00edron ao novo Ex\u00e9rcito un n\u00famero significativo de antigos oficiais do Ex\u00e9rcito austroh\u00fangaro e refuxiados de clase media, non por simpat\u00eda pola ideolox\u00eda do r\u00e9xime, mais pola posibilidade de recuperar os territorios perdidos. Os seus motivos para participar no ex\u00e9rcito sovi\u00e9tico resum\u00edanse en tres: ideas nacionalistas de defensa da patria, e a mi\u00fado de recuperaci\u00f3n dos seus propios fogares; grandes oportunidades de r\u00e1pida promoci\u00f3n nun novo Ex\u00e9rcito no que os altos oficiais do antigo foran licenciados durante as d\u00faas rep\u00fablicas; e necesidade de subsistencia ante a falta de emprego e de formaci\u00f3n para outra actividade. V\u00edan a nova rep\u00fablica como fonte de resistencia nacional fronte ao anterior pacifismo da rep\u00fablica popular. Loitaron con entusiasmo en maio e xu\u00f1o, ata a evacuaci\u00f3n de Eslovaquia forzada por Clemenceau, momento no que moitos deles desertaron a algunha das organizaci\u00f3ns contrarrevolucionarias como o Ex\u00e9rcito Nacional de Mikl\u00f3s Horthy ou outros destacamentos de oficiais, tratando de afastarse do Goberno de Kun.\nPor outra banda, o anticomunismo dos pa\u00edses veci\u00f1os non era m\u00e1is que unha escusa para xustificar a expansi\u00f3n territorial. Iugoslavia, satisfeita coa ocupaci\u00f3n de Baranya e enfrontada con Roman\u00eda polo repartimento do Banato, abst\u00edvose de enfrontarse ao Goberno de Budapest.\nDesenvolvemento dos combates.\nDerrota transilvana en abril.\nAta finais de abril fix\u00e9ronlle fronte unidades m\u00e1is reducidas do novo Ex\u00e9rcito vermello \u00e1s sete divisi\u00f3ns romanesas, que contaban con m\u00e1is de cincuenta mil homes. En Transilvania as autoridades romanesas recrutaran d\u00faas divisi\u00f3ns, a 16.\u00aa e a 19.\u00aa, con soldados locais, principalmente romaneses e sax\u00f3ns \u2013membros da minor\u00eda alem\u00e1 da rexi\u00f3n\u2013 xa en febreiro, e reforz\u00e1ronas trala proclamaci\u00f3n da rep\u00fablica sovi\u00e9tica en Budapest. En abril cre\u00e1ronse novas unidades: a 20.\u00aa Divisi\u00f3n e a 21.\u00aa Divisi\u00f3n. A mediados de abril o mando roman\u00e9s contaba con sesenta e catro rexementos de infanter\u00eda, vinte e oito compa\u00f1\u00edas de cabaler\u00eda, cento noventa e d\u00faas bater\u00edas de artiller\u00eda, un tren blindado, tres escuadrillas de avi\u00f3ns e d\u00faas compa\u00f1\u00edas de enxe\u00f1eiros, o que lle outorgaba superioridade num\u00e9rica fronte \u00e1s forzas h\u00fangaras, formadas por trinta e cinco batall\u00f3ns de infanter\u00eda, vinte bater\u00edas, d\u00faas escuadrillas de avi\u00f3ns, tres ou catro trens blindados e unha escasa cabaler\u00eda. As forzas h\u00fangaras carec\u00edan de reservas e enfront\u00e1banse ademais a unidades serbias no sur.\nA falta dunha ofensiva sovi\u00e9tica rusa no Dni\u00e9ster trala toma de Odesa e a formaci\u00f3n dunha li\u00f1a defensiva ao longo do leste polas tropas da Entente evacuadas desta cidade facilitaron o ataque roman\u00e9s \u00e1s li\u00f1as h\u00fangaras ao quedar cuberta a retagarda. O cambio de bando dalgunhas unidades sovi\u00e9ticas en Ucra\u00edna impediu o ataque a Roman\u00eda. Incapaz de pactar coa Entente, de levantar o seu bloqueo ou de coordinar as acci\u00f3ns militares cos rusos, o Goberno de Budapest atop\u00e1base en graves dificultades, acosado \u00e1 vez polas unidades romanesas e polas checoslovacas, que avanzaban cara ao distrito mineiro de Salg\u00f3tarj\u00e1n.\nTras concentrar as s\u00faas forzas na zona norte da li\u00f1a, os romaneses desencadearon o ataque o 16 de abril. O 20 de abril os romaneses alcanzaron Nagyv\u00e1rad e tres d\u00edas m\u00e1is tarde ocupaban Debrecen. O 21 detiv\u00e9ronse para reagruparse, o que deu a equivocada sensaci\u00f3n de que non cruzar\u00edan a li\u00f1a trazada pola Entente; ese mesmo d\u00eda os h\u00fangaros reorganizaron o mando da fronte para tratar de frear o embate roman\u00e9s e compensar a escasa moral e disciplina das s\u00faas unidades. Os comisarios pol\u00edticos das unidades perderon o control das operaci\u00f3ns militares e o xefe do Estado Maior da fronte, Aur\u00e9l Stromfeld, solicitou o env\u00edo de novos oficiais e suboficiais. O avance roman\u00e9s, que continuou sen o permiso de Par\u00eds, desbaratou os plans de contraofensiva do mando maxiar. O 30 do mes as forzas romanesas alcanzaron o r\u00edo Tisza en case toda a fronte. Tras reforzar a fronte con novos rexementos provenientes de Budapest e doutras cidades industriais, os h\u00fangaros conseguiron rexeitar \u00f3s romaneses en Szolnok e deter o seu avance no r\u00edo Tisza. A\u00ednda as\u00ed, no Goberno discutiuse a posibilidade da rendici\u00f3n, consciente de que non contaba con forzas suficientes para deter unha acometida decidida das unidades romanesas. Os rumores de que os romaneses non se detiveran e avanzaban cara \u00e1 capital estend\u00e9ronse o 2 de maio, a\u00ednda que carec\u00edan de fundamento. En espera de reforzos, contrarios a esparexer as s\u00faas tropas cando se agudizaba a ameaza rusa en Ucra\u00edna, incapaces de lograr tropas das potencias coas que dar un aspecto internacional \u00e1 marcha sobre Budapest e non desexando axudar a formaci\u00f3n dun Goberno forte en Hungr\u00eda antes do trazado da fronteira com\u00fan, os romaneses detiveron o seu avance entre o 2 de maio e o 19 de xullo. As unidades romanesas, con todo, sufriran escasas baixas \u2013ao redor de seiscentos mortos e cincocentos feridos\u2013 na s\u00faa ofensiva de abril que as conduciu ata o r\u00edo. Algunhas delas foron enviadas de inmediato ao leste. Doutra banda, a esperanza do Consello de Goberno non era a de lograr unha vitoria militar sobre os pa\u00edses veci\u00f1os, sen\u00f3n que o estoupido da revoluci\u00f3n internacional (ben en Alema\u00f1a ou en Austria) ou o auxilio dos rusos lle outorgase o socorro necesario.\nVitoria en Eslovaquia e posterior retirada.\nAo mesmo tempo, no norte, det\u00ed\u00f1ase tam\u00e9n a ofensiva checoslovaca, que o 2 de maio chegara ata Miskolc. O 10 de maio comezou unha contraofensiva h\u00fangara que rexeitou o inimigo ata o r\u00edo Ipoly. O 19 de maio, as unidades h\u00fangaras tomaron P\u00e9terv\u00e1s\u00e1ra e o 21 Miskolc, vitorias que aumentaron a moral das tropas. O 26 de maio os mandos comezaron a planear a seguinte fase da ofensiva, dirixida \u00e1 zona de uni\u00f3n entre checoslovacos e romaneses, co dobre obxectivo de tratar de tomar contacto coas unidades sovi\u00e9ticas rusas e de tomar o control dun territorio que servise a continuaci\u00f3n para desencadear un ataque contra as forzas romanesas en Transilvania. As operaci\u00f3ns comezaron o 29 dese mesmo mes, cun ataque ao longo de todo a fronte. En xu\u00f1o as unidades checoslovacas tiveron que retirarse m\u00e1is a\u00ednda polo avance das tropas h\u00fangaras. O 5 de xu\u00f1o as forzas h\u00fangaras loitaban xa nos arredores de Ko\u0161ice. e o mando h\u00fangaro comezou ent\u00f3n os preparativos para atacar no leste, sen abandonar a fronte norte. Malia as vitorias conseguidas, as unidades checoslovacas non foron destru\u00eddas, a consecuencia da li\u00f1a de avance elixida polos h\u00fangaros.\nO 7 de xu\u00f1o o primeiro ministro franc\u00e9s, Georges Clemenceau, esixiu a fin da ofensiva no norte contra os checoslovacos, e o 10 Kun prometeu deter o avance, un d\u00eda antes da chegada de tropas francesas a Bratislava. O 13 de xu\u00f1o Clemenceau emitiu un ultimato ao Goberno h\u00fangaro, anunciando o trazado da fronteira norte, esixindo a retirada das forzas h\u00fangaras ao sur desta e prometendo a cambio o repregamento das unidades romanesas no leste. O 19 o Goberno aceptou a proposta de Kun de someterse \u00e1s esixencias de Par\u00eds, malia o desexo dos mandos militares de continuar o avance cara ao noroeste. O 24 ordenouse o alto o fogo e o 30 o repregamento. Tras ocupar 2836\u00a0km2 de territorio inimigo, o Consello de Goberno ordenou a retirada das forzas \u00e1s li\u00f1as que sosti\u00f1an en maio. A retirada de Eslovaquia desmoralizou as tropas e a numerosos oficiais, que se uniron \u00e1s forzas comunistas por raz\u00f3ns nacionalistas. A campa\u00f1a cust\u00e1ralle unhas catro mil cincocentas baixas \u00e1s forzas h\u00fangaras segundo c\u00e1lculos franceses. Por outra banda, o avance h\u00fangaro perdera forza para ent\u00f3n e foille complicado manter a ofensiva. A retirada produciu a dimisi\u00f3n de varios altos oficiais que rexeitaban o abandono de territorios con poboaci\u00f3n maxiar, entre eles a do coronel Stromfeld.\nVolta aos combates no leste e derrota final.\nAs autoridades romanesas, tras d\u00faas semanas de silencio, responderon \u00e1 promesa do primeiro ministro franc\u00e9s esixindo a desmobilizaci\u00f3n do Ex\u00e9rcito vermello h\u00fangaro antes de retirarse dos territorios tomados en abril. O 10 de xullo comezou unha nova campa\u00f1a contra as forzas romanesas no leste, superiores en n\u00famero, disciplina e armamento \u00e1s unidades h\u00fangaras. O 11 de xullo o Goberno h\u00fangaro esixiu que se cumprise a promesa de retirada romanesa, que Par\u00eds rexeitou o 14 de xullo considerando un incumprimento do armisticio por parte de Budapest. Ao negarse Clemenceau a ordenar a retirada romanesa que esperaban as autoridades de Budapest, estas decidiron logralo pola forza. O 12 declarouse o servizo militar obrigatorio e as forzas retiradas do norte empezaron a despregarse, xa en plena desintegraci\u00f3n interna.\nAs operaci\u00f3ns comezaron o 20 de xullo, a v\u00e9spera dunha manifestaci\u00f3n sindical europea a favor do Goberno de Budapest que resultou en fracaso. O Goberno contrarrevolucionario de Szeged comunicara o plan de ataque h\u00fangaro aos mandos romaneses. Malia as desvantaxes, os h\u00fangaros cruzaron o Tisza e seguiron avanzando ata o 23 de xullo, contraatacando \u00f3s romaneses ao d\u00eda seguinte. As forzas h\u00fangaras comezaron a retirarse o 26 e ao d\u00eda seguinte regresaran \u00e1s posici\u00f3ns que ocupaban antes do comezo da ofensiva. O 30 de xullo as unidades romanesas estableceron as s\u00faas primeiras posici\u00f3ns m\u00e1is al\u00f3 do Tisza e avanzaban de xeito imparable cara \u00e1 capital h\u00fangara. O Goberno sovi\u00e9tico ruso non puido deter esta vez \u00f3s romaneses, como fixera previamente en maio mediante un ultimato. Os h\u00fangaros, que desbandaran algunhas unidades sen valor militar alg\u00fan e enfront\u00e1banse \u00e1 desobediencia doutras, carec\u00edan de reservas. As forzas do Goberno de Budapest retir\u00e1banse en desorde. Ao d\u00eda seguinte a situaci\u00f3n militar tornouse desesperada co ataque roman\u00e9s ao longo de toda a fronte. Os mandatarios h\u00fangaros sopesaron a posibilidade de abandonar o Goberno e de que formar outro menos radical e m\u00e1is do gusto da Entente, esperando que isto obrigase \u00f3s romaneses a deter a ofensiva. Finalmente rexeitouse esta posibilidade, pero a desintegraci\u00f3n das unidades impediu contraatacar e restablecer a li\u00f1a do Tisza como se decidiu no consello de ministros. Esa mesma noite a 6.\u00aa Divisi\u00f3n romanesa estaba a menos de dous quil\u00f3metros de Szolnok, punto estrat\u00e9xico ao longo do Tisza, mentres que outras unidades tomaban Tokaj e Tarcal no norte. O Goberno ordenou unha contraofensiva malia a baixa moral das tropas, opostas a tal medida, e fixo un \u00faltimo chamamento ao proletariado internacional para tratar, en balde, de deter o avance roman\u00e9s. O 1 de agosto a maior\u00eda das unidades h\u00fangaras abandonaron a li\u00f1a do r\u00edo, a\u00ednda que algunhas delas reun\u00edronse para levar a cabo unha \u00faltima acometida en Szolnok retomando parte da cidade, sen que isto detivese o avance roman\u00e9s no resto da fronte. Ese mesmo d\u00eda as unidades romanesas avanzaron trinta quil\u00f3metros, sen atopar apenas resistencia.\nMalia a resistencia iugoslava a participar nas operaci\u00f3ns contra Budapest, a presi\u00f3n da Entente forzou finalmente a Belgrado a aceptar unirse \u00e1 coalici\u00f3n. A reactivaci\u00f3n da fronte romanesa, a r\u00e1pida derrota h\u00fangara, a efectiva folga obreira en Iugoslavia do 21 de xullo en contra da intervenci\u00f3n e a concesi\u00f3n de parte do Banato a Roman\u00eda pola Entente fixeron, con todo, que Iugoslavia non participase na derrota do Goberno sovi\u00e9tico.\nMedidas econ\u00f3micas e sociais e crise interna.\nEmpe\u00f1ado na transformaci\u00f3n inmediata da sociedade ao socialismo malia a guerra cos pa\u00edses veci\u00f1os, o Goberno comezou a aprobar profundas reformas e medidas contra os que consideraba inimigos de clase, seguindo a mi\u00fado cegamente o modelo ruso, polo que perdeu rapidamente o apoio inicial que ti\u00f1a. Estas medidas progresistas e a s\u00faa aplicaci\u00f3n autoritaria alienaron \u00e1s clases privilexiadas e non conseguiron as simpat\u00edas do proletariado urbano ou dos campesi\u00f1os pobres. O intento do novo Goberno de cambiar profundamente o modo de vida e o sistema de valores da poboaci\u00f3n resultou un rotundo fracaso. O empe\u00f1o por converter a Hungr\u00eda feudal nunha utop\u00eda marxista resultou infrutuoso por unha mestura de falta de tempo, de persoal experimentado na administraci\u00f3n, de organizaci\u00f3n, e de inxenuidade pol\u00edtica e econ\u00f3mica gobernamental nalgunhas das s\u00faas medidas. O obxectivo gobernamental era dobre: por unha banda resolver os problemas sociais desde un enfoque marxista, e por outro eliminar \u00e1 vez toda posible oposici\u00f3n e asegurar a supervivencia da ditadura do proletariado.\nA diferenza da pol\u00edtica exterior da rep\u00fablica, dominada por Kun, foi a maior\u00eda socialista do Consello de Goberno a que decidiu gran parte das medidas de pol\u00edtica interior. Por\u00e9n, co tempo a corrupci\u00f3n cada vez m\u00e1is estendida desbaratou gran parte das medidas oficiais e dos intentos de reforma. O propio Goberno tivo que admitir a baixada da moral p\u00fablica e privada, a falta de escr\u00fapulos en conseguir unha vida mellor e o cada vez maior nepotismo, favoritismo, abuso de autoridade e os casos de roubo.\nFomento da cultura e control da prensa.\nRealizouse un intenso esforzo por mellorar o nivel cultural da poboaci\u00f3n. Nacionaliz\u00e1ronse os teatros e a maior\u00eda das s\u00faas entradas quedaron controladas pola Comisar\u00eda de Educaci\u00f3n, encargada de entregalas aos obreiros a prezos reducidos. O mesmo sucedeu cos cines e museos, que foron socializados. A estatalizaci\u00f3n de artistas, escritores e dos negocios art\u00edsticos, con todo, deu p\u00e9 a cr\u00edticas de malgasto e mala xesti\u00f3n. A mediados de xu\u00f1o o ambicioso plan cultural gobernamental viuse envolto nunha crise, criticado no campo e en risco pola crise financeira do pa\u00eds.\nO Goberno restrinxiu severamente a liberdade de prensa e clausurou por motivos pol\u00edticos gran n\u00famero de publicaci\u00f3ns, que quedaron tam\u00e9n limitadas a finais da primavera pola escaseza de papel, e os conflitos co sindicato de xornalistas deu lugar a s\u00faa disoluci\u00f3n por orde do Goberno.\nMedidas para a mocidade.\nAs s\u00faas medidas cara \u00e1 mocidade, por outra banda, apenas recibiron cr\u00edticas e base\u00e1ronse en modernas publicaci\u00f3ns pedag\u00f3xicas. Eliminouse o estigma dos fillos bastardos, aprob\u00e1ronse revisi\u00f3ns m\u00e9dicas gratu\u00edtas para os nenos, fomentouse a hixiene e instaurouse un programa de ba\u00f1os para os escolares nos ba\u00f1os p\u00fablicos e balnearios nacionalizados, que se estendeu aos ba\u00f1os privados. Creouse un programa de estancias no campo para nenos de familias humildes da cidade e encargouse aos consellos a supervisi\u00f3n da s\u00faa sa\u00fade. Instaurouse un programa de titores especializados para nenos discapacitados para as escolas e instituci\u00f3ns modernas para o tratamento daqueles con problemas mentais. Tam\u00e9n se planeou un amplo plan de rexeneraci\u00f3n de menores asociais, que finalmente non se levou \u00e1 pr\u00e1ctica por falta de tempo.\nEducaci\u00f3n e relixi\u00f3n.\nAs instituci\u00f3ns educativas quedaron nacionalizadas o 29 de marzo e centraliz\u00e1ronse co obxectivo de mellorar a s\u00faa utilizaci\u00f3n mediante a planificaci\u00f3n. P\u00faxose en marcha un programa de modernizaci\u00f3n e reestruturaci\u00f3n do curr\u00edculo escolar e de mellora do uso das instalaci\u00f3ns dispo\u00f1ibles. Dedic\u00e1ronse partidas notables \u00e1 impresi\u00f3n de novos manuais, en parte propagand\u00edsticos, e \u00e1 mellora das condici\u00f3ns do profesorado. Este comezou ademais un programa de adoutrinamento marxista que non chegou a rematarse por mor da ca\u00edda da rep\u00fablica sovi\u00e9tica. Malia a preocupaci\u00f3n gobernamental polo profesorado, este mostrouse xeralmente hostil ou pasivo cara ao novo r\u00e9xime. A Comisar\u00eda de Educaci\u00f3n tivo que abolir os consellos de estudantes, que provocaran notables confrontamentos co profesorado nas s\u00faas actividades revolucionarias, e a nova formaci\u00f3n sexual, introducida de forma apresurada.\nA relixi\u00f3n resultou outro importante problema para o Goberno. A nacionalizaci\u00f3n das escolas privadas e relixiosas (o 70 % das do pa\u00eds) e a supresi\u00f3n de s\u00edmbolos e actividades relixiosas nas escolas acentuou o rexeitamento dos profesores destas cara ao Consello de Goberno. Malia a defensa gobernamental do dereito privado \u00e1 liberdade de culto e da propiedade da Igrexa, a controversia, cunha imaxe baseada nos casos de excesos, foi negativa para o Goberno.\nReformas sociais e sanitarias.\nO programa social do Goberno caracterizouse polo mesmo que o seu programa cultural: unha grande ambici\u00f3n nos seus obxectivos, intentos de cambiar problemas enraizados, a escaseza de persoal e medios para levalo a cabo, o notable custo e falta de realismo nunha situaci\u00f3n de grave crise de posguerra.\nAbol\u00edronse os t\u00edtulos nobiliarios, proclamouse a obrigaci\u00f3n de traballar e institu\u00eduse un sistema de asistencia social para os desempregados, que levou o Estado \u00e1 quebra. O Goberno tratou, con entusiasmo pero escaso \u00e9xito e gran custo, de loitar contra o grave problema do desemprego. O Goberno aprobou medidas humanitarias e de mellora social, propagadas tanto na prensa \u2013obrigada a iso\u2013 como nunha campa\u00f1a de publicidade en forma de carteis na que participaron destacados artistas da \u00e9poca. Prohibiuse temporalmente a venda e consumo de alcohol, considerado prexudicial, pero a presi\u00f3n do campo obrigou a suavizar esta medida o 23 de xullo. Tratouse de eliminar as\u00ed mesmo a prostituci\u00f3n, facilitouse o divorcio e proclamouse a igualdade legal das mulleres. A propaganda contrarrevolucionaria utilizou con grande \u00e9xito no campo a acusaci\u00f3n, falsa, de que o Goberno pretend\u00eda \u00absocializar as mulleres\u00bb.\nLevouse a cabo un ambicioso programa de mellora da sanidade que recibiu unha notable cooperaci\u00f3n por parte dos m\u00e9dicos, cortexados polo Consello de Goberno. Os hospitais, todos eles nacionalizados xunto coas industrias farmac\u00e9uticas, permaneceron baixo control m\u00e9dico malia os intentos de transferir a s\u00faa xesti\u00f3n \u00e1 representes pol\u00edticos, rexeitados polo Goberno. Aboliuse o trato distinto por clases sociais nos hospitais e as salas privadas pasaron a aloxar os enfermos m\u00e1is graves. Prohibiuse a diferenza de enterramento e o seu custo uniformouse para todos os cidad\u00e1ns.\nA medida m\u00e1is rexeitada nas cidades e que causou maior corrupci\u00f3n foi a da socializaci\u00f3n da vivenda. Ante o grave problema de vivenda \u2013apenas se constru\u00edu ningunha durante a guerra\u2013 o Goberno tratou de utilizar as dispo\u00f1ibles para aloxar a poboaci\u00f3n. Creouse un imposto para os propietarios non traballadores, cuxas casas e mobiliario quedaron nacionalizados \u2013non as\u00ed os dos traballadores. Cunha normativa confusa, a comisi\u00f3n para a vivenda resultou un fracaso que se reformou a comezos de abril. Malia os duros m\u00e9todos de Tibor Szamuely para tratar de reformar a comisi\u00f3n, inclu\u00edndo as ameazas de morte ou a deportaci\u00f3n de duascentas mil persoas da capital, acabar cos abusos e a corrupci\u00f3n e levar a cabo a reforma, fracasou nos seus intentos. En xullo o sistema resultaba xa demasiado caro e non serviu para acabar co problema de vivenda na capital.\nPol\u00edtica laboral e impositiva.\nA actitude gobernamental cara aos salarios dos traballadores, que ti\u00f1an o seu posto garantido polo Estado, pasou de intentar aplicar antigas aspiraci\u00f3ns sindicais a ter que axustarse \u00e1 realidade dunha produci\u00f3n diminu\u00ednte e unha poboaci\u00f3n activa sen incentivos para traballar. O Goberno aboliu o traballo arreo, instaurou unha xornada laboral de corenta e oito horas semanais, aumentou os salarios, implantou seguros sociais obrigatorios e comprometeuse a garantir un posto de traballo para cada traballador. As reformas sociais, como a aprobaci\u00f3n da xornada laboral de oito horas, a gratuidade dos servizos m\u00e9dicos, a baixada dos alugueiros ou a subida dos salarios non tranquilizaron \u00e1 poboaci\u00f3n. Estas medidas, ansiadas polos traballadores, tiveron efectos contraproducentes na produci\u00f3n que decaeu. Cun traballo asegurado, un soldo independente da produci\u00f3n, membro xa da clase dirixente segundo a propaganda gobernamental, o traballador h\u00fangaro deixou de producir ao m\u00e1ximo. En pouco tempo a inflaci\u00f3n anulou os aumentos salariais e a grande inflaci\u00f3n conduciu \u00e1 escaseza de artigos, mentres que o Goberno reaccionou tratando de restaurar vellas pr\u00e1cticas mal vistas polos traballadores para intentar reactivar a produci\u00f3n, provocando o seu malestar. As t\u00e1boas salariais establecidas para os traballadores do campo coloc\u00e1banos en desvantaxe fronte aos urbanos; a inflaci\u00f3n e a escaseza de produtos manufacturados fac\u00edan que, a\u00ednda que os campesi\u00f1os gozaban de ingresos superiores a calquera outro momento da historia, estes non lles servisen para adquirir m\u00e1is produtos que antes, sen\u00f3n menos.\nMalia a mellora das condici\u00f3ns dos seguros sociais dos traballadores, a aplicaci\u00f3n das medidas gobernamentais resultou desordenada e, en ocasi\u00f3ns, contraditoria durante todo o per\u00edodo da rep\u00fablica sovi\u00e9tica, con continuos cambios. O Goberno regulou as\u00ed mesmo os prezos, substitu\u00edndo os posibles ingresos por impostos directos por un imposto indirecto nos prezos dos artigos. Os seus intentos por organizar os prezos \u2013excesivamente baixos\u2013 resultaron, emporiso, un fracaso debido \u00e1 inflaci\u00f3n, \u00e1 reducida produci\u00f3n, ao mercado negro e ao bloqueo da Entente, que limitaba a cantidade de materias primas dispo\u00f1ibles.\nNacionalizaci\u00f3ns e pol\u00edtica econ\u00f3mica.\nO Goberno sovi\u00e9tico nacionalizou os bancos, as industrias, minas e empresas de transporte con m\u00e1is de vinte traballadores, que quedaron administradas por comisarios elixidos polo Estado e os consellos, xunto coas empresas estranxeiras, os edificios de apartamentos, os grandes almac\u00e9ns ou as granxas maiores de 57 hect\u00e1reas, o que provocou un caos econ\u00f3mico. As tendas de m\u00e1is de dez traballadores nacionaliz\u00e1ronse dous d\u00edas m\u00e1is tarde, o 22 de marzo. Tam\u00e9n foron nacionalizados os hoteis e balnearios, as\u00ed como as compa\u00f1\u00edas de seguros. Os apartamentos quedaron socializados o 26 de marzo, o mesmo d\u00eda que se expropiaban os bancos. Requis\u00e1ronse os dep\u00f3sitos de ouro, xoias a partir de certo valor e divisas, e limitouse a cantidade de di\u00f1eiro que se pod\u00eda retirar diariamente das contas bancarias. En pouco tempo a maior\u00eda das empresas privadas quedaron en mans do Estado. Os comisarios encargados da direcci\u00f3n das f\u00e1bricas nacionalizadas, inexpertos, non conseguiron evitar que a produci\u00f3n minguase rapidamente, ao igual que nas minas. A finais de abril, o servizo ferroviario viuse reducido a\u00ednda m\u00e1is por mor da escaseza de carb\u00f3n, e o goberno viuse na obriga de racionar varios alimentos b\u00e1sicos.\nMalia que as amplas medidas de nacionalizaci\u00f3n outorgaron grandes ingresos ao novo Goberno, este fracasou na s\u00faa administraci\u00f3n. Creouse unha vasta burocracia para xestionar os recursos nacionalizados que, por falta de tempo, non logrou aplicalos para mellorar a produci\u00f3n nacional. A produci\u00f3n industrial nas desabastecidas cidades descendeu entre un 25 % e un 75 %. A corrupci\u00f3n dun r\u00e9xime en disoluci\u00f3n, os problemas monetarios e o fracaso da pol\u00edtica agraria contribu\u00edron tam\u00e9n ao fracaso da xesti\u00f3n econ\u00f3mica sovi\u00e9tica, e o bloqueo da Entente xunto a mala xesti\u00f3n comunista acabaron de afundir a econom\u00eda.\nPol\u00edtica agraria.\nO Consello de Goberno enfrontouse en balde ao dilema da cuesti\u00f3n agraria: o parcelamento das grandes leiras conseguir\u00edalle o apoio da maior\u00eda do campesi\u00f1ado, pero levar\u00edao ao mesmo tempo a unha ca\u00edda da produci\u00f3n agr\u00edcola necesaria para abastecer \u00e1s cidades, onde se ti\u00f1a a s\u00faa base de apoio. Finalmente decidiuse non distribu\u00edr as facendas, sen\u00f3n convertelas en cooperativas nacionalizadas para os campesi\u00f1os sen terra. Esta decisi\u00f3n debeuse tanto a motivos ideol\u00f3xicos \u2013o temor a crear un campesi\u00f1ado propietario hostil ao comunismo\u2013 coma ao desexo e necesidade de manter a produci\u00f3n agr\u00edcola. Esta reforma burocratizada, ineficaz e que non tivo apoio dos campesi\u00f1os, fracasou finalmente e restou moito apoio ao novo r\u00e9xime entre a poboaci\u00f3n rural.\nO mantemento dos terreos de pequeno tama\u00f1o en mans privadas mentres as grandes leiras convert\u00edanse en cooperativas non satisfixo \u00f3s distintos sectores do campesi\u00f1ado: os m\u00e1is ricos desexaban comprar m\u00e1is terras co di\u00f1eiro acumulado durante a guerra, posibilidade frustrada pola decisi\u00f3n gobernamental \u2013isto conduciu \u00e1 s\u00faa aversi\u00f3n cara ao r\u00e9xime e a que tendesen a gardar os seus aforros e produtos en espera da s\u00faa ca\u00edda\u2013; os campesi\u00f1os sen terra atop\u00e1ronse convertidos en empregados estatais con ingresos que non lograban afrontar a inflaci\u00f3n e a escaseza de bens, dispostos a aceptar soamente a antiga divisa imperial, cada vez m\u00e1is escasa. Os intentos estatais de aliviar a situaci\u00f3n mediante o troco de produtos manufacturados por outros agr\u00edcolas favoreceron \u00f3s campesi\u00f1os m\u00e1is acomodados \u2013aqueles con excedentes que cambiar\u2013 o que levou \u00e1 desilusi\u00f3n e antipat\u00eda dos campesi\u00f1os pobres cara ao Goberno.\nA supresi\u00f3n do imposto sobre as parcelas de pequeno tama\u00f1o, promulgada para atraer \u00f3 pequeno campesi\u00f1ado e favorecer a s\u00faa cooperaci\u00f3n no abastecemento urbano, resultou contraproducente. Este tomouse a medida como un paso previo \u00e1 nacionalizaci\u00f3n destas propiedades e coma un sinal de debilidade gobernamental. A medida provocou tam\u00e9n o debilitamento dos consellos no campo, privados de fondos e obrigados a acudir a Budapest para financiar as s\u00faas actividades. Outra medida mal vista no agro foi o mantemento dos antigos capataces e terratenentes como asesores t\u00e9cnicos \u2013os \u00fanicos dispo\u00f1ibles\u2013 das novas cooperativas. Para os campesi\u00f1os, o novo r\u00e9xime obrig\u00e1balles a traballar para os seus antigos amos e non houbo intentos de trasladar a estes a rexi\u00f3ns onde non se lles identificase coas antigas pr\u00e1cticas. O persoal enviado pola Comisar\u00eda de Agricultura \u00e1s zonas rurais tam\u00e9n resultou moi pouco eficiente, pouco familiarizado coa cultura campesi\u00f1a e a mi\u00fado corrupto e ignorante en cuesti\u00f3ns agrarias. O ataque contra igrexas e p\u00e1rrocos nalgunhas localidades ou a implantaci\u00f3n dunha nova moeda \u2013o \u00abpapel branco\u00bb, por imprimirse s\u00f3 por unha cara do billete\u2013 aumentaron o descontento no agro, que chegou a rebelarse nalgunhas zonas.\nUnha \u00faltima medida, o uso da forza e en ocasi\u00f3ns do terror para suprimir actividades contrarrevolucionarias no campo, acabou por eliminar calquera simpat\u00eda polo r\u00e9xime sovi\u00e9tico no agro h\u00fangaro e aumentaron o descontento dos campesi\u00f1os. Ante a falta de abastecemento de alimentos nas cidades, o Goberno ordenou requisas masivas de colleitas nas zonas rurais, usando para iso bandas de militantes comunistas moi novos organizados nos centros urbanos, os chamados \u00abMozos de Lenin\u00bb. As bandas de Szamuely, en ocasi\u00f3ns incontroladas a pesar do celo deste, causaron pavor e hostilidade coas s\u00faas exacci\u00f3ns en rexi\u00f3ns onde se detectou oposici\u00f3n. Os intentos do Goberno e do Ex\u00e9rcito por eliminar os desmandos destas bandas terroristas foron infrutuosos.\nEn conxunto, o non repartir as facendas entre o campesi\u00f1ado, as requisici\u00f3ns e a restauraci\u00f3n das levas converteron o campesi\u00f1ado en hostil \u00e1 nova rep\u00fablica, que tivo que enfrontarse a revoltas continuas na campi\u00f1a. Aos erros gobernamentais uniuse a situaci\u00f3n de analfabetismo, brutalidade e ignorancia predominante no campo tras s\u00e9culos de goberno aristocr\u00e1tico e da influencia da Igrexa cat\u00f3lica, que fomentou a hostilidade cara ao novo r\u00e9xime. A distancia entre un r\u00e9xime fundamentalmente cosmopolita e urbano e un campesi\u00f1ado tradicionalmente hostil \u00e1 cidade tampouco favoreceu a rep\u00fablica sovi\u00e9tica.\nA poboaci\u00f3n ante a rep\u00fablica sovi\u00e9tica.\nO campesi\u00f1ado.\nA comezos do s\u00e9culo XX, Hungr\u00eda era unha rexi\u00f3n fundamentalmente agr\u00edcola e subdesenvolvida, na que o 60% da poboaci\u00f3n era campesi\u00f1a. Ao redor do 15% da poboaci\u00f3n ti\u00f1a terras a\u00ednda que non vivise delas e outro 20% eran traballadores urbanos, preto da metade mineiros e obreiros fabr\u00eds, mentres que a outra metade traballaba no sector dos servizos, inclu\u00edndo o servizo dom\u00e9stico e os xornaleiros.\nA relaci\u00f3n do campesi\u00f1ado coa rep\u00fablica dependeu da cuesti\u00f3n da terra. Un decreto do 3 de abril nacionalizou as grandes e medianas propiedades (parcelas de setenta e cinco acres ou m\u00e1is). Estas terras convert\u00e9ronse en cooperativas ou granxas estatais e non se repartiron entre os campesi\u00f1os. A reacci\u00f3n a esta medida foi diversa: os escasos propietarios de leiras afectadas pola expropiaci\u00f3n, entre un 2 e un 3 % da poboaci\u00f3n rural, opux\u00e9ronse \u00e1 rep\u00fablica; o terzo de pequenos e medianos propietarios, a\u00ednda que non resultou afectado pola reforma, temeu posibles medidas posteriores e viu con malos ollos o anticlericalismo oficial que conduciu \u00e1 secularizaci\u00f3n das escolas, a disoluci\u00f3n das ordes relixiosas ou a supresi\u00f3n da educaci\u00f3n relixiosa nos colexios, pero uniuse \u00e1s organizaci\u00f3ns revolucionarias locais para moderar as s\u00faas medidas; os dous terzos de campesi\u00f1os pobres ou xornaleiros, preto dun terzo da poboaci\u00f3n do pa\u00eds, estaban divididos entre propietarios de exiguas facendas \u2013dous quintos\u2013, traballadores das facendas dos terratenentes \u2013un quinto\u2013 e xornaleiros \u2013os dous quintos restantes. Deste \u00faltimo grupo os poucos organizados e pr\u00f3ximos aos socialistas apoiaron a rep\u00fablica e participaron activamente nas instituci\u00f3ns revolucionarias no campo e no ex\u00e9rcito. Neste tam\u00e9n se contaron numerosos campesi\u00f1os das zonas transilvanas ocupadas por Roman\u00eda. Para moitos outros, con todo, a decisi\u00f3n de non repartir as terras expropiadas provocou a desilusi\u00f3n co r\u00e9xime sovi\u00e9tico.\nEsta desilusi\u00f3n e hostilidade medrou co tempo, e a falta de produtos industriais trouxo a crise do comercio de produtos agr\u00edcolas durante o ver\u00e1n. A necesidade de abastecemento das cidades e das tropas obrigou \u00f3 Goberno a aplicar requisici\u00f3ns de alimentos, que chocaron coa resistencia campesi\u00f1a. Entre os campesi\u00f1os m\u00e1is acomodados creceu o apoio \u00e1 contrarrevoluci\u00f3n, en parte pola s\u00faa expulsi\u00f3n dos \u00f3rganos de Goberno local en maio.\nOs traballadores urbanos.\nOs traballadores das cidades supuxeron o principal sost\u00e9n da rep\u00fablica. A s\u00faa concentraci\u00f3n nas cidades e a s\u00faa relativa organizaci\u00f3n confer\u00edanlles unha forza maior da simplemente num\u00e9rica. O n\u00famero de traballadores sindicados creceu sen parar desde finais de 1918, e mentres que os socialistas atra\u00edan principalmente os obreiros cualificados, os comunistas fac\u00edano cos non cualificados e m\u00e1is marxinais. A uni\u00f3n dos partidos reforzou o movemento obreiro e aparcou temporalmente as disputas entre as d\u00faas formaci\u00f3ns.\nA pequena burgues\u00eda.\nA\u00ednda que legalmente s\u00f3 as empresas de m\u00e1is de vinte traballadores foran nacionalizadas, en numerosas ocasi\u00f3ns non se respectou este l\u00edmite e nacionalizaronse tam\u00e9n pequenas empresas con poucos traballadores. Isto, unido \u00e1 nacionalizaci\u00f3n de bancos, f\u00e1bricas, hoteis, farmacias ou cines e \u00f3 control estatal das tendas, aumentou a hostilidade dos pequenos e medianos propietarios cara \u00e1 rep\u00fablica. A estas medidas un\u00edronse outras como a confiscaci\u00f3n de xoias ou o aloxamento de familias obreiras en casas de clase media, o que reforzou a animosidade desta \u00faltima cara ao novo r\u00e9xime.\nPola contra, no campo, en rexi\u00f3ns onde se respectaron as leis de nacionalizaci\u00f3n, alg\u00fans pequenos propietarios, artes\u00e1ns e comerciantes mostr\u00e1ronse favorables \u00e1 rep\u00fablica. A intelectualidade progresista, artistas ou cient\u00edficos, os profesores rurais e os funcionarios de sindicatos e seguros sanitarios mostr\u00e1ronse polo xeral favorables tam\u00e9n.\nPola contra, os funcionarios veteranos, polic\u00edas e xendarmes, as\u00ed como os sacerdotes das diversas relixi\u00f3ns, apoiaron a contrarrevoluci\u00f3n desde o comezo. Os oficiais foron un grupo especialmente destacado na oposici\u00f3n ao r\u00e9xime comunista e \u00e1 vez nas s\u00faas forzas armadas. Decididos a defender as antigas fronteiras h\u00fangaras, moitos serviron nas unidades republicanas malia a s\u00faa oposici\u00f3n ideol\u00f3xica ao Goberno.\nTerratenentes e capitalistas.\nA antiga elite dirixente, formada por terratenentes e capitalistas industriais e comerciais, op\u00faxose desde un primeiro momento \u00e1 rep\u00fablica sovi\u00e9tica. Os seus principais representantes abandonaron o pa\u00eds nos primeiros d\u00edas da rep\u00fablica e a mediados de abril fundaron o Comit\u00e9 Antibolxevique en Viena, tam\u00e9n co\u00f1ecido como Comit\u00e9 Nacional H\u00fangaro. A organizaci\u00f3n agrupaba a representantes dos partidos pol\u00edticos tradicionais, inclu\u00edndo o do dimitido Mih\u00e1ly K\u00e1rolyi, e m\u00e1is do 80% dos seus dirixentes eran arist\u00f3cratas. Doutra banda, primeiro en Arade e m\u00e1is tarde en Szeged, o tam\u00e9n arist\u00f3crata e gran terratenente Gyula K\u00e1rolyi formou a comezos de maio un Goberno rival do de Budapest. \u00c1mbolos dous centros contrarrevolucionarios trataron de ga\u00f1arse o favor da Entente.\nOposici\u00f3n e represi\u00f3n.\nAo considerar a toda a poboaci\u00f3n \u2013menos \u00e1 minor\u00eda radical\u2013 inimiga de clase, o Goberno puxo en marcha unha serie de medidas para sometela: a toma de ref\u00e9ns; a formaci\u00f3n da \u00abOficina de Investigaci\u00f3n Pol\u00edtica\u00bb encabezada por Ott\u00f3 Korvin, que levou a cabo numerosos arrestos, descubriu algunhas tramas contra o Goberno e executou a alg\u00fans conspiradores; a vixilancia en lugares p\u00fablicos; ou a tolerancia de bandas armadas descontroladas como a do mari\u00f1o J\u00f3zsef Cerny, formada por criminais, oportunistas e partidarios do Goberno, dedicada \u00e1 extorsi\u00f3n e ao asasinato. O Goberno formou unidades terroristas, que percorreron o pa\u00eds en trens blindados para opo\u00f1erse aos elementos opositores, cada vez m\u00e1is activos. As medidas de coerci\u00f3n, con todo, non serviron para fortalecer o Goberno sen\u00f3n que, pola contra, priv\u00e1ronlle do apoio da clase media e de parte do proletariado. Tres d\u00edas despois da proclamaci\u00f3n da rep\u00fablica proclamouse a lei marcial e a pena de morte para os opositores aos consellos. Estableceuse un sistema de tribunais revolucionarios de competencias vagas, presuntamente formado para xulgar a oposici\u00f3n \u00e1 rep\u00fablica. Unha lei posterior de mediados de maio permit\u00eda os xu\u00edzos sumarios nas zonas de combate, na pr\u00e1ctica todo o pa\u00eds, o que permitiu a acci\u00f3n das bandas de Szamuely no campo.\nOs elementos m\u00e1is host\u00eds \u00e1 rep\u00fablica sovi\u00e9tica abandonaron o territorio controlado por ela, traslad\u00e1ndose a Austria ou \u00e1 zona baixo control militar franc\u00e9s ao sur do pa\u00eds, mudaron \u00e1s s\u00faas facendas (no caso da nobreza) ou pasaron \u00e1 clandestinidade. Foron incapaces, por\u00e9n, de solicitar un apoio o suficientemente forte para enfrontarse ao Goberno de Kun. En Viena formouse o Comit\u00e9 Antibolxevique, que solicitou repetidamente, pero en balde, a invasi\u00f3n de Hungr\u00eda por parte das tropas da Entente. O 5 de maio formouse no sur un Goberno contrarrevolucionario en Arade, que pronto se trasladou a Szeged \u2013baixo protecci\u00f3n francesa\u2013 por esixencia das autoridades romanesas, que v\u00edan con malos ollos o seu irredentismo.\nAs revoltas suced\u00e9ronse en abril e comezos de maio, coincidindo con varias vitorias romanesas na fronte e unha folga de ferroviarios, que solicitaban que se lles librase do servizo militar e que se formase un Goberno exclusivamente socialista, desbaratando as comunicaci\u00f3ns e illando a capital. Desde mediados de maio a mediados de xu\u00f1o o n\u00famero de revoltas contrarrevolucionarias duplicouse respecto aos meses anteriores e o seu tama\u00f1o creceu notablemente. O Goberno, con todo, logrou sobrevivir e deter a ofensiva romanesa o 27 de abril pasando ao ataque, malia os alzamentos campesi\u00f1os nuns setenta pobos nos que os labradores trataron de facerse co poder e acabar coas requisici\u00f3ns.\nO 21 de abril creouse o \u00abTribunal de Xustiza Sumaria\u00bb, presidido por Szamuely que, xunto con destacamentos armados, percorreu o territorio sufocando as revoltas, en moitas ocasi\u00f3ns sen atopar resistencia dos campesi\u00f1os alzados ag\u00e1s al\u00ed onde os oficiais tomaran o mando das rebeli\u00f3ns. Das cincocentas ou seiscentas persoas asasinadas ou executadas durante o per\u00edodo sovi\u00e9tico en Hungr\u00eda, o 73% foron campesi\u00f1os, o 9,9% oficiais, o 8,2% burgueses e o 7,8% terratenentes, sen contarse arist\u00f3cratas entre as v\u00edtimas.\nO 5 de xu\u00f1o catro mil campesi\u00f1os marcharon sobre Sopron, pero foron rexeitados con notables baixas pola gornici\u00f3n da cidade. O 24 de xu\u00f1o produc\u00edronse levantamentos contra o Goberno tanto na capital, por parte de cadetes dunha academia militar, coma nas provincias, que foron rapidamente sufocados. Estes apenas contaron con apoio obreiro ou do campesi\u00f1ado m\u00e1is pobre. O do 24 de xu\u00f1o foi o \u00fanico intento serio de derrocar o Goberno de Kun desde o interior. Mal planeada, mal coordinada e cunha falta de apoios, a tentativa fracasou. Orixinalmente o golpe deb\u00eda contar co apoio dos socialdem\u00f3cratas e da gornici\u00f3n da capital que controlaban, e que os contrarrevolucionarios desexaban utilizar contra o Goberno para m\u00e1is tarde levar a cabo unha contrarrevoluci\u00f3n completa. No \u00faltimo momento, faltou o concurso socialista e a maior\u00eda dos conxurados negouse a alzarse sen este. As exiguas unidades que finalmente se puxeron en marcha non puideron cumprir os seus obxectivos e foron avasaladas en poucas horas. Como consecuencia do levantamento varios socialistas abandonaron o Goberno, que se reduciu de trinta e seis comisarios a once.\nMentres tanto os representantes Aliados en Viena, sen o apoio dos seus respectivos Gobernos, trataron de derrocar a Kun e substitu\u00edlo por un novo gabinete socialista con Gyula Peidl \u00e1 fronte.\nDerrota e fin da rep\u00fablica sovi\u00e9tica.\nUn\u00edndose \u00e1 derrota militar no leste, hab\u00eda tempo que o Goberno perdera o apoio dos sindicatos. O 31 de xullo, unha reuni\u00f3n da Xunta de Sindicatos con corenta e seis dirixentes sindicais presentes votou de xeito abafador en contra de manter o sistema sovi\u00e9tico \u2013s\u00f3 houbo tres votos favorables. O resultado comunicouse de inmediato a Kun, que o d\u00eda anterior neg\u00e1rase a dimitir e afirmara que o Ex\u00e9rcito poder\u00eda soster a fronte. O Consello de Goberno convocou ent\u00f3n unha reuni\u00f3n extraordinaria do Consello de Obreiros e Soldados de Budapest para o d\u00eda seguinte.\nO 1 de agosto o gabinete cedeu o poder a un novo Goberno formado por dirixentes sindicais moderados durante a sesi\u00f3n do consello central de traballadores. Gyula Peidl, o novo primeiro ministro, negouse a aparecer ante o consello, sinal do seu rexeitamento ao sistema sovi\u00e9tico no que non participara activamente. Inmediatamente despois da dimisi\u00f3n, alg\u00fans dos dirixentes comunistas m\u00e1is destacados pasaron \u00e1 clandestinidade. Esa mesma noite, Kun recibiu confirmaci\u00f3n de que o Goberno austr\u00edaco estaba disposto a concederlle asilo a el e a alg\u00fans dos seus seguidores. Xunto con alg\u00fans dos antigos comisarios abandonou Budapest en dous trens, chegando a Viena a primeiras horas do 2 de agosto tras ser acosados por multitudes anticomunistas cami\u00f1o da estaci\u00f3n na capital h\u00fangara.\nO novo Goberno de Gyula Peidl, controlado por socialdem\u00f3cratas, herdou catro comisarios do anterior gabinete de Kun, que volveron transformarse oficialmente en socialistas. O 2 de agosto, na primeira reuni\u00f3n do gabinete, aboliuse oficialmente a rep\u00fablica sovi\u00e9tica e restaurouse a rep\u00fablica popular, entre outras medidas que comezaron a desmantelar a herdanza sovi\u00e9tica. A noite do d\u00eda 2 as forzas romanesas atop\u00e1banse xa a s\u00f3 20\u00a0km da capital e a tarde seguinte as primeiras unidades entraron en Budapest. Privado do control efectivo das poucas unidades que quedaban en p\u00e9, o novo Goberno non puido impedir a entrada do groso das tropas romanesas na capital o d\u00eda 4, sen que tivesen lugar combates. Roman\u00eda tratou de solicitar en balde o benepl\u00e1cito de Iugoslavia e Checoslovaquia para formar un Goberno sat\u00e9lite en Budapest trala derrota dos comunistas."}
{"id": "365319", "revid": "89787", "url": "https://gl.wikipedia.org/wiki?curid=365319", "title": "Espectr\u00f3metro", "text": "O espectr\u00f3metro, espectrofot\u00f3metro ou espectr\u00f3grafo, \u00e9 un aparello capaz de analizar o espectro de frecuencias caracter\u00edstico dun movemento ondulatorio. Apl\u00edcase a diferentes instrumentos que operan sobre un amplo campo de lonxitudes de onda.\nEspectroscopio.\nUn espectr\u00f3metro \u00f3ptico,\u00a0ou espectroscopio, \u00e9 un instrumento que serve para medir as propiedades da luz nunha determinada porci\u00f3n do espectro electromagn\u00e9tico. A variable que se mide xeralmente \u00e9 a intensidade luminosa, pero p\u00f3dese medir tam\u00e9n, por exemplo, o estado de polarizaci\u00f3n electromagn\u00e9tica. A variable independente adoita ser a lonxitude de onda da luz, xeralmente expresada en subm\u00faltiplos do metro, a\u00ednda que algunhas veces poida ser expresada en calquera unidade directamente proporcional \u00e1 enerx\u00eda do fot\u00f3n, como a frecuencia ou o electronvolt que mante\u00f1en unha relaci\u00f3n inversa coa lonxitude de onda. Util\u00edzanse espectr\u00f3metros en espectroscopia para producir li\u00f1as espectrales e medir as s\u00faas lonxitudes de onda e intensidades.\nEn xeral, debido \u00e1s diferentes t\u00e9cnicas necesarias para medir distintas porci\u00f3ns do espectro, un instrumento concreto s\u00f3 operar\u00e1 sobre unha pequena porci\u00f3n deste campo total. O analizador de espectro \u00e9 un dispositivo electr\u00f3nico moi parecido por embaixo das frecuencias \u00f3pticas (\u00e9 dicir, microondas e radiofrecuencia).\nEsta ferramenta pode ser usada para ver os espectros de emisi\u00f3n xerados polos elementos ao absorber ou emitir fot\u00f3ns enerx\u00e9ticos. Das frecuencias de onda, un moi pequeno prisma \u00e9 visible ao ollo humano, entre os raios ultravioleta e os infravermellos; o espectr\u00f3metro d\u00e1 unha visi\u00f3n m\u00e1is clara destes.\nCabe resaltar que cada elemento ten un espectro particular, e que dependendo da s\u00faa estrutura qu\u00edmica alg\u00fans reaccionan m\u00e1is r\u00e1pido que outros, polo que alg\u00fans espectros de emisi\u00f3n non requiren unha descarga enerx\u00e9tica moi grande, mentres que outros unha maior. En 1920, por exemplo o cient\u00edfico Niels Bohr escribiu os seus postulados con base na descarga enerx\u00e9tica que lle deu a un \u00e1tomo de hidr\u00f3xeno, dando a idea para que un espectr\u00f3metro fose constru\u00eddo."}
{"id": "365320", "revid": "5863", "url": "https://gl.wikipedia.org/wiki?curid=365320", "title": "M.\u00aa Luisa Sobrino Manzanares", "text": ""}
{"id": "365321", "revid": "5863", "url": "https://gl.wikipedia.org/wiki?curid=365321", "title": "M\u00aa Luisa Sobrino Manzanares", "text": ""}
{"id": "365323", "revid": "5863", "url": "https://gl.wikipedia.org/wiki?curid=365323", "title": "Compact Disc Read Only Memory", "text": ""}
{"id": "365332", "revid": "56817", "url": "https://gl.wikipedia.org/wiki?curid=365332", "title": "David Simon", "text": "David Judah Simon, nado o 9 de febreiro de 1960, \u00e9 un escritor, xornalista, guionista e produtor estadounidense de series de televisi\u00f3n. Traballou coma xornalista durante vinte anos para o xornal \"The Baltimore Sun\".\n\u00c9 o creador da serie da HBO, \"The Wire\", na que participou como produtor executivo e guionista durante as cinco tempadas. Foi un dos encargados de adaptar o libro de non ficci\u00f3n \"Generation Kill\", de Evan Wright, nunha miniserie que se estreou en 2008 tam\u00e9n na HBO.\nXunto con Eric Overmyer, \u00e9 o creador da serie \"Treme\", que en decembro de 2013 rematou coa s\u00faa cuarta tempada. Posteriormente escribiu, xunto co xornalista William F. Zorzi, a miniserie \"Show Me a Hero\", tam\u00e9n para a HBO."}
{"id": "365334", "revid": "5863", "url": "https://gl.wikipedia.org/wiki?curid=365334", "title": "Sobrino", "text": "O apelido Sobrino, de orixe portuguesa, que pasou a Galicia,GEG pode referirse, entre outros, a:"}
{"id": "365336", "revid": "15490", "url": "https://gl.wikipedia.org/wiki?curid=365336", "title": "V\u00edmara D\u00edaz", "text": "V\u00edmara D\u00edaz foi un bispo de Iria Flavia e Santiago de Compostela durante o s\u00e9culo XI. Irm\u00e1n do seu predecesor no bispado, Paio D\u00edaz, este bispo \u00e9 presentado na \"Historia Compostel\u00e1\" como algu\u00e9n afanado \"en servir non a Deus sen\u00f3n \u00e1 s\u00faa propia gloria\". V\u00edmara morreu afogado no r\u00edo Mi\u00f1o en torno ao ano 1016, sen que se poida esclarecer se a s\u00faa morte foi accidental ou se debeu a algunha traiz\u00f3n."}
{"id": "365337", "revid": "15490", "url": "https://gl.wikipedia.org/wiki?curid=365337", "title": "Paio D\u00edaz", "text": "Paio D\u00edaz, ou tam\u00e9n Pelaio II, foi un bispo de Iria Flavia e Santiago de Compostela durante o s\u00e9culo XI. Paio acadou a dignidade episcopal apoiado por poderes alleos \u00e1 Igrexa, pero foi logo deposto pola nobreza galega. Na \"Historia Compostel\u00e1\" \u00e9 considerado un usurpador e atrib\u00faeselle un car\u00e1cter arrogante. Foi sucedido polo seu irm\u00e1n, V\u00edmara D\u00edaz."}
{"id": "365359", "revid": "98629", "url": "https://gl.wikipedia.org/wiki?curid=365359", "title": "La Ronda de Bolta\u00f1a", "text": "La Ronda de Bolta\u00f1a \u00e9 un grupo de m\u00fasica aragon\u00e9s fundado na localidade de Bolta\u00f1a no ano 1992.\nHistoria.\nLa Ronda de Bolta\u00f1a estabeleceuse en xaneiro do ano 1992, nas \"festas de San Paulo\", coa finalidade de recuperar a ronda na festa de Bolta\u00f1a, daquela desaparecida. Dende ent\u00f3n comezaron a roldar polo resto de lugares de Sobrarbe e arredores. Despois da publicaci\u00f3n do seu primeiro \u00e1lbum hom\u00f3nimo en 1996, a s\u00faa fama estend\u00e9use al\u00e9n de Sobrarbe e os Pireneos. Comezaron a dar concertos e a actuar en escenarios de todo Arag\u00f3n, actividade que continuaron combinando coas s\u00faas roldas iniciais."}
{"id": "365360", "revid": "98629", "url": "https://gl.wikipedia.org/wiki?curid=365360", "title": "Revista Galega de Filolox\u00eda", "text": "A Revista Galega de Filolox\u00eda (RGF) \u00e9 unha publicaci\u00f3n cient\u00edfica galega dedicada \u00e1 investigaci\u00f3n filol\u00f3xica e, en especial, aos estudos ling\u00fc\u00edsticos no \u00e1mbito galego e portugu\u00e9s.\nHistoria.\nA Revista Galega de Filolox\u00eda naceu no ano 2000 na Coru\u00f1a, vinculada ao Departamento de Galego-portugu\u00e9s, Franc\u00e9s e Ling\u00fc\u00edstica da Universidade da Coru\u00f1a. Ten unha periodicidade anual e desde o seu nacemento public\u00e1ronse os seguintes n\u00fameros:\nDo n\u00famero 1 (ano 2000) ao n\u00famero 15 (2014) a edici\u00f3n foi impresa; os n\u00fameros 16 (2015) e 17 (2016) foron editados en papel e dixitalmente.\nMonograf\u00edas.\nAdemais dos n\u00fameros da revista, desde o ano 2002 publ\u00edcanse volumes monogr\u00e1ficos vinculados a ela. Estes son os n\u00fameros publicados:\nCaracter\u00edsticas.\nLi\u00f1as de an\u00e1lise.\nAs principais li\u00f1as de an\u00e1lise dos traballos publicados na Revista Galega de Filolox\u00eda son a Gram\u00e1tica, a Historia da Lingua, a Dialectolox\u00eda, a Lexicograf\u00eda, a Socioling\u00fc\u00edstica, a An\u00e1lise do Discurso, a Ecd\u00f3tica e a Cr\u00edtica Textual, a Pragm\u00e1tica, a Ling\u00fc\u00edstica Comparada, a Ling\u00fc\u00edstica Xeral etc. Dentro destas li\u00f1as de an\u00e1lise, a revista incl\u00fae tres tipos de publicaci\u00f3ns: artigos, notas e recensi\u00f3ns.\nLinguas.\nOs traballos que incl\u00fae poden estar redactados en galego, en portugu\u00e9s ou en ingl\u00e9s.\nAvaliaci\u00f3n.\nPara seren publicados, os traballos enviados te\u00f1en que pasar previamente un proceso de revisi\u00f3n por pares.\nIndexaci\u00f3n.\nA Revista Galega de Filolox\u00eda est\u00e1 indexada en CARHUS Plus+ 2014, Dialnet, DICE, ERIH Plus, ISOC, Latindex, MIAR, REGESTA IMPERII e ZBD.\nOrganigrama.\nEquipo editorial.\nO equipo editorial da Revista Galega de Filolox\u00eda est\u00e1 composto polas seguintes persoas:\nComit\u00e9 cient\u00edfico.\nO comit\u00e9 cient\u00edfico da Revista Galega de Filolox\u00eda est\u00e1 composto polas seguintes persoas:"}
{"id": "365361", "revid": "89787", "url": "https://gl.wikipedia.org/wiki?curid=365361", "title": "El Avisador Galaico", "text": "El Avisador Galaico foi un peri\u00f3dico que se editou en Cienfuegos, Cuba, en 1878.\nHistoria e caracter\u00edsticas.\n\u00d3rgano oficial da Sociedad de Beneficencia de Naturales de Galicia de Cienfuegos, apareceu o 3 de febreiro de 1878. Dirixido por Domingo Devesa Naveiro e Jos\u00e9 Porr\u00faa Valdivieso. Cesou a s\u00faa publicaci\u00f3n o 2 de novembro dese mesmo ano."}
{"id": "365365", "revid": "127505", "url": "https://gl.wikipedia.org/wiki?curid=365365", "title": "Tr3s Monos", "text": "Tr3s Monos foi un grupo de m\u00fasica xurdido en Zaragoza formado por Pablo, Sharif e Lex Luthorz, que estivo activo entre o 2006 e o 2009."}
{"id": "365371", "revid": "89787", "url": "https://gl.wikipedia.org/wiki?curid=365371", "title": "Jos\u00e9 Porr\u00faa Valdivieso", "text": "Jos\u00e9 Porr\u00faa Valdivieso, nado en Corcubi\u00f3n en 1822 e finado en Cienfuegos, Cuba, en 1913, foi un avogado, pol\u00edtico e xornalista galego.\nTraxectoria.\nEmigrou a Cuba a mediados do s\u00e9culo XIX, instalouse en Cienfuegos. Foi alcalde de Cienfuegos dende 1872 e despois deputado provincial en 1879. Foi fundador e director do peri\u00f3dico \"El Avisador Galaico\" con Domingo Devesa Naveiro."}
{"id": "365386", "revid": "5863", "url": "https://gl.wikipedia.org/wiki?curid=365386", "title": "Segunda rep\u00fablica espa\u00f1ola", "text": ""}
{"id": "365387", "revid": "56817", "url": "https://gl.wikipedia.org/wiki?curid=365387", "title": "El Avisador (Pontevedra)", "text": "El Avisador foi un xornal editado en Pontevedra en 1881.\nTraxectoria.\nEn xaneiro de 1881 \"El Anunciador\" tivo unha denuncia pola s\u00faa pol\u00edtica liberal, polo que suspendeu a s\u00faa publicaci\u00f3n. Para substitu\u00edlo apareceu El Avisador a finais de xaneiro. Publicouse os d\u00edas que durou a sanci\u00f3n. A\u00ednda se publicaba a mediados de febreiro."}
{"id": "365388", "revid": "5863", "url": "https://gl.wikipedia.org/wiki?curid=365388", "title": "Carmina Para\u00edso", "text": "Carmina Para\u00edso Santolaria, nada en\u00a0Huesca\u00a0 en\u00a01959,\u00a0\u00e9 unha\u00a0poeta e mestra da escola. Ensina aragon\u00e9s dende o ano 2002\u00a0nalgunhas aldeas do Val de Tena (CRA \"\"Alto G\u00e1llego\") e Jaca (CEIP \"Monte Oroel\", CEIP \"San Juan de la Pe\u00f1a\" e do IES \"Pirineos\"\"), e \u00e9 membro do Consello d'a Fabla Aragonesa. Colaborou no programa en movemento \"Charramos\" de Radio Huesca, e nas revistas \"Siete de Arag\u00f3n\" e \"Fuellas\".\n\u00c9 a autora de \"China chana. Unidad did\u00e1ctica de acercamiento a la lengua aragonesa\", publicado por Edelvives e o concello de Zaragoza (2006). Os dialectos de Arag\u00f3n central e meridional, falados no val do Garona e na serra de Lobarre, Caballera e Gratal, son a base do aragon\u00e9s empregado na s\u00faa poes\u00eda."}
{"id": "365424", "revid": "89787", "url": "https://gl.wikipedia.org/wiki?curid=365424", "title": "Mariano Arregui Canela", "text": "Mariano Arregui Canela, nado o 3 de setembro\u00a0de 1937\u00a0en\u00a0Ricla (Arag\u00f3n) e finado o 18 de agosto de 2010 en Tarragona (Catalu\u00f1a), foi un importante cantante de xota aragonesa.\nCon s\u00f3 7 anos ga\u00f1a o seu primeiro premio de xota en L'Almunia de Donya Godina, feito que fixo que decidise trasladase a Zaragoza para recibir clases de Pascuala Peri\u00e9. No ano 1948 ga\u00f1a o seu primeiro premio de \"Radio Zaragoza\".\nCo cambio de voz queda alg\u00fans anos sen moita actividade, pero no ano\u00a01960 ga\u00f1a o primeiro premio do concurso que organiza a Agrupaci\u00f3n Art\u00edstica Aragonesa en lembranza de Pilar Gasc\u00f3n. Catro anos despois, en 1964, obt\u00e9n o 2\u00ba premio do certame de xota do Concello de Zaragoza, e no ano seguinte o 1\u00ba\u00a0premio.\nEn 1969, proclamouse\u00a0por primeira vez campi\u00f3n de Arag\u00f3n de xota no Teatro Principal de Zaragoza. No ano 1975 obteu o primeiro premio nun concurso nacional de xota organizado na vila de\u00a0Epila, ademais de ga\u00f1ar por segunda volta o campionato de Arag\u00f3n.\nEn 1976, volveu ga\u00f1ar en Epila e por terceira vez, no escenario do Teatro Principal, o campionato de Arag\u00f3n. En 1977, ademais de volver ga\u00f1ar en Epila a Deputaci\u00f3n Provincial de Zaragoza\u00a0conc\u00e9delle o prestixioso \"Premio Santa Isabel\".\nEn 1979, ga\u00f1ar\u00e1 o cuarto campionato de Arag\u00f3n e en 1980 queda segundo no concurso en homenaxe a Demetrio Gal\u00e1n Bergua, ga\u00f1ando tam\u00e9n ese mesmo ano o 4\u00a0concurso de misas aragonesas patrocinado polo Cabido do Pilar de Zaragoza e a Deputaci\u00f3n Xeral de Arag\u00f3n. En 1981, nunha homenaxe na s\u00faa vila natal, Ricla, d\u00e9uselle a unha praza o seu nome.\nEn outubro de 1984 fai historia, logrando o quinto campionato de Arag\u00f3n de xota, convert\u00e9ndose no cantante que m\u00e1is veces se fixo con este premio.\nMorreu o d\u00eda 18 de agosto de 2010 no \"Hospital Joan XXIII\" de Tarragona despois de sufrir un derramo cerebral o d\u00eda 16 de agosto, mentres pasaba as vacaci\u00f3ns de ver\u00e1n coa s\u00faa familia en Salou."}
{"id": "365444", "revid": "89787", "url": "https://gl.wikipedia.org/wiki?curid=365444", "title": "Jos\u00e9 Luis Gonz\u00e1lez Bernal", "text": "Jos\u00e9 Luis Gonz\u00e1lez Bernal, nado en\u00a0Zaragoza (comarca de Zaragoza) o 30 de marzo de 1908 e finado en Par\u00eds (Francia) o 18 de novembro\u00a0de 1939, foi un pintor e debuxante aragon\u00e9s do movemento surrealista.\nFixo a s\u00faa formaci\u00f3n art\u00edstica na Escola de Artes e Oficios de Zaragoza, que completou dende 1929 en Par\u00eds, e onde co\u00f1eceu o surrealismo. De ideolox\u00eda anarquista, \u00f3 estoupar a Guerra Civil espa\u00f1ola volveu \u00e1 pens\u00ednsula a defender a Segunda Rep\u00fablica Espa\u00f1ola malia a s\u00faa fr\u00e1xil sa\u00fade, morrendo pouco despois de rematar a guerra no exilio en Par\u00eds.\nA s\u00faa obra foi desco\u00f1ecida en Espa\u00f1a por motivos pol\u00edticos at\u00e9 a metade dos\u00a0anos 1970, cando remataba a ditadura franquista, momento no que se reco\u00f1eceu o seu papel destacado nas vangardas art\u00edsticas aragonesas dos anos 30."}
{"id": "365468", "revid": "89787", "url": "https://gl.wikipedia.org/wiki?curid=365468", "title": "El Defensor de Granada", "text": "El Defensor de Granada foi un xornal espa\u00f1ol de ideolox\u00eda liberal-progresista e editado en Granada entre finais do s\u00e9culo XIX e o primeiro terzo do s\u00e9culo XX. Desapareceu tras o estalido da Guerra civil espa\u00f1ola.\nDende 1907 pertenceu \u00e1 Sociedade Editorial de Espa\u00f1a.\nHistoria.\nFundado en 1880 por Luis Seco de Lucena Escalada, na s\u00faa etapa inicial o diario contou co financiamento e o apoio valioso de Jos\u00e9 Genaro Villanova, rico empresario e pol\u00edtico granadino. O seu \u00e1mbito de difusi\u00f3n circunscrib\u00edase \u00e1 cidade de Granada. En 1907 uniuse \u00e1 Sociedade Editorial de Espa\u00f1a \u2014posteriormente reconstitu\u00edda como Sociedad Editora Universal\u2014, empresa que xa era propietaria doutros destacados xornais de \u00e1mbito nacional como \"El Imparcial\" ou \"El Heraldo de Madrid\".\nO xornal converteuse no principal voceiro do liberalismo, o laicismo, a modernizaci\u00f3n do pa\u00eds e a rexenaraci\u00f3n pol\u00edtica, o que lle proporcionou un amplo p\u00fablico e lle permitiu ga\u00f1ar m\u00e1is influencia que outros xornais. En 1927 ti\u00f1a unha tirada de 12.000 exemplares diarios, o que o convert\u00eda no xornal m\u00e1is importante de Granada. No eido xornal\u00edstico local, os seus principais competidores daquela eran o \"Noticiero Granadino\", \"La Publicidad\u00a0\"e en menor medida \"La Gaceta del Sur\".\nNos derradeiros doce anos de existencia, foi dirixido polo eminente escritor e xornalista Constantino Ruiz Carnero, que tam\u00e9n destacou na s\u00faa faceta pol\u00edtica e chegou a ser alcalde de Granada por un breve per\u00edodo. Tras a proclamaci\u00f3n da Segunda Rep\u00fablica Espa\u00f1ola, durante a d\u00e9cada de 1930 \"El Defensor de Granada\" manifestouse claramente como simpatizante polo novo r\u00e9xime. Nestes anos o seu principal rival xornal\u00edstico foi o xornal\u00a0\"Ideal\", de inspiraci\u00f3n cat\u00f3lica e conservadora.\nCoincidindo co comezo da Guerra Civil Espa\u00f1ola, o 20 de xullo de 1936 \"El Defensor de Granada\" foi clausurado por mandato dos militares golpistas, sendo as s\u00faas instalaci\u00f3ns asaltadas. A propiedade quedou incautada polas forzas sublevadas. O seu director foi detido d\u00edas m\u00e1is tarde, o 27 de xullo, e asasinado un d\u00eda sen determinar de principios de agosto de 1936. A represi\u00f3n tam\u00e9n alcanzou a outro dos seus xornalistas, Eufrasio Mart\u00edn, cuxa esposa foi asasinada en lugar del \u2014por non atoparse en Granada\u2014. A contenda supuxo, en definitiva, a desaparici\u00f3n do diario."}
{"id": "365469", "revid": "197", "url": "https://gl.wikipedia.org/wiki?curid=365469", "title": "Copa Galiza", "text": ""}
{"id": "365482", "revid": "1131", "url": "https://gl.wikipedia.org/wiki?curid=365482", "title": "Sociedad Editora Universal", "text": "Sociedad Editora Universal (\u00e1s veces chamada \u00abEl Trust\u00bb) foi unha importante empresa editorial e xornal\u00edstica espa\u00f1ola que existiu durante as d\u00e9cadas de 1920 e 1930.\nEsta empresa foi a sucesora da Sociedad Editorial de Espa\u00f1a, propietaria dun grupo de xornais na Espa\u00f1a da restauraci\u00f3n. O grupo estaba formado por \"Heraldo de\u00a0Madrid\", \"El Liberal de Madrid\", \"El Liberal\" de Sevilla, \"El Defensor de Granada\", \"El Liberal\" de Murcia, a revista \"Royal\" e o semanario \"La Moda Pr\u00e1ctica.\"\nHistoria.\nA sociedade constitu\u00eduse en 1923 cando os irm\u00e1ns Manuel Busquets e Joan Busquets, xunto \u00f3 avogado Amadeu Hurtado, adquiriron o \"trust\" xornal\u00edstico Sociedad Editorial de Espa\u00f1a. Todos eles formaron o n\u00facleo de accionistas at\u00e9 1927, cando Hurtado se desvinculou da empresa. O administrador, Antonio Sancrist\u00e1n Zavala, foi o impulsor do acordo e anos m\u00e1is tarde converteuse tam\u00e9n en accionista. Os principais diarios da empresa eran o \"Heraldo de Madrid\" e \"El Liberal\", ambos con sede na capital de Espa\u00f1a. Pola s\u00faa banda, \"El Liberal\" de Sevilla converteuse no principal diario da rexi\u00f3n andaluza, cunha tirada diaria de 50.000 exemplares.\nA Sociedad Editora Universal foi un grupo editorial de grande \u00e9xito durante os seus anos de actividade, especialmente na etapa republicana, cando repart\u00eda dividendos do 11% do capital \u00f3s seus accionistas e emprend\u00eda fortes investimentos en maquinaria, como a rotativa Wifag encargada en Su\u00edza en 1936. A estabilidade na propiedade foi a chave do crecemento dos xornais da sociedade que, no caso de \"Heraldo de Madrid\", rompeu todas as marcas e tivo nestes anos unha traxectoria ascendente \u2014en contraste co Liberal, que entrou nunha etapa de decadencia\u2014. Isto supuxo que a empresa fose economicamente rendible, a diferenza dalg\u00fans dos seus rivais como La Papelera Espa\u00f1ola, e permitise acometer \u2014entre 1934 e 1936\u2014 unha forte expansi\u00f3n do capital social, que aumentou desde 1,8 mill\u00f3ns de pesetas at\u00e9 os 5 mill\u00f3ns.\nTras o estalido da Guerra Civil Espa\u00f1ola en xullo de 1936, a empresa sufriu as vicisitudes da contenda. Os xornais da sociedade foron incautados pola\u00a0Falanxe Espa\u00f1ola a medida que as tropas franquistas entraban nas cidades espa\u00f1olas. O director do Defensor de Granada, Constantino Ruiz Carnero, morreu durante a represi\u00f3n na s\u00faa cidade, mentres que \"El Liberal\" de Sevilla foi arrasado polas tropas de Queipo de Llano cando este advertiu que se tentaban imprimir panfletos contrarios \u00e1 sublevaci\u00f3n militar. As publicaci\u00f3ns que quedaron en zona republicana continuaron edit\u00e1ndose baixo a xesti\u00f3n de comit\u00e9s obreiros. As instalaci\u00f3ns de \"Heraldo de Madrid\" e \"El Liberal\" de Madrid na r\u00faa do Marqu\u00e9s de Cubas foron ocupadas por un grupo de falanxistas o 27 de marzo de 1939, coincidindo co final da contenda.\nOs bens de produci\u00f3n da sociedade foron incautados por FET e das JONS, e nunca foron devoltos nin indemnizados os seus propietarios a pesar das innumerables xesti\u00f3ns realizadas desde data tan temper\u00e1 como 1947 e at\u00e9 a m\u00e1is recente iniciativa, tratada no Congreso dos Deputados en novembro de 2009."}
{"id": "365504", "revid": "839", "url": "https://gl.wikipedia.org/wiki?curid=365504", "title": "Itxaro Borda", "text": "Itxaro Borda, nada en\u00a0Baiona\u00a0o 29 de marzo de\u00a01959, \u00e9 unha escritora vasca\u00a0en lingua \u00e9uscara.\nTraxectoria.\nItxaro Borda naceu en Baiona. Publicou o seu primeiro poema en 1974 na revista \"Herria\". En 1981, participou na creaci\u00f3n da revista vascofrancesa Maiatz, a cal facilitou a publicaci\u00f3n do seu primeiro poemario, \"Bizitza nola badoan\", en 1984. Ademais de poes\u00eda, escribiu novelas, artigos e ensaios. Traduciu \u00f3 \u00e9uscaro obras como \"Kaukausiche Kredekreis\" de Bertold Brecht. Tam\u00e9n escribiu letras para canci\u00f3ns.\nAmaia Ezpeldoi.\nO personaxe m\u00e1is co\u00f1ecido da obra de Borda \u00e9 Amaia Ezpeldoi, unha detective suletina at\u00edpica, rural, bisexual e con problemas de comunicaci\u00f3n, que aparece por primeira vez na novela \"Bakean \u00fctzi arte\", de 1994, e posteriormente en \"Bizi nizano munduan\" e \"Amorezko pena ba\u00f1o\", ambas as d\u00faas de 1996, formando unha primeira trilox\u00eda. Trata nestas tres obras temas suletinos, como a industria do gas ou a produci\u00f3n de esparto, as\u00ed como a situaci\u00f3n socioecon\u00f3mica e cultural do Pa\u00eds Vasco franc\u00e9s.\u200b En 2004 recuperou este personaxe en \"Jalgi hadi plazara\", a\u00ednda que a contorna desta novela \u00e9 Bilbao. En 2012 publicou unha quinta novela protagonizada po Ezpeldoi, \"Boga boga\"."}
{"id": "365505", "revid": "89787", "url": "https://gl.wikipedia.org/wiki?curid=365505", "title": "Arte rom\u00e1nica en Asturias", "text": "A arte rom\u00e1nica en Asturias \u00e9 a subdivisi\u00f3n local da arte rom\u00e1nica no Reino de Asturias. Na \u00e9poca (s\u00e9culos XI e XII) o primitivo reino cristi\u00e1n que nun comezo se restrinx\u00eda a unha zona da cordilleira Cant\u00e1brica xa se estendera at\u00e9 o Douro, e levaba a denominaci\u00f3n de reino de Le\u00f3n, pero a especificidade xeogr\u00e1fica e a pervivencia na zona asturiana do potente Prerrom\u00e1nico local (a chamada arte asturiana -expresi\u00f3n que Jovellanos empregou para designar xenericamente a todo o que hoxe co\u00f1ecemos como Rom\u00e1nico e que posteriormente a historiograf\u00eda restrinxiu \u00f3s s\u00e9culos IX e X), permiten distinguir o Rom\u00e1nico asturiano do Rom\u00e1nico leon\u00e9s, do Rom\u00e1nico en Cantabria ou o Rom\u00e1nico galego).\nA \"Enciclopedia del Rom\u00e1nico en la Pen\u00ednsula Ib\u00e9rica\" do Centro de Estudios del Rom\u00e1nico identifica unhas douscentas mostras de Rom\u00e1nico no territorio do actual Principado de Asturias; fronte \u00e1s sesenta e tres que recolle do Prerrom\u00e1nico (dezanove edificios, trinta e sete elementos arquitect\u00f3nicos e escult\u00f3ricos e sete pezas de ourivar\u00eda).\nA obra da Catedral de Oviedo conserva partes destacadas de \u00e9poca rom\u00e1nica, a\u00ednda que as m\u00e1is visibles son g\u00f3ticas. O per\u00edodo rom\u00e1nico prol\u00f3ngase no s\u00e9culo XIII cun Tardorrom\u00e1nico arcaizante e popular, diferenciable das grandes fundaci\u00f3ns patrocinadas pola monarqu\u00eda en \u00e9pocas anteriores.\nIgrexas e mosteiros, caracterizados polas s\u00faas pequenas dimensi\u00f3ns e a s\u00faa integraci\u00f3n no espazo natural, at\u00f3panse dispersos por todo o medio rural, como o conxunto de igrexas na zona de Villaviciosa: Santa Mar\u00eda Magdalena de los Pandos, San Salvador de Fuentes, Igrexa de San Andr\u00e9s de Valdeb\u00e1rzana, Santa Mar\u00eda de la Oliva, Santa Mar\u00eda de Valdedi\u00f3s e San Juan de Amandi. Outros exemplos, distribu\u00eddos por todo o territorio, son: a Colexiata de San Pedro de Teverga, San Juli\u00e1n de Vi\u00f1\u00f3n (Cabranes), Igrexa de Santa Mar\u00eda de Narzana (Sariegu), San Pedro de Villanueva (Cangas de On\u00eds), San Antol\u00edn de Bed\u00f3n (Llanes) ou Santa Mar\u00eda de Obona (Tin\u00e9u).\nOutros: San Vicente de Serrapio (Aller), Santa Eulalia de Abamia (Corao), Aramil, Cornellana, Piedeloro, Priorio, Santa Mar\u00eda de Villanueva, Santo Tom\u00e1s de Sabugo, San Jorge (Manzaneda), San Esteban (Sograndio) ou San Pedro de Arrojo."}
{"id": "365506", "revid": "23204", "url": "https://gl.wikipedia.org/wiki?curid=365506", "title": "Ecosia", "text": "Ecosia \u00e9 un motor de busca de Internet que traballa xunto ao buscador Bing, e que doa o 80% das s\u00faas ganancias a organizaci\u00f3ns ecoloxistas sen \u00e1nimo de lucro, cun obxectivo actual de plantar \u00e1rbores.\nDefinido como un \"negocio social\", Ecosia \u00e9 unha compa\u00f1\u00eda sen emisi\u00f3ns de CO2 que apoia a transparencia financeira, e est\u00e1 certificada por B-labs como unha Benefit Corporation. A s\u00faa sede at\u00f3pase en Berl\u00edn, e conta cun equipo que var\u00eda entre sete e trece membros."}
{"id": "365507", "revid": "92340", "url": "https://gl.wikipedia.org/wiki?curid=365507", "title": "Jos\u00e9 Mar\u00eda Madrigal", "text": "Jos\u00e9 Mar\u00eda Madrigal Agulla, finado en Pontevedra en xaneiro de 1884, foi un impresor e xornalista galego.\nTraxectoria.\nFillo de Santiago Madrigal e Josefa Agulla Mari\u00f1o. Dono dunha imprenta na r\u00faa Michelena de Pontevedra, foi fundador e propietario de \"El Anunciador\", do que foi director at\u00e9 1879."}
{"id": "365508", "revid": "1888", "url": "https://gl.wikipedia.org/wiki?curid=365508", "title": "Jos\u00e9 Mar\u00eda Madrigal Agulla", "text": ""}
{"id": "365510", "revid": "89787", "url": "https://gl.wikipedia.org/wiki?curid=365510", "title": "Anil (planta)", "text": "O anil ou \u00edndigo (Indigofera tinctoria, de \"indigo\" 'azul', \"phera\" 'portador', \"tinctoria\"\u00a0'tintura', 'portador de tintura azul') \u00e9\u00a0unha planta pertencente \u00e1 familia das leguminosas e \u00e9 a fonte orixinal de tinguidura \u00edndigo. Est\u00e1 naturalizada en Asia tropical e temperada, e partes de \u00c1frica; o seu h\u00e1bitat primixenio non se co\u00f1ece.\nDescrici\u00f3n.\n\u00c9 un arbusto de 1 a 2 m de altura. Pode ser unha planta anual, bienal, ou perenne, dependendo do clima onde creza. Ten follas verde claras pinnadas; e flores con taqui\u00f1as rosas ou violetas. Ao ser un legume, a s\u00faa secuencia mellora o solo como o fan outras leguminosas fixadoras de nitr\u00f3xeno atmosf\u00e9rico.\nUsos.\nTense cultivado en todo o mundo dende hai moitos s\u00e9culos. Actualmente moita tinguidura \u00e9 sint\u00e9tica, mais a natural, proveniente de \"I. tinctoria\" a\u00ednda se pode conseguir, vendida como colorante natural. A planta ademais \u00e9 unha boa cultura protector do solo.\nA tintura obtense procesando as follas. Ench\u00f3upanse en auga e fanse fermentar para converter o glic\u00f3sido indicano naturalmente presente na folla nos colorantes azuis indigotina e Indigoferina. O precipitado da soluci\u00f3n de follas fermentadas mest\u00farase cun \u00e1lcali forte como lixivia, esmagando, enxugando, e fac\u00e9ndoo po. O po a seguir mest\u00farase con varias outras substancias para dar diferentes graos de azul e de p\u00farpura.\nOs rotenoides deguel\u00edn, dehidrodeguel\u00edn, rotenol, rotenona, tefros\u00edn e sumatrol p\u00f3dense atopar en \"I. tinctoria\".\nTaxonom\u00eda.\n\"Indigofera tinctoria\" foi descrita por Carl von Linn\u00e9 e publicada en \"Species Plantarum\" 2: 751. 1753."}
{"id": "365511", "revid": "1410", "url": "https://gl.wikipedia.org/wiki?curid=365511", "title": "Sabre", "text": "O sabre \u00e9 unha arma branca curva e, xeralmente, dun s\u00f3 f\u00edo, pensada para cortar, habitualmente usada en cabalar\u00eda e infantar\u00eda (oficiais) no s\u00e9culo XIX e mesmo XX. Este car\u00e1cter curvo da folla e o seu f\u00edo \u00fanico, diferenza tradicionalmente o sabre da espada.\nEsta arma branca \u00e9 de tallo e xurdiu pola necesidade da velocidade en combate. Esta velocidade l\u00f3grase ao cortar e non deixar incrustada a folla da arma no corpo do adversario (ao contrario da maior\u00eda das espadas dunha man, que son de estocada).\nA curvatura, que est\u00e1 situada xeralmente desde a punta at\u00e9 a metade do sabre, xera un tallo profundo. Esta curvatura pretende conseguir, en teor\u00eda, que un home a cabalo, ao descargar o brazo con esta arma, debuxe un amplo c\u00edrculo sobre o infante logrando que no punto de corte o sabre sempre sexa tanxencial. Por esta raz\u00f3n non se ensarta, sen\u00f3n que corta, co que aumenta a ferida sen cravar a arma. Debido a iso os sabres pensados para cabalar\u00eda te\u00f1en unha gran curvatura, son case circulares; os pensados para infantar\u00eda pos\u00faen unha curvatura menor, pois debe concederse importancia \u00e1 funci\u00f3n defensiva: manter afastado o inimigo e parar os seus golpes.\nBaixo estas consideraci\u00f3ns, a tradicional catana xaponesa \u00e9 tecnicamente un tipo de sabre. Na actualidade o sabre est\u00e1 totalmente descartado como arma ofensiva; a s\u00faa \u00fanica funci\u00f3n \u00e9 a de complemento de uniforme e distintivo de mando do oficial do ex\u00e9rcito. Por esta raz\u00f3n a calidade dos materiais para a s\u00faa confecci\u00f3n minguou notoriamente.\nO sabre como arma de esgrima.\nO sabre moderno \u00e9, xunto coa espada e o florete, unha das tres armas de esgrima. Esta deriva da arma que usaban os soldados de cabalar\u00eda. Ten un protector en forma de cunca, que se curva baixo a man, e unha folla en forma de T en secci\u00f3n transversal. A lonxitude do sabre \u00e9 de 90 cm e o seu peso m\u00e1ximo \u00e9 de 500 g. Os tocados ou puntos p\u00f3dense conseguir cunha estocada coa punta ou producindo un corte co f\u00edo da folla. O branco v\u00e1lido \u00e9 todo o corpo de cintura para enriba, inclu\u00edndo cabeza e brazos. Os asaltos de sabre son os m\u00e1is r\u00e1pidos e \u00e1xiles en esgrima, polo que requiren unha boa forma f\u00edsica.\nO sabre na danza do ventre.\nA danza do sabre (\"raks al sayf\") \u00e9 orixinaria da danza marcial tradicional de Exipto \"O Ard\", que \u00e9 realizada por homes que levan os sabres en forma vertical, listos para pelexar, mentres bailan. \"Raks al Sayf\" implica balancear o obxecto sobre a cabeza, cadeira, est\u00f3mago, ombreiros etc. Non existe moita documentaci\u00f3n que indique que a danza do sabre bailada por mulleres sexa com\u00fan, salvo algunhas pinturas."}
{"id": "365512", "revid": "18868", "url": "https://gl.wikipedia.org/wiki?curid=365512", "title": "Indigofera tinctoria", "text": ""}
{"id": "365514", "revid": "1093", "url": "https://gl.wikipedia.org/wiki?curid=365514", "title": "Carmina Para\u00edso Santolaria", "text": ""}
{"id": "365515", "revid": "56817", "url": "https://gl.wikipedia.org/wiki?curid=365515", "title": "Sabre (hom\u00f3nimos)", "text": ""}
{"id": "365519", "revid": "25871", "url": "https://gl.wikipedia.org/wiki?curid=365519", "title": "Mensaxeiro, mensaxeira", "text": "O mensaxeiro ou correo era a persoa que ti\u00f1a o oficio de levar a correspondencia epistolar, \"\"a p\u00e9\" ou \"a cabalo\"\", utilizando (ou non) as postas situadas nos cami\u00f1os (separadas unha doutra entre d\u00faas e tres leguas, para facilitar que os mensaxeiros ou outros viaxeiros tivesen cabalos de recambio, para ir con toda dilixencia dun lugar a outro, mesmo entre pa\u00edses diferentes).\nTi\u00f1an como misi\u00f3n facer pasar duns puntos a outros os pregos e cartas do goberno e os particulares por certo prezo correspondente \u00e1s distancias e ao coidado que esix\u00eda tan importante servizo. O mensaxeiro non s\u00f3 era un empregado do goberno, sen\u00f3n que estaba suxeito en temas de xurisdici\u00f3n civil e criminal nos seus propios tribunais privativos, \u00e9 dicir, nas provincias por medio de subdelegados que co\u00f1ec\u00edan en primeira instancia as causas relativas ao ramo e os empregados do mesmo e na corte por medio dunha xunta suprema que entend\u00eda en grao de apelaci\u00f3n das causas que se lle levaban das subdelegaci\u00f3ns.\nOs correos (as\u00ed como os condutores e postill\u00f3ns) que \u00edan de oficio, permit\u00edaselles levar calquera tipo de arma prohibida e non pod\u00edan ser detidos polas xustizas por motivo de d\u00e9beda nin sequera todo de delito, a non ser que este fose digno de pena corporal. En caso de detenci\u00f3n, se non hab\u00eda na vila ning\u00fan administrador de posta que nomease, a xustiza nomeaba sen dilaci\u00f3n outro correo que servise en lugar do detido, e instru\u00edr no prazo de vinte e catro horas as primeiras dilixencias que remit\u00edan o reo en xu\u00edz competente. Pod\u00edan ser detidos pois, pero ti\u00f1a que ser en casos de sospeita fundamentada.\nNa actualidade ent\u00e9ndese por estafeta (que antes era o mensaxeiro) a casa ou lugar onde se reciben e dan as cartas e por \"posta\"\u00a0a casa ou lugar onde est\u00e1n as postas.\nEstafeta de correos.\nNoutro tempo entend\u00edase por estafeta, palabra que derivou do italiano \"Staffa,\u00a0\"un correo que levaba un \u00fanico paquete ou mensaxe dun lugar a outro (cami\u00f1ando ou a cabalo) cunha escolta de dous gu\u00edas ou condutores que confirmaban a importancia do env\u00edo. Posteriormente, a estafeta corr\u00eda a mesma acometida a trav\u00e9s dos cami\u00f1os pero sen estes dous gu\u00edas. A\u00a0estafeta era m\u00e1is ou menos un correo: menos que un correo, porque este estaba encargado de varios despachos e m\u00e1is que un correo, a estafeta ti\u00f1a a misi\u00f3n de levar oficialmente unha \u00fanica noticia, pero era unha noticia de alta importancia. Hoxe en d\u00eda, unha estafeta \u00e9 o establecemento onde se depositan as cartas para o seu env\u00edo e rec\u00f3llense as recibidas."}
{"id": "365536", "revid": "109216", "url": "https://gl.wikipedia.org/wiki?curid=365536", "title": "Bill Aston", "text": "William \"Bill\" Aston (nado o 29 de marzo de 1900, en Hopton, Staffordshire, finado o 4 de marzo de 1974, en Lingfield, Surrey) foi un piloto brit\u00e1nico de carreiras que participou en tres Grandes Premios do Campionato do Mundo, en , cando o campionato disputouse baixo as normas da F\u00f3rmula 2, co seu propio equipo Aston Butterworth.\nAntes de tomar parte nas carreiras dos Grandes Premios do Campionato do Mundo, Aston foi piloto de probas e piloto de motocicletas. Pasouse \u00e1 competici\u00f3n das catro rodas cun Cooper-JAP na F\u00f3rmula 3 e m\u00e1is adiante debutou na F\u00f3rmula D\u00faas. Estivo preto de ga\u00f1ar unha carreira en Chimay en 1951, pilotando un Cooper de 1.100 c.c., pero o seu coche fallou na \u00faltima volta. Nese mesmo ano estableceu unha marca mundial de velocidade de 500cc en Montlh\u00e9ry nun Cooper aerodin\u00e1mico, equipado cun motor bicil\u00edndrico en V J.A.P..\nEn 1952 uniuse \u00e1 Archie Butterworth para constru\u00edr o Aston Butterworth, un coche que correu bastante ben, pero desafortunadamente non era moi fiable. Participou co coche no Gran Premio de Alema\u00f1a de 1952, pero fallou na segunda volta. No Gran Premio de Italia de 1952 non puido cualificar. Aston correu con 60 anos, cun Mini e un Jaguar antes de retirarse.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365541", "revid": "5863", "url": "https://gl.wikipedia.org/wiki?curid=365541", "title": "Robert Edward Lee", "text": ""}
{"id": "365542", "revid": "25871", "url": "https://gl.wikipedia.org/wiki?curid=365542", "title": "Pasaxe de Drake", "text": "A pasaxe de Drake, paso Drake ou mar de Hoces \u00e9 o tramo de mar que separa Am\u00e9rica do Sur da Ant\u00e1rtida, entre o cabo de Fornos (Chile) e as illas Shetland do Sur (Ant\u00e1rtida). Este paso mar\u00edtimo, \u00e1s veces denominado impropiamente \"estreito\", \u00e9 a m\u00e1is meridional das rutas de comunicaci\u00f3n entre o oc\u00e9ano Pac\u00edfico e o oc\u00e9ano Atl\u00e1ntico. Polo sur fai parte do indefinido oc\u00e9ano Ant\u00e1rtico e ao leste limita co mar de Scotia. A s\u00faa anchura m\u00ednima \u00e9 de 800 a 950 km e as s\u00faas augas son tradicionalmente consideradas polos navegantes como as m\u00e1is tormentosas do planeta.\nDenominaci\u00f3n.\nO nome de \"Drake\" lembra o corsario ingl\u00e9s Francis Drake, quen co barco \"Golden Hind\" en setembro de 1578, e logo de cruzar o estreito de Magallanes, viaxou cara ao sur e alcanzou unha latitude non determinada podendo ingresar \u00e1 pasaxe de Drake. O nome \u00e9 de uso xeneralizado: a cartograf\u00eda oficial chilena denom\u00ednao \"paso Drake\" e a arxentina ch\u00e1mao \"pasaxe de Drake\" (a\u00ednda que existe un proxecto para renombrarlo \"mar de Piedrabuena\"). Outro nome utilizado, principalmente en Espa\u00f1a, \u00e9 o de \"mar de Hoces\", en recordo do navegante espa\u00f1ol Francisco de Hoces a quen se atrib\u00fae o seu descubrimento en 1526.\nXeograf\u00eda.\nA pasaxe \u00e9 o cruzamento m\u00e1is curto existente entre a Ant\u00e1rtida e o resto das terras emerxidas do planeta. O l\u00edmite entre o Atl\u00e1ntico e o Pac\u00edfico \u00e9 considerado, \u00e1s veces, como unha li\u00f1a entre o cabo de Fornos e as illas Shetland do Sur. Tam\u00e9n se sinala como l\u00edmite natural entre ambos os oc\u00e9anos a curva formada polas Antillas do Sur, ou Arco de Scotia, que penetra cara ao leste. A\u00ednda que o l\u00edmite convencional m\u00e1is percorrido \u00e9 o meridiano do cabo de Fornos, ata tocar o paralelo 60\u00ba sur, onde para moitos pa\u00edses comeza o oc\u00e9ano Ant\u00e1rtico.\nO paso \u00e9 mar aberto, excepto polas pequenas illas Diego Ram\u00edrez a uns 100\u00a0km ao suroeste do cabo de Fornos. Non hai ningunha masa de terra significativa ao redor nas latitudes, do paso Drake, o que permite o libre desprazamento da corrente circumpolar ant\u00e1rtica que leva un enorme volume de auga (ao redor de 600 veces o fluxo do r\u00edo Amazonas) a trav\u00e9s da pasaxe e ao redor da Ant\u00e1rtida.\nAs augas do paso son famosas polo tormentosas que son, con ondas de m\u00e1is de 10 metros, non pouco frecuentes. Localizado entre os 56\u00ba e (aproximadamente) os 60\u00ba de latitude sur.\nOs barcos que navegan pola pasaxe son frecuentemente boas plataformas para o avistamento de baleas, golfi\u00f1os e aves mari\u00f1as, como o petrel xigante, outros petreis, albatros e ping\u00fc\u00edns.\nDe acordo a estudos qu\u00edmicos de dentes de peixes achados en rochas sedimentarias oce\u00e1nicas, o paso Drake estaba pechado ata hai uns 41 mill\u00f3ns de anos. Antes de que o paso se abrise, o Atl\u00e1ntico e o Pac\u00edfico estaban completamente separados e a Ant\u00e1rtida carec\u00eda de capa de xeo. Ao un\u00edrense os oc\u00e9anos, a corrente circumpolar ant\u00e1rtica comezou a flu\u00edr, arrefriando significativamente a Ant\u00e1rtida.\nA pesar de ser o principal nexo de uni\u00f3n entre o Pac\u00edfico e o Atl\u00e1ntico, polo desxeo producido nos \u00faltimos anos no polo norte, espec\u00falase que aparecer\u00e1 unha v\u00eda moito m\u00e1is segura e en moitos casos m\u00e1is r\u00e1pida, o paso do Noroeste.\nExtensi\u00f3n.\nXeralmente consid\u00e9rase a pasaxe de Drake como o tri\u00e1ngulo mar\u00edtimo cun v\u00e9rtice no cabo de Fornos e os outros dous nas illas extremas do arquip\u00e9lago das Shetland do Sur. A Organizaci\u00f3n Hidrogr\u00e1fica Internacional previu no proxecto da 4\u00b0 edici\u00f3n da s\u00faa publicaci\u00f3n \"Limits of Oceans and Seas\", comunicado pola circular C55 do 7 de novembro de 2001, trasladar desde o cabo de Fornos \u00e1 illa Waterman, no arquip\u00e9lago de Terra do Fogo, o punto extremo noroeste da pasaxe de Drake. A proposta foi feita polo Reino Unido e aceptada por Chile e Rusia. Este pa\u00eds propuxera inclu\u00edr o estreito de Bransfield como parte da pasaxe de Drake, pero logo aceptou retirar a s\u00faa proposta. O proxecto non foi ratificado e a setembro de 2012 atop\u00e1base a\u00ednda en proceso de revisi\u00f3n.\nDe acordo a esta definici\u00f3n a pasaxe de Drake ten os seguintes l\u00edmites: desde a illa Waterman unha li\u00f1a recta ata o cabo de Fornos, logo en li\u00f1a recta ata o cabo San Bartolom\u00e9 na illa dos Estados, percorrendo a costa sur desta illa ata o cabo San Juan. Desde este punto unha li\u00f1a recta ata o cabo Lloyd da illa Clarence, percorrendo a costa sur desta illa ata a punta Craggy do cabo Bowles, desde onde segue en li\u00f1a recta ata o promontorio Norte da illa Rei Xurxo. Continuando pola costa norte desta illa e logo pola das illas Nelson, Robert, Greenwich, Livingston, Rugged e Nevada, ata alcanzar o cabo Smith na illa Smith. Percorre a costa norte desta illa ata o cabo James, desde onde unha li\u00f1a recta alcanza a illa Waterman.\nO ancho m\u00ednimo da \"pasaxe de Drake\", \u00e9 dicir, a lonxitude total da li\u00f1a imaxinaria que une a punta m\u00e1is austral da illa de Fornos (o cabo de Fornos) co sector terrestre m\u00e1is pr\u00f3ximo das illas Shetland do Sur \u00e9 de 808,17\u00a0km.\nPartindo desde este cabo chileno, os primeiros 47,6\u00a0km discorren sobre augas xuridicionais de Chile (o 5,88%). Continuando cara \u00e1 Ant\u00e1rtida, a li\u00f1a percorre durante 240,54\u00a0km por augas xuridicionais da Arxentina (29,76%), ata alcanzar augas internacionais, as que percorrer\u00e1 nos seguintes 209,16\u00a0km (25,88%), para cruzar o paralelo 60\u00ba S, \u00e9 dicir, penetrar en augas comprendidas na zona baixo o Tratado Ant\u00e1rtico, polas que transitar\u00e1 os \u00faltimos 310,9\u00a0km (38,47%) para, finalmente, tocar as primeiras costas ant\u00e1rticas.\nHistoria.\n\u00c9 xeralmente aceptado que o barco \"San Lesmes\" da expedici\u00f3n de Garc\u00eda Jofre de Loa\u00edsa alcanzou a latitude de 55\u00b0 sur a fins de xaneiro de 1526 ao mando de Francisco de Hoces, logo de que unha tormenta os apartase da boca oriental do estreito de Magallanes. Lograron reunirse de novo coa expedici\u00f3n e cruzar o estreito.\nLogo de cruzar o estreito de Magallanes a bordo do \"Golden Hind\", Francis Drake dirixiuse cara ao sur polo oc\u00e9ano Pac\u00edfico, desembarcando e tomando posesi\u00f3n nunha illa non identificada que denominou \"Elizabeth Island\" en setembro de 1578.\nA primeira viaxe documentada que atravesou a pasaxe de Drake foi a expedici\u00f3n neerlandesa de Willem Schouten e Jacob Le Maire, que o 29 de febreiro de 1616 descubriron o cabo de Fornos a bordo do barco \"Eendracht\".\nA\u00ednda que o paso foi moi utilizado durante os dous s\u00e9culos seguintes, o seu extremo sur -as illas Shetland do Sur- non foi oficialmente descuberto ata o 19 de febreiro de 1819 polo mari\u00f1o brit\u00e1nico William Smith.\nA xurisdici\u00f3n sobre as augas do norte da pasaxe de Drake foi obxecto de disputa entre a Arxentina e Chile ata a firma do Tratado de paz e amizade de 1984, que adxudicou zonas econ\u00f3micas exclusivas para os dous pa\u00edses e fixou parte do l\u00edmite no meridiano do cabo de Fornos."}
{"id": "365543", "revid": "22570", "url": "https://gl.wikipedia.org/wiki?curid=365543", "title": "Kurt Ahrens Jr.", "text": "Kurt Karl-Heinrich Ahrens, tam\u00e9n co\u00f1ecido como Kurt Ahrens Jr., nado o 19 de abril de 1940 en Braunschweig, Alema\u00f1a \u00e9 un expiloto de coches deportivos e coches de turismo que participou en varias carreiras do Gran Premio de Alema\u00f1a de F\u00f3rmula 1.\nO seu pai, Kurt Ahrens Sr., foi un campi\u00f3n alem\u00e1n de Speedway que competiu contra o seu fillo durante 5 anos. Kurt Ahrens Jr. comezou en 1958 cun Cooper-Norton de F\u00f3rmula 3 e ga\u00f1ou o t\u00edtulo da F\u00f3rmula J\u00fanior en 1961 e 1963, cando retirouse o seu pai.\nEnt\u00f3n competiu na F\u00f3rmula 2 e estivo presente cando Jim Clark morreu en Hockenheimring en 1968. Debido \u00e1 lonxitude da pista de N\u00fcrburgring, era posible participar no Gran Premio de Alema\u00f1a con coches de F\u00f3rmula 2. Participou principalmente con Brabhams do equipo de carreiras Caltex Racing, e foi invitado a pilotar un Brabham-Repco F1 no chuvioso Gran Premio de Alema\u00f1a de 1968.\nEn 1968, Kurt uniuse tam\u00e9n ao equipo de autos deportivos de f\u00e1brica de Porsche e compartiu a vitoria con Jo Siffert no evento dos 1000\u00a0km. de Austria. Co-pilotou o Porsche 917 \"long tail\" (\"cola longa\") que logrou a pole nas 24 Horas de Le Mans de 1969 e nas 24 Horas de Le Mans de 1970, pero ning\u00fan dos dous coches terminou. En 1970, asociouse con Vic Elford para ga\u00f1ar os 1000 km. de N\u00fcrburgring nun Porsche 908.\nAhrens retirouse logo de 1970, orgulloso de non estrelarse nunca nunha carreira. Sufrira unha sa\u00edda a alta velocidade en abril de 1970 mentres probaba un Porsche cola longa nunha mollada pista de probas en Ehra-Lessien, o coche desintegrouse, o coche pasou por debaixo da barreira Armco e partiu pola metade (como se sab\u00eda que fac\u00edan), deixando a Ahrens atado coa correa polas costas.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365544", "revid": "1131", "url": "https://gl.wikipedia.org/wiki?curid=365544", "title": "O Casucho", "text": ""}
{"id": "365545", "revid": "1131", "url": "https://gl.wikipedia.org/wiki?curid=365545", "title": "Casullao", "text": ""}
{"id": "365546", "revid": "1131", "url": "https://gl.wikipedia.org/wiki?curid=365546", "title": "Casvasco", "text": ""}
{"id": "365547", "revid": "5312", "url": "https://gl.wikipedia.org/wiki?curid=365547", "title": "Lutrinos", "text": "Os lutrinos (Lutrinae) son unha subfamilia de mam\u00edferos carn\u00edvoros que comprende as londras ou lontras, das que existen actualmente 13 especies. En Galicia vive a especie \"Lutra lutra\". Todas as londras son animais semiacu\u00e1ticos ou acuaticos de auga doce ou mari\u00f1os, con dietas baseadas nos peixes e invertebrados. Lutrinae \u00e9 unha rama da familia das denosi\u00f1as (must\u00e9lidos), na que tam\u00e9n est\u00e1n inclu\u00eddos os teixugos, rateis, martas, vis\u00f3ns, fur\u00f3ns e glut\u00f3ns.\nCiclo de vida.\nO per\u00edodo de xestaci\u00f3n das londras \u00e9 de entre 60 a 86 d\u00edas. A cr\u00eda neonata \u00e9 coidada polo macho, femia e fillos maiores. As femias chegan \u00e1 madurez sexual aproximadamente aos dous anos e os machos aos tres. A toqueira constr\u00faena baixo ra\u00edces de \u00e1rbores ou rochas e est\u00e1 tapizada de musgos e herba.\nPasado un mes, a cr\u00eda abandona a toqueira e no segundo mes xa pode nadar. A cr\u00eda vive coa s\u00faa familia durante un ano aproximadamente. As londras viven ata 16 anos; son moi bulideiras por natureza, e brincan na auga coas cr\u00edas. A s\u00faa fonte usual de alimentos son os peixes, pero tam\u00e9n poden comer ras e paxaros.\nCaracter\u00edsticas.\nAs londras te\u00f1en corpos longos e delgados e patas relativamente curtas. As s\u00faas caracter\u00edsticas m\u00e1is distintivas son os poderosos p\u00e9s palmados que utilizan para nadar, e a s\u00faa gran capacidade de nataci\u00f3n e de mergullo, que lembra as das focas. A maior\u00eda te\u00f1en garras afiadas nos p\u00e9s e todas ag\u00e1s a londra mari\u00f1a do norte do Pac\u00edfico te\u00f1en grandes colas musculares. As 13 especies miden de adultas desde 0,6 a 1,8 m de lonxitude e pesan de 1 a 45\u00a0kg. A especie de menor tama\u00f1o \u00e9 \"Aonyx cinerea\" (sin\u00f3nimo \"Amblonyx cinereus\") de Asia, e as de maior tama\u00f1o son a londra xigante dos r\u00edos suramericanos \"Pteronura brasiliensis\" e a londra mari\u00f1a do norte do Pac\u00edfico \"Enhydra lutris\". Te\u00f1en unha pelaxe moi suave e cunha capa inferior de pelos illantes e outra superior de pelos m\u00e1is longos. A pelaxe atrapa aire, que lles axuda a mant\u00e9rense secas e quentes e facilita a flotabilidade na auga.\nVarias especies de londras viven en augas fr\u00edas e te\u00f1en altas taxas metab\u00f3licas que lles permiten manter o seu corpo quente. As londras europeas deben comer un 15% do seu peso corporal cada d\u00eda, e a londra mari\u00f1a do norte do Pac\u00edfico do 20 ao 25%, dependendo da temperatura ambiental. En augas a 10\u00a0\u00b0C, unha londra necesita capturar 100 g de peixe por hora para sobrevivir. A maior\u00eda das especies cazan durante de tres a cinco horas diarias e as nais que est\u00e1n criando ata oito horas ao d\u00eda.\nPara a maior\u00eda das londras o peixe \u00e9 o alimento b\u00e1sico. Adoitan complementalos con ras e crust\u00e1ceos. Algunhas londras son expertas en abrir moluscos de cuncha e outras alim\u00e9ntanse de pequenos mam\u00edferos e aves dispo\u00f1ibles. A dependencia das presas fai que as londras sexan moi vulnerables \u00e1 diminuci\u00f3n das presas no seu ambiente. As londras mari\u00f1as do norte do Pac\u00edfico recollen ameixas, ourizos de mar e outras crituras con cuncha. Son notables pola s\u00faa capacidade de usar pedras que colocan sobre os seus est\u00f3magos como bigornias para romper as cunchas. Esta habilidade deben aprendela cando son novos.\nAs londras son cazadores activos, perseguindo as presas na auga ou busc\u00e1ndoas no leito dos r\u00edos, lagos e mares. A maior\u00eda das especies viven \u00e1 beira da auga, pero as londras de r\u00edo xeralmente entran nela s\u00f3 para cazar ou viaxar, e pasan o resto do seu tempo en terra para evitar que a s\u00faa pelaxe se enchoupe. As londras mari\u00f1as son considerablemente m\u00e1is acu\u00e1ticas e viven no oc\u00e9ano a maior parte das s\u00faas vidas.\nAs londras son animais moi bulideiros e parece que te\u00f1en varios comportamentos que realizan por pura diversi\u00f3n, como constru\u00edren tobog\u00e1ns e despois desliz\u00e1rense por eles ata a auga. Tam\u00e9n xogan con pequenas pedras. As diferentes especies var\u00edan na s\u00faa estrutura social, e algunhas son moi solitarias, mentres que outras viven en grupos, e nunhas poucas especies os grupos poden ser bastante grandes.\nAs feces das londras son identificadas polo seu cheiro distintivo, que se describiu como que vai do da herba recentemente cortada ao do peixe podre.\nEspecies.\nX\u00e9nero \"Lutra \"\nX\u00e9nero \"Hydrictis\"\nX\u00e9nero \"Lutrogale\"\nX\u00e9nero \"Lontra\"\nX\u00e9nero \"Pteronura\"\nX\u00e9nero \"Amblonyx\"\nX\u00e9nero \"Aonyx\"\nX\u00e9nero \"Enhydra\"\nX\u00e9nero \u2020\"Megalenhydris\" \nX\u00e9nero \u2020\"Sardolutra\" \nX\u00e9nero \u2020\"Algarolutra\" \nX\u00e9nero \u2020\"Cyrnaonyx\" \nX\u00e9nero \u2020\"Teruelictis\"\nX\u00e9nero \u2020\"Enhydriodon\"\nX\u00e9nero \u2020\"Enhydritherium\"\nX\u00e9nero \u2020\"Teruelictis\"\nX\u00e9nero \u2020\"Limnonyx\"\nX\u00e9nero \u2020\"Lutravus\"\nX\u00e9nero \u2020\"Sivaonyx\"\nX\u00e9nero \u2020\"Torolutra\"\nX\u00e9nero \u2020\"Tyrrhenolutra\"\nX\u00e9nero \u2020\"Vishnuonyx\" \nX\u00e9nero \u2020\"Siamogale\"\nRelaci\u00f3n cos humanos.\nCaza.\nAs londras foron cazadas para obter as s\u00faas peles desde plo menos o s\u00e9culo XVIII, a\u00ednda que a caza puido ter empezado antes. Os primeiros m\u00e9todos de caza usaban frechas, redes e cepos, pero posteriormente o que m\u00e1is se utilizou foron as trampas en terra e as escopetas.\nHai unha longa historia do uso das peles de londra en todo o mundo. Na China era caracter\u00edstico da realeza usar vestimentas con peles de londra. As persoas ricas tam\u00e9n as usaban. As colas das londras formaban parte da roupa masculina, en pezas como sombreiros e cintos. Alg\u00fans tipos de luvas para nenos tam\u00e9n se fac\u00edan de pel de londra.\nTam\u00e9n se cazaron utilizando cans, especialmente os da raza otterhound. Nas cazas de londras en Inglaterra o trofeo m\u00e1is prezado era o \u00f3so peneano do animal, que se utilizaba como alfinete de garavata.\nO programa de conservaci\u00f3n \"Traffic\" (rede que monitoriza ocomercio de vida salvaxe) informou que as londras est\u00e1n en serio perigo no sueste de Asia e desapareceron de varias zonas da s\u00faa antiga \u00e1rea de distribuci\u00f3n. Este declive das poboaci\u00f3ns d\u00e9bese \u00e1 caza para obter as peles.\nPescando para os humanos.\nDurante moitas xeraci\u00f3ns, os pescadores do sur de Bangladesh criaron londras da especie \"Lutrogale perspicillata\" para usalas para que perseguisen e guiasen os peixes \u00e1s s\u00faas redes. Antes era esta unha pr\u00e1ctica com\u00fan, que pasaba de pais a fillos en moitas comunidades de Asia, e agora segue practic\u00e1ndose nalgunhas zonas como o distrito de Narail, Bangladesh.\nRelixi\u00f3n e mitolox\u00eda.\nNa mitolox\u00eda n\u00f3rdica o anano \u00d3tr habitualmente tomaba a forma de londra. O mito do \"Rescate da londra\" \u00e9 o punto de partida da saga Volsunga.\nNalgunhas culturas dos nativos americanos, as londras son consideradas animais tot\u00e9micos.\nA londra consid\u00e9rase un animal limpo que pertence a Ahura Mazda nas crenzas do zoroastrismo, e \u00e9 tab\u00fa matalas.\nNa cultura popular e mitolox\u00eda coreana, dise que as persoas que ven unha londra atraer\u00e1n 'nubes de chuvia' durante o resto das s\u00faas vidas.\nEn lingua xaponesa as londras denom\u00ednanse \"kawauso\". No folclore xapon\u00e9s, b\u00farlanse dos humanos do mesmo modo que os raposos (kitsune) e tanuki. En distintas partes do Xap\u00f3n hai diversas historias e lendas sobre as londras que se converten en mulleres ou homes. Algunhas das historias datan do per\u00edodo Edo.\nNa China, igual que no Xap\u00f3n, hai historias nas que as londras se converten en mulleres fermosas que aparecen en antigos libros como \"Na busca do sobrenatural\" e o \"Zhenyizhi\"."}
{"id": "365548", "revid": "27155", "url": "https://gl.wikipedia.org/wiki?curid=365548", "title": "Lutrinae", "text": ""}
{"id": "365549", "revid": "27155", "url": "https://gl.wikipedia.org/wiki?curid=365549", "title": "Lutrino", "text": ""}
{"id": "365550", "revid": "5749", "url": "https://gl.wikipedia.org/wiki?curid=365550", "title": "Fred Agabashian", "text": "Levon \"Fred\" Agabashian (nado o 21 de agosto de 1913, finado o 13 de outubro de 1989) foi un piloto de carreiras americano de midget cars e Indy cars.\nCoches Midget.\nAgabashian competiu na s\u00faa primeira carreira de coches ananos na s\u00faa adolescencia. O seu primeiro campionato foi o da Northern California Racing Association de 1937 contra pilotos como Duane Carter, Lynn Deister, e Paul Swedberg. Logrou o campionato BCRA de 1946 para Jack London. Ga\u00f1ou os campionatos BCRA de 1947 e 1948 para George Bignotti.\nResultados nas 500 Millas de Indian\u00e1polis.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nRadio.\nLogo da s\u00faa retirada, Agabashian fixo de comentarista deportivo para a Indianapolis Motor Speedway Radio Network (Rede de radio do circu\u00edto de Indian\u00e1polis)], comentando de 1959-1965 e outra vez de 1973-1977."}
{"id": "365551", "revid": "1131", "url": "https://gl.wikipedia.org/wiki?curid=365551", "title": "O Catasol", "text": ""}
{"id": "365552", "revid": "1131", "url": "https://gl.wikipedia.org/wiki?curid=365552", "title": "Catarou", "text": "O top\u00f3nimo galego Catarou pode refirirse a:"}
{"id": "365553", "revid": "1131", "url": "https://gl.wikipedia.org/wiki?curid=365553", "title": "O Catarou", "text": ""}
{"id": "365554", "revid": "1131", "url": "https://gl.wikipedia.org/wiki?curid=365554", "title": "Catasueiro", "text": ""}
{"id": "365555", "revid": "1131", "url": "https://gl.wikipedia.org/wiki?curid=365555", "title": "Catatrigo", "text": ""}
{"id": "365556", "revid": "1131", "url": "https://gl.wikipedia.org/wiki?curid=365556", "title": "Os Catro Cami\u00f1os", "text": ""}
{"id": "365557", "revid": "1131", "url": "https://gl.wikipedia.org/wiki?curid=365557", "title": "A Cat\u00eda", "text": ""}
{"id": "365558", "revid": "1131", "url": "https://gl.wikipedia.org/wiki?curid=365558", "title": "A Cavada", "text": ""}
{"id": "365559", "revid": "1131", "url": "https://gl.wikipedia.org/wiki?curid=365559", "title": "As Cavadas", "text": ""}
{"id": "365560", "revid": "1131", "url": "https://gl.wikipedia.org/wiki?curid=365560", "title": "Cavadi\u00f1a", "text": "O top\u00f3nimo galego Cavadi\u00f1a pode referirse a:"}
{"id": "365561", "revid": "1131", "url": "https://gl.wikipedia.org/wiki?curid=365561", "title": "A Cavadi\u00f1a", "text": ""}
{"id": "365562", "revid": "56817", "url": "https://gl.wikipedia.org/wiki?curid=365562", "title": "As Cavadi\u00f1as", "text": "O top\u00f3nimo galego As Cavadi\u00f1as pode referirse a:"}
{"id": "365563", "revid": "1131", "url": "https://gl.wikipedia.org/wiki?curid=365563", "title": "Rego Cavado", "text": "O top\u00f3nimo galego Rego Cavado pode referirse a:"}
{"id": "365564", "revid": "1131", "url": "https://gl.wikipedia.org/wiki?curid=365564", "title": "O Rego Cavado", "text": ""}
{"id": "365565", "revid": "1131", "url": "https://gl.wikipedia.org/wiki?curid=365565", "title": "Cavadoiro", "text": ""}
{"id": "365566", "revid": "1131", "url": "https://gl.wikipedia.org/wiki?curid=365566", "title": "Cavadosa", "text": ""}
{"id": "365567", "revid": "1131", "url": "https://gl.wikipedia.org/wiki?curid=365567", "title": "Caveiroa", "text": ""}
{"id": "365571", "revid": "1131", "url": "https://gl.wikipedia.org/wiki?curid=365571", "title": "Caxiao", "text": "O top\u00f3nimo galego Caxiao pode referirse a:"}
{"id": "365572", "revid": "1131", "url": "https://gl.wikipedia.org/wiki?curid=365572", "title": "O Caxigal", "text": ""}
{"id": "365573", "revid": "56817", "url": "https://gl.wikipedia.org/wiki?curid=365573", "title": "O Caxigo", "text": "O top\u00f3nimo galego O Caxigo indica un lugar poboado por caxigos. Pode referirse a:"}
{"id": "365574", "revid": "1131", "url": "https://gl.wikipedia.org/wiki?curid=365574", "title": "A Caxigueira", "text": ""}
{"id": "365575", "revid": "1131", "url": "https://gl.wikipedia.org/wiki?curid=365575", "title": "Cax\u00edn", "text": "O top\u00f3nimo galego Cax\u00edn pode referirse a:"}
{"id": "365576", "revid": "1131", "url": "https://gl.wikipedia.org/wiki?curid=365576", "title": "Caxadas", "text": ""}
{"id": "365577", "revid": "1131", "url": "https://gl.wikipedia.org/wiki?curid=365577", "title": "O Caxado", "text": ""}
{"id": "365578", "revid": "1131", "url": "https://gl.wikipedia.org/wiki?curid=365578", "title": "Caxeba", "text": ""}
{"id": "365579", "revid": "1131", "url": "https://gl.wikipedia.org/wiki?curid=365579", "title": "O Caxete", "text": ""}
{"id": "365580", "revid": "1131", "url": "https://gl.wikipedia.org/wiki?curid=365580", "title": "Caxigueira de Abaixo", "text": ""}
{"id": "365581", "revid": "1131", "url": "https://gl.wikipedia.org/wiki?curid=365581", "title": "Caxigueira de Arriba", "text": ""}
{"id": "365582", "revid": "1131", "url": "https://gl.wikipedia.org/wiki?curid=365582", "title": "Caxusa", "text": ""}
{"id": "365583", "revid": "785", "url": "https://gl.wikipedia.org/wiki?curid=365583", "title": "As Cazallas (hom\u00f3nimos)", "text": "O top\u00f3nimo galego As Cazallas pode referirse a:"}
{"id": "365584", "revid": "1131", "url": "https://gl.wikipedia.org/wiki?curid=365584", "title": "Cazorr\u00e1ns", "text": ""}
{"id": "365585", "revid": "1131", "url": "https://gl.wikipedia.org/wiki?curid=365585", "title": "Cazu\u00edn", "text": ""}
{"id": "365586", "revid": "1131", "url": "https://gl.wikipedia.org/wiki?curid=365586", "title": "O Ceao", "text": "O top\u00f3nimo galego O Ceao pode referirse a:"}
{"id": "365587", "revid": "1131", "url": "https://gl.wikipedia.org/wiki?curid=365587", "title": "O Ce\u00e1n", "text": ""}
{"id": "365588", "revid": "1131", "url": "https://gl.wikipedia.org/wiki?curid=365588", "title": "O Cebreiro", "text": ""}
{"id": "365589", "revid": "1131", "url": "https://gl.wikipedia.org/wiki?curid=365589", "title": "A Ceboleira", "text": ""}
{"id": "365590", "revid": "1131", "url": "https://gl.wikipedia.org/wiki?curid=365590", "title": "Cedeira (hom\u00f3nimos)", "text": "O top\u00f3nimo galego Cedeira pode referirse a:"}
{"id": "365591", "revid": "1131", "url": "https://gl.wikipedia.org/wiki?curid=365591", "title": "Cedelo", "text": "O top\u00f3nimo galego Cedelo pode referirse a:"}
{"id": "365592", "revid": "1131", "url": "https://gl.wikipedia.org/wiki?curid=365592", "title": "O Cedelo", "text": ""}
{"id": "365593", "revid": "56817", "url": "https://gl.wikipedia.org/wiki?curid=365593", "title": "Cedr\u00f3n", "text": "O top\u00f3nimo galego Cedr\u00f3n pode referirse a:\nAmais, como apelido pode referirse a:"}
{"id": "365594", "revid": "1131", "url": "https://gl.wikipedia.org/wiki?curid=365594", "title": "Os Cebados", "text": ""}
{"id": "365595", "revid": "1131", "url": "https://gl.wikipedia.org/wiki?curid=365595", "title": "A Cebola de Abaixo", "text": ""}
{"id": "365596", "revid": "1131", "url": "https://gl.wikipedia.org/wiki?curid=365596", "title": "A Cebola de Arriba", "text": ""}
{"id": "365597", "revid": "1131", "url": "https://gl.wikipedia.org/wiki?curid=365597", "title": "Cebr\u00e1ns", "text": ""}
{"id": "365598", "revid": "1131", "url": "https://gl.wikipedia.org/wiki?curid=365598", "title": "Cece", "text": ""}
{"id": "365599", "revid": "1131", "url": "https://gl.wikipedia.org/wiki?curid=365599", "title": "Cedofeito", "text": ""}
{"id": "365600", "revid": "1131", "url": "https://gl.wikipedia.org/wiki?curid=365600", "title": "Cedr\u00f3n Xusaos", "text": ""}
{"id": "365601", "revid": "1131", "url": "https://gl.wikipedia.org/wiki?curid=365601", "title": "M\u00e9dico Cebreiro", "text": ""}
{"id": "365602", "revid": "5749", "url": "https://gl.wikipedia.org/wiki?curid=365602", "title": "Heini Walter", "text": "Heini Walter nado o 28 de xullo de 1927 e finado o 12 de maio de 2009) foi un piloto de carreiras su\u00edzo.\nParticipou nun Gran Premio do Mundial de F\u00f3rmula Un, o 5 de agosto de 1962. Terminou 14\u00ba, non anotando puntos do Campionato Mundial. Tam\u00e9n participou en carreiras de F\u00f3rmula Un fora do Campionato.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365603", "revid": "51040", "url": "https://gl.wikipedia.org/wiki?curid=365603", "title": "Perrera", "text": ""}
{"id": "365605", "revid": "22570", "url": "https://gl.wikipedia.org/wiki?curid=365605", "title": "Tony Maggs", "text": "Anthony Francis O'Connell \"Tony\" Maggs nado en Pretoria, Sur\u00e1frica o 9 de febreiro de 1937 e finado o 2 de xu\u00f1o de 2009, foi un piloto de competici\u00f3n de Sur\u00e1frica. Participou en 27 Grandes Premios do Campionato do Mundo, no que debutou o 15 de xullo de 1961. Logrou tres podios e anotou un total de 26 puntos de campionato.\nEra o fillo dun rico agricultor e home de negocios, Tony Maggs formou parte do equipo de F\u00f3rmula J\u00fanior de Ken Tyrrell, nun Cooper-BMC en 1961 e compartiu o Campionato de Europa con Jo Siffert. Foi invitado ao equipo Cooper de F\u00f3rmula Un para -, terminou segundo no Gran Premio de Francia ambos anos, pero foi substitu\u00eddo a finais de 1963.\nMaggs marchou a Scuderia Centro Sud para 1964 e pese ao feito de que o seu BRM P57 non era unha m\u00e1quina moderna logrou puntuar en d\u00faas das tres carreiras nas que logrou sa\u00edr, tam\u00e9n volveu a F\u00f3rmula 2 cun MRP Lola e con David Piper ga\u00f1ou a carreira das 9 Horas de Kyalami nun Ferrari GTO.\nEn , Maggs competiu soamente nunha carreira de F\u00f3rmula 1, con Reg Parnell Racing, no Gran Premio de Sur\u00e1frica de 1965 no Circu\u00edto Prince George, pero continuou participando con \u00e9xito tanto en F\u00f3rmula 2 como en coches deportivos, pero nunha carreira nacional en Pietermaritzburg estrelou o seu Brabham e un espectador de p\u00e9 nunha zona restrinxida foi golpeado e morreu. Maggs inmediatamente retirouse do deporte do motor para concentrarse nos seus intereses comerciais.\nMaggs morreu o 2 de xu\u00f1o de 2009, de cancro.\nResultados completos na F\u00f3rmula 1.\n() As carreiras en letra grosa indican pole position; as carreiras en cursiva indican volta r\u00e1pida."}
{"id": "365608", "revid": "56817", "url": "https://gl.wikipedia.org/wiki?curid=365608", "title": "A Cego\u00f1eira", "text": "O top\u00f3nimo galego A Cego\u00f1eira pode referirse a:"}
{"id": "365609", "revid": "1131", "url": "https://gl.wikipedia.org/wiki?curid=365609", "title": "A Cela", "text": ""}
{"id": "365610", "revid": "1131", "url": "https://gl.wikipedia.org/wiki?curid=365610", "title": "Celas", "text": "O top\u00f3nimo galego Celas pode referirse a:"}
{"id": "365611", "revid": "89787", "url": "https://gl.wikipedia.org/wiki?curid=365611", "title": "Jane Joseph", "text": "Jane Marian Joseph, nada o 31 de maio de 1894 en Londres (Inglaterra) e finada na mesma cidade o 9 de marzo de 1929, foi unha compositora, arranxadora e profesora de m\u00fasica inglesa. Foi alumna e posteriormente compositora asociada de Gustav Holst, e estivo estreitamente implicada na organizaci\u00f3n e na xesti\u00f3n de varios festivais de m\u00fasica que Holst patrocinou. Moitas das s\u00faas obras foron compostas para ser interpretadas nestes festivais e en ocasi\u00f3ns similares. A s\u00faa morte prematura, que impediu a plena realizaci\u00f3n do seu talento, foi considerada polos seus contempor\u00e1neos como unha perda considerable para a m\u00fasica inglesa.\nHolst foi o primeiro en observar o potencial de Joseph cando estaba a ensinarlle composici\u00f3n na St Paul's Girls' School. Comezou a actuar como a s\u00faa copista en 1914, cando estaba a compo\u00f1er \"The Planets\", a s\u00faa especial responsabilidade era a preparaci\u00f3n da partitura do movemento \"Neptune\". Continuou a asistir a Holst con transcrici\u00f3ns, arranxos e traduci\u00f3ns, e foi a s\u00faa libretista para o ballet coral \"The Golden Goose\". Durante a s\u00faa breve vida profesional converteuse en membro activo da Society of Women Musicians, foi a principal promotora do primeiro \"Kensington Musical Competition Festival\", e axudou a fundar a \"Kensington Choral Society\". Tam\u00e9n ensinou m\u00fasica en escolas femininas, onde a filla de Holst, Imogen, foi unha das s\u00faas alumnas, e converteuse nunha das figuras m\u00e1is importantes na vida musical do Morley College.\nA maior\u00eda da obra musical de Joseph nunca foi publicada e perdeuse. Das s\u00faas obras publicadas, d\u00faas das s\u00faas primeiras pequenas pezas para orquestra, \"Morris Dance\" e \"Bergamask\" conseguiron eloxios considerables por parte da cr\u00edtica, a\u00ednda que nunca chegaron a formar parte do repertorio orquestral habitual. D\u00faas obras corais, \"A Festival Venite\" e \"A Hymn for Whitsuntide\" foron admiradas durante a s\u00faa vida, mais raras veces foron interpretadas dende aquela. A s\u00faa panxoli\u00f1a \"A Little Childe There is Ibore\" foi considerada por Holst como unha das mellores no seu x\u00e9nero. Nas oito d\u00e9cadas posteriores \u00e1 s\u00faa morte non se realizaron gravaci\u00f3ns comerciais da m\u00fasica de Joseph, mais houbo interpretaci\u00f3ns radiof\u00f3nicas ocasionais.\nTraxectoria.\nFamilia e infancia.\nJane Joseph naceu o 31 de maio de 1894 no n\u00famero 23 de Clanricarde Gardens, no distrito de Notting Hill, no borough de Kensington (Londres), no seo dunha pr\u00f3spera familia xud\u00eda. Seu pai, George Solomon Joseph (1844\u20131917), un avogado na empresa familiar, casara con Henrietta, de solteira Franklin (1861\u20131938) en 1880. Jane foi a cuarta filla da parella; o m\u00e1is novo dos seus tres irm\u00e1ns era sete anos maior ca ela. George Joseph ti\u00f1a un profundo interese na m\u00fasica, que transmitiu aos seus fillos; dous deles, Frank (1881\u20131944) e Edwin (1887\u20131975), convert\u00e9ronse en instrumentistas de corda competentes, mentres que Jane aprendeu piano (realizou o seu primeiro exame aos sete anos) e posteriormente, contrabaixo. Co tempo, os nenos musicais de Frank, con Jane e amigos, formaron a base da \"orquestra dos Joseph\" que interpretou concertos na casa de Frank durante moitos anos.\nSt Paul's Girls' School e Gustav Holst.\nEn 1909 Joseph ga\u00f1ou unha bolsa de estudos na St Paul's Girls' School (SPGS) en Hammersmith. A escola abrira en 1904, como unha rama da St Paul's School para nenos establecida tempo atr\u00e1s. A s\u00faa directora, Frances Ralph Gray, foi unha figura formidable con visi\u00f3ns tradicionais sobre a educaci\u00f3n feminina, que a\u00ednda as\u00ed proporcionou un contorno de aprendizaxe din\u00e1mico e variado no que Joseph sobresa\u00edu. \u00c1 parte do seu \u00e9xito acad\u00e9mico, Joseph tocaba o contrabaixo na orquestra da escola, ofrecendo unha interpretaci\u00f3n aclamada do concerto para clave en re menor de Bach, comezou a compo\u00f1er, e ga\u00f1ou un premio de lectura a primeira vista. Mentres estaba na escola compuxo \"The Carrion Crow\", unha canci\u00f3n que, en 1914, converteuse na s\u00faa primeira obra publicada. F\u00f3ra da m\u00fasica apoiou a \"Literary Society\" da escola, onde presentou documentos sobre Charlotte Bront\u00eb e Samuel Taylor Coleridge. Jane Joseph tam\u00e9n conseguiu honores nos exames da Royal Drawing Society.\nEntre os profesores de m\u00fasica no SPGS, o m\u00e1is importante no que se refire ao seu desenvolvemento musical, Joseph encontrouse co compositor emerxente Gustav Holst, daquela pouco co\u00f1ecido, que lle ensinou composici\u00f3n. Logo de deixar o Royal College of Music en 1898 Holst ga\u00f1\u00e1rase a vida como organista, e como tromb\u00f3n en varias orquestras, mentres esperaba reco\u00f1ecemento cr\u00edtico como compositor. En 1903 Holst renunciou os seus compromisos orquestrais para compo\u00f1er, mais decatouse de que precisaba de ingresos regulares. Converteuse en profesor de m\u00fasica, inicialmente no James Allen's Girls' School en Dulwich; en 1905 foi recomendado a Frances Gray por Adine O'Neill, unha antiga alumna de Clara Schumann, que ensinou piano no SPGS. Primeiro foi contratado a tempo parcial para ensinar canto, e posteriormente ampliou as s\u00faas actividades para cubrir o m\u00e1is amplo programa musical da escola, inclu\u00edndo direcci\u00f3n e composici\u00f3n. Segundo o compositor Alan Gibbs, Joseph pronto caeu baixo o feitizo de Holst, e adoptou os seus principios como propios. Holst posteriormente describiuna como a mellor alumna que tivera nunca:\nEstudante, copista e profesora, 1913\u201318.\nGirton.\nNo outono de 1913, aos 19 anos, Joseph comezou a estudar estudos cl\u00e1sicos no Girton College de Cambridge. Daquela, debido \u00f3s regulamentos da Universidade de Cambridge que non foron derogados por completo ata 1948, as mulleres non pod\u00edan obter t\u00edtulos acad\u00e9micos, a\u00ednda que si pod\u00edan realizar os exames para diploma, no caso de Joseph, os de Classical Tripos. Pronto encontrou na vida universitaria distracci\u00f3ns dos seus estudos: debates, teatro e, sobre todo, m\u00fasica. No seu primeiro curso converteuse en contrabaixista da orquestra da Cambridge University Musical Society, baixo a direcci\u00f3n de Cyril Rootham. Tam\u00e9n cantou de alto no coro da sociedade, e pode que participase na interpretaci\u00f3n de \"La damnation de Faust\" de Berlioz que foi eloxiada no \"Cambridge Review\" do 17 de xu\u00f1o de 1914. Durante as s\u00faas vacaci\u00f3ns continuou os seus estudos de composici\u00f3n con Holst; en 1916 foi publicada a s\u00faa \"Wassail Song\", unha peza complementaria a \"The Carrion Crow\". En Girton escribiu m\u00fasica incidental para unha interpretaci\u00f3n da obra en verso de W. B. Yeats \"The Countess Cathleen\", na que ela interpretou o \"First Dragon\".\nA partir de 1915 a asociaci\u00f3n de Joseph con Holst volveuse m\u00e1is pr\u00f3xima. Superado polas s\u00faas tarefas de ensino e outros compromisos, Holst requiriu axuda para a organizaci\u00f3n da s\u00faa m\u00fasica para ser publicada ou interpretada, para o que empregou un grupo de mozas voluntarias \u2014as s\u00faas \"scribes\" (copistas)\u2014 para facer copias en limpo das s\u00faas partituras, escribir as partes instrumentais ou vocais, ou preparar arranxos para piano. En 1915 o compositor estaba a traballar na s\u00faa composici\u00f3n m\u00e1is longa e co\u00f1ecida, a suite orquestral \"The Planets\", e invitou a Joseph, nas s\u00faas vacaci\u00f3ns, a unirse \u00e1s s\u00faas copistas. Entre elas estaba Vally Lasker, unha profesora de piano do SPGS, e Nora Day, que fora alumna xunto a Joseph na escola e dende 1913 estivera a ensinar al\u00ed. A principal tarefa de Joseph para \"The Planets\" foi copiar o movemento \"Neptune\", do cal case todo o manuscrito orixinal est\u00e1 escrito pola s\u00faa man. Durante o resto da s\u00faa carreira seguiu a ser unha das copistas m\u00e1is regulares de Holst, e chegou a confiar nela m\u00e1is que en ningunha outra. Os seus compromisos coas actividades musicais de Girton, combinados co seu traballo con Holst, tiveron un efecto adverso nos seus estudos. No exame de Classical Tripos de 1916 recibiu s\u00f3 un \"Class III pass\", un resultado desalentador na s\u00faa despedida da universidade.\nInicios da s\u00faa carreira.\nCando Joseph deixou Girton, a primeira guerra mundial estaba nun estado cr\u00edtico; a batalla de Somme comezara o 1 de xullo de 1916. Joseph quer\u00eda axudar ao esforzo da guerra, e logo de considerar traballar no campo ou nunha f\u00e1brica de munici\u00f3n, tomou un traballo de asistente social a tempo parcial en Islington. No outono de 1916 comezou a dar clases en Eothen, unha pequena escola privada para nenas en Caterham, fundada e dirixida polas se\u00f1oritas Catharine e Winifred Pye. En 1917 a filla de 10 anos de Holst, Imogen, comezou na escola; e pronto, baixo a gu\u00eda de Joseph, a nova alumna estaba a compo\u00f1er a s\u00faa propia m\u00fasica. Joseph ampliou as s\u00faas propias actividades musicais un\u00edndose \u00e1 orquestra do Morley College, onde Holst era o director musical e estaba o seu irm\u00e1n Edwin tocando o violonchelo antes da guerra. Ao principio tocaba o contrabaixo, mais posteriormente tomou clases de trompa, posiblemente con Adolph Borsdorf; m\u00e1is tarde a\u00ednda, nun prazo moi curto, aprendeu por si mesma a parte de timbais para un concerto de ver\u00e1n. En 1918 foi membro do comit\u00e9 de Morley que o 9 de marzo organizou e produciu unha \u00f3pera burlesca, \"English Opera as She is Wrote\", na que os estilos de \u00f3pera inglesa, italiana, alem\u00e1, francesa e rusa eran parodiados en sucesivas escenas. A representaci\u00f3n foi un grande \u00e9xito e repetiuse en varios lugares. Puido ter inspirado a Holst para empregar a parodia na s\u00faa propia \u00f3pera, \"The Perfect Fool\", que comezou a compo\u00f1er en 1918. No seu tempo libre, Joseph fundou e dirixiu un coro de neneiras de Kensington, que participou en concursos de canto locais como as \"Linden Singers\".\nJoseph aumentou os seus compromisos docentes suplindo frecuentemente a Holst, tanto en James Allen's como en SPGS. Tam\u00e9n continuou no seu papel de copista, e foi invitada a asistir \u00e1 estrea privada de \"The Planets\", o 29 de setembro de 1918 no Queen's Hall, onde Adrian Boult dirixiu a orquestra do Queen's Hall. M\u00e1is tarde escribiu:\nAproveitou a s\u00faa educaci\u00f3n cl\u00e1sica en Girton cando axudou a traducir a obra ap\u00f3crifa \"Os Actos de Xo\u00e1n\" do grego orixinal, para proporcionar o texto para o \"Hymn of Jesus\" (1917) de Holst. Para a mesma obra preparou unha partitura vocal e un arranxo para piano, cordas e \u00f3rgano. Ela e Holst realizaron unha versi\u00f3n para voces femininas (d\u00faas sopranos e unha alto) da \"Misa para tres voces\" de William Byrd, e Joseph traballou soa nun acompa\u00f1amento orquestral para a obra de Samuel Wesley \"Sing Aloud with Gladness\". Esta \u00faltima obra foi preparada para o festival de m\u00fasica de Whitsun de 1917, un da serie de festivais anuais que organizou Holst, primeiro na s\u00faa vila natal de Thaxted, en anos posteriores en diferentes lugares como Dulwich, Chichester e Canterbury. Joseph converteuse nunha figura chave neses festivais, como organizadora, int\u00e9rprete e compositora. En 1918 en Thaxted toc\u00e1ronse d\u00faas composici\u00f3ns s\u00faas: \"Hymn\" para voces femininas (hoxe perdida), e unha peza orquestral, \"Barbara Noel's Morris\", que Joseph escribiu con motivo da s\u00faa amizade coa filla de Conrad Noel, o vicario de Thaxted.\nOs anos 1917 e 1918 tam\u00e9n levaron tristeza persoal. O 22 de outubro de 1917 o pai de Joseph morr\u00eda v\u00edtima dun ataque ao coraz\u00f3n. O 27 de maio do ano seguinte, xusto despois do festival de Whitsun, o seu irm\u00e1n William morreu en combate na fronte occidental; en setembro, Edwin foi gravemente ferido na ofensiva final dos aliados na guerra. No seu monogr\u00e1fico sobre a vida e a m\u00fasica de Joseph, o compositor Alan Gibbs escribe:\nGibbs cita a Duff Cooper, que escribiu na \u00e9poca:\nProfesora, facilitadora e compositora, 1918\u201328.\nAnos da posguerra.\nEn 1919, buscando consolidar a s\u00faa carreira musical, Joseph uniuse \u00e1 Society of Women Musicians (SWM), fundada en 1911 pola violinista e music\u00f3loga Marion Scott e outras para promocionar o interese das mulleres na m\u00fasica. Scott co\u00f1ecera a Joseph sendo concertino da orquestra de Morley. Joseph converteuse en membro do Comit\u00e9 Sectorial de Compositoras da SWM, e ocasionalmente daba conferencias \u00e1 sociedade sobre temas como \"The Necessity of Practical Experience for Composers\" (\"A necesidade da experiencia pr\u00e1ctica para as compositoras\"), e \"The Composer as Pupil\" (\"A compositora como alumna\"). No ver\u00e1n de 1919 recibiu clases de direcci\u00f3n da man de Adrian Boult, ao que describiu como \"o home m\u00e1is efectivo que nunca co\u00f1ec\u00edn\". O prop\u00f3sito das clases era o de poder dirixir a s\u00faa obra orquestral \"Bergamask\", que foi interpretada no Coliseum Theatre baixo un esquema ideado por \"sir\" Oswald Stoll para amosar a nova m\u00fasica brit\u00e1nica. Nese ver\u00e1n co\u00f1eceu a Ralph Vaughan Williams, un amigo pr\u00f3ximo de Holst. Joseph tocou para el algo da s\u00faa m\u00fasica, probablemente unha reduci\u00f3n para piano de \"Bergamask\", e describiuno como \"un cr\u00edtico moi agradecido\".\nCara a finais de 1918 Holst ped\u00edralle a Joseph que lle proporcionase un libreto para a s\u00faa \u00f3pera \"The Perfect Fool\", considerando que ela pod\u00eda dar o toque de luz requirida que el cr\u00eda que non ti\u00f1a a s\u00faa propia escritura. Non est\u00e1 claro se ela non aceptou, ou se Holst cambiou de idea, mais finalmente foi o propio compositor quen escribiu o texto. Con todo, Joseph escribiu a historia para un ballet baseado na m\u00fasica de Holst \"The Sneezing Charm\"; o ballet, titulado \"A Magic Hour\", foi representado en Morley en outubro de 1920. Mentres tanto, as obras de Joseph foron interpretadas nos concertos da SWM: d\u00faas canci\u00f3ns, probablemente do seu ciclo \"Mirage\", en xaneiro de 1920, e alg\u00fans dos seus arranxos dos poemas de Walter de la Mare en decembro.\nEn Eothen, Joseph seguiu a supervisar a educaci\u00f3n musical de Imogen Holst, aspectos que anteriormente causaran certa preocupaci\u00f3n en Holst. Nunha carta \u00e1 s\u00faa muller datada en febreiro de 1919, escrita cando el estaba traballando como organizador musical do YMCA para as tropas brit\u00e1nicas destinadas no Mediterr\u00e1neo oriental, Holst comunicou que \"recib\u00edn unha carta moi amable e sabia de Jane sobre Imogen\". Calquera que fosen os problemas que preocupaban a Holst resolv\u00e9ronse satisfactoriamente, e Joseph converteuse na profesora de teor\u00eda de Imogen: \"A teor\u00eda con Jane \u00e9 \"estupenda\", entusiasm\u00e1base a xove alumna. No ver\u00e1n de 1920, coa axuda de Joseph, Imogen ideou e compuxo a \"Dance of Nymphs and Shepherds\" que foi interpretada na escola o 9 de xullo. A principios de 1921 Imogen comezou no SPGS; antes de converterse en residente da Bute House (unha das residencias para estudantes da escola), quedou na casa da familia de Joseph.\nOs festivais de Whitsun, suspendidos durante a ausencia de Holst, reanud\u00e1ronse en Dulwich en 1920. A contribuci\u00f3n de Joseph a este evento non est\u00e1 rexistrada, mais realizou unha importante contribuci\u00f3n para os festivais dos anos seguintes, que comezou ao lado do T\u00e1mese en Isleworth e conclu\u00edu o luns de Pentecoste no SPGS nos xard\u00edns de Bute House. Para as celebraci\u00f3ns do luns Jane ideou unha representaci\u00f3n da semi\u00f3pera de Purcell de 1690, \"Dioclesian\". Nun escrito con motivo da morte de Joseph, Holst lembrou que ela tecera a m\u00fasica de Purcell e o texto Thomas Betterton, ambos abandonados durante moito tempo, \"nun precioso espect\u00e1culo ao aire libre baseado nun conto de fadas, coa princesa perdida, drag\u00f3n e heroe principesco\". Non satisfeita con planear todos os aspectos da representaci\u00f3n ao aire libre, Joseph preparou versi\u00f3ns do entretemento no interior, por se o tempo o requir\u00eda. A produci\u00f3n foi un grande \u00e9xito, e foi repetida ese ver\u00e1n en Hyde Park e, en outubro de 1921, no teatro Old Vic. Ao longo desta considerable tarefa organizativa, Holst escribiu:\nCumio da s\u00faa carreira.\nEn novembro de 1921 Joseph organizou os efectivos de Morley para realizar unha gran recreaci\u00f3n hist\u00f3rica, celebrando o bicentenario da igrexa de St Martin-in-the-Fields. O texto era de Laurence Housman e a m\u00fasica, dirixida por Holst, foi tomada do repertorio de Morley. Ao ano seguinte o reco\u00f1ecemento crecente de Joseph como compositora confirmouse cando os seus \"Seven Two-Part Songs\" foron interpretados nun concerto da SWM (\"Society of Women Musicians\") que inclu\u00edu obras de Ethel Smyth e outras compositoras. D\u00faas das obras de Joseph, \"A Hymn for Whitsuntide\" e \"A Festival Venite\" foron inclu\u00eddas no festival de Whitsun de 1922 na igrexa de All Saints, Blackheath, coa direcci\u00f3n de Holst. Logo da estrea de \"Venite\" Joseph escribiulle amigablemente a Holst: \"Sup\u00f3s por un momento que alg\u00fan outro director ten problemas como ese? Se o fas, est\u00e1s moi enganado\". \"Venite\" foi interpretado o 13 de xu\u00f1o de 1923 no Queen's Hall, polo Philharmonic Choir baixo a direcci\u00f3n de Charles Kennedy Scott; o cr\u00edtico de \"The Spectator\" considerouna unha \"notable adici\u00f3n \u00e1 m\u00fasica moderna brit\u00e1nica\". No medio das s\u00faas actividades na composici\u00f3n e noutros campos, Joseph encontrou tempo, en 1922, para organizar o primeiro Kensington Musical Competition Festival, e para orquestrar moitas das canci\u00f3ns da competici\u00f3n. Co tempo este festival converteuse nun importante evento anual en Kensington; Vaughan Williams estaba entre os xu\u00edces. O 12 de outubro de 1922, o 50\u00ba aniversario de Vaughan Williams, Joseph organizou un coro que realizou pola ma\u00f1\u00e1 cedo no xard\u00edn da casa do compositor unha interpretaci\u00f3n sorpresa dunha canci\u00f3n que ela escribira especialmente para a ocasi\u00f3n.\nXa en 1919, Joseph escribira a seu irm\u00e1n Edwin expresando a s\u00faa preocupaci\u00f3n polo estado de sa\u00fade de Holst. Cando logo dun empeoramento f\u00edsico en 1923 Holst abandonou as s\u00faas funci\u00f3ns no Morley College, Joseph escribiulle unha carta de apoio felicit\u00e1ndoo pola s\u00faa decisi\u00f3n que lle permitir\u00eda concentrarse na composici\u00f3n. Os anos seguintes foron especialmente frut\u00edferos para Holst, e Joseph axudouno en moitas das obras que produciu entre 1924 e 1928. Axudouno a preparar a partitura da s\u00faa \"Choral Symphony\", para a cal axudouno nos seus bosquexos iniciais, como xesto de gratitude. Xunto con Lasker de Day traballou para preparar as partes vocais e orquestrais para a \u00f3pera \"At the Boar's Head\", e asistiu aos ensaios en marzo de 1925. Logo da estrea da \u00f3pera o 3 de abril escribiulle a Holst con comentarios lixeiramente cr\u00edticos sobre alg\u00fans dos cantantes, a\u00ednda que eloxiou o director, o novo Malcolm Sargent. Cando Holst compuxo unha pequena peza coral para celebrar o 21\u00ba aniversario da Oriana Madrigal Society, Joseph proporcionou textos que reflect\u00edan con humor os m\u00e9todos de traballo do director Kennedy Scott; o traballo foi altamente apreciado polo coro. Nese mesmo ano, 1925, axudou na fundaci\u00f3n da Kensington Choral Society. Nesta \u00e9poca a casa de Joseph en Kensington, onde Jane viviu toda a s\u00faa vida, estaba a converterse nun reco\u00f1ecido lugar de reuni\u00f3n musical; un visitante lembrou a reuni\u00f3n al\u00ed de Vaughan Williams, Boult, e a arpista Sidonie Goossens, entre outros.\nEn 1926 Joseph proporcionoulle a Holst o libreto para o seu ballet coral \"The Golden Goose\", baseado nunha historia dos irm\u00e1ns Grimm, e arranxou a s\u00faa primeira representaci\u00f3n no festival de Whitsun de 1926, celebrado na escola James Allen. Joseph tam\u00e9n axudou a Hoslt e o libretista Steuart Wilson na produci\u00f3n dun segundo ballet coral, \"The Morning of the Year\" \u2014a primeira obra encargada polo recentemente formado departamento musical da BBC\u2014 que foi representado no Royal Albert Hall en marzo de 1927. O Morley College Annual Report de 1927 rexistrou a formaci\u00f3n dun club de baile popular, e observou a \"direcci\u00f3n habilidosa\" de Joseph sobre o grupo. O seu crecente interese na danza levouna, ese ano, a ingresar na English Folk Dance Society e no Kensington Dance Club.\nEnfermidade, morte e homenaxes.\nA obra principal do festival de Whitsun de 1928, celebrado en Canterbury, foi un drama relixioso, \"The Coming of Christ\", encargado por George Bell, daquela de\u00e1n de Canterbury, e escrito por John Masefield. Holst proporcionou a m\u00fasica incidental. Nunha fotograf\u00eda descrita por Gibbs, tomada dos organizadores e int\u00e9rpretes do festival, Joseph est\u00e1 sentada entre Holst e Mrs Bell, \"m\u00e1is alta que calquera, unha muller de trinta anos de aparencia eficiente, claramente de importancia para o festival\". Esta foi a \u00faltima aparici\u00f3n de Joseph en Whitsun. Cara a finais do ano o seu estado de sa\u00fade comezou a empeorar; hai unha menci\u00f3n no diario de Holst do 29 de novembro de 1928, \"o concerto de Jane 8.15\", mais non se indica se Joseph era unha int\u00e9rprete nese concerto. En febreiro de 1929 pagou a cantidade final que deb\u00eda ao fabricante de pianos C. Bechstein, polo novo piano de Morley para o que estivera recadando fondos dende 1926. O 9 de marzo de 1929 Joseph morreu na s\u00faa casa, en Kensington, dunha insuficiencia renal. Logo dunha cerimonia privada foi enterrada no cemiterio xudeu de Willesden.\nHolst estaba en Venecia cando chegaron aos seus o\u00eddos as noticias da morte de Joseph; a\u00ednda que Imogen rexistrou que as recibiu estoicamente, el estaba no fondo devastado. Joseph, escribiu Imogen, \"ach\u00e9gase m\u00e1is ao seu ideal de pensamento e sentimento claro\". No seu propio tributo, Holst chamou a atenci\u00f3n sobre a \"infinita capacidade para realizar esforzos que equivalen ao xenio\". En 1929 non se celebrou ning\u00fan festival de Whitsun, mais a principios de xullo, nunha produci\u00f3n ao aire libre de \"The Golden Goose\" de Holst no castelo de Warwick, tocouse na s\u00faa memoria unha interpretaci\u00f3n especial da s\u00faa \"St Paul's Suite\". O 5 de decembro de 1929, nun concurso musical, Vaughan Williams dirixiu un coro cantando o \"Hymn for Whitsuntide\" de Joseph mentres a audiencia lle rend\u00eda homenaxe. O mesmo himno foi interpretado na primeira edici\u00f3n do festival de Whitsun despois da s\u00faa morte, en Chichester en maio de 1930. En xullo de 1931 Holst inclu\u00edu a s\u00faa m\u00fasica nun concerto que dirixiu na catedral de Chichester, xunto con obras de William Byrd, Thomas Weelkes e Vaughan Williams. Durante os anos seguintes as obras de Joseph foron interpretadas en concertos e eventos organizados polo Morley College, a SWM, SPGS e a English Folk Dance Society. En Eothen creouse o \"Jane Joseph Memorial Prize\", no que se outorgan bolsas de estudos musicais no seu nome en Eothen e SPGS.\nUn amigo que expresou a s\u00faa tristeza ao ter co\u00f1ecemento da morte de Joseph revelou outro aspecto da s\u00faa personalidade: \"Inglaterra non ser\u00e1 a mesma sen Jane. Ela era terriblemente dif\u00edcil de co\u00f1ecer, e terriblemente solitaria, pensei, a pesar de todos os seus amigos \u2014non cres?\u2014 mais non podo imaxinar a M\u00fasica sen ela\".\nM\u00fasica.\nMoita da m\u00fasica de Joseph foi escrita para interpretaci\u00f3ns en eventos modestos realizadas por m\u00fasicos afeccionados. Como tal nunca foi publicada e co paso dos anos moitas obras perd\u00e9ronse. As obras publicadas e outras poucas que sobreviviron, considera Gibbs, sit\u00faan a Joseph na categor\u00eda de compositores ingleses \"progresivos\". A\u00ednda que as s\u00faas primeiras composici\u00f3ns foron principalmente canci\u00f3ns, demostrou habilidades temper\u00e1s como compositora orquestral. Gibbs encontra nas s\u00faas d\u00faas pezas curtas, \"Morris Dance\" (1917) (orixinalmente \"Barbara Noel's Morris\") e \"Bergamask\" (1919), tres e cinco minutos respectivamente, un \"bo sentimento para o son orquestral\". A \"Morris Dance\" engade brillo dun glockenspiel, mentres que \"Bergamask\" ten un sentimento italianizante festivo. O escritor musical Philip Scowcroft eloxia o manexo confiado de Joseph para a grande orquestra que require \"Morris Dance\", mentres que o compositor Havergal Brian, contempor\u00e1neo de Holst, encontra \"Bergamask\" \"emocionante\" e \"prometedora\". Gibbs suxire que estas d\u00faas obras presaxian os \u00faltimos ballets corais de Holst, e comenta: \"Que estas pezas despreocupadas non encontrasen un lugar permanente no repertorio \u00e9 lamentable\".\nNo ciclo de canci\u00f3ns de 1921 de Joseph \"Mirage\" (cinco canci\u00f3ns con acompa\u00f1amento de cuarteto de corda), \u00e9 evidente a influencia de Holst xunto co seu propio e distintivo estilo compositivo. Gibbs salienta a primeira do ciclo, \"Song\", que inicialmente se fai eco de \"To Varuna\" dos himnos de Holst \"Rig Veda\", mais evoluciona a \"unha creaci\u00f3n diferente, dist\u00ednguese pola s\u00faa propia escritura despexada para cuarteto na que a viola ten un papel especial para tocar\". A canci\u00f3n final, \"Echo\", ten tanto en com\u00fan con Brahms como con Holst. O \"Festival Venite\" de Joseph composto en 1922 \u00e9 un exemplo do seu uso do modo d\u00f3rico moderno (unha escala ascendente do re ao seguinte re nas teclas brancas do piano), que se converteu nunha caracter\u00edstica dalgunhas das s\u00faas obras posteriores. Scowcroft e Gibbs apuntan \u00e1s influencias Tudor no \"Venite\" no que tam\u00e9n, di Gibbs, \"s\u00edntese a influencia agradable de Vaughan Williams na melod\u00eda e na harmon\u00eda\". A partitura de orquestra para esta obra perdeuse, mais realizouse un acompa\u00f1amento para \u00f3rgano. O coral sen acompa\u00f1amento de Joseph \"Hymn for Whitsuntide\" tam\u00e9n emprega o modo d\u00f3rico no que Holst describe como un \"pequeno motete impecable\"; esta foi a primeira obra de Joseph que foi retransmitida, en 1968. O \"Short String Quartet\" en \"la\" menor foi interpretado polo Winifred Smith Quartet en decembro de 1922 e foi aceptado para a s\u00faa publicaci\u00f3n por J.B. Cramer and Co. Con todo, non foi publicado, e finalmente perdeuse.\nA panxoli\u00f1a de Joseph \"A Little Childe There is Ibore\", \u00e9 unha musicalizaci\u00f3n dun poema do s\u00e9culo XV para tres voces femininas e piano ou cordas. Holst considerouna \"a mellor das moitas panxoli\u00f1as de Jane, e quizais a m\u00e1is dif\u00edcil de interpretar ben.\" Escrita en compases alternos de cinco e sete pulsos, foi eloxiada por Brian pola s\u00faa orixinalidade. Foi retransmitida pola BBC o 21 de decembro de 1995. Brian foi tam\u00e9n un admirador das moitas pezas did\u00e1cticas para piano de Joseph: \"agradablemente simples e espont\u00e1neas\". Estas foron publicadas entre 1920 e 1925; Gibbs escribe que estas pezas \"enf\u00f3canse en aspectos t\u00e9cnicos da melod\u00eda e frecuentemente en contextos modais\", con excursi\u00f3ns ocasionais a outras formas como a chacona e o rond\u00f3."}
{"id": "365613", "revid": "1131", "url": "https://gl.wikipedia.org/wiki?curid=365613", "title": "Celaguantes", "text": ""}
{"id": "365614", "revid": "89787", "url": "https://gl.wikipedia.org/wiki?curid=365614", "title": "Cortac\u00e9spede", "text": "Un cortac\u00e9spede, segadora, ou cortadora de c\u00e9spede, \u00e9 unha m\u00e1quina, manual ou motorizada, utilizada para recortar o c\u00e9spede dos xard\u00edns, campos deportivos etc., de forma que se obte\u00f1a unha alfombra de herba de altura uniforme.\nHistoria.\nA idea dunha m\u00e1quina para cortar herba foi concibida en Gloucestershire (Inglaterra) sobre 1830 polo enxe\u00f1eiro independente Edwin Beard Budding. Budding, anteriormente carpinteiro en Chalford, inspirouse no cortador rotatorio dese\u00f1ado para cortar a la do mu\u00ed\u00f1o de Brinscomb. O cortac\u00e9spede de Budding foi dese\u00f1ado principalmente para cortar o c\u00e9spede dos campos deportivos e os xard\u00edns extensos como alternativa superior \u00e1 gada\u00f1a. A s\u00faa patente do 25 de outubro de 1830 describ\u00eda \u00abunha nova combinaci\u00f3n e aplicaci\u00f3n da maquinaria co obxecto de rapar ou cortar as superficies vexetais de c\u00e9spede, herba e campos\u00bb. A patente segu\u00eda afirmando que \u00abos cabaleiros do campo \u00e1chanse ao usar a mi\u00f1a m\u00e1quina realizando un exercicio entretido, \u00fatil e saudable.\u00bb\nTipos de cortac\u00e9spede.\nManuais.\nOs cortac\u00e9spedes manuais son aqueles que non levan ning\u00fan tipo de motor e s\u00f3 co pulo f\u00edsico do corpo prod\u00facese o movemento circular das coitelas, normalmente helicoidais, para producir o corte do c\u00e9spede. Son m\u00e1quinas lixeiras pero o seu inconveniente \u00e9 a necesidade de repasar varias veces o terreo.\nEl\u00e9ctricos.\nUn cortac\u00e9spede el\u00e9ctrico leva instalado un motor que utiliza a electricidade para mover a coitela que leva instalada na parte de embaixo. Os m\u00e1is usuais con\u00e9ctanse \u00e1 rede mediante conexi\u00f3n de cable sendo este un problema \u00e1 hora de virar e presenta problemas de distancia xa que sen un cable alongable non se chega moi lonxe. Os m\u00e1is modernos utilizan bater\u00edas que eliminan devandito inconveniente.\nDe gasolina.\nSon moi efectivos en xard\u00edns de entre 400 m\u00b2 e 1000 m\u00b2. A s\u00faa autonom\u00eda vai ligada \u00e1 capacidade dos litros\u00a0do seu dep\u00f3sito. O seu maior inconveniente \u00e9 o do mantemento do motor xa que necesitan cambios peri\u00f3dicos de aceite ou limpezas para que duren.\nTractores.\nCo tempo os cortac\u00e9spedes evolucionaron e adoptaron numerosas formas e dese\u00f1os adecu\u00e1ndose \u00e1s necesidades. Un paso m\u00e1is al\u00f3 do cortac\u00e9spede manual, ou o das coitelas motorizadas, onde en ambos os casos \u00e9 preciso que un usuario empuxe a m\u00e1quina a p\u00e9. Os tractores cortac\u00e9spede, dispo\u00f1en dun motor que non s\u00f3 move o rotor das coitelas sen\u00f3n que permite transportar a un condutor. Este tipo de cortac\u00e9spede est\u00e1 especialmente pensado para grandes extensi\u00f3ns de herba.\nRobots.\nSon aqueles que aproveitan a tecnolox\u00eda\u00a0para que non se te\u00f1a que intervir en ning\u00fan momento no corte do c\u00e9spede. Progr\u00e1mase dunha maneira bastante sinxela e d\u00e9ixase que faga o traballo s\u00f3. Funcionan mediante sensores e mesmo chegan a realizar pasadas de maneira lineal, progresiva e ordenada."}
{"id": "365615", "revid": "98629", "url": "https://gl.wikipedia.org/wiki?curid=365615", "title": "Andrea de Adamich", "text": "Andrea Lodovico de Adamich nado en Trieste o 3 de outubro de 1941 \u00e9 un expiloto de carreiras de Italia. Participou en 34 Grandes Premios do Mundial de F\u00f3rmula Un, facendo a s\u00faa debut o 1 de xaneiro de 1968. Anotou un total de 6 puntos de campionato. Tam\u00e9n participou en numerosas carreiras de F\u00f3rmula Un f\u00f3ra do Campionato.\nDe Adamich naceu en Trieste, pero a familia era orixinaria de Fiume onde o seu devanceiro Andrea Lodovico de Adamich fora un comerciante rico e poderoso. Andrea de Adamich foi un impecable corredor de autos deportivos e de turismo que mostrouse s\u00f3lido cando se lle pediu que correse na F1, onde foi un dos poucos pilotos de competici\u00f3n que usaban lentes para correr.\nGa\u00f1ou o Campionato de Europa de Coches de Turismo de 1966 no comezo dunha longa relaci\u00f3n con Alfa Romeo e fixo a s\u00faa debut nun Gran Premio na carreira sur\u00e1fricana onde o seu Ferrari trompeou nunha mancha de aceite. M\u00e1is adiante nesa mesma tempada ga\u00f1ou un torneo suramericano de F2 co Ferrari pero non foi renovado polo xigante italiano e volveu a Alfa Romeo cando volveron \u00e1 F1 subministrando motores a un terceiro McLaren oficial. De Adamich s\u00f3 terminou unha vez en 1970 no McLaren-Alfa e non tivo m\u00e1is sorte ao ano seguinte cando Alfa pasou a subministrar motores a March.\nEn 1972 De Adamich uniuse ao equipo Surtees e terminou nun bo 4\u00ba posto no GP de Espa\u00f1a no Jarama. En 1973 repetiu posto no GP belga en Zolder nun Brabham pero non puido terminar a tempada debido \u00e1s feridas sufridas nunha montoneira no Gran Premio do Reino Unido de 1973\nDe Adamich retirouse ao ano seguinte e converteuse nun respectado xornalista deportivo de televisi\u00f3n na s\u00faa Italia natal. Entre 1978 e 2012 dirixiu o programa de televisi\u00f3n \"Grand Prix\" en Italia.\nPosteriormente foi o vicepresidente de N.Technology, que prepara os coches de carreira para Alfa Romeo.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365616", "revid": "1888", "url": "https://gl.wikipedia.org/wiki?curid=365616", "title": "Evaristo A. Mosquera", "text": ""}
{"id": "365617", "revid": "1888", "url": "https://gl.wikipedia.org/wiki?curid=365617", "title": "Evaristo Antonio Mosquera", "text": "Evaristo Antonio Mosquera Quiroga, nado en Monforte de Lemos en 1834 e finado en Pontevedra en outubro de 1894, foi un matem\u00e1tico e profesor galego.\nTraxectoria.\nFoi profesor de Matem\u00e1ticas do Instituto de Monforte de Lemos e catedr\u00e1tico dos institutos de Palencia (1871), Ourense (1882) e Pontevedra (1887), do que foi nomeado director en 1891. Foi redactor de \"La Constancia\" e \"La Perseverancia\" de Pontevedra e colaborou en \"La Ilustraci\u00f3n Gallega y Asturiana\"."}
{"id": "365618", "revid": "22570", "url": "https://gl.wikipedia.org/wiki?curid=365618", "title": "John Love", "text": "John Maxwell Lineham Love, nado en Bulawayo (Cimbabue) o 7 de decembro de 1924 e finado na mesma cidade o 5 de abril de 2005, foi un piloto de carreiras de Rhodesia. Participou en 10 Grandes Premios do Campionato Mundial de F\u00f3rmula Un, debutando o 29 de decembro de 1962. Alcanzou un podio e anotou un total de seis puntos de campionato.\nTraxectoria.\nComezou a s\u00faa andaina nas carreiras de autom\u00f3biles nun monopraza Cooper F3 cun motor Manx Norton de 500\u00a0cc despois de competir cunha motocicleta Triumph Grand Prix, coa que Love permitiu montar a Jim Redman para comezar a s\u00faa andaina nas carreiras, como reco\u00f1ecemento da s\u00faa axuda Redman axudoulle na preparaci\u00f3n e no mantemento do Cooper de Love.\nFoi seis veces campi\u00f3n da F\u00f3rmula Un de Sur\u00e1frica na d\u00e9cada de 1960, orixinalmente brillara na F\u00f3rmula J\u00fanior europea en 1961-62 ao volante dun Cooper-Austin de do equipo Tyrrell Racing de Ken Tyrrell. Nun desafortunado accidente en Albi resultou cun brazo moi e frustrou as s\u00faas posibilidades de pasar a tempo completo \u00e1 F\u00f3rmula Un, pero achegouse cando foi nomeado como substituto de Phil Hill no equipo Cooper oficial para o Gran Premio de Italia de 1964 en Monza.\nFoi un competidor habitual no Gran Premio de Sur\u00e1frica de a . Lideraba o Gran Premio surafricano de 1967 en Kyalami no seu Cooper con motor Climax de 2.7 L, cando un fallo no encendido incitouno a facer unha parada de precauci\u00f3n para repostar combustible adicional, para terminar segundo detr\u00e1s do Cooper-Maserati oficial de Pedro Rodr\u00edguez.\nlove dominar\u00eda a competici\u00f3n no sur de \u00c1frica nos anos 60, ga\u00f1ando o campionato do F\u00f3rmula un surafricano seis veces seguidas de 1964 a 1969. Tam\u00e9n ga\u00f1ou a s\u00faa carreira de casa, o Gran Premio de Rhodesia, seis veces.\nEra dono do concesionario Jaguar en Bulawayo e ti\u00f1a o seu propio equipo de carreiras na d\u00e9cada de 1980. Morreu en 2005, aos 80 anos, de cancro, en Bulawayo. \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365620", "revid": "1888", "url": "https://gl.wikipedia.org/wiki?curid=365620", "title": "Evaristo Mosquera Quiroga", "text": ""}
{"id": "365622", "revid": "98629", "url": "https://gl.wikipedia.org/wiki?curid=365622", "title": "Cesare Perdisa", "text": "Cesare Perdisa nado en Bolonia o 21 de outubro de 1932 e finou o 10 de maio de 1998 foi un piloto de carreiras italiano. Participou en 8 Grandes Premios do Campionato do Mundo de F\u00f3rmula Un, debutando o 22 de maio de 1955. Alcanzou 2 podios e anotou un total de 5 puntos de campionato.\nSignificativamente m\u00e1is novo que a maior\u00eda dos pilotos da \u00e9poca, Perdisa a mi\u00fado ced\u00eda o seu auto aos seus compa\u00f1eiros de equipo m\u00e1is experimentados cando atopaban problemas. Isto sucedeu, por exemplo, na 11\u00aa volta do Gran Premio de B\u00e9lxica de 1956, Stirling Moss perdeu a roda traseira dereita do seu Maserati. Moss aparcou o seu coche e correu catrocentos metros de volta aos boxes onde se fixo cargo de Maserati de Perdisa, que pilotou ata o final.\nEn marzo de 1957 Perdisa retirouse das pr\u00f3ximas 12 Horas de Sebring logo da morte do seu compa\u00f1eiro Eugenio Castellotti. Castellotti morreu no circu\u00edto de Modena cando se estrelou cun Ferrari que estaba probando para o evento. A\u00ednda que Perdisa afirmou inicialmente que estaba renunciaba \u00e1s carreiras \"por alg\u00fan tempo\" debido \u00e1 conmoci\u00f3n que experimentou cando morreu Castellotti, posteriormente retirouse para sempre. Perdisa era o mellor amigo de Castellotti.\nLogo da s\u00faa retirada, Perdisa volveu ser noticia en setembro de 1957 cando correu para levar a Juan Manuel Fangio e a s\u00faa esposa Andrea a un hospital de Bolonia. A parella tivera un accidente no seu Lancia Aurelia de 2.5 litros mentres trataba de esquivar a un cami\u00f3n que entrara na autoestrada. Viaxando a preto de 160\u00a0km/h, o coche de Fangio estrelouse contra un poste, a\u00ednda que el e a s\u00faa esposa sufriron soamente contusi\u00f3ns.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365623", "revid": "75439", "url": "https://gl.wikipedia.org/wiki?curid=365623", "title": "Lontra (x\u00e9nero)", "text": "Lontra \u00e9 un x\u00e9nero de londras ou lontras que vive nas Am\u00e9ricas. O x\u00e9nero incl\u00fae varias londras de r\u00edo e a londra mari\u00f1a de Suram\u00e9rica \"Lontra felina\". Todas as especies do x\u00e9nero estaban antes inclu\u00eddas no x\u00e9nero \"Lutra\", xunto coa londra euroasi\u00e1tica (a que vive en Galicia), pero posteriormente foron movidas a un x\u00e9nero separado.\nO x\u00e9nero comprende catro especies vivas nunha especie f\u00f3sil co\u00f1ecida:"}
{"id": "365624", "revid": "197", "url": "https://gl.wikipedia.org/wiki?curid=365624", "title": "Os nabos na cultura popular galega", "text": "Os nabos son un dos cultivos m\u00e1is populares en Galicia polas condici\u00f3ns clim\u00e1ticas axeitadas para o seu crecemento , o que explica a s\u00faa presenca na cultura popular galega: no l\u00e9xico xerado \u00f3 seu redor, no refraneiro e no cantigueiro.\nO nabo sem\u00e9ntase entre xullo e agosto -tempo que xa recomendaba o refraneiro-, en seca\u00f1o ou regad\u00edo, nas mesmas leiras que o millo, o centeo ou o trigo, e xusto cando se colleitan estes, previo arado e estercado; a semente ch\u00e1mase \"nabi\u00f1a\". C\u00f3mese, toda a planta, durante os meses de novembro a maio, tanto para alimento da xente como para o gando. As nabizas ou os grelos \u00fasanse para facer o caldo, ou ben se cocen con patacas e lac\u00f3n. A ra\u00edz, o nabo propiamente dito, empreg\u00e1base en cachos para facer o caldo a\u00ednda que o m\u00e1is usual \u00e9 darllo \u00f3s porcos ou a outro gando, cocidos con fari\u00f1a.\nCrenzas e superstici\u00f3ns.\nNo Saln\u00e9s crese que o d\u00eda de entroido se debe quentar o forno, cocer o pan e botar as cinzas na terra para ter unha boa colleita de nabos .\nL\u00e9xico.\nA \"nabiza\" ou \"rabiza\" \u00e9 o primeiro gromo do nabo, as primeiras follas, tenras, que alg\u00fans rexeitan por ser doces. Logo produce o \"bert\u00f3n\" ou \"xeno\", que son as follas xa meirandes . Finalmente, o \"grelo\", \"cimo\" ou \"cim\u00f3n\" \u00e9 a verdura xa no final do ciclo, antes de botar a flor, \"agrelar\" ou \"grelar\"; o grelo c\u00f3llese xusto antes de florecer, que \u00e9 cando m\u00e1is amarga e dise que \u00e9 o mellor momento, coincidindo do entroido, en febreiro .\nXogos infant\u00eds.\nEn Galicia xog\u00e1base ao \"arr\u00edncate-nabo\" ou \"arrinca nabos\". A Real Academia Galega no seu \"Diccionario gallego-castellano\" de 1913-1928 di que \u00e9 un xogo de mozos que consiste en sentar todos no chan, e entre as pernas de cada un, senta o que lle segue, ao que o anterior suxeita fortemente cos brazos polo van. S\u00f3 un xogador queda en p\u00e9, e este puxa polo primeiro que est\u00e1 sentado intentando erguelo, cousa dif\u00edcil, porque o suxeita o anterior, e a este o outro, e as\u00ed os demais, e, ou se erguen todos ou ning\u00fan, rodando, regularmente, polo chan. O que puxa acompa\u00f1a o esforzo con estas verbas: \"Arr\u00edncate, nabo!\" ."}
{"id": "365626", "revid": "27155", "url": "https://gl.wikipedia.org/wiki?curid=365626", "title": "Londra mari\u00f1a", "text": ""}
{"id": "365628", "revid": "98629", "url": "https://gl.wikipedia.org/wiki?curid=365628", "title": "Gabriel Voisin", "text": "Gabriel Voisin (5 de febreiro de 1880 - 25 de decembro de 1973) foi un pioneiro da aviaci\u00f3n franc\u00e9s e o creador do primeiro avi\u00f3n m\u00e1is pesado que o aire tripulado e con motor europeo capaz dun voo sostido (1\u00a0km), circular e controlado, que realizou Henry Farman o 13 de xaneiro de 1908 preto de Par\u00eds. Durante a primeira guerra mundial a compa\u00f1\u00eda fundada por Voisin converteuse nunha gran produtora de avi\u00f3ns militares, destacando o Voisin III. Posteriormente cambiu ao dese\u00f1o e fabricaci\u00f3n de autom\u00f3biles de luxo baixo o nome de Avions Voisin."}
{"id": "365629", "revid": "106231", "url": "https://gl.wikipedia.org/wiki?curid=365629", "title": "Frontier Airlines", "text": "Frontier Airlines \u00e9 unha aeroli\u00f1a de baixo custo estadounidense que ten a s\u00faa sede en Denver, Colorado. A compa\u00f1\u00eda, que \u00e9 unha marca subsidiaria de Indigo Partners, LLC, opera voos a 54 destinos dos Estados Unidos e 5 a destinos internacionais. A aeroli\u00f1a ten o seu centro de conexi\u00f3ns no Aeroporto Internacional de Denver, e ten numerosas cidades focais por todo o pa\u00eds. Tam\u00e9n, baixo un acordo de c\u00f3dico compartido con Great Lakes Airlines, a compa\u00f1\u00eda conecta a pasaxeiros cos estados das Monta\u00f1as Rochosas dende Denver.\nFrota.\nEn xaneiro de 2017 a frota de Frontier Airlines est\u00e1 formada polos seguintes avi\u00f3ns: "}
{"id": "365630", "revid": "23204", "url": "https://gl.wikipedia.org/wiki?curid=365630", "title": "Banda Gaites Ribeseya", "text": "A\u00a0Banda Gaites Ribeseya (tam\u00e9n BG Ribeseya), xorde no ano\u00a01996 como resultado da actividade dos mozos e mozas da Escola de M\u00fasica Tradicional de Ribeseya. A banda formouse dentro do proxecto do mestre gaiteiro\u00a0Jos\u00e9 \u00c1ngel Hevia\u00a0co\u00f1ecido como \u201c\"La Bandona d\u2019Asturies\"\u201d, e que estaba formada polas bandas de gaitas de Villaviciosa, Cand\u00e1s e Ribeseya, \u00e1s que despois se lles unir\u00eda a\u00a0de Samart\u00edn del Rei Aurelio."}
{"id": "365631", "revid": "5863", "url": "https://gl.wikipedia.org/wiki?curid=365631", "title": "Armas de destruci\u00f3n masiva", "text": ""}
{"id": "365632", "revid": "865", "url": "https://gl.wikipedia.org/wiki?curid=365632", "title": "Chuck Yeager", "text": "Charles Elwood \"Chuck\" Yeager, nado o 13 de febreiro de 1923 e finado o 7 de decembro de 2020, foi un oficial da Forza A\u00e9rea dos Estados Unidos e piloto de probas con varios r\u00e9cords retirado. En 1947 converteuse no primeiro piloto confirmado en superar a velocidade do son nunha aeronave.\nA carreira de Yeager comezou na segunda guerra mundial como soldado raso da Forza A\u00e9rea. Despois de servir como mec\u00e1nico de avi\u00f3ns, en setembro de 1942 comezou a formarse como piloto e tras graduarse foi promocionado ao rango de oficial de voo convert\u00e9ndose en piloto de caza co North American P-51 Mustang.\nDespois da guerra Yeager converteuse en piloto de probas de moitos tipos de avi\u00f3ns, inclu\u00eddos aparellos experimentais impulsados por foguetes. Como primeiro humano en romper oficialmente a barreira do son, o 14 de outubro de 1947, voou o experimental Bell X-1 a Mach 1 a unha altura de 45 000 p\u00e9s (13 700 m). A\u00ednda que Scott Crossfield foi o primeiro en pasar de Mach 2 en 1953, Yeager pouco despois estableceu un novo r\u00e9cord ao chegar a Mach 2,44.\nYeager posteriormente comandou escuadr\u00f3ns e \u00e1s de caza en Alema\u00f1a e no Sueste asi\u00e1tico durante a Guerra do Vietnam, e en reco\u00f1ecemento \u00e1s excelentes actuaci\u00f3ns das s\u00faas unidades foi promocionado a xeneral de brigada. A carreira de voo Yeager abrangue m\u00e1is de 60 anos e levouno a todos os recunchos do mundo, inclu\u00edda a Uni\u00f3n Sovi\u00e9tica durante o apoxeo da guerra fr\u00eda."}
{"id": "365633", "revid": "5863", "url": "https://gl.wikipedia.org/wiki?curid=365633", "title": "Bloque comunista", "text": ""}
{"id": "365634", "revid": "5863", "url": "https://gl.wikipedia.org/wiki?curid=365634", "title": "Deltiolox\u00eda", "text": ""}
{"id": "365635", "revid": "98629", "url": "https://gl.wikipedia.org/wiki?curid=365635", "title": "Ricardo Rodr\u00edguez de la Vega", "text": "Ricardo Valent\u00edn Rodr\u00edguez de la Vega nado en Cidade de M\u00e9xico, M\u00e9xico o 14 de febreiro de 1942 e finado en Cidade de M\u00e9xico o 1 de novembro de 1962 foi un piloto de carreira mexicano que competiu nas tempadas e de F\u00f3rmula Un. O seu irm\u00e1n m\u00e1is vello, Pedro, tam\u00e9n foi un notable piloto de carreiras que tivo moito \u00e9xito nas carreiras de autos deportivos e na F\u00f3rmula Un.\nPersoal.\nRodr\u00edguez naceu na Cidade de M\u00e9xico e foi campi\u00f3n infantil de motociclismo na competici\u00f3n nacional con 14 anos. Era o terceiro fillo do matrimonio de Pedro Natalio Rodr\u00edguez e Concepci\u00f3n \"Conchita\" de la Vega, tivo catro irm\u00e1ns e irm\u00e1s, Pedro, Federico, Conchita e Alejandro.\nCasou con Sara Cardoso en xullo de 1961, pero non deixou fillos. No ver\u00e1n de 1962, o seu amigo \u00edntimo, Jo Ram\u00edrez, acompa\u00f1ar\u00eda a Ricardo \u00e1 s\u00faa aventura en Europa.\nCarreira.\nGa\u00f1ou varios t\u00edtulos nacionais de motociclismo, antes de pasar a competir en coches de turismos co seu propio Fiat Topolino. En 1957 fixo o seu debut internacional en Riverside, superando a todos os rivais na clase ata os 1.5 litros nun Porsche RS. Logo ga\u00f1ou a s\u00faa clase nun Porsche Spyder no Nassau Tourist Trophy. Competiu a mi\u00fado co equipo North American Racing Team (NART) co seu irm\u00e1n Pedro, a\u00ednda que tam\u00e9n participar\u00eda en autom\u00f3biles co nome do seu pai.\nNeg\u00f3uselle a participaci\u00f3n nas 24 Horas de Le Mans de 1958 porque era demasiado novo (16 anos e 106 d\u00edas), pero volveu en 1959 para correr cun O.S.C.A. na clase 750cc.. Na edici\u00f3n de 1960 asociouse con Andr\u00e9 Pilette para lograr o segundo lugar. Aos 18 anos e 133 d\u00edas de idade, foi o m\u00e1is novo en subir ao podio de Le Mans.\nRodr\u00edguez foi invitado a pilotar en Ferrari no Gran Premio de Italia de 1961, cualificando nun sorprendente segundo lugar, convert\u00e9ndose no piloto m\u00e1is novo da historia en comezar desde a primeira fila (19 anos e 208 d\u00edas), un r\u00e9cord que non ser\u00eda batido ata o Gran Premio de B\u00e9lxica de 2016 por Max Verstappen. Na carreira intercambiou o liderado con Phil Hill e Richie Ginther moitas veces, ata que un fallo na bomba de combustible terminou a s\u00faa carreira. En 1962 logrou un asento con Ferrari, que o utilizou con moderaci\u00f3n tendo en conta a s\u00faa idade e inexperiencia. Sempre que foi usado, Rodr\u00edguez brillou, logrando o segundo posto no Gran Premio de Pau, o cuarto no Gran Premio de B\u00e9lxica de 1962 e o sexto no Gran Premio de Alema\u00f1a de 1962. Un ano dif\u00edcil na F\u00f3rmula Un para Ferrari. Tam\u00e9n ga\u00f1ou a edici\u00f3n de 1962 da Targa Florio con Olivier Gendebien e Willy Mairesse nun Ferrari Dino 246 SP.\nRodr\u00edguez considerouse un potencial futuro campi\u00f3n, pero cando quedou sen coche porque Ferrari optou non participar na carreira f\u00f3ra de campionato do Gran Premio de M\u00e9xico de 1962 no Circu\u00edto Magdalena Mixhuca de Cidade de M\u00e9xico,conseguiu permiso de Maranello para correr nun Lotus 24 con motor Climax, morreu durante o primeiro d\u00eda da pr\u00e1ctica, cando a suspensi\u00f3n da parte traseira do Lotus fallou na temible curva da Peraltada, golpeou as barreiras morrendo instantaneamente. Ti\u00f1a 20 anos e a s\u00faa morte provocou loito nacional en M\u00e9xico.\nO circu\u00edto Magdalena Mixhiuca da Cidade de M\u00e9xico, sde da F\u00f3rmula 1, Champ Car, NASCAR M\u00e9xico e outras series, foi renomeado en 1973 como Aut\u00f3dromo Hermanos Rodr\u00edguez, na s\u00faa honra e do seu irm\u00e1n Pedro.\nA Scuderia Rodr\u00edguez A.C. (unha fundaci\u00f3n de amigos e familiares) mant\u00e9n viva a s\u00faa memoria e a do seu irm\u00e1n. Serve como museo de obxectos de recordo e autom\u00f3biles dos Rodr\u00edguez, certific\u00e1ndoos, e o seu Secretario Xeral Carlos Jalife publicou a s\u00faa biograf\u00eda en 2006.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados na F\u00f3rmula 1 f\u00f3ra de campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365636", "revid": "98629", "url": "https://gl.wikipedia.org/wiki?curid=365636", "title": "Veles e vents", "text": "\"Veles e vents\" (en ) \u00e9 un poema de\u00a0Ausi\u00e0s March, (Valencia, 1400 - Valencia, 3 de marzo de 1459) poeta e cabaleiro\u00a0valenciano medieval.\nSinopse.\nRelata a historia dunha viaxe dende Italia a Valencia na procura da amada. O autor qu\u00e9rea mais non sabe se o seu amor \u00e9 correspondido. No traxecto corre grandes perigos e pide axuda aos ventos para chegar a terra. M\u00e1is al\u00e1 desta interpretaci\u00f3n, tam\u00e9n significa o amor e a invocaci\u00f3n dos ventos provenientes de terras onde reina a cultura (siroco, levante, etc), a civilidade (o gregal e o ostro, etc) e o catalanismo (a tramontana).\nEstrutura.\nO autor emprega o decas\u00edlabo cl\u00e1sico catal\u00e1n, tam\u00e9n chamado ausiasmarqui\u00e0, de estrutura 4+6. Os versos son de arte maior e de rima consonante. Tam\u00e9n se atopan sinalefas (exemplos: io en, no en, si atur, ...) e hiatos (exemplos: sia, faent).\nO poema na cultura popular.\nFoi musicado e interpretado por varios autores. As\u00ed,\u00a0Raimon inclu\u00eduno xa en 1970 nun sinxelo, de xeito que con est\u00e1 canci\u00f3n comeza a s\u00faa primeira musicaci\u00f3n de Ausi\u00e0s March e no mesmo ano v\u00f3lveo sacar no disco \"Per destruir aquell qui l'ha desert\". Posteriormente, foi retomado numerosas veces polo mesmo Raimon e por Toti Soler con Ester Formosa."}
{"id": "365637", "revid": "98629", "url": "https://gl.wikipedia.org/wiki?curid=365637", "title": "Umberto Maglioli", "text": "Umberto Maglioli nado en Bioglio Vercelli o 5 de xu\u00f1o de1928 e finado en Monza o 7 de febreiro de 1999, foi un piloto de carreiras italiano. Participou en 10 Grandes Premios do Campionato Mundial de F\u00f3rmula Un, debutou o 13 de setembro de 1953. Logrou 2 podios e anotou un total de 3\u00b433 puntos de campionato. Maglioli tam\u00e9n ga\u00f1ou a Carreira Panamericana en 1954.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados f\u00f3ra de campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365638", "revid": "89787", "url": "https://gl.wikipedia.org/wiki?curid=365638", "title": "\u00c1fidos", "text": "Os \u00e1fidos son un amplo grupo de insectos que constit\u00faen a superfamilia Aphidoidea (afidoideos), cuxa \u00fanica familia viva nas clasificaci\u00f3ns modernas \u00e9 Aphididae (af\u00eddidos), os m\u00e1is com\u00fans dos cales se denominan comunmente pulg\u00f3ns. Son pequenos insectos que zugan os zumes internos das plantas, que poden ser importantes pragas e est\u00e1n entre os insectos m\u00e1is destrutivos para a agricultura nas rexi\u00f3ns temperadas, polo que son grandes inimigos de granxeiros e xardineiros. Moitas especies son de cor verde pero outras especies com\u00fans poden ser brancas e de aspecto lanoso, marr\u00f3ns ou negras. Te\u00f1en unha extraordinaria capacidade de incrementar rapidamente o seu n\u00famero mediante reproduci\u00f3n asexual. Desde un punto de vista zool\u00f3xico son un grupo con grande \u00e9xito do que se co\u00f1ecen entre 4.400 e 5.000 especies, todas elas inclu\u00eddas na familia Aphididae. Delas unhas 250 especies son graves pragas agr\u00edcolas e forestais e un constante problema para os xardineiros. A s\u00faa lonxitude var\u00eda entre 1 e 10\u00a0mm.\nOs seus inimigos naturais son predadores como as maruxi\u00f1as ou xoani\u00f1as, larvas de s\u00edrfidos, avespas parasitas, as larvas dos d\u00edpteros \"Aphidoletes aphidimyza\", ara\u00f1as \"Thomisidae\", neur\u00f3pteros, e fungos entomopat\u00f3xenos como \"Lecanicillium lecanii\" e os Entomophthorales.\nDistribuci\u00f3n.\nOs \u00e1fidos est\u00e1n distribu\u00eddos por todo o mundo, pero son m\u00e1is com\u00fans nas zonas temperadas. A diferenza de moitos taxons, a diversidade de especies de \u00e1fidos \u00e9 moito menor nos tr\u00f3picos que nas zonas temperadas. Os \u00e1fidos poden migrar a grandes distancias, principalmente por dispersi\u00f3n pasiva levados polo vento. Por exemplo, o \u00e1fido \"Nasonovia ribisnigri\", crese que se espallou desde Nova Zelandia a Tasmania deste modo. Os \u00e1fidos tam\u00e9n se espallan polo transporte humano de plantas infestadas.\nTaxonom\u00eda.\nOs \u00e1fidos est\u00e1n situados na superfamilia Aphidoidea na divisi\u00f3n Sternorrhyncha da orde Hemiptera. A reclasificaci\u00f3n dentro dos Hem\u00edpteros que tivo lugar a finais do s\u00e9culo XX reduciu o vello taxon \"Homoptera\" a d\u00faas subordes: Sternorrhyncha (por exemplo, \u00e1fidos, coccoideos, ps\u00edlidos etc.) e Auchenorrhyncha (por exemplo, cicadas, cicad\u00e9lidos, membr\u00e1cidos, fulgoromorfos etc.). As reclasificaci\u00f3ns de principios do s\u00e9culo XXI fixeron rearranxos significativos nas familias inclu\u00eddas en Aphidoidea: algunhas vellas familias foron reducidas \u00e1 categor\u00eda de subfamilias (por exemplo, Eriosomatidae), e moitas vellas subfamilias foron elevadas a familias. As clasificaci\u00f3ns autorizadas m\u00e1is recentes sit\u00faan todos os taxons existentes nunha soa familia grande, a Aphididae, que comprende as case 5000 especies existentes. Outros insectos, malia o seu parecido cos \u00e1fidos, taxonomicamente non o son, como os ad\u00e9lxidos das con\u00edferas, que en realidade pertencen \u00e1 familia dos ad\u00e9lxidos, e carecen dos corn\u00edculos caracter\u00edsticos dos verdadeiros \u00e1fidos. As clasificaci\u00f3ns m\u00e1is recentes distinguen tres superfamilias: Adelgoidea, Phylloxeroidea e Aphidoidea.\nEvoluci\u00f3n.\nHistoria f\u00f3sil.\nOs \u00e1fidos, e os estreitamente relacionados ad\u00e9lxidos e filoxeras, probablemente evolucionaron a partir dun antepasado com\u00fan hai uns 280 mill\u00f3ns de anos, durante o Permiano temper\u00e1n. Probablemente se alimentaban de plantas como as Cordaitales ou Cycadophyta. Ao teren corpos moles, os \u00e1fidos non fosilizan ben, e o f\u00f3sil m\u00e1is antigo co\u00f1ecido \u00e9 da especie \"Triassoaphis cubitus\" do Tri\u00e1sico. Por\u00e9n, \u00e1s veces quedaron pegados a exsudados de plantas que se solidificaron orixinando \u00e1mbar. En 1967, cando o profesor Ole Heie escribiu a s\u00faa monograf\u00eda \"Studies on Fossil Aphids\", estaban descritas unhas 60 especies desde o Tri\u00e1sico, Xur\u00e1sico, Cret\u00e1ceo e principalmente no Cenozoico, e o \u00e1mbar do B\u00e1ltico contribu\u00edu con outras 40 especies m\u00e1is. \nO n\u00famero total de especies era pequeno daquela, pero incrementouse notablemente coa aparici\u00f3n das anxiospermas hai uns 160 mill\u00f3ns de anos, xa que isto permitiu que os \u00e1fidos se especializasen, e a especiaci\u00f3n dos \u00e1fidos foi da man da diversificaci\u00f3n das plantas con flores. Os \u00e1fidos m\u00e1is antigos eran probablemente pol\u00edfagos, xa que a monofaxia se desenvolver\u00eda posteriormente. \nHipotetiszouse que os antepasados dos Adelgidae viv\u00edan en con\u00edferas, mentres que os dos Aphididae se alimentaban do zume das Podocarpaceae ou Araucariaceae que sobreviviran \u00e1s extinci\u00f3ns do Cret\u00e1ceo tard\u00edo. \u00d3rganos como os corn\u00edculos non apareceron ata o Cret\u00e1ceo. Un estudo suxire alternativamente que os \u00e1fidos ancestrais puideron ter vivido na codia de anxiospermas e que a alimentaci\u00f3n das follas poder\u00eda ser un car\u00e1cter derivado. Os Lachninae te\u00f1en pezas bucais longas que son axeitadas para vivir na codia e sinalouse que o antepasado do Cret\u00e1ceo medio se alimentaba da codia de \u00e1rbores anxiospermas, e cambiar\u00edan \u00e1s follas de h\u00f3spedes con\u00edferas no Cret\u00e1ceo tard\u00edo. Os Phylloxeridae poder\u00edan ser a familia m\u00e1is vella a\u00ednda existente, mais o seu rexistro f\u00f3sil est\u00e1 limitado aos \"Palaeophylloxera\" do Mioceno inferior.\nFiloxenia.\nExterna.\nOs \u00e1fidos, ad\u00e9lxidos e filox\u00e9ridos est\u00e1n estreitamente relacionados, e pertencen todos \u00e1 suborde Sternorrhyncha, os insectos que zugan zumes de plantas, clasificados na superfamilia Aphidoidea ou na superfamilia Phylloxeroidea, que cont\u00e9n as familias Adelgidae e Phylloxeridae. Igual que os \u00e1fidos, as filoxeras alim\u00e9ntanse de ra\u00edces, follas e tali\u00f1os de vides, pero a diferenza dos \u00e1fidos, non producen melada ou secreci\u00f3ns dos corn\u00edculos. A filoxera \"Daktulosphaira vitifoliae\" \u00e9 un insecto que causa enfermidades nas vi\u00f1as que devastaron a viticultura europea no s\u00e9culo XIX. De xeito similar, os ad\u00e9lxidos ou os \u00e1fidos lanosos das con\u00edferas tam\u00e9n se alimentan do zume do floema das plantas e son \u00e1s veces descritos como \u00e1fidos, a\u00ednda que propiamente non o son, xa que carecen de cauda e corn\u00edculos.. \nO tratamento dos grupos, especialmente con respecto a grupos f\u00f3siles, var\u00eda moito debido \u00e1s dificultades para resolver as s\u00faas relaci\u00f3ns. A maior\u00eda dos tratamentos modernos incl\u00faen as tres superfamilias: Adelogidea, Aphidoidea e Phylloxeroidea, situadas dentro da infraorde Aphidomorpha xunto con varios grupos f\u00f3siles pero outros tratamentos consideran que Aphidomorpha cont\u00e9n os Aphidoidea coas familias Aphididae, Phylloxeridae e Adelgidae; ou que os Aphidomorpha te\u00f1en d\u00faas superfamilias, Aphidoidea e Phylloxeroidea, e esta \u00faltima conter\u00eda os Phylloxeridae e os Adelgidae. \nA \u00e1rbore filoxen\u00e9tica dos Sternorrhyncha inferiuse de an\u00e1lises de ARNr 18S da subunidade menor ribos\u00f3mica.\nInterna.\nA \u00e1rbore filoxen\u00e9tica, baseada en Papasotiropoulos 2013 e Kim 2011, con eng\u00e1degas de Ortiz-Rivas e Mart\u00ednez-Torres 2009, mostra a filoxenia interna dos Aphididae.\nSuxeriuse que a filoxenia dos grupos de \u00e1fidos poder\u00eda obterse examinando a filoxenia dos seus endosimbiontes bacterianos, especialmente o endosimbionte obrigado \"Buchnera\". O resultado depende da asunci\u00f3n de que os simbiontes son transmitidos verticalmente de forma estrita dunha xeraci\u00f3n a outra. Esta asunci\u00f3n est\u00e1 ben apoiada polas probas e suxer\u00edronse varias relaci\u00f3ns filoxen\u00e9ticas base\u00e1ndose en estudos de endosimbiontes.\nAnatom\u00eda.\nA maior\u00eda dos \u00e1fidos te\u00f1en corpos brandos, e poden ser verdes, negros, marr\u00f3ns, rosas ou case incoloros. Miden de 1 a 10mm, normalmente menos de 5\u00a0mm. Te\u00f1en antenas con seis segmentos. Alim\u00e9ntanse usando unhas pezas bucais chamadas estiletes, encerrados nunha va\u00ed\u00f1a chamada rostro, o cal se formou a partir de modificaci\u00f3ns da mand\u00edbulas e maxilas dos insectos. Te\u00f1en patas longas e finas e tarsos con d\u00faas articulaci\u00f3ns e d\u00faas garras.\nA maior\u00eda dos \u00e1fidos te\u00f1en un par de corn\u00edculos (ou \"sif\u00fanculos\"), que son tubos abdominais polos que exsudan pingas dun flu\u00eddo defensivo que endurece rapidamente que cont\u00e9n triacilglicerois, chamado cera de corn\u00edculo. Alg\u00fans tipos de \u00e1fidos producen outros compostos defensivos. Nos corn\u00edculos non se produce a melada, como nalg\u00fan tempo se pensaba.\nOs \u00e1fidos te\u00f1en unha protrusi\u00f3n parecida a unha cola chamada cauda sobre as s\u00faas aberturas rectais. Te\u00f1en dous ollos compostos, e un tub\u00e9rculo ocular detr\u00e1s e enriba dos ollos, feito de tres lentes (chamado triomatidio).\nCando a calidade da planta h\u00f3spede empeora ou est\u00e1 ateigada de insectos, algunhas especies de \u00e1fidos producen cr\u00edas aladas, que poden dispersarse a outras fontes de alimento. As pezas bucais ou ollos son menores ou desaparecen nalgunhas especies e formas.\nDieta.\nMoitas especies de \u00e1fidos son mon\u00f3fagas (\u00e9 dicir, alim\u00e9ntanse dunha soa especie de planta). Outras, como o \u00e1fido \"Myzus persicae\", alim\u00e9ntanse de centos de plantas de moitas familias distintas.\nOs \u00e1fidos alim\u00e9ntanse pasivamente (non succionan bombeando) do zume elaborado que circula polos vasos do floema das plantas, como fan moitos outros hem\u00edpteros como os Coccoidea e Cicadoidea. Unha vez que perforan un vaso do floema, que est\u00e1 a alta presi\u00f3n, o l\u00edquido \u00e9 forzado a sa\u00edr por dita presi\u00f3n e entra no tubo alimenticio do \u00e1fido. Ocasionalmente, os \u00e1fidos tam\u00e9n inxiren zume bruto do xilema, que \u00e9 unha dieta m\u00e1is dilu\u00edda que a do zume elaborado a medida que a concentraci\u00f3n de azucres e amino\u00e1cidos \u00e9 o 1% da do l\u00edquido do floema. O zume bruto xilem\u00e1tico est\u00e1 baixo presi\u00f3n hidrost\u00e1tica negativa e require unha succi\u00f3n activa por bombeo, o que indica que exerce un papel importante na fisiolox\u00eda dos \u00e1fidos. Como se observou que inxiren zume bruto do xilema despois dun per\u00edodo de deshidrataci\u00f3n, crese que os \u00e1fidos cons\u00f3meno para recompo\u00f1er o seu equilibrio h\u00eddrico; o consumo do l\u00edquido xilem\u00e1tico dilu\u00eddo permite que os \u00e1fidos se rehidraten. Por\u00e9n, datos recentes mostran que os \u00e1fidos consomen m\u00e1is zume xilem\u00e1tico do esperado e fano as\u00ed cando non est\u00e1n deshidratados e cando a s\u00faa fecundidade dimin\u00fae. Isto suxire que os \u00e1fidos, e potencialmente todas as especies que se alimentan de zume floem\u00e1tico da orde Hemiptera, consomen zume xilem\u00e1tico por raz\u00f3ns distintas de manter o seu equilibrio h\u00eddrico.\nO consumo do zume xilem\u00e1tico debe estar relacionado coa osmorregulaci\u00f3n. A alta presi\u00f3n osm\u00f3tica no est\u00f3mago, causada pola alta concentraci\u00f3n de sacarosa, pode orixinar unha transferencia de auga desde a hemolinfa ao est\u00f3mago, isto ten como resultado un estr\u00e9s hiperosm\u00f3tico e finalmente a morte do insecto. Os \u00e1fidos evitan isto osmorregul\u00e1ndose por medio de varios procesos. A concentraci\u00f3n de sacarosa \u00e9 directamente reducida ao asimilar a sacarosa no metabolismo e sintetizar oligosac\u00e1ridos usando varias mol\u00e9culas de sacarosa, o que reduce a concentraci\u00f3n de solutos e consecuentemente a presi\u00f3n osm\u00f3tica. Os oligasac\u00e1ridos son despois excretados na melada que exsudan polo abdome, o que explica a alta concentraci\u00f3n en azucre desta, a cal pode ser utilizada como alimento por outros animais como as formigas. Ademais, a auga transf\u00edrese desde o intestino posterior, onde a presi\u00f3n osm\u00f3tica foi xa reducida, ao est\u00f3mago para dilu\u00edr o contido do est\u00f3mago. O resultado final \u00e9 que os \u00e1fidos consomen zume xilem\u00e1tico para dilu\u00edr a presi\u00f3n osm\u00f3tica do est\u00f3mago. Todos estes procesos funcionan sinerxicamente, e perm\u00edtenlles aos \u00e1fidos alimentarse de zumes da planta con altas concentraci\u00f3ns de sacarosa, e para adaptarse a varias concentraci\u00f3ns de sacarosa.\nO zume que circula polos vasos condutores das plantas \u00e9 unha dieta desequilibrada para os \u00e1fidos, xa que carece de amino\u00e1cidos esenciais, os cales os \u00e1fidos, e en xeral os animais, non poden sintetizar, e xera unha alta presi\u00f3n osm\u00f3tica debido \u00e1 s\u00faa alta concentraci\u00f3n de sacarosa. Os \u00e1fidos obte\u00f1en os amino\u00e1cidos esenciais de bacterias endosimbi\u00f3ticas, que albergan en c\u00e9lulas especiais chamadas bacteriocitos. Estes simbiontes reciclan o glutamato, que \u00e9 un residuo metab\u00f3lico para os seus h\u00f3spedes, formando amino\u00e1cidos esenciais.\nAo aliment\u00e1rense das plantas, os \u00e1fidos \u00e1s veces transmiten virus \u00e1s plantas, causando doenzas a especies como as patacas, cereais, remolacha azucreira e c\u00edtricos. Estes virus poden acabar matando a planta.\nSimbioses.\nMutualismo coas formigas.\nAlgunhas especies de formigas pode dicirse que cr\u00edan \u00e1fidos, protex\u00e9ndoos doutros animais nas plantas das que se alimentan, e comendo a cambio a melada que liberan os \u00e1fidos polo extremo do seu tracto dixestivo. Esta \u00e9 unha relaci\u00f3n mutualista. Esta especie de \"muxido\" dos \u00e1fidos que fan as formigas fano fretando suavemente os \u00e1fidos coas s\u00faas antenas para que estes solten a melada.\nAlgunhas especies de formigas granxeiras recadan e almacenan ovos de \u00e1fidos nos seus ni\u00f1os durante o inverno. En primavera, as formigas transportan os \u00e1fidos que eclosionaron \u00e1s plantas h\u00f3spede. Algunhas especies de formigas muxidoras (como a especie europea \"Lasius flavus\") coidan de grandes raba\u00f1os de \u00e1fidos que se alimentan dos zumes das ra\u00edces das plantas na propia colonia das formigas. As ra\u00ed\u00f1as que abandonan a colonia para formar un novo formigueiro levan con elas un ovo de \u00e1fido para fundar con el un novo raba\u00f1o de \u00e1fidos de vida subterr\u00e1nea na s\u00faa nova colonia. Estas formigas granxeiras protexen os \u00e1fidos loitando e escorrentando os depredadores de \u00e1fidos que se acheguen.\nUnha variaci\u00f3n interesante na relaci\u00f3n formigas-\u00e1fidos \u00e9 a que establecen as bolboretas lic\u00e9nidas e as formigas \"Myrmica\". Por exemplo, as bolboretas \"Niphanda fusca\" po\u00f1en ovos en plantas onde as formigas est\u00e1n a coidar raba\u00f1os de \u00e1fidos. Dos ovos nacen eirugas que se alimentan de \u00e1fidos. As formigas non defenden os \u00e1fidos das eirugas (isto d\u00e9bese a que as eirugas producen unha feromona que as formigas detectan, que lles fai a estas pensar que as eirugas son un deles), sen\u00f3n que transportan as eirugas ao seu ni\u00f1o. No ni\u00f1o, as formigas alimentan as eirugas, que en correspondencia producen melada pra as formigas. Cando as eirugas chegan ao seu maior tama\u00f1o, arr\u00e1stranse ata a entrada da colonia e forman casulos de seda. Pasadas d\u00faas semanas saen con forma de bolboreta e marchan voando. Neste momento as formigas atacan \u00e1 bolboreta (o engano da feromona s\u00f3 funciona na fase de eiruga), pero a bolboreta ten nas \u00e1s unha substancia parecida a unha la pega\u00f1osa que impide que as mand\u00edbulas das formigas lle fagan dano e pode sa\u00edr voando indemne.\nAlgunhas abellas en bosques de con\u00edferas tam\u00e9n colleitan melada de \u00e1fidos para facer mel de bosque.\nEndosimbiose con bacterias.\nA endosimbiose con microorganismos \u00e9 com\u00fan en insectos, xa que m\u00e1is do 10% das especies de insectos dependen de bacterias intracelulares para o seu desenvolvemento e supervivencia Os \u00e1fidos albergan unha proteobacteria enterobacteri\u00e1cea da especie \"Buchnera aphidicola\" que se transmite verticalmente (de pais a fillos) coa que establecen unha simbiose obrigada, e que se denomina simbionte primario, que est\u00e1 localizada dentro de c\u00e9lulas especializadas chamadas bacteriocitos. A contaminaci\u00f3n inicial ocorreu nun antepasado com\u00fan hai entre 280 e 160 mill\u00f3ns de anos, e permitiulles aos \u00e1fidos aproveitar un novo nicho ecol\u00f3xico, a alimentaci\u00f3n do flu\u00eddo floem\u00e1tico das plantas. \"B. aphidicola\" proporciona ao seu h\u00f3spede amino\u00e1cidos esenciais, que est\u00e1n presentes en baixas concentraci\u00f3ns nos flu\u00eddos circulantes das plantas. As condici\u00f3ns intracelulares estables, e efecto de pescozo de botella experimentado durante a transmisi\u00f3n dunhas poucas bacterias da nai a cada unha das ninfas, incrementa a probabilidade de transmisi\u00f3n de mutaci\u00f3ns e deleci\u00f3ns xen\u00e9ticas. Como resultado, o tama\u00f1o do xenoma de \"B. aphidicola\" foi reducido en gran medida en comparaci\u00f3n co do seu suposto antepasado. Malia a aparente perda de factores de transcrici\u00f3n no xenoma reducido, a expresi\u00f3n x\u00e9nica est\u00e1 altamente regulada, como indica a variaci\u00f3n nun factor de 10 dos niveis de expresi\u00f3n entre diferentes xenes en condici\u00f3ns normais. A transcrici\u00f3n xen\u00e9tica en \"Buchnera aphidicola\", a\u00ednda que non se co\u00f1ece ben, crese que est\u00e1 regulada por un pequeno n\u00famero de reguladores transcricionais globais e pola subministraci\u00f3n de nutrientes desde o h\u00f3spede \u00e1fido.\nAlgunhas colonias de \u00e1fidos tam\u00e9n albergan outros simbiontes bacterianos, denominados simbiontes secundarios porque son simbiontes facultativos. Transm\u00edtense verticalmente, a\u00ednda que alg\u00fans estudos demostraron a posibilidade da transmisi\u00f3n horizontal (desde unha li\u00f1axe a outra e posiblemente dunha especie a outra). Ata agora, s\u00f3 se describiu o papel dalg\u00fans destes simbiontes secundarios. A bacteria simbionte \"Regiella insecticola\" exerce un papel na definici\u00f3n do rango de plantas h\u00f3spede, \"Hamiltonella defensa\" proporciona resistencia aos parasitoides, e \"Serratia symbiotica\" impide os efectos delet\u00e9reos da calor.\nS\u00edntese de carotenoides.\nAlgunhas especies de \u00e1fidos adquiriron a capacidade de sintetizar carotenoides vermellos por transferencia horizontal de xenes desde especies de fungos. Isto permite que os \u00e1fidos que normalmente son verdes te\u00f1an cor vermella. \u00c1 parte do \u00e1caro \"Tetranychus urticae\", os \u00e1fidos son os \u00fanicos animais con capacidade de sintetizar carotenoides.\nOs carotenoides poden absorber enerx\u00eda solar e axudan a convertela en ATP, o que \u00e9 o primeiro exemplo co\u00f1ecido de fotoheterotrofia en animais. Os pigmentos carotenos nos \u00e1fidos forman unha capa situada preto da superficie da cut\u00edcula, onde poden absorber facilmente luz solar. Os carotenoides excitados pola luz parecen reducir o NAD+ a NADH, o cal pode despois ser oxidado na mitocondria para obter enerx\u00eda. Non est\u00e1 claro por que os \u00e1fidos tiveron a necesidade de desenvolver a captaci\u00f3n desta forma de enerx\u00eda cando nas s\u00faas dietas obte\u00f1en un exceso de azucres.\nReproduci\u00f3n.\nAlgunhas especies de \u00e1fidos te\u00f1en adaptaci\u00f3ns reprodutivas complexas e pouco com\u00fans, mentres que outras te\u00f1en unha reproduci\u00f3n bastante simple. Entre as adaptaci\u00f3ns est\u00e1n ter tanto reproduci\u00f3n sexual coma asexual, produci\u00f3n de ovos ou ninfa vivas e cambios entre tipos de plantas h\u00f3spede le\u00f1osas e herb\u00e1ceas en diferentes momentos do ano.\nCando se usa unha estratexia reprodutiva sofisticada, a poboaci\u00f3n s\u00f3 ten femias ao principio do ciclo estacional (a\u00ednda que se atoparon poucas especies de \u00e1fidos que te\u00f1an tanto machos coma femias). Os ovos que invernan eclosionan en primavera e orixinan femias, chamadas fundadoras (\"fundatrix\"). A reproduci\u00f3n \u00e9 tipicamente partenoxen\u00e9tica e viv\u00edpara. Os ovos prod\u00facense partenoxeneticamente sen meiose e as cr\u00edas son clons da s\u00faa nai. Os embri\u00f3ns desenv\u00f3lvense dentro das ovar\u00edolas da nai, a cal despois d\u00e1 a luz viviparamente ninfas femias do primeiro \u00ednstar. A proxenie \u00e9 similar aos seus pais en todo excepto no tama\u00f1o e denom\u00ednase virxin\u00f3para.\nEste proceso rep\u00edtese ao longo do ver\u00e1n, producindo m\u00faltiples xeraci\u00f3ns que normalmente viven de 20 ao 40\u00a0d\u00edas. As\u00ed, unha femia que eclosiona en primavera pode producir miles de descendentes. Por exemplo, algunhas especies de \u00e1fidos do repolo (como \"Brevicoryne brassicae\") poden producir ata 41 xeraci\u00f3ns de femias.\nEn outono, os \u00e1fidos reprod\u00facense de forma sexual e ov\u00edpara. Un cambio no fotoper\u00edodo e na temperatura, ou talvez unha peor calidade ou menor cantidade de alimentos, causa que as femias produzan partenoxenticamente femias e machos sexuais. Os machos son xeneticamente id\u00e9nticos \u00e1s s\u00faas nais excepto en que te\u00f1en un cromosoma sexual menos. Estes \u00e1fidos sexuais poden carecer de \u00e1s ou incluso de pezas bucais. As femias e machos sexuais apar\u00e9anse, e as femias po\u00f1en ovos que se desenvolven f\u00f3ra da nai. Os ovos resisten o inverno e deles emerxen femias aladas ou non aladas na seguinte primavera. Este \u00e9, por exemplo, o ciclo do \u00e1fido da roseira (\"Macrosiphum rosae\", ou menos comunmente \"Aphis rosae\"), que pode ser considerado t\u00edpico na familia. Por\u00e9n, en ambientes c\u00e1lidos, como nos tr\u00f3picos ou nos invernadoiros, os \u00e1fidos poden seguir reproduc\u00edndose asexualmente durante moitos anos.\nAlgunhas especies producen femias aladas no ver\u00e1n, \u00e1s veces en resposta a unha baixa calidade ou cantidade de alimentos. As femias aladas migran para fundar novas colonias en novas plantas, a mi\u00fado en plantas de tipo diferente. Por exemplo, o \"Aphis pomi\", despois de producir moitas xeraci\u00f3ns de femias sen \u00e1s na planta onde normalmente se alimenta, d\u00e1 lugar a formas aladas, que marchan voando e establ\u00e9cense en herb\u00e1ceas ou en talos de millo.\nAlg\u00fans \u00e1fidos te\u00f1en xeraci\u00f3ns telesc\u00f3picas, \u00e9 dicir, a femia partenoxen\u00e9tica, viv\u00edpara ten unha filla dentro dela, que \u00e1 s\u00faa vez xa est\u00e1 producindo partenoxeneticamente a s\u00faa propia filla. As\u00ed, a dieta dunha femia pode afectar ao tama\u00f1o corporal e \u00e1 taxa de nacementos de m\u00e1is de d\u00faas xeraci\u00f3ns (fillas e netas).\nTerminolox\u00eda da reproduci\u00f3n dos \u00e1fidos:\nHeteroecios \u2013 alternancia de h\u00f3spedes\nAutoecios \u2013 un s\u00f3 h\u00f3spede\nNestes ciclos vitais de dous h\u00f3spedes hai outras formas: holoc\u00edclicas (interv\u00e9n o sexo, orixina a produci\u00f3n de ovos que facilitan o paso do inverno), anholoc\u00edclico (non est\u00e1n implicados o sexo nin os ovos, reprod\u00facense partenoxeneticamente), e androc\u00edclico (reproduci\u00f3n ao final da estaci\u00f3n por partenox\u00e9nese para producir machos que contrib\u00faan \u00e1 fase holoc\u00edclica).\nO \u00e1fido da \"Psychotria capensis\" e a avea \u00e9 un exemplo de especie con h\u00f3spede alternativo, que empeza o seu ciclo vital cunha grande e moi fecunda \"fundatrix\". A s\u00faa proxenie crece e produce emigrantes que se desenvolven na \"Psychotria capensis\" antes de voar \u00e1 avea, onde contin\u00faa aliment\u00e1ndose. As posteriores exules \u00e1pteras alim\u00e9ntanse s\u00f3 da avea e finalmente orixinan xin\u00f3paras que retornan \u00e1 \"Psychotria capensis\", onde producen machos e ov\u00edparas, que \u00e1 s\u00faa vez se reproducen, formando ovos para o seguinte ano.\nNas especies heteroecias, os \u00e1fidos pasan o inverno en h\u00f3spedes primarios arb\u00f3reos ou arbustivos; en ver\u00e1n, migran ao seu h\u00f3spede secundario nunha planta herb\u00e1cea, despois as xin\u00f3paras volven \u00e1s \u00e1rbores en outono. O \u00e1fido do ch\u00edcharo ten un h\u00f3spede primario, unha \"Vicia\" perenne, e outro secundario, que \u00e9 o ch\u00edcharo anual. Isto d\u00e9bese probablemente debido ao declive da calidade do alimento nas \u00e1rbores durante o ver\u00e1n, e a unha superpoboaci\u00f3n de \u00e1fidos que estes detectan cando chocan uns con outros con demasiada frecuencia. O ciclo de vida heteroecio (que est\u00e1 ligado principalmente \u00e1 alimentaci\u00f3n de anxiospermas e representa o 10% de todos ciclos dos \u00e1fidos) crese que evolucionou dun antepasado autoecio (que viv\u00eda das con\u00edferas); produciuse ademais unha reversi\u00f3n \u00e1 forma ancestral nalgunhas especies que foron antes heteroecias.\nExisten catro tipos de morfos de \u00e1fidos alados, co\u00f1ecidos como polimorfismos:\nRaz\u00f3ns polas que os \u00e1fidos alternan h\u00f3spedes:\nAmeazas.\nOs \u00e1fidos te\u00f1en corpo brando e son vulnerables ante diversos insectos depredadores. Os \u00e1fidos tam\u00e9n son con frecuencia infectados por bacterias, virus e fungos. Af\u00e9ctaos a climatolox\u00eda, como as precipitaci\u00f3ns, temperatura e vento.\nEntre os insectos que atacan os \u00e1fidos est\u00e1n predadores como os Coccinellidae (xoani\u00f1as ou maruxi\u00f1as), larvas de s\u00edrfidos, avespas parasitas, larvas de \"Aphidoletes\", larvas e adultos de cris\u00f3pidos e ar\u00e1cnidos como os Thomisidae.\nEntre os fungos que atacan a \u00e1fidos est\u00e1n \"Neozygites fresenii\", \"Entomophthora\", \"Beauveria bassiana\", \"Metarhizium anisopliae\", e fungos entomopat\u00f3xenos como \"Lecanicillium lecanii\". As microsc\u00f3picas esporas do fungo que chegan \u00e1 superficie do \u00e1fido xerminan e penetran na s\u00faa pel. O fungo crece na hemolinfa do fungo (equivalente ao sangue do animal). Despois de 3\u00a0d\u00edas, o \u00e1fido morre e o fungo libera m\u00e1is esporas no aire. Os \u00e1fidos infectados est\u00e1n cubertos por unha masa lanosa que progresivamente crece fac\u00e9ndose m\u00e1is grosa ata que o \u00e1fido queda oculto. A mi\u00fado, o fungo visible non \u00e9 o tipo de fungo que matou o \u00e1fido, sen\u00f3n un fungo secundario.\nOs \u00e1fidos poden morrer facilmente por causa do tempo climatol\u00f3xico desfavorable, como as xeadas de final da primavera. Unha calor excesiva mata as bacterias simbi\u00f3ticas das que alg\u00fans \u00e1fidos dependen, o que fai que os \u00e1fidos sexan inf\u00e9rtiles. A chuvia impide que os \u00e1fidos alados se dispersen, e tira os \u00e1fidos das plantas e dese modo morren polo impacto ou de fame. Por\u00e9n, non pode confiarse na chuvia para o control dos \u00e1fidos.\nDefensas.\nOs \u00e1fidos te\u00f1en poucas protecci\u00f3ns ante as doenzas e os predadores. Algunhas especies interaccionan cos tecidos das plantas formando unha bugalla, un inchamento anormal no tecido da planta. Os \u00e1fidos poden vivir dentro da bugalla, a cal lle d\u00e1 protecci\u00f3n ante os predadores e os elementos. Varias especies de \u00e1fidos que orixinan bugallas son co\u00f1ecidas por producir formas especializadas de \"soldados\", que son ninfas est\u00e9riles con caracter\u00edsticas defensivas, que defenden a bugalla dunha invasi\u00f3n. Por exemplo, os chamados \u00e1fidos cornudos son un tipo de \u00e1fido soldado que ten un duro exoesqueleto e pezas bucais con forma de pinzas. Os soldados dos \u00e1fidos formadores de bugallas tam\u00e9n levan a cabo o traballo de limpar a bugalla. A melada segregada polos \u00e1fidos est\u00e1 cuberta dunha cera en po e forma \"b\u00f3las l\u00edquidas\" que os soldados fan rodar pola bugalla sac\u00e1ndoas f\u00f3ra por pequenos orificios. Os \u00e1fidos que forman bugallas pechadas usan o sistema vascular das plantas como a s\u00faa fontaner\u00eda: as superficies internas das bugallas son moi absorbentes e absorben os residuos xerados polos animais e transp\u00f3rtanos pola planta.\nA infestaci\u00f3n de diversas \u00e1rbores chinesas polos \u00e1fidos \"Melaphis chinensis\" poden xerar \"bugallas chinesas\", que son valoradas como produto comercial. Co nome \"Galla Chinensis\", as bugallas chinesas util\u00edzanse na medicina chinesa para tratar a tose, diarrea, suores nocturnas, disenter\u00eda e para deter as hemorraxias intestinais e uterinas. As bugallas chinesas son tam\u00e9n unha importante fonte de taninos.\nA\u00ednda que os \u00e1fidos non poden voar durante a maior parte do seu ciclo vital, poden escapar dos predadores e da inxesti\u00f3n accidental por herb\u00edvoros deix\u00e1ndose caer da planta na que se encontran.\nAlgunhas especies de \u00e1fidos, chamadas \"\u00e1fidos lanosos\" (Eriosomatinae), excretan unha \"cuberta de cera esponxosa\" para a s\u00faa protecci\u00f3n.\nO \u00e1fido do repolo, \"Brevicoryne brassicae\", almacena e libera compostos qu\u00edmicos que producen unha violenta reacci\u00f3n qu\u00edmica e un forte cheiro a aceite de mostaza para repeler os predadores.\nAnteriormente era com\u00fan en moitas fontes suxerir que os corn\u00edculos eran a fonte da melada, o que a\u00ednda repiten algunhas enciclopedias e dicionarios m\u00e1is modernos, pero hoxe s\u00e1bese que, en realidade, as secreci\u00f3ns de melada excr\u00e9tanse polo ano do \u00e1fido, mentres que os corn\u00edculos producen fundamentalmente compostos qu\u00edmicos defensivos como ceras. Hai tam\u00e9n probas de que, sorprendentemente, nalg\u00fans casos a cera dos corn\u00edculos atrae a predadores de \u00e1fidos. Os \u00e1fidos def\u00e9ndense dos ataques das avespas parasitoides dando patadas.\nEfectos sobre as plantas.\nAs plantas nas que se observan danos por \u00e1fidos poden ter diversos s\u00edntomas, como unha diminuci\u00f3n das taxas de crecemento, follas con manchas, amarelamento da planta, atrofia do crecemento, follas enroscadas, p\u00f3\u00f1ense marr\u00f3ns, m\u00farchanse, te\u00f1en baixa produci\u00f3n e morte. A extracci\u00f3n dos zumes circulantes da planta que fan os \u00e1fidos causa unha falta de vigor na planta, e a saliva dos \u00e1fidos \u00e9 t\u00f3xica para as plantas. Os \u00e1fidos con frecuencia transmiten aos seus h\u00f3spedes microorganismos, como virus de plantas, que causan doenzas. O \u00e1fido \"Myzus persicae\" \u00e9 o vector de m\u00e1is de 110 virus de plantas. O \u00e1fido \"Aphis gossypii\" a mi\u00fado infecta con virus \u00e1 cana de azucre, papaia e cacahuete. Os \u00e1fidos contribu\u00edron ao espallamento nas patacas do oomiceto parasito \"Phytophthora infestans\" durante a Gran fame de Irlanda causada pola mala colleita de patacas debida a esta raz\u00f3n en 1840s.\nO \u00e1fido \"Myzus cerasi\" \u00e9 responsable de certos enrolamentos das follas das cereixeiras, que se poden distinguir doadamente dos enrolamentos producidos polo fungo \"Taphrina fungus\" debido \u00e1 presenza debaixo das follas de \u00e1fidos.\nEn plantas que producen o fitoestr\u00f3xeno coumestrol, como a alfalfa, os danos por \u00e1fidos est\u00e1n ligados a altas concentraci\u00f3ns de coumestrol.\nO recubrimento das plantas con melada de \u00e1fidos pode contribu\u00edr ao espallamento de fungos que poden danar as plantas. A melada producida polos \u00e1fidos reduce tam\u00e9n a efecitvidade dos funxicidas.\nA mediados da d\u00e9cada de 1970 Owen e Wiegert propuxeron a hip\u00f3tese de que a alimentaci\u00f3n destes insectos pod\u00eda mellorar a fitness da planta. Pensaban que un exceso de melada nutrir\u00eda os microorganismos do chan, inclu\u00edndo os fixadores de nitr\u00f3xeno. Nun ambiente pobre en nitr\u00f3xeno, isto pod\u00eda proporcionar unha vantaxe a unha planta infestada sobre unha planta non infestada. Por\u00e9n, isto non estivo apoiado polas probas observacionais.\nOs danos causados polos \u00e1fidos \u00e1s plantas, especialmente \u00e1s colleitas agr\u00edcolas, tiveron como resultado que se dedicase unha gran cantidade de recursos e esforzos a intentar controlar as actividades dos \u00e1fidos.\nAlgunhas especies de \u00e1fidos do x\u00e9nero \"Cinara\" alim\u00e9ntanse de p\u00edceas e abetos en Norteam\u00e9rica, pero non causan danos significativos. Os seus longos tubos de alimentaci\u00f3n perforan a codia para chuchar os zumes circulantes de brotes, talos, rami\u00f1as e ra\u00edces. Os \u00e1fidos da maior\u00eda das especies alim\u00e9ntanse en grupos e son xeralmente coidados por formigas, que se alimentan das pingas dos l\u00edquidos azucrados que excretan.\nControl.\nHai varios insecticidas que poden usarse para controlar os \u00e1fidos, inclu\u00edndo tanto insecticidas sint\u00e9ticos coma extractos e produtos de plantas que se cre que son m\u00e1is ecol\u00f3xicos. Por exemplo, Shreth \"et al.\" suxeriron o uso de produtos de \"Azadirachta indica\" e \"Lantana\" para protexer as plantas dos \u00e1fidos.\nPara pequenas infestaci\u00f3ns de xard\u00edn, pode ser dabondo simplemente mollar as plantas cun forte xorro de auga cada poucos d\u00edas para protexer as roseiras e outras plantas. Unha soluci\u00f3n de xab\u00f3n insecticida pode ser un remedio caseiro efectivo para controlar os \u00e1fidos e outros artr\u00f3podos de corpo brando. S\u00f3 mata os \u00e1fidos por contacto e non ten unha acci\u00f3n residual contra os \u00e1fidos que cheguen despois da aplicaci\u00f3n do produto. Este xab\u00f3n pode tam\u00e9n danar as plantas dalgunhas especies, especialmente a altas concentraci\u00f3ns ou a temperaturas por riba de 32\u00a0\u00b0C.\nPode conseguirse unha xesti\u00f3n integrada das pragas de varias especies de \u00e1fidos usando insecticidas biol\u00f3xicos baseados en fungos como \"Lecanicillium lecanii\", \"Beauveria bassiana\" ou \"Paecilomyces fumosoroseus\".\nOs \u00e1fidos poden tam\u00e9n ser controlados pola liberaci\u00f3n de inimigos naturais, en especial as maruxi\u00f1as ou xoani\u00f1as e as avespas parasitas. Por\u00e9n, como as maruxi\u00f1a adultas tenden a marchar voando unhas 48 horas despois da s\u00faa liberaci\u00f3n, sen po\u00f1eren ovos, c\u00f3mpre realizar unha repetida aplicaci\u00f3n de grandes cantidades de maruxi\u00f1a para que isto sexa efectivo. Por exemplo, unha roseira grande moi infestada pode requirir a aplicaci\u00f3n de 1.500 maruxi\u00f1as. Por tanto, en realidade, a \u00fanica situaci\u00f3n efectiva en canto a custo/resultados na que ten sentido unha liberaci\u00f3n en masa de inimigos naturais \u00e9 en ambientes semipechados como invernadoiros ou polit\u00faneles.\nV\u00e9xase tam\u00e9n.\nLigaz\u00f3ns externas.\nNo sitio web \"Features Creatures\" da Universidade de Florida / Instituto da Alimentaci\u00f3n e Ciencias Agr\u00edcolas \"Featured Creatures\" website:"}
{"id": "365643", "revid": "27155", "url": "https://gl.wikipedia.org/wiki?curid=365643", "title": "\u00c1fido", "text": ""}
{"id": "365646", "revid": "109216", "url": "https://gl.wikipedia.org/wiki?curid=365646", "title": "Giorgio Scarlatti", "text": "Giorgio Scarlatti nado o 2 de outubro de 1921 e finado o 26 de xullo de 1990 foi un piloto de carreiras de Italia. Participou en 15 Grandes Premios do Campionato Mundial de F\u00f3rmula 1, debutou o 13 de maio de 1956.\nA mellor tempada de Scarlatti na F\u00f3rmula Un foi como piloto de Maserati en , cando terminou sexto no Gran Premio de Pescara de 1957, perdendo por pouco as posici\u00f3ns puntuables cando foi superado noa \u00faltimos quil\u00f3metros por Stuart Lewis-Evans. M\u00e1is tarde logrou o seu \u00fanico punto de campionato cando tomou o Maserati 250F de Harry Schell durante o Gran Premio de Italia de 1957, terminou quinto.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365647", "revid": "89787", "url": "https://gl.wikipedia.org/wiki?curid=365647", "title": "Eurocopter EC135", "text": "O Eurocopter EC135 (agora Airbus Helicopters H135) \u00e9 un helic\u00f3ptero civil bimotor producido por Airbus Helicopters (anteriormente co\u00f1ecida como Eurocopter). \u00c9 capaz de voar baixo regras de voo instrumental rules (IFR) e est\u00e1 equipado con controis de voo dixitais. Entrou en servizo en 1996 e ata a data fabric\u00e1ronse m\u00e1is de mil unidades. \u00c9 amplamente utilizado por servizos de polic\u00eda e ambulancia, e para transporte executivo; cara 2013, m\u00e1is de 500 EC135 estaban proporcionando servizos como helic\u00f3pteros para emerxencias m\u00e9dicas por todo o mundo. A\u00ednda que o EC135 \u00e9 principalmente usado por operadores civil, existe tam\u00e9n unha variante militar con capacidade de combate designada como Eurocopter EC635.\nDesenvolvemento.\nOrixe.\nO EC135 comezou a desenvolverse antes da formaci\u00f3n de Eurocopter de mans de Messerschmitt-B\u00f6lkow-Blohm (MBB) coa designaci\u00f3n Bo 108 nos anos 70. MBB desenvolveuno en asociaci\u00f3n con A\u00e9rospatiale, e inicialmente creouse como un demostrador tecnol\u00f3xico, combinando atributos do exitoso MBB Bo 105 con novos avances \u00e9 un dese\u00f1o m\u00e1is aerodin\u00e1mico. Entre as tecnolox\u00edas inclu\u00eddas no Bo 108 estaban o primeiro control de motor electr\u00f3nico con autoridade tota (FADEC) nun helic\u00f3ptero, un rotor principal sen bisagras, e a adopci\u00f3n dunha nova transmisi\u00f3n. O primeiro prototipo realizou o seu voo de estrea o 17 de outubro de 1988, impulsado por dous motores Allison 250-C20R/1. O 5 de xu\u00f1o de 1991 seguiulle un segundo Bo 108, con dous motores Turbomeca TM319-1B Arrius; a diferenza dos posterores aparellos de produci\u00f3n, estes dous demostradores tecnol\u00f3xicos usaron rotores de cola convencionais.\nA finais dos anos 90 o dese\u00f1o foi revisado coa introduci\u00f3n do rotor de cola Fenestron, un avanzado rotor principal r\u00edxido, materiais compostos, e sistemas de illamento por resoancia. Decidiuse buscar un programa completo de certificaci\u00f3n constru\u00edndose dous prototipos de preproduci\u00f3n; ao mesmo tempo decidiuse darlle ao Bo 108 a nova designaci\u00f3n de EC135 para corresponderse coa recentemente creada Eurocopter. Nese momento decidiuse que o EC135 deber\u00eda desenvolverse coa opci\u00f3n de poder levar dous modelos de motores, o Turbomeca Arrius 2B e o Pratt &amp; Whitney Canada PW206B; dous prototipos de preproduci\u00f3n foron constru\u00eddos en 1994 cada un deles cun motor, demostrando \u00e1mbolos dous ser exitosos e incorpor\u00e1ndose aos aparellos de produci\u00f3n.\nEn xaneiro de 1995 o EC135 fixo a s\u00faa primeira aparici\u00f3n p\u00fablica na convenci\u00f3n Heli-Expo en Las Vegas, na que os compradores potenciais quedaron impresionados coa s\u00faa aparencia e o seu rendemento. Outra caracter\u00edstica que se fixo evidente ao entrar en servizo era os poucos niveis de ru\u00eddo que produc\u00eda, en parte grazas \u00e1 s\u00faa cola fenestron, sendo o aparello m\u00e1is silencioso da s\u00faa clase durante m\u00e1is de 15 anos. A pesar de que o dese\u00f1o do helic\u00f3ptero estaba principalmente orientado a operadores de emerxencias m\u00e9dicas, o EC135 tivo un atractivo considerable para unha gran variedade de clientes. A certificaci\u00f3n europea da JAA chegou o 16 de xu\u00f1o de 1996 e a da FAA estadounidense o 31 de xullo.\nO 2 de decembro de 1999 o EC135 obtivo a certificaci\u00f3n piloto-\u00fanico IFR (SPIFR) da Luftfahrt-Bundesamt (LBA) alem\u00e1. En decembro de 2000 a Civil Aviation Authority do Reino Unido deulle tam\u00e9n a certificaci\u00f3n SPIFR ao EC135.\nDesenvolvemento posterior.\nNo ano 2000 Eurocopter anunciou o comezo dos traballos de certificaci\u00f3n do EC135P2, impulsado polo motor Pratt &amp; Whitney Canada PW206B2, ofrecento un rendemento cun motor mellorado e potencia de emerxencia durante 30 segundos. A certificaci\u00f3n LBA obt\u00edvose o 10 de xullo de 2001 e o primeiro EC135 cos novos motores foi entregado \u00e1 polic\u00eda sueca o 10 de agosto. En setembro de 2002 o EC135T2 equipado co mellorado Turbomeca Arrius 2B2 estivo dispo\u00f1ible, tam\u00e9n proporcionando un mellor rendemento cun s\u00f3 motor.\nEn 2002 o demostrador EC135 Active Control Technology/Flying Helicopter Simulator (ACT/FHS), un aparello de investigaci\u00f3n dese\u00f1ado para probar sistemas de control de voo baseados en fibra \u00f3ptica, realizou o seu primeiro voo. En 2014, Airbus Helicopters comezou a voar o Bluecopter Demonstrator, constru\u00eddo para explorar elementos de dese\u00f1o m\u00e1is eficientes, inclu\u00edndo operaci\u00f3ns cun s\u00f3 motor con econom\u00eda optimizada, palas do rotor Blue Edge para reducir o ru\u00eddo e incrementar a eficiencia, un estabilizador horizontal recolocado f\u00f3ra da corrente descendente do rotor principal, un tim\u00f3n activo, e nova pintura externa baseada en auga; eses cambios ti\u00f1an como obxectivo reducir o consumo de combustible un 40%. En decembro de 2014 revelouse que a porci\u00f3n de operaci\u00f3ns cun \u00fanico motor das probas do Bluecopter adi\u00e1banse para o ver\u00e1n de 2016 para realizar os cambios necesarios na avi\u00f3nica, as\u00ed como nos sistemas FADEC dos motores.\nNa NBAA en marzo de 2007 en Atlanta, Eurocopter revelou o \"'L\u2019H\u00e9licopt\u00e8re par Herm\u00e8s\", unha edici\u00f3n especial VIP dese\u00f1ada por Herm\u00e8s International, S.A.; conta cunha luxosa cabina principal de catro prazas personalizable, unha partici\u00f3n de vidro deslizante, unha bodega de equipaxe corporativa, pat\u00edns redese\u00f1ados e outros cambios externos. O cliente de lanzamento do modelo \u00e9 Falcon Aviation Services (FAS), baseado en Abu Zabi, Emiratos \u00c1rabes Unidos. En xullo de 2014, Airbus Helicopters anunciou que estaba permitindo m\u00e1is opci\u00f3ns personalizadas para o EC135 l\u2019Helicoptere par Hermes.\nEn 2011 Eurocopter formalizou un acordo de fabricaci\u00f3n baixo licenza con Zhong-Ou International Group para producir o EC135 Luxury Helicopter na provincia chinesa de Zhejiang. En outubro de 2015 asinouse unha carta de intenci\u00f3ns entre Airbus Helicopters e Ecopark para crear unha li\u00f1a de montaxe na provincia de Qingdao; ese mesmo mes anunciouse un pedido relacionado valorado en 1 100 mill\u00f3ns de d\u00f3lares por 100 H135 montados na China. A meirande parte do traballo de montaxe do modelo permanece nas instalaci\u00f3ns de Airbus Helicopter en Donauw\u00f6rth, Alema\u00f1a. A construci\u00f3n da nova li\u00f1a de montaxe en Qingdao comezou en maio de 2017 e agardase o seu remate en 2018.\nEn xaneiro de 2016 anunciouse que Ural Works of Civil Aviation (UWCA), unha divisi\u00f3n de Rostec, asinara un acordo para fabricar o H135 baixo licenza nas instalaci\u00f3ns da firma en Ekaterimburgo, Rusia. En maio de 2016 informouse que a produci\u00f3n rusa do H135 adiant\u00e1rase para comezar en 2017, tras a recepci\u00f3n do certificado de tipo ruso; ademais, os fabricantes rusos poden ser incorporados na cadea de subministraci\u00f3n global.\nD\u00faas variantes melloradas, o EC135 T3 e o EC135 P3, foron desenvolvidas cun mellor rendemento. Entre os cambios est\u00e1n o reposicionamento das entradas de aire dos motores, palas m\u00e1is anchas no rotor principal, e cambios no dispositivo Fenestron. O EC135 T3 entrou en servizo en decembro de 2014."}
{"id": "365649", "revid": "89787", "url": "https://gl.wikipedia.org/wiki?curid=365649", "title": "Tom\u00e1s Pardo Vidal", "text": "Tom\u00e1s Pardo Vidal, nado o 14 de setembro de 1957 en Alzira, \u00e9 un ex xogador de rugby internacional 38 veces coa selecci\u00f3n espa\u00f1ola, entre 1976 e 1988. A s\u00faa posici\u00f3n no campo era a segunda li\u00f1a, reservada a xogadores de grande estatura. \nTraxectoria.\nComezou a s\u00faa carreira deportiva en 1970 nas categor\u00edas inferiores do equipo franc\u00e9s de Vichy. En 1974 debutou co primeiro equipo, e en 1978 mudouse \u00f3 equipo de Saint-Jean-de-Luz que compet\u00eda na m\u00e1xima categor\u00eda do rugby franc\u00e9s. En 1980 volveu a Espa\u00f1a para xogar no Rugby Club Valencia co cal ga\u00f1ou a liga en 1982/83 e foi subcampi\u00f3n da Copa do Rei en 1985/86. Cofundador do Rugby Club Alzira en 1983, ese equipo da s\u00faa cidade natal foi o da s\u00faa retirada como xogador en 1992, comezando despois unha carreira como adestrador que incl\u00fae unha participaci\u00f3n na Copa do Mundo de Rugby 1999 como axudante do seleccionador Alfonso Feijoo.\nDatos persoais.\nDe profesi\u00f3n bombeiro, os seus fillos Lionel e Yannick son xogadores de rugby profesionais."}
{"id": "365650", "revid": "98629", "url": "https://gl.wikipedia.org/wiki?curid=365650", "title": "Carlos Souto Vidal", "text": "Carlos Souto Vidal, nado o 4 de novembro de 1976 en Oviedo, \u00e9 un ex xogador de rugby internacional 50 veces coa selecci\u00f3n espa\u00f1ola. Cunha estatura de 1'91 metros e m\u00e1is de 110 quilos, a s\u00faa posici\u00f3n no campo era a terceira li\u00f1a.\nTraxectoria.\nFormado no club Pilier de Grado, en 1993 foi fichado polo Oviedo Rugby Club no que xogou at\u00e9 2001, ano no cal o equipo acadou o ascenso \u00e1 Divisi\u00f3n de Honra B. Ese mesmo ano marchou a Alcobendas para formar parte do proxecto profesional do MARU, que ga\u00f1ou a liga 2001/02 e foi subcampi\u00f3n \u00f3 ano seguinte. En 2003 fixo as maletas novamente para fichar polo Club de Rugby El Salvador de Valladolid no cal botou nove tempadas e ga\u00f1ou catro ligas e catro copas entre outros t\u00edtulos. En 2012 volveu \u00f3 Oviedo Rugby Club no que se retirou.\nDatos persoais.\nCarlos Souto Vidal traballa na Garda Civil. O seu irm\u00e1n xemelgo Sergio Souto Vidal tam\u00e9n foi un xogador de rugby importante. Os dous estiveron na Copa do Mundo de Rugby 1999, a \u00fanica na que participou a selecci\u00f3n espa\u00f1ola."}
{"id": "365651", "revid": "23562", "url": "https://gl.wikipedia.org/wiki?curid=365651", "title": "C\u00e9sar Sempere", "text": ""}
{"id": "365652", "revid": "23562", "url": "https://gl.wikipedia.org/wiki?curid=365652", "title": "Pablo Feijoo", "text": ""}
{"id": "365653", "revid": "5863", "url": "https://gl.wikipedia.org/wiki?curid=365653", "title": "El Luchador (Alacant)", "text": "El Luchador foi un xornal espa\u00f1ol de ideolox\u00eda republicana publicado en Alacant, entre 1913 e 1939.\nHistoria e caracter\u00edsticas.\n\"El Luchador\" foi fundado en Alacant en 1913 por varios mozos activistas republicanos, entre os que destacaban Juan Botella P\u00e9rez, Carlos Espl\u00e1 e Jos\u00e9 Alonso Mallol. A primeira redacci\u00f3n do diario estivo situada na trastenda propiedade da nai de Alonso Mallol. Posteriormente, o xornal quedou en mans da familia Botella, sendo dirixido por \u00c1lvaro Botella xunto \u00f3s seus irm\u00e1ns Ferm\u00edn e Juan. Pola s\u00faa banda, Carlos Espl\u00e1 converter\u00edase nun dos principais redactores do diario \u00f3 longo da s\u00faa existencia. Dende a s\u00faa creaci\u00f3n, o diario tivo unha li\u00f1a editorial liberal e claramente republicana.\nDurante a s\u00faa existencia, foi un dos xornais m\u00e1is lidos de Alacant, o que o converteu nun dos principais diarios da cidade. No contexto do republicanismo alacantino, \"El Luchador\" congregou ou atraeu a moitos activistas republicanos que posteriormente destacaron durante o per\u00edodo da Segunda Rep\u00fablica. Nese per\u00edodo, o diario apoiou decididamente \u00f3 Partido Republicano Radical Socialista (PRRS), o cal ti\u00f1a en Alacant o seu principal feudo pol\u00edtico. Posteriormente, apoiou \u00e1 Izquierda Republicana (IR) de Manuel Aza\u00f1a. O xornal continuou edit\u00e1ndose durante a Guerra Civil, a\u00ednda que sufriu os efectos da escaseza de papel e a falta de financiamento.\nEn maio de 1938, a s\u00faa redacci\u00f3n, situada na ent\u00f3n r\u00faa \u00c1ngel Pesta\u00f1a \u2014hoxe r\u00faa San Francisco\u2014, resultou destru\u00edda durante o chamado Bombardeo do 25 de maio. A\u00ednda que se tentou p\u00f3r en marcha de novo a s\u00faa circulaci\u00f3n a partir de setembro de 1938, o intento acabou sendo un fracaso e o xornal desapareceu definitivamente."}
{"id": "365655", "revid": "1576", "url": "https://gl.wikipedia.org/wiki?curid=365655", "title": "Queixelo", "text": ""}
{"id": "365656", "revid": "1131", "url": "https://gl.wikipedia.org/wiki?curid=365656", "title": "Antonio Fraguas Saavedra", "text": "Antonio Fraguas Saavedra, nado na Fonsagrada en 1905 e finado en Madrid o 20 de abril de 1983, foi un escritor e xornalista galego.\nTraxectoria.\nFillo de Constantino Fraguas Couceiro, veterinario titular da Fonsagrada, e de Aurelia Saavedra Lastra. Cursou estudos de Dereito e Farmacia nas universidades de Santiago de Compostela e Madrid.\nEn 1931 ingresou na multinacional holandesa Philips na que chegou a ser Apoderado Xeral para Espa\u00f1a. Pertenceu a Falange Espa\u00f1ola, participando na guerra civil como alf\u00e9rez provisional. Colaborou nos peri\u00f3dicos \"Arriba\", \"7 Fechas\" e \"El Espa\u00f1ol\". Fundador do diario \"Unidad\" de Donostia.\nFoi Director Xeral de Cinematograf\u00eda e Teatro, e vogal do Sindicato Nacional do Espect\u00e1culo. Foi Xefe Superior de Administrador do Estado e Inspector Xeral de Informaci\u00f3n e Turismo.\nFilmou, entre outras pel\u00edculas, \"Danzas de Espa\u00f1a\", unha das primeiras compilaci\u00f3ns sobre o folclore espa\u00f1ol. Foi finalista do Premio Nacional de Teatro en 1943 por \"Cumbres y simas\" e, posteriormente, obtivo o Premio Abraham Lincoln, o Premio Ateneo de Valladolid, o Premio Ondas e o Premio de novela Ciudad de Oviedo, ambos de novela, e os Premios Jauja e Hucha de Oro de contos.\nVida persoal.\nCasou con Mar\u00eda Ascensi\u00f3n de Pablo L\u00f3pez, e foi pai de nove fillos: Mar\u00eda, Antonio (Forges), Enrique, Berta, Isabel, Mar\u00eda Jos\u00e9, Rafael Fraguas (redactor de \"El Pa\u00eds\"), Paloma e Jos\u00e9 Mar\u00eda Fraguas (Pirracas, realizador de televisi\u00f3n)."}
{"id": "365657", "revid": "61897", "url": "https://gl.wikipedia.org/wiki?curid=365657", "title": "Declaraci\u00f3n dos Dereitos do Home e do Cidad\u00e1n", "text": ""}
{"id": "365658", "revid": "98629", "url": "https://gl.wikipedia.org/wiki?curid=365658", "title": "Matem\u00e1tica aplicada", "text": "A matem\u00e1tica aplicada \u00e9 unha rama da matem\u00e1tica na que se trata da aplicaci\u00f3n do co\u00f1ecemento matem\u00e1tico a outras \u00e1reas. Tales aplicaci\u00f3ns incl\u00faen c\u00e1lculo num\u00e9rico, matem\u00e1tica na enxe\u00f1ar\u00eda, programaci\u00f3n linear, optimizaci\u00f3n, modelaxe continua, biomatem\u00e1tica e bioinform\u00e1tica, teor\u00eda da informaci\u00f3n, teor\u00eda de xogos, probabilidade e estat\u00edstica, matem\u00e1tica financeira, criptografia, combinatoria e mesmo xeometr\u00eda finita, teor\u00eda de grafos aplicada \u00e1 an\u00e1lise de redes, e gran parte do que se chama ciencia da computaci\u00f3n.\nA matem\u00e1tica aplicada \u00e1 enxe\u00f1ar\u00eda describe procesos f\u00edsicos, e por tanto, \u00e9 moi similar \u00e1 f\u00edsica te\u00f3rica. Algunhas subdivisi\u00f3ns importantes incl\u00faen: din\u00e1mica dos flu\u00eddos, teor\u00eda ac\u00fastica, as ecuaci\u00f3ns de Maxwell que gobernan o electromagnetismo, mec\u00e1nica etc.\nHistoricamente, a matem\u00e1tica era m\u00e1is importante para as ciencias naturais e a enxe\u00f1ar\u00eda. No entanto, dende a segunda guerra mundial, campos alleos \u00e1s ciencias f\u00edsicas xeraron a creaci\u00f3n de novas \u00e1reas da matem\u00e1tica, como a teor\u00eda de xogos e a teor\u00eda da escolla social, e o concepto de redes neurais, que xurdiron do estudo do cerebro en neurociencia.\nHistoria.\nHistoricamente, a matem\u00e1tica aplicada base\u00e1base principalmente na an\u00e1lise aplicada, en especial, nas ecuaci\u00f3ns diferenciais, teor\u00eda das aproximaci\u00f3ns e probabilidade aplicada. Esas \u00e1reas da matem\u00e1tica estaban intimamente ligadas ao desenvolvemento da f\u00edsica newtoniana e, de feito, a distinci\u00f3n entre matem\u00e1ticos e f\u00edsicos non era clara ata mediados do s\u00e9culo XIX.\nAta o comezo do s\u00e9culo XX, materias como a mec\u00e1nica cl\u00e1sica foron constantemente supervisadas tanto por departamentos de f\u00edsica canto de matem\u00e1ticas nas universidades americanas e, en relaci\u00f3n \u00e1 mec\u00e1nica dos flu\u00eddos, a\u00ednda se mant\u00e9n nos departamentos de matem\u00e1tica aplicada, a pesar de ter unha conexi\u00f3n m\u00e1is evidente coa f\u00edsica. Os departamentos de enxe\u00f1ar\u00eda e ciencias da computaci\u00f3n tam\u00e9n fan uso da matem\u00e1tica aplicada.\nDivisi\u00f3ns.\nActualmente, o termo \u201cmatem\u00e1tica aplicada\u201d empr\u00e9gase nun sentido amplo. Incl\u00fae as \u00e1reas cl\u00e1sicas mencionadas, as\u00ed como outras que se est\u00e1n a volver cada vez m\u00e1is importantes nas s\u00faas aplicaci\u00f3ns. Campos como a teor\u00eda dos n\u00fameros, dadas como parte da matem\u00e1tica pura, est\u00e1n ga\u00f1ando importancia pr\u00e1ctica, como na criptografia.\nMoitos matem\u00e1ticos distinguen o termo \"matem\u00e1tica aplicada\", que se basea nos m\u00e9todos matem\u00e1ticos, de \"aplicaci\u00f3ns da matem\u00e1tica\", que estar\u00eda m\u00e1is relacionado coas ciencias e as enxe\u00f1ar\u00edas. Un bi\u00f3logo que emprega un modelo de poboaci\u00f3n e aplica o seu co\u00f1ecemento matem\u00e1tico non estar\u00eda facendo matem\u00e1tica aplicada, sen\u00f3n empreg\u00e1ndoo. Non obstante, bi\u00f3logos matem\u00e1ticos te\u00f1en exposto problemas que estimulan o desenvolvemento da matem\u00e1tica pura. Matem\u00e1ticos como Henri Poincar\u00e9 e Vladimir Arnold negaron a existencia da \"matem\u00e1tica aplicada\" e defenden que s\u00f3 existen \"aplicaci\u00f3ns da matem\u00e1tica\"; similarmente, non matem\u00e1ticos mesturan matem\u00e1tica aplicada con aplicaci\u00f3ns da matem\u00e1tica. O uso e o desenvolvemento da matem\u00e1tica para resolver problemas industriais ch\u00e1mase \"matem\u00e1tica industrial\".\nO \u00e9xito dos modernos m\u00e9todos matem\u00e1ticos e programas inform\u00e1ticos posibilitaron a creaci\u00f3n da matem\u00e1tica computacional, a ciencia computacional e a enxe\u00f1ar\u00eda computacional, que usan computaci\u00f3ns para a simulaci\u00f3n de certos fen\u00f3menos e soluci\u00f3ns de problemas nas ciencias e na enxe\u00f1ar\u00eda. Esas \u00e1reas consid\u00e9ranse frecuentemente materias interdisciplinares."}
{"id": "365661", "revid": "47401", "url": "https://gl.wikipedia.org/wiki?curid=365661", "title": "Matem\u00e1ticas aplicadas", "text": ""}
{"id": "365662", "revid": "89787", "url": "https://gl.wikipedia.org/wiki?curid=365662", "title": "Las Dominicales del Libre Pensamiento", "text": "Las Dominicales del Libre Pensamiento foi un semanario librepensador impreso na cidade espa\u00f1ola de Madrid entre 1883 e 1909.\nHistoria.\nFoi fundado polos xornalistas republicanos federais Ram\u00f3n Ch\u00edes \"Eduardo de Riofranco\" e Fernando Lozano Montes \"Dem\u00f3filo\", pr\u00f3ximos a Manuel Ruiz Zorrilla. O seu primeiro n\u00famero imprimiuse o 4 de febreiro de 1883 e o derradeiro o 27 de agosto de 1909. Ch\u00edes e Lozano dirix\u00edrono at\u00e9 que o primeiro faleceu en 1893; Lozano continuou s\u00f3 at\u00e9 que o empezou a axudar Antonio Zozaya. Aparec\u00eda os domingos con n\u00fameros de catro p\u00e1xinas en que dominaban sisudos artigos de fondo sobre pol\u00edtica, cultura, sociedade, activismo, literatura, teatro, humanidades e ciencias. Foi probablemente a publicaci\u00f3n peri\u00f3dica m\u00e1is heterodoxa de Espa\u00f1a entre os s\u00e9culos XIX e XX e acolleu no seu seo todo tipo de pensamento diverxente do oficial. Entre os seus colaboradores destacan o poeta e avogado mas\u00f3n manchego Antonio Rodr\u00edguez Garc\u00eda-Vao, a escritora feminista Rosario de Acu\u00f1a, o pol\u00edtico republicano Francesc Pi i Margall, o m\u00e9dico e escritor mas\u00f3n Jos\u00e9 Francos Rodr\u00edguez, o pol\u00edtico e escritor republicano Emilio Castelar, Esperanza P\u00e9rez, Amelia Carvia, o historiador republicano Miguel Morayta Sagrario, Eduardo Sojo, Salvador Sell\u00e9s, o escritor do naturalismo Joaqu\u00edn Dicenta, o poeta galego Manuel Curros Enr\u00edquez, o escritor Eduardo Zamacois, o poeta Pedro Barrantes, Jos\u00e9 de Diego e o cient\u00edfico Od\u00f3n de Bo, sogro de Fernando Lozano. En todos os n\u00fameros faise publicidade gratu\u00edta dos \u00f3rganos do Krausismo espa\u00f1ol, como a Instituci\u00f3n Libre de Ense\u00f1anza e a Asociaci\u00f3n para o Ensino da Muller. En 1902 constitu\u00eduse en \u00f3rgano da Federaci\u00f3n Internacional de Libre Pensamento en Espa\u00f1a, Portugal e Am\u00e9rica Ibera.\nO semanario foi constantemente hostigado con ataques e denuncias polas autoridades e a igrexa, pero logrou editarse sen interrupci\u00f3n e alcanzar, segundo o n\u00famero do 21 de xullo de 1890, unha tirada de 20 a 25000 exemplares, at\u00e9 que o asedio se intensificou o ver\u00e1n de 1900; no n\u00famero 939 (15-VII-1900) expl\u00edcase por que non se puido publicar durante as tres semanas anteriores:\nDefende o republicanismo, o libre exame, o liberalismo, o de\u00edsmo, o agnosticismo, o ate\u00edsmo, os enterros civ\u00eds, o feminismo, o divorcio, a abolici\u00f3n da pena de morte, o naturalismo, a Escola libre de Francesc Ferrer i Gu\u00e0rdia\u00a0e o estudo antropol\u00f3xico, hist\u00f3rico, materialista e cient\u00edfico da relixi\u00f3n. Oponse \u00f3s dogmas cat\u00f3licos e pos\u00fae unha forte carga anticlerical que seica motivou o asasinato dun dos seus redactores, Antonio Rodr\u00edguez Garc\u00eda-Vao. Mostra as s\u00faas simpat\u00edas pola masoner\u00eda, \u00e1 que pertenc\u00edan os seus fundadores e gran n\u00famero dos seus redactores, o espiritismo e a teosof\u00eda, e tam\u00e9n polo krausismo da Instituci\u00f3n Libre de Ense\u00f1anza, a Asociaci\u00f3n polo Ensino da Muller e a Sociedade Protectora dos Nenos, cuxa publicidade incorporaba gratuitamente nas s\u00faas p\u00e1xinas. Ademais anima o rexurdimento da cultura sefard\u00ed en Espa\u00f1a.\nO seu radicalismo e seriedade (tanto m\u00e1is agresiva canto que nunca descend\u00eda \u00e1 groser\u00eda, como outros semanarios radicais, como\u00a0\"El Mot\u00edn\" de Jos\u00e9 Nakens) valeulle o permanente ninguneo, hostilidade e contestaci\u00f3n das instituci\u00f3ns oficiais e os \u00f3rganos de prensa das autoridades eclesi\u00e1sticas espa\u00f1olas."}
{"id": "365663", "revid": "23204", "url": "https://gl.wikipedia.org/wiki?curid=365663", "title": "Sacrificio humano", "text": "Un sacrificio humano \u00e9 a oferta dun ser humano a unha divindade en homenaxe ou expiaci\u00f3n. Nun sentido amplo, \u00e9 toda morte ritual dunha ou varias persoas nas mans dun terceiro ou unha instituci\u00f3n nun contexto relixioso.\nOs sacrificios humanos foron practicados en moitas culturas antigas en todo o planeta con diversos roles, desde o de agradar aos deuses ata o de adivi\u00f1ar o futuro. As\u00ed mesmo o sacrificio humano serviu como propaganda entre relixi\u00f3ns: xa na Biblia demonizaron as relixi\u00f3ns veci\u00f1as e logo os membros da igrexa cat\u00f3lica lexitimaron a evanxelizaci\u00f3n forzosa da Europa b\u00e1ltica, acus\u00e1ndoos de sacrificios humanos sen probas. Incluso actualmente as igrexas protestantes fan o mesmo para obter adeptos na India e \u00c1frica atacando as s\u00faas relixi\u00f3ns tradicionais .\nSacrificios humanos en Europa.\nQuedou constancia de sacrificios humanos tanto en fontes arqueol\u00f3xicas coma literarias en toda Europa, desde os celtas ata os romanos ao longo da s\u00faa historia. Os chamados corpos das turbeiras son sacrificios humanos da Idade de Bronce executados de diversas formas que deb\u00edan estar relacionados cun culto inherente a unha divindade en concreto. Antes da rep\u00fablica romana adoit\u00e1banse efectuar sacrificios humanos: a\u00ednda que as s\u00faas fontes literarias silenciaron este feito ou o esqueceron, atop\u00e1ronse restos de sacrificios nos cementos de varios edificios en Roma. No \"Comentario \u00e1 guerra das Galias\" Xulio C\u00e9sar afirmou que os galos adoitaban sacrificar humanos aos seus deuses e nos xacigos arqueol\u00f3xicos atop\u00e1ronse evidencias destas pr\u00e1cticas culturais en lugares sagrados. Entre os xermanos adoit\u00e1banse ofrecer sacrificios humanos pedindo \u00e9xito nas guerras as\u00ed como obter boas colleitas, este costume mant\u00edvose at\u00e9 a cristianizaci\u00f3n da Europa do Leste polas tropas de Carlomagno, as\u00ed como os misioneiros medievais e bautismos dos l\u00edderes eslavos ao longo da Idade Media.\nNos \"Anais\" de T\u00e1cito este autor afirma que os lusitanos e galaicos fac\u00edan sacrificios humanos antes da guerra como or\u00e1culos. Segundo alg\u00fans etn\u00f3grafos certas superstici\u00f3ns galegas, como ofrecer pan aos r\u00edos e \u00f3 mar ou matar unha gali\u00f1a para soterrala nos cementos dunha casa nova, son tradici\u00f3ns provenientes de sacrificios humanos.\nNa Idade Media segu\u00edronse a efectuar sacrificos humanos na zona de influencia viquinga. Segundo Saxo Grammaticus, fac\u00edanse sacrificios humanos aos deuses unha vez cada catro anos.\nSacrificios humanos en Oriente Medio.\nEn Exipto e Mesopotamia atop\u00e1ronse restos de sacrificios humanos nas tumbas dalgunhas autoridades, en concreto nas tumbas reais de Ur, mentres que en Exipto se atoparon evidencias de tumbas fara\u00f3nicas con sacrificios humanos de concubinas e funcionarios, na Dinast\u00eda XVIII. A Biblia menciona, a\u00ednda que non hai probas, que os cananitas e fenicios fac\u00edan sacrificios humanos de nenos e alg\u00fans arque\u00f3logos aceptaron este feito e mencionan o caso do Tofet de Cartago no que apareceu unha necr\u00f3pole con restos de nenos sen saber se son sacrificios ou simples tumbas, xa que hai que ter en conta que os escribas xudeus falaban pexorativamente da relixi\u00f3n polite\u00edsta dos seus veci\u00f1os cos que estaban en conflito.\nSacrificios humanos en Asia.\nNa China houbo sacrificos humanos para acompa\u00f1ar o emperador na s\u00faa tumba, incluso na tumba da emperatriz xeneral Fu Hao (1200 a.C.) atop\u00e1ronse restos de sacrificios humanos.\nNo Xap\u00f3n adoitaban sacrificarse voluntariamente samurais para soterralos vivos debaixo de construci\u00f3ns p\u00fablicas, desde castelos ata diques e pontes para aplacar os deuses.\nNa India chegou a estar ben visto que as vi\u00favas se suicidasen na pira funeraria do seu marido e na prensa sensacionalista af\u00edrmase que a\u00ednda se segue a facer coas mulleres drogadas ou no culto \u00e1 deusa Cali.\nSacrificios humanos en Am\u00e9rica.\nD\u00e9ronse casos de sacrifios humanos en toda Am\u00e9rica, desde Texas ata o Per\u00fa, desde pequenas tribos que sacrificaban persoas para coidar as s\u00faas colleitas ata as avanzadas civilizaci\u00f3ns do sur, desde olmecas, teotihuacanos, maias, aztecas e incas, como se a influencia cultural das primeiras civilizaci\u00f3ns alcanzase ata as derradeiras culturas prehisp\u00e1nicas ata a conquista de Am\u00e9rica polos europeos no s\u00e9culo XV.\nOs primeiros datos sobre sacrificos huamnos aparecen nas civilizaci\u00f3ns teotihuac\u00e1n e maia, neles sacrificaban prisioneiros de guerra e nenos arrinc\u00e1ndolles o coraz\u00f3n, escenas de sacrifico apareceron en estatuas e na cer\u00e1mica. Os aztecas ou mexicas foron os que levaron a fama dado que os seus costumes foron observados polos conquistadores espa\u00f1ois na Idade Media, con sacrificios de tribos vasalas onde eran ofrecidos a diferentes deuses en diferentes execuci\u00f3ns, dende mulleres ou nenos ata prisioneiros e escravos. En Suram\u00e9rica tam\u00e9n houbo sacrificios, entre os mochicas hab\u00eda de dous tipos, mediante sacrificio e por combate ritual. Ata hai pouco non se sab\u00eda con certeza pero finalmente descubriuse que os incas tam\u00e9n sacrificaban, se ben dunha forma m\u00e1is sutil e ofrecendo nenos ou adolescentes da nobreza que eran drogados antes de morreren. En Norteam\u00e9rica algunhas tribos indias parcticaron o sacrificio de homes durante \u00e9pocas de fame ou para promover as s\u00faas colleitas.\nSacrificios humanos en Ocean\u00eda.\nNas illas de Ocean\u00eda existiu o sacrificio humano para agradar aos deuses, desde o sacrificio sanguento ata precipitar mulleres nos volc\u00e1ns, pasando pola cacer\u00eda de cabezas dos daiaks de Malaisia. Este costume adoitaba ir acompa\u00f1ado do canibalismo."}
{"id": "365665", "revid": "89787", "url": "https://gl.wikipedia.org/wiki?curid=365665", "title": "El Diario de Huesca", "text": "El Diario de Huesca foi un xornal de circulaci\u00f3n diaria publicado na cidade espa\u00f1ola de Huesca entre 1875 e 1936.\nDescrici\u00f3n.\nFundado e dirixido at\u00e9 1911 por Manuel Camo Nogu\u00e9s, o seu primeiro n\u00famero apareceu o 16 de novembro de 1875. Foi considerado \u00abo medio m\u00e1is influente da historia xornal\u00edstica altoaragonesa\u00bb.\nContou con colaboraci\u00f3ns de Joaqu\u00edn Costa\u00a0e nel enxalzouse nos seus inicios \u00e1 Instituci\u00f3n Libre de Ensino e a figura de Emilio Castelar. Por\u00e9n, a finais do s\u00e9culo XIX a publicaci\u00f3n distanciar\u00edase tanto de Costa como da ILE, por mor da diverxencia ideol\u00f3xica destes con \"El Diario de Huesca\", cuxo director, Manuel Camo, foi descrito como un \u00abarquetipo do cacique decimon\u00f3nico\u00bb. Durante a ditadura de Primo de Rivera, coa que o diario se mostrou cr\u00edtico, estivo dirixido por Luis L\u00f3pez Allu\u00e9."}
{"id": "365666", "revid": "89787", "url": "https://gl.wikipedia.org/wiki?curid=365666", "title": "WestJet", "text": "WestJet Airlines Ltd. \u00e9 unha aeroli\u00f1a canadense que se fundou como unha alternativa de baixo custo \u00e1s principais compa\u00f1\u00edas do pa\u00eds. WestJet proporciona servizos regulares e ch\u00e1rter a 100 destinos no Canad\u00e1, Estados Unidos, Europa, M\u00e9xico, Centroam\u00e9rica e o Caribe. Fundada en 1996, no presente \u00e9 a segunda aeroli\u00f1a m\u00e1is grande do Canad\u00e1, tras Air Canada, operando unha media de 424 voos e transportando uns 45 000 pasaxeiros cada d\u00eda. En 2013 WestJet levou a 18,5 mill\u00f3ns de pasaxeiros, sendo a quinta aeroli\u00f1a de Norteam\u00e9rica por pasaxeiros transportados. WestJet \u00e9 unha compa\u00f1\u00eda p\u00fablica con m\u00e1is de 10 000 empregados, non est\u00e1 sindicalizada e non forma parte de ningunha alianza de aeroli\u00f1as. Opera tres variantes da familia Boeing 737 Next Generation, ademais do Boeing 767 nalgunhas rutas de longo alcance. A s\u00faa subsidiaria WestJet Encore tam\u00e9n opera o Bombardier Q400. A sede da compa\u00f1\u00eda est\u00e1 ao lado do Aeroporto Internacional de Calgary.\nEn 2015 WestJet tivo uns ingresos por pasaxeiros de 4,029 mil mill\u00f3ns de d\u00f3lares canadenses e as s\u00faas ganancias por acci\u00f3n increment\u00e1ronse un 19% ata os 2,92 d\u00f3lares canadenses. En 2016 a aeroli\u00f1a foi cualificada como a s\u00e9tima mellor aeroli\u00f1a de baixo custo do mundo e a segunda de Norteam\u00e9rica por Skytrax.\nFrota.\nEn decembro de 2016 a frota de WestJet estaba formada polos seguintes avi\u00f3ns:"}
{"id": "365668", "revid": "1131", "url": "https://gl.wikipedia.org/wiki?curid=365668", "title": "Praia de La Caleta, M\u00e1laga", "text": "A praia de La Caleta \u00e9 unha praia do distrito Leste da cidade de M\u00e1laga, en Andaluc\u00eda, Espa\u00f1a. Tr\u00e1tase dunha praia urbana de area escura situada no litoral oriental da cidade, entre a praia de La Malagueta e os Ba\u00f1os del Carmen. Ten uns 1.000 metros de lonxitude e uns 20 metros de anchura media. \u00c9 unha praia popular e frecuentada debido \u00e1 s\u00faa c\u00e9ntrica situaci\u00f3n, no barrio de La Caleta. Conta con toda clase de servizos."}
{"id": "365669", "revid": "15490", "url": "https://gl.wikipedia.org/wiki?curid=365669", "title": "La Malagueta", "text": "La Malagueta \u00e9 un barrio do distrito Centro da cidade de M\u00e1laga, en Andaluc\u00eda (Espa\u00f1a). Segundo a divisi\u00f3n oficial de barrios do concello, limita ao norte co barrio de Campos El\u00edseos; ao oeste, co Ensanche Centro e ao leste con La Caleta.\nO barrio as\u00e9ntase sobre unha porci\u00f3n de terreo triangular que penetra no mar, situado entre o peirao de levante do porto e a praia de La Malagueta. No v\u00e9rtice deste tri\u00e1ngulo at\u00f3pase La Farola.\nHistoria.\nDurante o s\u00e9culo XIX La Malagueta era unha zona industrial atravesada por unha v\u00eda dos Ferrocarriles Suburbanos de M\u00e1laga. O terreo estaba ocupado por f\u00e1bricas azucreiras, adegas, un estaleiro e outros usos industriais. Os seus habitantes eran \"marengos\" e \"jabegotes\", dedicados \u00e1 pesca, que viv\u00edan en chozas ou cabanas. Estas eran as \u00fanicas vivendas da zona ata que se constru\u00edron o Hospital Noble e a praza de touros de La Malagueta e empezaron a aparecer vilas e mansi\u00f3ns burguesas ao longo do Paseo de la Farola e do Paseo de Reding.\nOs eixos viarios do barrio do s\u00e9culo XIX eran a r\u00faa Maestranza, onde se instalou a f\u00e1brica de enerx\u00eda el\u00e9ctrica The M\u00e1laga Electricity Company en 1888, e a de V\u00e9lez-M\u00e1laga, \u00e1s que despois se sumar\u00edan as r\u00faas Fernando Camino, Keromn\u00e9s, Arenal e Puerto. A chegada do ferrocarril a finais de s\u00e9culo supuxo a creaci\u00f3n dun dique, dando inicio \u00e1 instalaci\u00f3n de merendeiros na zona.\nA principios do s\u00e9culo XX aparecen os primeiros balnearios, como os ba\u00f1os de Apolo e da Estrella. Non obstante as actividades industriais continuaron desenvolv\u00e9ndose coa instalaci\u00f3n de f\u00e1bricas como a fundici\u00f3n de Rold\u00e1n, a Fabril Malague\u00f1a de Hidalgo Esp\u00edldora, a f\u00e1brica de olivas de Manzano, a adega de Barcel\u00f3 e un serradoiro. Os balnearios levant\u00e1banse no mar sobre sustentos de ferro e contaban con bares, restaurante e vestidores, desde onde se descend\u00eda por unhas escalinatas para tomar o ba\u00f1o. As zonas de ba\u00f1o estaban cubertas por esparto para protexer a intimidade dos ba\u00f1istas e exist\u00edan zonas separadas para homes e mulleres.\nNa actualidade, La Malagueta constit\u00fae un dos mellores exemplos do urbanismo do desenvolvismo da cidade, xa que durante a d\u00e9cada de 1960 levant\u00e1ronse edificios de altura sen previa planificaci\u00f3n para albergar o maior n\u00famero de vivendas posible no menor espazo posible.\nTransporte.\nA futura estaci\u00f3n de La Malagueta ser\u00e1 a terminal das li\u00f1as 1, 2 e 3 do metro de M\u00e1laga, que se atopa en construci\u00f3n. En autob\u00fas o barrio queda conectado mediante as seguintes li\u00f1as da EMT: C2, 1, 3, 4, 11, 14, 16, 19, 25, 32, 33, 34, 35, 37 e N1."}
{"id": "365671", "revid": "5863", "url": "https://gl.wikipedia.org/wiki?curid=365671", "title": "Mar\u00eda Luisa Gabriela de Saboya", "text": ""}
{"id": "365672", "revid": "5863", "url": "https://gl.wikipedia.org/wiki?curid=365672", "title": "Mar\u00eda Luisa de Saboya", "text": ""}
{"id": "365673", "revid": "5863", "url": "https://gl.wikipedia.org/wiki?curid=365673", "title": "Marie-Louise-Gabrielle de Savoie", "text": ""}
{"id": "365674", "revid": "5863", "url": "https://gl.wikipedia.org/wiki?curid=365674", "title": "Maria Luisa di Savoia", "text": ""}
{"id": "365675", "revid": "5863", "url": "https://gl.wikipedia.org/wiki?curid=365675", "title": "Marisa Sobrino", "text": ""}
{"id": "365676", "revid": "5863", "url": "https://gl.wikipedia.org/wiki?curid=365676", "title": "Mar\u00eda Lu\u00edsa Sobrino", "text": ""}
{"id": "365677", "revid": "5863", "url": "https://gl.wikipedia.org/wiki?curid=365677", "title": "Mar\u00eda Lu\u00edsa Sobrino Manzanares", "text": ""}
{"id": "365678", "revid": "1131", "url": "https://gl.wikipedia.org/wiki?curid=365678", "title": "Praza de touros de La Malagueta", "text": "La Malagueta \u00e9 a praza de touros da cidade de M\u00e1laga, en Andaluc\u00eda (Espa\u00f1a). At\u00f3pase situada na zona que lle d\u00e1 o seu nome, o barrio de La Malagueta, no Distrito Leste, xunto ao Paseo de Reding.\nHistoria.\nFoi constru\u00edda en 1874 por Joaqu\u00edn Rucoba, inaugur\u00e1ndose o 11 de xu\u00f1o de 1876 con touros da gander\u00eda de Murube que foron lidados por Rafael Molina \"Lagartijo\", Antonio Carmona y Luque \"El Gordito\", e Manuel Rodr\u00edguez \"Desperdicios\".\nEn 1976 foi declarada Conxunto Hist\u00f3rico-Art\u00edstico, coincidindo co centenario da s\u00faa inauguraci\u00f3n, e en 1981, Ben de Interese Cultural.\nActualmente pertence \u00e1 Deputaci\u00f3n Provincial de M\u00e1laga que a subarrenda por concurso p\u00fablico.\nEdificio.\nA Praza \u00e9 de estilo neomud\u00e9xar, tendo forma dun hexadec\u00e1gono. Tras a reforma levada a cabo en 2010 o coso pos\u00fae un aforamento para 9.032 espectadores. O rodo mide 52 metros de di\u00e1metro e as instalaci\u00f3ns da praza incl\u00faen 4 currais, 10 chiqueros, caballerizas, corraleta para a proba de cabalos, sala de toureiros, enfermer\u00eda etc.\nNas s\u00faas dependencias at\u00f3pase situado o Museo Taurino Antonio Ord\u00f3\u00f1ez.\nEsta praza, de 1\u00aa categor\u00eda, \u00e9 un recinto taurino de tempada, e entre os seus festexos cabe destacar as d\u00faas corridas de touros en Semana Santa, que incl\u00faen a denominada \"Corrida Picassiana\", a \"Corrida de la Prensa\" que se celebra no mes de xu\u00f1o pola festividade dos Santos Patr\u00f3ns San Ciriaco e Santa Paula, os festexos durante a Feira de Agosto e a corrida de touros no mes de setembro coincidindo coa festividade da Virxe da Vitoria, patroa malague\u00f1a."}
{"id": "365679", "revid": "89787", "url": "https://gl.wikipedia.org/wiki?curid=365679", "title": "La Tarde (Canarias)", "text": "La Tarde foi un xornal que se publicou en Santa Cruz de Tenerife entre 1927 e 1982 en horario vespertino.\nHistoria.\nO 1 de outubro de 1927 sa\u00edu \u00e1 r\u00faa o primeiro n\u00famero do xornal \"La Tarde\", nun momento cr\u00edtico da historia do Arquip\u00e9lago pois acababa de dividirse en dous a provincia \u00fanica de Canarias que ti\u00f1a, at\u00e9 ent\u00f3n, por capital a Santa Cruz de Tenerife. Foron o seu fundadores V\u00edctor Zurita Soler, Mat\u00edas Real Gonz\u00e1lez e Francisco Gonz\u00e1lez Viera e o diario caracterizouse dende os seus comezos por unha defensa dos ideais e intereses tinerfe\u00f1os.\n\u00d3 longo dos seus cincuenta e cinco anos de existencia tratou de manter, sempre que lle foi posible, o car\u00e1cter de medio de informaci\u00f3n independente e foi un xornal pobre en recursos econ\u00f3micos, pero rico en iniciativas e en logros cidad\u00e1ns, tanto na longa etapa en que foi dirixido por\u00a0V\u00edctor Zurita como durante o tempo en que o dirixiu Alfonso Garc\u00eda-Ramos.\n\"O seu obxectivo prioritario foi, dende os seus comezos, a defensa dos ideais tinerfe\u00f1os, no plano rexional, e a liberdade e a democracia, no xeneral, sen sectarismos nin entreguismos de calquera signo\".\n\"En 1982 deixouse de publicar \"La Tarde\", seica, por quedar obsoleta a s\u00faa hora de aparici\u00f3n o que, \u00e1 s\u00faa vez, impediulle renovar a s\u00faa infraestrutura tecnol\u00f3xica e, polo tanto, frear a drenaxe da s\u00faa clientela cara \u00f3 seu rival, El D\u00eda.\nTraxectoria ideol\u00f3xica.\n\"Caracter\u00edzase dende un principio pola s\u00faa radical e feroz defensa de Tenerife: os seus editoriais est\u00e1n dirixidos a engrandecer \u00e1 capital da provincia occidental e \u00f3 conxunto da illa, encabezando e promocionando campa\u00f1as favorables \u00e1 creaci\u00f3n e mellora das comunicaci\u00f3ns a\u00e9reas e mar\u00edtimas. \u00d3\u00a0longo da II Rep\u00fablica, non dubidar\u00e1 en amosarse como un diario favorable \u00f3 representante da burgues\u00eda insular: o Partido Republicano Tinerfe\u00f1o. Partidario da orde e do desenvolvemento econ\u00f3mico, o xornal dirixido por V\u00edctor Zurita al\u00ed\u00f1ase axi\u00f1a cos sublevados do 18 de xullo de 1936\".\nDende 1938 e at\u00e9 1966, a Lei de Prensa de 1938 permitiu o control da actividade xornal\u00edstica mediante a censura e o estabelecemento de consignas do r\u00e9xime franquista. Foi unha etapa moi dif\u00edcil para \"La Tarde\" -como para o resto da prensa espa\u00f1ola- tanto pola dura censura \u00e1 que estaba sometida, como polos efectos da crise econ\u00f3mica que viv\u00eda o pa\u00eds.\nO nomeamento de Manuel Fraga Iribarne como Ministro de Informaci\u00f3n e Turismo supuxo o inicio dunha etapa de maior flexibilidade e posibilitou a aprobaci\u00f3n dunha nova Lei de Prensa en maio de 1966. Esta lei reco\u00f1ec\u00eda o dereito \u00e1 informaci\u00f3n, a liberdade de expresi\u00f3n e permit\u00eda \u00e1s empresas a elecci\u00f3n dos seus directores, as\u00ed como substitu\u00eda a censura pola autocensura.\nEn 1974, tras a morte de don V\u00edctor Zurita, accedeu \u00e1 direcci\u00f3n do xornal Alfonso Garc\u00eda-Ramos coincidindo co comezo dun per\u00edodo de grandes cambios na historia de Espa\u00f1a, que levaron \u00f3 pa\u00eds \u00e1 transici\u00f3n dun r\u00e9xime ditatorial a outro democr\u00e1tico. Dende a s\u00faa chegada a esta direcci\u00f3n e at\u00e9 a morte de Franco, Alfonso Garc\u00eda-Ramos impulsou a defensa dos valores democr\u00e1ticos e unha posici\u00f3n partidaria do cambio pol\u00edtico.\n\"Esta decidida defensa da democracia levou \u00f3 xornal a algunhas situaci\u00f3ns desagradables sendo a m\u00e1is grave a apertura dun expediente por falta de acatamento \u00e1 \"Lei de Principios do Movemento Nacional\" \"e Demais Leis Fundamentais\", de falta de respecto \u00e1s instituci\u00f3ns na cr\u00edtica da acci\u00f3n pol\u00edtica e administrativa por ir en contra da seguridade do Estado. Foi a \u00faltima sanci\u00f3n que o Ministerio de Informaci\u00f3n e Turismo impuxo a unha publicaci\u00f3n canaria en virtude da \"Lei de Prensa de 1966\"\".\n\"La Tarde\" contaba para iso cun numeroso conxunto de profesionais comprometidos coa sociedade insular e que loitaron polas liberdades e intereses do Arquip\u00e9lago canario a trav\u00e9s das diferentes columnas do diario. Redactores e columnistas que traballando ou colaborando coa Tarde marcaron unha referencia importante no desenvolvemento da vida social, pol\u00edtica e econ\u00f3mica da illa de Tenerife: \u00d3scar Zurita Molina, Eliseo Izquierdo, Maisa Vidal Estarriol, Vicente Borges Delgado, Francisco Pimentel, Wenceslao Pulido, Chela, \u00c1lvaro Mart\u00edn D\u00edaz \u201cAlmadi\u201d, Rafael Lutzardo, Olga Darias, Wenceslao H. Pulido, Lu\u00eds Ramos, Enrique Garc\u00eda Ramos, Enrique Lite, Paco P\u00e9rez, Jos\u00e9 Padr\u00f3n Mach\u00edn, Manuel Perdomo Alfonso, Cirilo Leal M\u00fajica, Andr\u00e9s Ch\u00e1vez, Paco Pousado, Jos\u00e9 Manuel P\u00e9rez e Borges, Jorge Lu\u00eds Carballo, Manuel Igrexas, Salvador Garc\u00eda, Antonio Salgado, Juan Carlos \u201cXuancar\u201d, Joaqu\u00edn Reguero, Anxo Morais, Jos\u00e9 Manuel Encinoso Mena, M\u00e1ximo D\u00edaz Dorta, Antonio N\u00f3brega Navarro, Tom\u00e1s Cruz, Antonio Bernal, Paco Dorta, Pedro Gonz\u00e1lez, Alberto Santana...\nLa Gaceta Semanal de las Artes.\nTras a guerra civil espa\u00f1ola, a actividade de difusi\u00f3n da cultura que, antes do conflito b\u00e9lico, desenvolv\u00edase a trav\u00e9s da prensa escrita e de revistas especializadas deixou de existir. S\u00f3 en 1954 reaparecen as p\u00e1xinas de arte e literatura na prensa tinerfe\u00f1a, da man do grupo de intelectuais que no decenio dos 30 fundase \"Gaceta de Arte\"; as\u00ed, Domingo P\u00e9rez Minik e Pedro Garc\u00eda Cabrera impulsan o nacemento do suplemento \"Gaceta Semanal de las Artes\" no diario vespertino \"La Tarde.\" Durante tod\"a\" a s\u00faa existencia, \"Gaceta Semanal das Artes\" foi unha p\u00e1xina moi ben valorada e estimada pola tarde e o seu editor-director, pois V\u00edctor Zurita ti\u00f1a a p\u00e1xina como unha das s\u00faas mellores secci\u00f3ns.\nEste suplemento mantense at\u00e9 1968 como o \u00fanico que se edita nos medios de comunicaci\u00f3n de Tenerife, congregando \u00f3 seu redor a artistas, literatos e intelectuais de diversas xeraci\u00f3ns e que s\u00f3 ti\u00f1an en com\u00fan a s\u00faa oposici\u00f3n \u00f3 r\u00e9xime de Franco: en primeiro lugar a xeraci\u00f3n de \"Gaceta de Arte\": Domingo P\u00e9rez Minik, Pedro Garc\u00eda Cabrera e Eduardo Westerdahl, principalmente. Unha segunda xeraci\u00f3n correspondente \u00f3\u00a0grupo fetasiano que integran Isaac de Vega, Rafael Arozarena, Antonio Bermejo, Carlos Pinto Grote, e \u00f3s que hai que unir a Julio Tovar, Enrique Lite, Miguel Tarquis, Pedro Gonz\u00e1lez e outros. Por \u00faltimo, est\u00e1 a xeraci\u00f3n de colaboradores que dar\u00eda lugar, nos anos 70, \u00f3 que se denominou \"boom\" da literatura canaria, como Luis Alemany, Juan Cruz Ruiz, Emilio S\u00e1nchez Ortiz, Arturo Maccanti, Alberto Omar e outros. A estes nomes haber\u00eda que unir, ademais, colaboradores m\u00e1is dif\u00edciles de integrar nun grupo, como Elfidio Alonso Quintero, Francisco Pimentel, Tom\u00e1s Eladio Quintero, Felipe Padr\u00f3n Sanabria, Nivaria Tejera, \u00c1ngel Acosta, Jos\u00e9 Mar\u00eda de la Rosa, Francisco Lezcano, Cipriano Acosta, Pedro Lezcano e L\u00e1zaro Santana, por citar alg\u00fans nomes.\nComo se pode apreciar, unha ampla relaci\u00f3n de colaboradores, de ning\u00fan xeito esgotada, polo que se pode afirmar que \"Gaceta Semanal de las Artes\", durante toda a s\u00faa existencia a \u00fanica secci\u00f3n cultural da prensa de Tenerife, aglutinou \u00f3 redor de si a todas as persoas con inquietudes art\u00edsticas ou literarias, tivesen ou non unha traxectoria previa que as avalase\"."}
{"id": "365681", "revid": "23204", "url": "https://gl.wikipedia.org/wiki?curid=365681", "title": "Biznaga de Ouro", "text": "A Biznaga de Ouro (en castel\u00e1n: \"Biznaga de Oro\") \u00e9 o premio outorgado polo xurado oficial do Festival de M\u00e1laga de Cine Espa\u00f1ol \u00e1 mellor pel\u00edcula presentada na Secci\u00f3n Oficial do devandito certame. Out\u00f3rgase desde o ano 1998, desde que empezou a celebrarse o festival, a\u00ednda que ata 2004 chamouse primeiro premio. A Biznaga de Ouro vai acompa\u00f1ada dun premio pecuniario de 60.000 euros.\nO nome deste galard\u00f3n prov\u00e9n da biznaga malague\u00f1a, a flor que simboliza \u00e1 cidade e cuxa forma recrea."}
{"id": "365682", "revid": "10599", "url": "https://gl.wikipedia.org/wiki?curid=365682", "title": "Biznaga de Oro", "text": ""}
{"id": "365684", "revid": "98629", "url": "https://gl.wikipedia.org/wiki?curid=365684", "title": "A cambio de nada", "text": "A cambio de nada \u00e9 un filme espa\u00f1ol de 2015 dirixido por Daniel Guzm\u00e1n, sendo o primeiro da s\u00faa carreira. Ga\u00f1ou a Biznaga de Ouro do Festival de M\u00e1laga e dous Premios Goya.\nSinopse.\nDar\u00edo (Miguel Herr\u00e1n) e Luismi (Antonio Bachiller) son dous amigos e veci\u00f1os de 16 anos que mante\u00f1en un estreito v\u00ednculo desde pequenos. Un deles, Dar\u00edo, ten que afrontar a separaci\u00f3n dos seus pais, un inferno familiar que o obriga a fuxir da casa. Para ga\u00f1arse a vida, o mozo empeza a traballar para Caralimpia, un antigo delincuente que rexenta un taller. Xunto a Luismi, o seu novo xefe e Antonia (Antonia Guzm\u00e1n), unha anci\u00e1 que recolle mobles abandonados, Dar\u00edo atopar\u00e1 unha nova familia e unha forma distinta de ver a vida."}
{"id": "365685", "revid": "1131", "url": "https://gl.wikipedia.org/wiki?curid=365685", "title": "Voo 062 de Iberia", "text": "O voo 062 de Iberia era un voo regular de pasaxeiros entre o aeroporto de M\u00e1laga e o aeroporto de Londres-Heathrow. O 4 de novembro de 1967 o Sud Aviation Caravelle que operaba a ruta, con rexistro EC-BDD, descendeu moi por debaixo do nivel de voo asignado para a aproximaci\u00f3n e bateu contra a ladeira sur de Blackdown Hill en West Sussex, matando os 37 ocupantes do aparello.\nAccidente.\nA hora do accidente foi aproximadamente as 10:02 pm, uns 5 minutos e medio despois de que o avi\u00f3n fose autorizado a descender de FL110 (11 000 p\u00e9s) a FL60 (6 000 p\u00e9s). Voando a unha baixa taxa de descenso, o Caravelle primeiro recurtou \u00e1rbores preto de Black Down House, posteriormente atravesou un gran seto e atravesou un prado matando 65 ovellas e ferindo outras 23. O avi\u00f3n foise desintegrando, esnaquizando un garaxe e danando partes do tellado de Upper Black Down House.\nO combustible causou pequenos lumes na ladeira arborada e os restos do avi\u00f3n quedaron espallados ao longo dos 325 metros polos que se arrastrou.\nInvestigaci\u00f3n.\nA investigaci\u00f3n non puido determinar o motivo polo que o avi\u00f3n descendeu do seu nivel de voo asignado. As gravaci\u00f3ns de son tomadas do control de tr\u00e1fico a\u00e9reo e da gravadora de voces da cabina non revelaron nada infrecuente. A investigaci\u00f3n declarou que \"non se atopou ningunha proba de ning\u00fan fallo ou defecto de antes do accidente na estrutura do avi\u00f3n, ou alg\u00fan defecto de man de obra\".\nO informe da investigaci\u00f3n centrouse moito na posibilidade de que a tripulaci\u00f3n puidese malinterpretar os seus alt\u00edmetros de \"tres punteiros\", que estaban dese\u00f1ados para advertir aos pilotos cun indicador de trama cruzada cando a altitude estaba por debaixo dos 10 000 p\u00e9s. Un extracto do informe dic\u00eda:\nV\u00edtimas.\nEntre os mortos estaba a actriz de cine e televisi\u00f3n brit\u00e1nica June Thorburn, que estaba embarazada de cinco meses. Outros personaxes destacados eran o industrial e vicepresidente do Coventry City Football Club John Clarkson, e Donald \"Doc\" Campbell da Campbell Aircraft Company, fabricante de autoxiros.\nHi unha fosa com\u00fan e un monumento conmemorativo para 19 dos falecidos a 28\u00a0km ao norte do lugar do accidente, no cemiterio de Brookwood, Surrey."}
{"id": "365686", "revid": "89787", "url": "https://gl.wikipedia.org/wiki?curid=365686", "title": "El \u00c1lbum Ibero-Americano", "text": "El \u00c1lbum Ibero-Americano foi unha revista publicada na cidade espa\u00f1ola de Madrid entre 1890 e 1909, dirixida por Concepci\u00f3n Gimeno de Flaquer.\nHistoria.\nA revista foi publicada en Madrid entre 1890 e 1909, dirixida pola escritora e xornalista Concepci\u00f3n Gimeno de Flaquer. \"El \u00c1lbum Ibero-Americano\" mantivo unha li\u00f1a editorial na que conflu\u00edan posturas contraditorias, \u00f3 esforzarse en manter un equilibrio entre as ideas feministas que empezaban a agromar na sociedade e as tendencias m\u00e1is tradicionais, contendo artigos de ideolox\u00eda moi conservadora.\nNela colaboraron mulleres como a propia Gimeno de Flaquer, Julia de Asensi, Carolina Coronado, Ermelinda de Ormache, Emilia Cal\u00e9 y Torres ou Josefa Pujol de Collado, ademais de moitas autoras hispanoamericanas como Adela Castell, Mercedes Cabello de Carbonera, Delfina Mar\u00eda Hidalgo. Tam\u00e9n escribiron nela autores masculinos como Gustavo Baz, Juan P\u00e9rez Z\u00fa\u00f1iga, Salvador Mar\u00eda de F\u00e1bregues, Melchor de Palau, Salvador Quevedo y Zubieta, o \u00abMarqu\u00e9s de Valmar\u00bb ou o marido da directora, Francisco de Paula Flaquer.\nFoi a continuadora en Espa\u00f1a da revista mexicana \"El \u00e1lbum de la mujer\", a cargo tam\u00e9n do matrimonio Flaquer. Esta segunda \u00e9poca da revista comezar\u00eda o 7 de agosto de 1890 ou o 7 de xaneiro de 1891."}
{"id": "365687", "revid": "109216", "url": "https://gl.wikipedia.org/wiki?curid=365687", "title": "Ron Flockhart", "text": "Ron Flockhart nado en Edimburgo o 16 de xu\u00f1o de 1923 e finado en Dandenong Ranges, Victoria, Australia o 12 de abril de 1962 foi un piloto de carreiras brit\u00e1nico. Participou en 14 Grandes Premios do campionato do mundo de F\u00f3rmula 1, conseguindo un podio final e ga\u00f1ou a carreiras das 24 Horas de Le Mans na serie sportscar d\u00faas veces.\nAndaina nas carreiras.\nFlockhart comezou a competir en 1951 nun coche Joe Potts de F\u00f3rmula 3. Comprou o famoso ERA R4D de Raymond Mays e en 1953 tivo unha tempada moi exitosa, batendo a un dos BRM oficiais en Goodwood. Alcanzou os podios en Goodwood, Charterhall, Snetterton e Crystal Palace, as\u00ed como varios \u00e9xitos en subidas a monta\u00f1a.\nEn 1956, pilotando para o equipo escoc\u00e9s Ecurie Ecosse, ga\u00f1ou as 24 Horas de Le Mans de 1956, compartindo un ex Jaguar D-type oficial con Ninian Sanderson. O ano seguinte ga\u00f1ou outra vez co mesmo equipo, esta vez compartindo con Ivor Bueb, establecendo un r\u00e9cord de distancia de 4.398\u00b40\u00a0km.\nIntentos de marcas de voo e morte.\nA principios dos anos 60 o United Dominions Trust fixo plans para romper a marca de tempo que se tardaba en voar de Sydney a Londres para lograr publicidade para o seu equipo UDT Laystall. Compraron en Australia un Mustang da segunda guerra mundial constru\u00eddo por Commonwealth Aircraft Corporation e contrataron a Flockhart para facer o intento. Partiu de Sydney no Mustang, rexistrado como G-ARKD, o 28 de febreiro de 1961 e logo de varios atrasos debido ao mal tempo finalmente terminou o intento en Atenas debido a problemas do motor. Flockhart entrou posteriormente no London-Cardiff Air Race, que se celebrar\u00eda en xu\u00f1o dese ano, pero retirouse porque o G-ARKD a\u00ednda estaba en Atenas. O G-ARKD foi abandonado e comprouse en Australia outro CAC Mustang, rexistrado como VH-UWB, para que Flockhart fixera un segundo intento Sydney-Londres. O 12 de abril de 1962, mentres realizaba un voo de proba na preparaci\u00f3n para o intento de marca, Flockhart estrelou o VH-UWB debido ao mal tempo preto de Kallista, Vitoria e morreu.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365689", "revid": "1131", "url": "https://gl.wikipedia.org/wiki?curid=365689", "title": "Voo 007 de Korean Air", "text": "O voo 007 de Korean Air (KAL007/KE007) era un voo regular de Korean Air Lines dende Nova York ata Se\u00fal v\u00eda Anchorage, Alasca. O 1 de setembro de 1983 o Boeing 747-230B que cubr\u00eda a ruta foi derrubado por un interceptor sovi\u00e9tico Su-15 preto da illa de Moneron no mar do Xap\u00f3n. O piloto do interceptor era o maior Gennadi Osipovich. Os 269 pasaxeiros e tripulantes a bordo morreron, entre os que estaba Larry McDonald, un representante do estado de Xeorxia na C\u00e1mara de Representantes dos Estados Unidos de Am\u00e9rica. O avi\u00f3n estaba en ruta dende Anchorage a Se\u00fal condo voaba sobre espazo a\u00e9reo sovi\u00e9tico prohibido m\u00e1is ou menos \u00e1 mesma hora que unha misi\u00f3n de reco\u00f1ecemento estadounidense.\nA Uni\u00f3n Sovi\u00e9tica inicialmente negou ter co\u00f1ecemento do incidente, pero posteriormente admitiu ter derrubado o avi\u00f3n, afirmando que estaba nunha misi\u00f3n MASINT de espionaxe. O Politbur\u00f3 do Partido Comunista da Uni\u00f3n Sovi\u00e9tica dixo que fora unha provocaci\u00f3n deliberada dos Estados Unidos para probar a reparaci\u00f3n militar sovi\u00e9tica, ou incluso para provocar unha guerra. A Casa Branca acusou \u00e1 Uni\u00f3n Sovi\u00e9tica de obstru\u00edr as operaci\u00f3ns de busca e rescate. As Forzas Armadas Sovi\u00e9ticas suprimiron as probas buscadas pola investigaci\u00f3n da Organizaci\u00f3n de Aviaci\u00f3n Civil Internacional (ICAO), como as caixas negras do avi\u00f3n, que ser\u00edan liberadas oito anos despois tras a disoluci\u00f3n da Uni\u00f3n Sovi\u00e9tica.\nO incidente foi un dos momentos m\u00e1is tensos da guerra fr\u00eda e deu lugar a unha escalada do sentimento anti-sovi\u00e9tico, particularmente nos Estados Unidos. Os puntos de vista opostos sobre o accidente nunca foron totalmente resoltos; a consecuencia diso, varios grupos contin\u00faan discutindo os informes oficiais e ofrecen teor\u00edas alternativas do accidente. A posterior publicaci\u00f3n das transcrici\u00f3ns das gravadoras do pola Federaci\u00f3n Rusa clarificou alg\u00fans detalles.\nComo resultado do incidente os Estados Unidos alterou os procedementos de seguimento dos avi\u00f3ns que part\u00edan de Alasca. A interface do piloto autom\u00e1tico usada nos avi\u00f3ns de pasaxeiros foi redese\u00f1ada para facela m\u00e1is ergon\u00f3mica. Ademais, o evento foi un dos acontecementos individuais m\u00e1is importantes que impulsaron \u00e1 administraci\u00f3n Reagan a permitir o acceso ao sistema militar estadounidense de navegaci\u00f3n por sat\u00e9lite DNSS, que era clasificado nese momento. Hoxe en d\u00eda ese sistema \u00e9 co\u00f1ecido como GPS."}
{"id": "365691", "revid": "72012", "url": "https://gl.wikipedia.org/wiki?curid=365691", "title": "Desaparafusador", "text": "Un desaparafusador\u00a0\u00e9 unha ferramenta que se utiliza para apertar e afrouxar parafusos e outros elementos de m\u00e1quinas que requiren pouca forza de apertado e que xeralmente son de di\u00e1metro pequeno.\nHistoria.\nOs desaparafusadores documentados m\u00e1is antigos foron utilizados en Europa\u00a0na Idade Media. Foron inventados no s\u00e9culo XV, en Alema\u00f1a ou Francia. Os nomes orixinais da ferramenta en alem\u00e1n e franc\u00e9s foron \"schraubendreher\" e \"tournevis\", respectivamente. A primeira documentaci\u00f3n co\u00f1ecida da ferramenta at\u00f3pase no \"Housebook of Wolfegg Castle\", un manuscrito medieval escrito entre 1475 e 1490.\nEn 1933, Oregonian J.P. Thompson inventou un \"parafuso encaixado cruciforme\", pero non atopou promotores para a s\u00faa proposta. A s\u00faa invenci\u00f3n languideceu ata que o enxe\u00f1eiro Henry Phillips, a quen lle gustou a idea, comprou os dereitos de patente para o dese\u00f1o de Thompson. Phillips reco\u00f1eceu as vantaxes da forma de cruz ou estrela encaixada da cabeza do parafuso: o desaparafusador encaixaba na cabeza destes parafusos mellor que cun desaparafusador de cabeza plana e un parafuso ra\u00f1urado; tam\u00e9n permit\u00eda m\u00e1is forza de torsi\u00f3n con menos esforzo.\nO desaparafusador el\u00e9ctrico est\u00e1 provisto dun motor, que pode estar no interior do mango. A punta do desaparafusador adoita ser intercambiable e levar accesorios para empregalo con porcas. Estes desaparafusadores dimin\u00faen o tempo de traballo e poden previr lesi\u00f3ns no pulso.\nCompo\u00f1entes.\nUn desaparafusador consta normalmente de tres partes ben diferenciadas:\nDesaparafusadores especiais.\nOs desaparafusadores de precisi\u00f3n son de reducido tama\u00f1o e te\u00f1en no extremo do mango un plano xiratorio para facilitar o seu manexo cunha soa man. Son empregados en actividades tales como a reloxar\u00eda ou outras que requiren traballar con parafusos pequenos como poden ser a electr\u00f3nica ou o mantemento xeral dos equipos.\nUn buscapolos \u00e9 un desaparafusador cunha l\u00e1mpada de alta reactancia integrada no seu mango para comprobar que un condutor est\u00e1 conectado a unha fase da rede de corrente alterna."}
{"id": "365693", "revid": "98629", "url": "https://gl.wikipedia.org/wiki?curid=365693", "title": "Hernando da Silva Ramos", "text": "Hernando Jo\u00e3o \"Nano\" da Silva Ramos nado en Par\u00eds, Francia \u00e9 un expiloto de carreiras con dobre nacionalidade franco-brasileira. Ti\u00f1a nai francesa e pai brasileiro.\nCarreira.\nDa Silva Ramos aventurouse por primeira vez en carreiras de motor, conducindo un MG TC, en marzo de 1947, \u00e1 idade de 21 anos, cando competiu no Gran Premio de Interlagos no Brasil. Durante 1953 comezou a competir nun Aston Martin DB2/4 en carreiras de coches deportivos en Francia. En 1954 en Montlh\u00e9ry, cruzou a li\u00f1a no segundo lugar na Par\u00eds Cup, pero foi o ga\u00f1ador da Coupe de Montlehery. No mesmo ano, tam\u00e9n participou na carreira das 24 Horas de Le Mans, con Jean-Paul Colas como o seu copiloto, retirouse logo de 14 horas despois dun fallo do eixe traseiro. Tam\u00e9n en 1954, quedou sen combustible mentres encabezaba o Tour de Francia Auto e retirouse co motor danado no Rally de Marrocos. M\u00e1is adiante nese ano na Salon Cup, na cal tam\u00e9n tivo que retirarse, conduciu un Gordini Type 18. En 1955 (co copiloto Lucas) foi descualificado por exceso de velocidade no Rally de Monte Carlo, estaba clasificado 46\u00ba e 4\u00ba na s\u00faa clase, ga\u00f1ou o Coupe de Montlhery novamente, ga\u00f1ou o Rally Sabre-Solesmes e foi quinto na clase GT da Mille Miglia co copiloto Vidille. \nDa Silva Ramos participou en sete Grandes Premios do Campionato do Mundo de F\u00f3rmula Un, debutou o 19 de xu\u00f1o de 1955 e anotou un total de dous puntos de campionato.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365694", "revid": "22570", "url": "https://gl.wikipedia.org/wiki?curid=365694", "title": "La Caleta, M\u00e1laga", "text": "La Caleta \u00e9 un barrio do distrito Centro da cidade de M\u00e1laga, en Andaluc\u00eda (Espa\u00f1a). Ocupa unha estreita franxa costeira entre o barrio de La Malagueta, ao oeste, e o barrio de Bellavista, ao leste. O l\u00edmite sur f\u00f3rmao o mar Mediterr\u00e1neo, mentres que o l\u00edmite norte constit\u00faeno a Avenida de Pr\u00edes e o Paseo de Sancha, que o separan dos barrios da Ca\u00f1ada de los Ingleses, Monte Sancha, El Limonar e Miramar.\nLa Caleta foi inmortalizada na obra de Isaac Alb\u00e9niz \"Rumores de la Caleta\".\nHistoria.\nCo\u00f1\u00e9cese a existencia dalgunhas vivendas de pescadores na zona que ocupa o actual barrio durante a \u00e9poca musulm\u00e1. Tras a toma de M\u00e1laga polos Reis Cat\u00f3licos, a zona comezou a ser co\u00f1ecida como La Caleta del Marqu\u00e9s, por ser neste lugar onde instalou o seu campamento o Marqu\u00e9s de V\u00e9lez durante o asedio. A finais do s\u00e9culo XVII realiz\u00e1ronse traballos para achandar o terreo monta\u00f1oso, coa creaci\u00f3n dunha v\u00eda arborizada, pontes e rotondas e, xa no s\u00e9culo XIX converteuse nunha \u00e1rea recreativa para a celebraci\u00f3n de romar\u00edas e festexo do Nadal.\nComo outros barrios da zona leste de M\u00e1laga, La Caleta comezou a tomar forma urbana a finais do s\u00e9culo XIX, cando foi escollida como zona de residencia da alta burgues\u00eda da \u00e9poca e empezaron a xurdir luxosas vilas residenciais que a\u00ednda forman a tipolox\u00eda edilicia preponderante no barrio.\nTransporte.\nEn autob\u00fas o barrio queda conectado mediante as seguintes li\u00f1as da EMT: C3, 11, 32, 33, 34, 35 e N1."}
{"id": "365695", "revid": "56817", "url": "https://gl.wikipedia.org/wiki?curid=365695", "title": "La Caleta", "text": "La Caleta pode referirse a:"}
{"id": "365696", "revid": "5863", "url": "https://gl.wikipedia.org/wiki?curid=365696", "title": "Carlos L. Bern\u00e1rdez", "text": ""}
{"id": "365697", "revid": "5863", "url": "https://gl.wikipedia.org/wiki?curid=365697", "title": "Carlos Bern\u00e1rdez", "text": ""}
{"id": "365698", "revid": "109216", "url": "https://gl.wikipedia.org/wiki?curid=365698", "title": "Jacques Pollet", "text": "Jacques Pollet nado en Roubaix o 2 de xullo de 1922 e finado en Par\u00eds o 16 de agosto de 1997 foi un piloto de carreiras de Francia. Participou en 5 Grandes Premios do Campionato do Mundo, que debutou o 4 de xullo de 1954. Non obtivo puntos de campionato.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365699", "revid": "5863", "url": "https://gl.wikipedia.org/wiki?curid=365699", "title": "X. M. Mill\u00e1n Otero", "text": ""}
{"id": "365700", "revid": "5863", "url": "https://gl.wikipedia.org/wiki?curid=365700", "title": "M. Rei Romeu", "text": ""}
{"id": "365701", "revid": "1888", "url": "https://gl.wikipedia.org/wiki?curid=365701", "title": "L. Tato Fonta\u00ed\u00f1a", "text": ""}
{"id": "365703", "revid": "89787", "url": "https://gl.wikipedia.org/wiki?curid=365703", "title": "Fernando Mart\u00ednez Vilanova", "text": "Fernando Mart\u00ednez Vilanova, en ocasi\u00f3ns co\u00f1ecido como Fernando Vilanova, nado o 30 de outubro de 1949 en Vilarch\u00e1n (parroquia de Tour\u00f3n, no concello de Ponte Caldelas), \u00e9 un pintor, historiador da arte e cr\u00edtico galego.\nTraxectoria.\nEstudou Belas Artes na Universidade Aut\u00f3noma de Barcelona, fixo os cursos de doutoramento na Universidade de Salamanca e leu a tese de doutoramento na Universidade de Vigo. Foi catedr\u00e1tico de debuxo no IES A Xunqueira II de Pontevedra. Cr\u00edtico de arte, ten colaborado en xornais, revistas especializadas e cat\u00e1logos con traballos como \"As fontes art\u00edsticas de Castealo\"; \"Meu Pontevedra\" (1986); \"Lu\u00eds Seoane, a arte como significado\" (1994); \"Arquitectura, escultura, pintura, 25 anos de creatividade\" (1988); \"Unha aportaci\u00f3n peculiar ao urbanismo tradicional, San Sebasti\u00e1n de Covelo\" (1992); \"O escultor Ux\u00edo Souto\" (1993); \"Camilo Nogueira, escultor\" (1996). Como pintor ten realizado diversas exposici\u00f3ns individuais e colectivas."}
{"id": "365704", "revid": "85894", "url": "https://gl.wikipedia.org/wiki?curid=365704", "title": "Teresa Rovira i Comas", "text": "Teresa Rovira i Comas, nada en Barcelona o 13 de decembro de 1918 e finada o 23 de setembro de 2014 foi unha bibliotec\u00e0ria catal\u00e1.\nTraxectoria.\nFoi filla de Antoni Rovira i Virgili.. Estudou na M\u00fatua Escolar Blanquerna, dirixida por Alexandre Gal\u00ed i Coll. Xa de pequena era unha gran lectora e entre as s\u00faas primeiras lecturas estiveron Lola Anglada Josep Carner e Dolors Monserda. En xu\u00f1o de 1936 ingreesou na Escola de Bibliotec\u00e0ries, mais houbuo de interromper os estudos por mor da guerra civil espa\u00f1ola. En 1939 exiliouse en Francia coa s\u00faa familia, mentres a biblioteca da s\u00faa casa, con todos os libros do seu pai, foi confiscada e non se recuperou at\u00e9 setenta anos despois co retorno dunha parte dos papeis de Salamanca.\nEn 1944 licenciouse en Letras (Historia e Xeograf\u00eda) pola Universidade de Montpeller. Nesa cidade co\u00f1eceu a Felip Calvet, amigo e colaborador do presidente Josep Irla. Con el casou en 1946 en Andorra, o \u00fanico lugar onde por ent\u00f3n se pod\u00eda celebrar a cerimonia de matrimonio en lingua catal\u00e1. A parella instalouse en Perpi\u00f1\u00e1n, onde as actividades comerciais de Calvet se centraron nunha pequena f\u00e1brica de tap\u00f3ns para champa\u00f1a e vi\u00f1o, sen deixar de colaborar nos asuntos empresariais e pol\u00edticos con Josep Irla. No curso 1951-1952 foi lectora de castel\u00e1n no Instituto Feminino de Perpiny\u00e0. Con todo, as visitas a Barcelona fix\u00e9ronse cada vez m\u00e1is frecuentes at\u00e9 o punto de acabar os seus estudos de bibliotecaria no curso 1949-1950 e obtenr en 1953 un posto na Biblioteca Popular de Esparreguera, onde se estableceu co seu fillo. Felip Calvet quedou na Xampanya sen pasaporte, e visit\u00e1baos mensualmente.\nO matrimonio regresou finalment do exilio en 1958, cando Rovira pasou \u00e1 Biblioteca de Catalunya (chamada por ent\u00f3n Biblioteca Central) e al\u00ed co\u00f1ezou a traballar co fondo de libros infant\u00eds que Jordi Rubi\u00f3 \u2014director do centro at\u00e9 xaneiro de 1939\u2014 recollera para o centro e que se gardaba no fondo hist\u00f3rico da Biblioteca Infantil de la Santa Creu. A partir de ent\u00f3n comezou a establecer a bibliograf\u00eda do libro infantil en catal\u00e1n e a investigar sobre a literatura infantil e xuvenil catal\u00e1.\nCoa bibliotecaria Carme Rib\u00e9 propuxo a creaci\u00f3n dunha biblioteca piloto a car\u00f3n da Escola de Bibliotec\u00e0ries, idea que acabou por materializarse co nacemento das bibliotecas de Sant Pau i de la Santa Creu. En 1973 licenciouse en Letras pola Universidade de Barcelona. Entre 1971 e 1981 dirixiu a Biblioteca Popular de Santa Pau, e entre 1981 e 1983 coordinou a rede de bibliotecas populares da Deputaci\u00f3n de Barcelona.\nEn 1986 Max Cahner retomou a publicaci\u00f3n da \"Revista de Catalunya\" para dar continuidade \u00e1 publicaci\u00f3n fundada por Antoni Rovira i Virgili en 1948. Teresa Rovira formou parte da Fundaci\u00f3 Revista de Catalunya achegando co\u00f1ecemento, experiencia e a continuidade. Morreu, xa xubilada, en 2014.\nObra.\nDous libros seus convert\u00e9ronse en referencias no campo bibliotecari:\nTam\u00e9n escribiu artigos sobre literatura infantil para a \"Gran Enciclop\u00e8dia Catalana\", a \"Hist\u00f2ria de la literatura catalana\" (Orbis i Ed. 64, 1984) e o \"Diccionari de Literatura Catalana\" (1970, 1979), as\u00ed como o volume adicado \u00e1 \u00abLiteratura infantil i juvenil\u00bb (Barcelona: Ariel, 1988) da \"Hist\u00f2ria de la literatura catalana\" de Riquer-Comas-Molas (volum 11), estudos que xa sistematizara na s\u00faa tesi\u00f1a non publicada, \"Noucentisme i literatura infantil\" (1973)."}
{"id": "365705", "revid": "1131", "url": "https://gl.wikipedia.org/wiki?curid=365705", "title": "Horace Gould", "text": "Horace Gould nado como Horace Harry Twigg en Bristol (Inglaterra) o 20 de setembro de 1918 e finado en Southmead o 4 de novembro de 1968 foi un piloto de carreiras brit\u00e1nico.\nTraxectoria.\nGould comezou a competir cos coches deportivos en 1952 ao volante dun Cooper-MG. pasou \u00e1 F\u00f3rmula Un en , competindo como piloto privado e usando como nome do equipo Gould's Garage (Bristol).\nParticipou en 17 Grandes Premios do Campionato Mundial de F\u00f3rmula Un, no que debutou o 17 de xullo de 1954, ademais de numerosas carreiras f\u00f3ra de Campionato. Logrou un total de 2 puntos de campionato, pilotando o seu Maserati 250F logrou o quinto lugar no Gran Premio do Reino Unido de 1956, o suficiente para lograr o 19\u00ba posto no Campionato do Mundo da tempada. Ga\u00f1ou carreiras menores fora do campionato de F\u00f3rmula Un en Castle Combe en 1954 e Aintree en 1956, e tam\u00e9n logrou dous puntos no Campionato do Mundo Sportscar de 1957, Acabou no 5\u00ba lugar na edici\u00f3n dos 1000 km de N\u00fcrburgring de 1957 compartindo un Maserati 300S cos seus compa\u00f1eiros de equipo Stirling Moss, Juan Manuel Fangio e Paco Godia.\nA\u00ednda que a maior parte da carreira de Gould desenvolveuse en Inglaterra, tam\u00e9n pasou tempadas vivindo e competindo en Nova Zelandia e M\u00f3dena, Italia, sede da f\u00e1brica de Maserati.\nA similitude da constituci\u00f3n de Gould e o estilo de conduci\u00f3n \u00e1s de Jos\u00e9 Froil\u00e1n Gonz\u00e1lez levoulle a ser alcumado \"the Gonz\u00e1lez of the West Country\".\nGould morreu de s\u00fapeto, en Southmead, Inglaterra, dun ataque ao coraz\u00f3n, \u00e1 idade de cincuenta anos. Os seus fillos Mart\u00edn, Stephen e Richard a\u00ednda viven en Bristol. Martin participou en carreiras de motor e competiu na F\u00f3rmula 3, e dous dos seus netos Daniel Gould e James Gould tam\u00e9n participaron en carreiras desde unha idade temper\u00e1.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365706", "revid": "109318", "url": "https://gl.wikipedia.org/wiki?curid=365706", "title": "Manuel Moriche Mostajo", "text": "Manuel Moriche Mostajo, nado o 6 de agosto de 1950 en Zaragoza, \u00e9 un ex xogador de rugby internacional 59 veces coa selecci\u00f3n espa\u00f1ola entre 1970 e 1983. Xogaba na posici\u00f3n de apertura e foi considerado o mellor xogador nacional da d\u00e9cada dos 70s.\nTraxectoria.\nMedrou en Valladolid e foi adestrado no Colexio El Salvador polo cura franc\u00e9s George Bern\u00e8s, introductor do rugby na capital castel\u00e1 nos anos 60s. Co equipo de El Salvador disputou tres tempadas na Liga Nacional acadando dous subcampionatos e un terceiro posto. Cando a direcci\u00f3n do colexio renunciou \u00e1 s\u00faa licenza deportiva ced\u00e9ndolla \u00f3 CDU Valladolid, Moriche mudouse a Madrid para xogar no Club Deportivo Arquitectura, equipo co cal ga\u00f1ou cinco ligas e d\u00faas copas. En 1974 xogou un tempo no equipo de Veterinaria de Zaragoza da segunda divisi\u00f3n, por mor do servizo militar. En 1978 deixou Madrid para xogar d\u00faas tempadas no Futbol Club Barcelona, volvendo \u00f3 Arquitectura en 1980. Foi o cerebro do mellor equipo do panorama nacional e da selecci\u00f3n durante anos, e no momento da s\u00faa retirada era o xogador espa\u00f1ol con m\u00e1is encontros disputados da historia.\nNa actualidade Manolo Moriche \u00e9 m\u00e1is co\u00f1ecido pola s\u00faa faceta period\u00edstica xa que leva anos comentando encontros de rugby en Canal+ e Movistar+."}
{"id": "365709", "revid": "92340", "url": "https://gl.wikipedia.org/wiki?curid=365709", "title": "Jos\u00e9 Vilas Garc\u00eda", "text": "Jos\u00e9 Vilas Garc\u00eda, finado en Pontevedra, foi un editor e pol\u00edtico galego.\nTraxectoria.\nLiberal pontevedr\u00e9s. Dono dunha imprenta co seu irm\u00e1n Primitivo Vilas, da que sa\u00edu a primeira edici\u00f3n de \"A gaita gallega\" de Pintos. Foi concelleiro de Pontevedra en 1854 e alcalde da cidade en 1870.\nVida persoal.\nCasou con Juana Portela Dios e porfillou a Manuel Portela Valladares logo da morte do seu pai."}
{"id": "365710", "revid": "5863", "url": "https://gl.wikipedia.org/wiki?curid=365710", "title": "Syra Mar\u00eda Alonso Brufau", "text": ""}
{"id": "365711", "revid": "5863", "url": "https://gl.wikipedia.org/wiki?curid=365711", "title": "Syra Mar\u00eda Alonso", "text": ""}
{"id": "365712", "revid": "5863", "url": "https://gl.wikipedia.org/wiki?curid=365712", "title": "Syra Alonso Brufau", "text": ""}
{"id": "365713", "revid": "5863", "url": "https://gl.wikipedia.org/wiki?curid=365713", "title": "Espa\u00f1a (xornal)", "text": "O Espa\u00f1a foi un xornal publicado en T\u00e1nxer entre 1938 e 1967.\nHistoria.\nFundado en 1938, por inspiraci\u00f3n do alto comisario de Espa\u00f1a en Marrocos, Juan Beigbeder, o xornal sacou o seu primeiro n\u00famero o 25 de outubro de 1938. O seu fundador e primeiro director foi o xornalista Gregorio Corrochano. O diario foi publicado nun contexto en que Falanxe editaba varios diarios no norte de \u00c1frica, inclu\u00edda a Zona Internacional de T\u00e1nxer. A\u00ednda que se editaba na cidade tanxerina, a li\u00f1a editorial de \"Espa\u00f1a\" non prestaba moito interese polos asuntos africanos e, pola contra, si o fac\u00eda sobre os asuntos espa\u00f1ois e internacionais. Tam\u00e9n adoitaba ofrecer abondosas cr\u00f3nicas taurinas. No seu mellor momento chegou a ter unha tirada diaria de 50.000 exemplares. O Espa\u00f1a converteuse no principal diario \"espa\u00f1ol\" do norte de \u00c1frica. Malia as s\u00faas orixes, a s\u00faa redacci\u00f3n acolleu a moitos exiliados republicanos. Na d\u00e9cada de 1950, publicou un suplemento sat\u00edrico, \"Don Jos\u00e9\", baixo a direcci\u00f3n de Antonio Mingote. O seu derradeiro n\u00famero foi do 31 de outubro de 1967.\nTras a s\u00faa desaparici\u00f3n, foi sucedido polo \"Sol de Espa\u00f1a\", que se publicou en M\u00e1laga entre 1967 e 1982."}
{"id": "365714", "revid": "23204", "url": "https://gl.wikipedia.org/wiki?curid=365714", "title": "Ortograf\u00eda do estreme\u00f1o", "text": "A\u00a0ortograf\u00eda do estreme\u00f1o\u00a0\u00e9 a primeira ortograf\u00eda feita para a normalizaci\u00f3n escrita do\u00a0estreme\u00f1o, ademais de ser a ortograf\u00eda empregada na\u00a0G\u00fciquipeya. O seu autor \u00e9\u00a0Ismael Carmona Garc\u00eda.\nOrtograf\u00eda.\nA ortograf\u00eda foi redactada entre os anos 2006 e 2007 co obxectivo de homoxeneizar e normalizar a escrita do estreme\u00f1o.\nDiv\u00eddese en d\u00faas grandes partes: microortograf\u00eda e\u00a0macroortograf\u00eda. A\u00a0microortografia recolle a norma para escribir a verba concibida de xeito illado, mentres que na macroortograf\u00eda at\u00f3panse aquelas normas que po\u00f1en en relaci\u00f3n a escrita da palabra nun contexto maior como \u00e9 o sintagma, a oraci\u00f3n ou o texto. Engadida\u00a0a esta obra aparece un ap\u00e9ndice sobre a escrita dos prefixos curtos de orixe grecolatino.\nA proposta bas\u00e9ase en seis principios:"}
{"id": "365715", "revid": "15490", "url": "https://gl.wikipedia.org/wiki?curid=365715", "title": "Manuel Fern\u00e1ndez Mun\u00edn", "text": "Manuel Fern\u00e1ndez Mun\u00edn, nado en Boqueix\u00f3n, \u00e9 un economista e pol\u00edtico galego do PPdeG.\nTraxectoria.\nEconomista, ten unha xestor\u00eda en Santiago de Compostela. Foi presidente dunha asociaci\u00f3n de pais de alumnos. Foi de n\u00famero dous na candidatura do PPdeG en Boqueix\u00f3n para as elecci\u00f3ns municipais de 2015 e foi elixido concelleiro e primeiro tenente de alcalde. A finais do 2016, logo da renuncia \u00e1 alcald\u00eda de Ovidio Rodeiro Tato para pasar a ser Delegado Territorial da Xunta de Galicia na provincia da Coru\u00f1a, foi elixido alcalde. Nas elecci\u00f3ns municipais de 2019 volveu a acadar a alcald\u00eda logrando maior\u00eda absoluta. \nRenunciou a presentarse como candidato \u00e1 reelecci\u00f3n nas elecci\u00f3ns municipais de 2023, sendo substitu\u00eddo como cabeza de lista polo seu antecesor Ovidio Rodeiro Tato, o cal regresou \u00e1 alcald\u00eda con maior\u00eda absoluta."}
{"id": "365716", "revid": "5863", "url": "https://gl.wikipedia.org/wiki?curid=365716", "title": "Mart\u00ednez Vilanova", "text": ""}
{"id": "365717", "revid": "5863", "url": "https://gl.wikipedia.org/wiki?curid=365717", "title": "Fernando Vilanova", "text": ""}
{"id": "365720", "revid": "1505", "url": "https://gl.wikipedia.org/wiki?curid=365720", "title": "Gato rubio de Borneo", "text": "O gato de Borneo (Catopuma badia), co\u00f1ecido tam\u00e9n como gato vermello de Borneo, \u00e9 un felino end\u00e9mico da illa de Borneo que vive na selva e en \u00e1reas pr\u00f3ximas a ela.\nCaracter\u00edsticas.\nMide uns 60 cm, m\u00e1is cunha cola de 40\u00a0cm, e o seu peso var\u00eda entre 2 e 3 kg. O gato de Borneo \u00e9 un animal nocturno que se alimenta de pequenos mam\u00edferos e aves. Debido aos poucos exemplares que se viron, non se puido estudar o seu comportamento social nin reproduci\u00f3n.\nA pel do gato de Borneo usualmente \u00e9 terracota (rubia pardenta), pero ten unha gama de cores de variantes do gris. A an\u00e1lise de ADN relaci\u00f3nao con \"Catopuma temminckii\", diferenci\u00e1ndose na estrutura \u00f3sea e que \u00e9 moito m\u00e1is pequeno.\nDieta.\nEste gato salvaxe caza de noite aves e roedores, e algunhas veces incluso monos."}
{"id": "365721", "revid": "27249", "url": "https://gl.wikipedia.org/wiki?curid=365721", "title": "Catopuma badia", "text": ""}
{"id": "365727", "revid": "1576", "url": "https://gl.wikipedia.org/wiki?curid=365727", "title": "Part\u00edculas beta", "text": ""}
{"id": "365730", "revid": "22570", "url": "https://gl.wikipedia.org/wiki?curid=365730", "title": "Ferr\u00e1n Velazco Querol", "text": "Ferr\u00e1n Velazco Querol, nad\u00f3 o 23 de xu\u00f1o de 1976, \u00e9 un ex xogador de rugby internacional 59 veces coa selecci\u00f3n espa\u00f1ola entre 1997 e 2006. A s\u00faa posici\u00f3n era de zagueiro, con 1'80 metros de estatura e 84 quilos de peso.\nTraxectoria.\nA s\u00faa carreira transcorreu na Uni\u00f3 Esportiva Santboiana dende que era un rapaz at\u00e9 a s\u00faa retirada, ag\u00e1s por tres tempadas que botou no Club de Rugby El Salvador entre 2002 e 2005, ga\u00f1ando a liga espa\u00f1ola cinco veces nos anos 1995/96, 1996/97, 2002/03, 2003/04 e 2005/06, entre outros t\u00edtulos. Como xogador internacional formou parte da selecci\u00f3n nacional que disputou o seu \u00fanico mundial en 1999. Nese mundial anotou os \u00fanicos tres puntos de Espa\u00f1a nunha Copa do Mundo de Rugby. Foi no encontro disputado contra Sur\u00e1frica. Tam\u00e9n foi membro habitual da selecci\u00f3n de rugby a 7."}
{"id": "365736", "revid": "109216", "url": "https://gl.wikipedia.org/wiki?curid=365736", "title": "Sergio Mantovani", "text": "Sergio Mantovani nado en Mil\u00e1n o 22 de maio de 1929 e finado o 23 de febreiro de 2001 foi un piloto de carreiras italiano. Participou en 8 Grandes Premios do Campionato Mundial de F\u00f3rmula 1, no que debut\u00f3 o 13 de setembro de 1953. Comezou 7 desas carreiras, todas con Maserati. Os seus mellores resultados foron dous quintos lugares, anotou un total de 4 puntos de campionato. Nas carreiras fora do campionato de F1, terminou terceiro nos Grandes Premios de Syracuse e Roma en 1954.\nDespois de perder unha perna nun accidente durante a pr\u00e1ctica para o Valentino Grand Prix en 1955, Mantovani retirouse e involucrouse coa Comisi\u00f3n Deportiva italiana.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365737", "revid": "1131", "url": "https://gl.wikipedia.org/wiki?curid=365737", "title": "Aeroporto internacional de Taiw\u00e1n Taoyuan", "text": "O aeroporto internacional de Taiw\u00e1n Taoyuan (IATA: TPE, ICAO: RCTP) \u00e9 un aeroporto internacional que serve \u00e1 capital de Taiw\u00e1n, Taipei, e \u00e1 zona norte da illa. Situado a uns 40\u00a0km ao leste de Taipei, no distrito Dayuan, \u00e9 o aeroporto m\u00e1is grande de Taiw\u00e1n. \u00c9 un dos cinco do pa\u00eds con voos internacionais regulares, e \u00e9 de lonxe o m\u00e1is concorrido deles. Nel est\u00e1n os principais centros de conexi\u00f3n internacionis de China Airlines e EVA Air.\nO aeroporto abriu para operaci\u00f3ns comerciais en 1979 e \u00e9 un importante centro de conexi\u00f3n de pasaxeiros e punto de entrada a destinos asi\u00e1ticos da rexi\u00f3n. O eroporto foi antigamente co\u00f1ecido como Aeroporto Internacional Chiang Kai-shek ata que o nome foi cambiado o d\u00eda 6 de setembro de 2006 para o actual.\nO aeroporto internacional de Taiw\u00e1n Taoyuan \u00e9 un dos dous aeroportos que serven a Taipei e ao norte de Taiw\u00e1n; o outro, o aeroporto de Taipei Songshan, est\u00e1 situado dentro dos l\u00edmites da cidade de Taipei e funcionou como aeroporto internacional da cidade ata 1979. No presente dende Songshan s\u00f3 hai principalmente voos ch\u00e1rter, moitos dos cales son cara e dende China, voos dom\u00e9sticos, e alg\u00fans voos internacionais cara distintos lugares da China, Se\u00fal e Toquio.\nEn 2016 por Taiw\u00e1n Taoyuan pasaron 38,6 mill\u00f3ns de pasaxeiros e 1 900 mill\u00f3ns de quilos de carga. O aeroporto \u00e9 o 11\u00ba m\u00e1is concorrido do mundo en termos de pasaxeiros internacionais, e o 6\u00ba en termos de tr\u00e1fico de mercador\u00edas en 2015."}
{"id": "365739", "revid": "61897", "url": "https://gl.wikipedia.org/wiki?curid=365739", "title": "Aeroporto Internacional de Taiw\u00e1n Taoyuan", "text": ""}
{"id": "365740", "revid": "1131", "url": "https://gl.wikipedia.org/wiki?curid=365740", "title": "Ottorino Volonterio", "text": "Ottorino Volonterio, nado en Orselina o 7 de decembro de 1917 e finado en Lugano o 10 de marzo de 2003, foi un piloto de carreiras su\u00edzo.\nTraxectoria.\nEstudou para avogado antes de comezar a participar en carreiras de coches deportivos. Debutou na F\u00f3rmula 1 no Gran Premio de Espa\u00f1a de 1954 o 24 de outubro de 1954 nun Maserati 250F, pero non tivo \u00e9xito nos tres Grandes Premios do Campionato do Mundo nos que participou. S\u00f3 terminou no Gran Premio de Italia de 1957 15 voltas detr\u00e1s do ga\u00f1ador. Volonterio seguiu competindo nas carreiras de F\u00f3rmula Un f\u00f3ra de campionato e en autos deportivos, o seu mellor resultado foi un segundo lugar na Coupe de Paris en Montlh\u00e9ry en 1955. continuou correndo ata 1973, e morreu en Lugano en 2003.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365741", "revid": "12452", "url": "https://gl.wikipedia.org/wiki?curid=365741", "title": "Jorge Jes\u00fas Tu\u00f1as Caama\u00f1o", "text": ""}
{"id": "365742", "revid": "2635", "url": "https://gl.wikipedia.org/wiki?curid=365742", "title": "Juan Jos\u00e9 Rey Maceira", "text": ""}
{"id": "365757", "revid": "23204", "url": "https://gl.wikipedia.org/wiki?curid=365757", "title": "Taylor Momsen", "text": "Taylor Momsen, nada en Saint Louis o 26 de xullo de 1993, \u00e9 unha vocalista, actriz e modelo dos Estados Unidos de Am\u00e9rica. Reside na cidade dos \u00c1nxeles, California, e \u00e9 co\u00f1ecida pola s\u00faa interpretaci\u00f3n da adolescente rebelde chamada Jenny Humphrey na serie \"Gossip Girl\". \u00c9 a vocalista principal do grupo de rock alternativo e hard rock, The Pretty Reckless."}
{"id": "365763", "revid": "89787", "url": "https://gl.wikipedia.org/wiki?curid=365763", "title": "Air France-KLM", "text": "Air France-KLM \u00e9 un grupo de aeroli\u00f1as franco-neerland\u00e9s constitu\u00eddo baixo a lei francesa que ten a s\u00faa sede no aeroporto Charles de Gaulle en Tremblay-en-France, preto de Par\u00eds. O grupo ten oficinas en Montreuil, Par\u00eds, e en Amstelveen, nos Pa\u00edses Baixos. Netherlands. Air France\u2013KLM \u00e9 o resultado da fusi\u00f3n en 2004 entre Air France e KLM. \u00c1mbalas d\u00faas aeroli\u00f1as son membros da alianza SkyTeam. As d\u00faas compa\u00f1\u00edas dependen de dous grandes centros de conexi\u00f3ns, o aeroporto de \u00c1msterdam-Schiphol e o aeroporto de Par\u00eds-Charles de Gaulle. As aeroli\u00f1as de Air France-KLM transportaron 87,3 mill\u00f3ns de pasaxeiros no ano 2014.\nHistoria.\nAir France-KLM creouse por un acordo mutuo de fusi\u00f3n entre Air France e KLM o 5 de maio de 2004. Como resultado do acordo as acci\u00f3ns do goberno franc\u00e9s reduc\u00edronse do 54,4% (na antiga Air France) ao 44% (na aeroli\u00f1a combinada). Esta porcentaxe reduc\u00eduse ao 25%, e posteriormente ao 17,6%. No tempo da fusi\u00f3n en maio de 2004 Air France e KLM ofrec\u00edan voos a 225 destinos de todo o mundo. No ano que rematou o 21 de marzo de 2003 as d\u00faas compa\u00f1\u00edas transportaron 66,3 mill\u00f3ns de pasaxeiros.\nEn outubro de 2005 Air France Cargo e KLM Cargo, as d\u00faas subsidiarias de carga do grupo, fusionaron as s\u00faas actividades comerciais, que agora son organizadas dende os Pa\u00edses Baixos.\nEn 2007 Air France-KLM foi un dos tres ofertantes para facerse co control de Alitalia, que estaba xerando perdas, sendo o favorito para a xunta de administraci\u00f3n da aeroli\u00f1a italiana. Por\u00e9n, o 2 de decembro de 2008 informouse de que se abandonaran as negociaci\u00f3ns. Tras a compra de Alitalia e Air One pola Compagnia Aerea Italiana o 12 de decembro de 2008, o grupo Air France\u2013KLM estivo interesado novamente en mercar unha participaci\u00f3n da nova compa\u00f1\u00eda. O 22 de xaneiro de 2009, Air France\u2013KLM mercou o 25% das s\u00faas acci\u00f3ns por 323 mill\u00f3ns de euros.\nNo ano 2008 foi a compa\u00f1\u00eda m\u00e1is grande do mundo en termos de ingresos operativos totais, e tam\u00e9n a m\u00e1is grande en termos de pasaxeiros internacionais por quil\u00f3metro.\nEn febreiro d 2011 Air France-KLM xunto con Delta Air Lines traballaron xuntos para examinar unha oferta por Virgin Atlantic. A d\u00eda de hoxe Richard Branson ten o 51% das acci\u00f3ns da aeroli\u00f1a e o resto pertence a Delta Air Lines.\nAir France-KLM, xunto co seu socio Delta Air Lines, estiveron en conversas sobre investir con Japan Airlines, que \u00e9 parte da alianza Oneworld (rival de SkyTeam), pero est\u00e1 experimentando dificultades financeiras. Air France-KLM, xunto con Delta e a s\u00faa rival American Airlines (AMR Corporation; parte de Oneworld) discutiron investimentos por unha suma de 200\u2013300 mill\u00f3ns de d\u00f3lares para axudar \u00e1 compa\u00f1\u00eda con problemas, que \u00e9 a aeroli\u00f1a asi\u00e1tica con m\u00e1is ingresos. O Ministerio do Territorio, Infraestruturas, Transporte e Turismo do Xap\u00f3n recomendara Air France-KLM e/ou Delta para ser socios debido \u00e1 s\u00faa sa\u00fade financeira en comparaci\u00f3n con AMR Corporation. Delta tam\u00e9n estaba recomendada debido \u00e1 s\u00faa extensa rede asi\u00e1tica conseguida a trav\u00e9s da compra de Northwest Airlines; Korean Air, tam\u00e9n membro de SkyTeam, tam\u00e9n manti\u00f1a conversas con JAL. Air France, Alitalia, China Airlines, China Southern Airlines, Korean Air e Vietnam Airlines son membros de SkyTeam que no presente te\u00f1en c\u00f3digos compartidos con JAL. O 7 de febreiro de 2010 varias axencias de noticias informaron que JAL decidir\u00eda manter a s\u00faa alianza con American Airlines e finalizou as s\u00faas negociaci\u00f3ns con Delta. O novo CEO de JAL, segundo os informes, decidiu que o cambio de alianzas (de Oneworld a SkyTeam) ser\u00eda moi arriscado e poder\u00eda obstaculizar a s\u00faa habilidade para transformarse rapidamente. O 9 de febreiro de 2010 JAL anunciou oficialmente a s\u00faa decisi\u00f3n para reforzar a s\u00faa asociaci\u00f3n con American. A aeroli\u00f1a tam\u00e9n fortificou as s\u00faas relaci\u00f3ns con outros socios da alianza Oneworld.\nEn decembro de 2013 Air France-KLM vendeu a s\u00faa subsidiaria CityJet a Intro Aviation.\nAlexandre de Juniac, presidente e CEO dende o 1 de xullo de 2013 renunciou a principios de abril de 2016 e foi substitu\u00eddo por Jean-Marc Janaillac o 4 de xullo.\nSubsidiarias.\nTotalmente en propiedade.\nAs subsidiarias que o grupo controla na s\u00faa totalidade son:\nAir France-KLM tam\u00e9n pos\u00fae Cobalt Ground Solutions unha compa\u00f1\u00eda de asistencia en terra baseada no aeroporto de Londres-Heathrow. A compa\u00f1\u00eda creouse o 1 de abril de 2009 pola fusi\u00f3n de d\u00faas subsidiarias de asistencia en terra de Air France e KLM no Reino Unido, Air France Services Ltd (AFSL) e KLM Ground Services Ltd (KGS).\nAir France Services Ltd (AFSL) foi unha das grandes compa\u00f1\u00edas de asistencia en terra en Heathrow. AFSL naceo o 15 de xaneiro de 1997 e foi nun principio unha asocici\u00f3n entre Air France e Servisair Ltd. Servisair posteriormente decidiu retirarse.\nO grupo tam\u00e9n \u00e9 propietario de Cygnific, que \u00e9 un dos maiores centros de vendas e servizos de Air France-KLM. Cygnific \u00e9 realmente unha subsidiaria de KLM Royal Dutch Airlines, operando como unha compa\u00f1\u00eda independente coa s\u00faa propia estratexia de negocio, procesos operacionais e pol\u00edticas de recursos humanos. Cygnific serve a pasaxeiros e axencias de viaxes en nome de KLM, Air France e Delta Air Lines.\nIntereses minoritarios.\nAeroli\u00f1as nas cales o grupo ten intereses minoritarios:"}
{"id": "365764", "revid": "54334", "url": "https://gl.wikipedia.org/wiki?curid=365764", "title": "Francesa Daga", "text": "Francesa Daga\u00a0en occitano ou Fran\u00e7oise Dague en franc\u00e9s, \u00e9 unha personalidade do mundo das asociaci\u00f3ns occitanas\u00a0e da cultura popular nos anos 1960-80.\nEn 1962, fundou os\u00a0Ballets occitanos de Tolosa, e en 1971, con Hubert Poir\u00e9e, o Conservatorio occitano. Tam\u00e9n \u00e9 cantante e etn\u00f3grafa, e ten reunidos unha excepcional colecci\u00f3n de traxes tradicionais. Cantou con Rosina de P\u00e8ira.\nTraxectoria.\nDe orixe limousina, Francesa Daga medrou no campo e estivo inmersa na cultura popular occitana grazas a s\u00faa nai, C\u00e9cile Marie, que era unha folclorista de renome. Aprendeu as t\u00e9cnicas de canto tradicional grazas \u00f3 contacto con persoas de idade avanzada. Instalouse en\u00a0Tolosa\u00a0e a partir dos 14 anos de idade, uniuse a grupos folcl\u00f3ricos locais.\nA continuaci\u00f3n, estudou Belas Artes. Comezou un estudo no que debuxaba os traxes tradicionais de distintas rexi\u00f3ns occitanas e ampliou o traballo de investigaci\u00f3n da s\u00faa nai, recollendo informaci\u00f3n sobre a m\u00fasica e as danzas populares.\nEn 1962, fundou o grupo de Ballet occitano, en Tolosa. En 1971, convenceu \u00f3 concello de Tolose para crear o Conservatorio occitano, que foi instalado na r\u00faa Jacques Darr\u00e9, no barrio de Saint-Cyprien. En 1975, ilustrou o traballo da s\u00faa nai, C\u00e9cile Marie: \"Anthologie de la Chanson occitane, chansons populaires des pays de langue d'oc\" , (Par\u00eds, G. P. Maisonneuve et Larose, 1975)."}
{"id": "365766", "revid": "23204", "url": "https://gl.wikipedia.org/wiki?curid=365766", "title": "Fran\u00e7oise Dague", "text": ""}
{"id": "365767", "revid": "89787", "url": "https://gl.wikipedia.org/wiki?curid=365767", "title": "M\u00e1xima verosimilitude", "text": "En estat\u00edstica, a estimaci\u00f3n por m\u00e1xima verosimilitude ou m\u00e1xima verosemellanza (co\u00f1ecida tam\u00e9n como EMV e, en ocasi\u00f3ns, MLE polas s\u00faas siglas en ingl\u00e9s) \u00e9 un m\u00e9todo habitual para axustar un modelo e estimar os seus par\u00e1metros.\nHistoria.\nO m\u00e9todo foi recomendado, analizado e popularizado por R. A. Fisher entre 1912 e 1922, a\u00ednda que fora utilizado antes por Carl Friedrich Gauss, Pierre-Simon Laplace, Thorvald N. Thiele e Francis Edgeworth.\nFundamento.\nSup\u00f3\u00f1ase que se ten unha mostra \"x\"1, \"x\"2, \u2026, \"x\"\"n\" de \"n\" observaci\u00f3ns independentes e identicamente distribu\u00eddas extra\u00eddas dunha funci\u00f3n de distribuci\u00f3n desco\u00f1ecida con funci\u00f3n de densidade (ou funci\u00f3n de probabilidade) \"f\"0(\u00b7). S\u00e1bese, con todo, que \"f\"0 pertence a unha familia de distribuci\u00f3ns }, chamada modelo param\u00e9trico, de maneira que \"f\"0 corresponde a , que \u00e9 o \"verdadeiro valor\" do par\u00e1metro. Des\u00e9xase atopar o valor formula_1 (ou \"estimador\") que estea o m\u00e1is pr\u00f3ximo posible ao verdadeiro valor \"\u03b8\"0.\nTanto \"x\"\"i\" como \"\u03b8\" poden ser vectores.\nA idea deste m\u00e9todo \u00e9 a de atopar primeiro a funci\u00f3n de densidade conxunta de todas as observaci\u00f3ns, que baixo condici\u00f3ns de independencia, \u00e9\nObservando esta funci\u00f3n baixo un \u00e1ngulo lixeiramente distinto, p\u00f3dese supor que os valores observados \"x\"1, \"x\"2, \u2026, \"x\"\"n\" son fixos mentres que \"\u03b8\" pode variar libremente. Esta \u00e9 a funci\u00f3n de verosimilitude:\nNa pr\u00e1ctica, ad\u00f3itase utilizar o logaritmo desta funci\u00f3n:\nO m\u00e9todo da m\u00e1xima verosimilitude estima \"\u03b8\"0 buscando o valor de \"\u03b8\" que maximiza formula_5. Este \u00e9 o chamado estimador de m\u00e1xima verosimilitude (MLE) de \"\u03b8\"0:\nEn ocasi\u00f3ns este estimador \u00e9 unha funci\u00f3n expl\u00edcita dos datos observados \"x\"1, \u2026, \"x\"\"n\", pero moitas veces hai que recorrer a optimizaci\u00f3ns num\u00e9ricas. Tam\u00e9n pode ocorrer que o m\u00e1ximo non sexa \u00fanico ou non exista.\nNa exposici\u00f3n anterior asumiuse a independencia das observaci\u00f3ns, pero non \u00e9 un requisito necesario: abonda con poder constru\u00edr a funci\u00f3n de probabilidade conxunta dos datos para poder aplicar o m\u00e9todo. Un contexto no que isto \u00e9 habitual \u00e9 o da an\u00e1lise de series temporais.\nPropiedades do estimador de m\u00e1xima verosimilitude.\nEn moitos casos, o estimador obtido por m\u00e1xima verosimilitude pos\u00fae un conxunto de propiedades asint\u00f3ticas atractivas:\nConsistencia.\nBaixo certas condici\u00f3ns bastante habituais, o estimador de m\u00e1xima verosimilitude \u00e9 consistente: se o n\u00famero de observaci\u00f3ns \"n\" tende a infinito, o estimador formula_1 converxe en probabilidade ao seu valor verdadeiro:\nBaixo condici\u00f3ns algo m\u00e1is fortes, a converxencia \u00e9 case segura:\nNormalidade asint\u00f3tica.\nSe as condici\u00f3ns para a consistencia se cumpren e ademais \nent\u00f3n o estimador de m\u00e1xima verosimilitude ten unha distribuci\u00f3n asint\u00f3tica normal:\nInvariancia funcional.\nSe formula_19 \u00e9 o EMV de \"\u03b8\" e \"g(\"\u03b8\")\" \u00e9 unha transformaci\u00f3n de \"\u03b8\", ent\u00f3n o EMV de \"\u03b1\" = \"g\"(\"\u03b8\") \u00e9\nAdemais, o EMV \u00e9 invariante fronte a certas transformaci\u00f3ns dos datos. En efecto, se\u00a0formula_21 e formula_22 \u00e9 unha aplicaci\u00f3n bixectiva que non depende dos par\u00e1metros que se estiman, ent\u00f3n a funci\u00f3n de densidade de Y \u00e9\n\u00c9 dicir, as funci\u00f3ns de densidade de X e Y difiren unicamente nun termo que non depende dos par\u00e1metros. As\u00ed, por exemplo, o EMV para os par\u00e1metros dunha distribuci\u00f3n lognormal son os mesmos que os dunha distribuci\u00f3n normal axustada sobre o logaritmo dos datos de entrada.\nOutras propiedades.\nO EMV \u00e9 \u221an-consistente e asint\u00f3ticamente eficiente. En particular, isto significa que o nesgo \u00e9 cero at\u00e9 a orde \"n\"\u22121/2. Con todo, ao obter os termos de maior orde da expansi\u00f3n de Edgeworth da distribuci\u00f3n do estimador, \"\u03b8\"emv ten un nesgo de orde \u22121. Este nesgo \u00e9 igual a\nf\u00f3rmula onde se adoptou a convenci\u00f3n de Einstein para expresar sumas; \"I\"\u2009\"jk\" representa a \"j,k\"-\u00e9sima compo\u00f1ente da inversa da matriz de informaci\u00f3n de Fisher e\nGrazas a estas f\u00f3rmulas \u00e9 posible estimar o nesgo de segunda orde do estimador e corrixilo mediante subtracci\u00f3n:\nEste estimador, non nesgado at\u00e9 a orde \"n\"\u22121, ch\u00e1mase estimador de m\u00e1xima verosimilitud con correcci\u00f3n do nesgo.\nExemplos.\nDistribuci\u00f3n uniforme discreta.\nSup\u00f3\u00f1ase que \"n\" b\u00f3las numeradas de 1 a \"n\" se colocan nunha urna e que unha delas se extrae ao azar. Se se desco\u00f1ece \"n\", o seu EMV \u00e9 o n\u00famero \"m\" que aparece na b\u00f3la extra\u00edda: a funci\u00f3n de verosimilitude \u00e9 0 para \"n\"\u00a0&lt;\u00a0\"m\" e 1/\"n\" para \"n\"\u00a0\u2265\u00a0\"m\"; que alcanza o seu m\u00e1ximo cando \"n\"\u00a0=\u00a0\"m\". A esperanza matem\u00e1tica de formula_27, \u00e9 (\"n\"\u00a0+\u00a01)/2. Como consecuencia, o EMV de \"n\" infravalorar\u00e1 o verdadeiro valor de \"n\" por (\"n\"\u00a0\u2212\u00a01)/2.\nDistribuci\u00f3n discreta con par\u00e1metros discretos.\nSup\u00f3\u00f1ase que se lanza unha moeda nesgada ao aire 80 veces. A mostra resultante pode ser \"x\"1\u00a0=\u00a0H, \"x\"2\u00a0=\u00a0T, ..., \"x\"80\u00a0=\u00a0T, e c\u00f3ntase o n\u00famero de caras, \"H\". A probabilidade de que saia cara \u00e9 \"p\" e a de que saia cruz, 1\u00a0\u2212\u00a0\"p\" (de modo que \"p\" \u00e9 o par\u00e1metro \"\u03b8\"). Sup\u00f3\u00f1ase que se obte\u00f1en 49 caras e 31 cruces. Imax\u00ednese que a moeda se extraeu dunha caixa que conti\u00f1a tres delas e que estas te\u00f1en probabilidades \"p\" iguais a 1/3, 1/2 e 2/3 a\u00ednda que non se sabe cal delas \u00e9 cal.\nA partir dos datos obtidos do experimento p\u00f3dese saber cal \u00e9 a moeda coa m\u00e1xima verosimilitude. Empregando a funci\u00f3n de probabilidade da distribuci\u00f3n binomial cunha mostra de tama\u00f1o 80, n\u00famero de \u00e9xitos igual a 49 e distintos valores de \"p\", a funci\u00f3n de verosimilitude toma os tres valores seguintes:\nA verosimilitude \u00e9 m\u00e1xima cando \"p\"\u00a0=\u00a02/3 e este \u00e9, polo tanto, o EMV de \"p\".\nAplicaci\u00f3ns.\nO estimador de m\u00e1xima verosimilitude \u00fasase dentro dun gran n\u00famero de modelos estat\u00edsticos:"}
{"id": "365770", "revid": "23204", "url": "https://gl.wikipedia.org/wiki?curid=365770", "title": "Josiana Ubaud", "text": "Josiana Ubaud, nada en\u00a0Marsella, Francia, o\u00a010 de maio de 1947,\u00a0\u00e9 unha ling\u00fcista\u00a0especializada en lexicograf\u00eda e gramaticograf\u00eda e unha bot\u00e1nica\u00a0occitana. \u00c9 a autora de d\u00faas obras esenciais para o co\u00f1ecemento do occitano moderno, o \"Diccionari ortografic, gramatical e morfologic de l'occitan\" e o \"Diccionari scientific franc\u00e9s-occitan\".\nBiograf\u00eda.\nJosiana Ubaud foi profesora de matem\u00e1ticas durante oito anos antes de advocar \u00e1 lexicograf\u00eda occitana despois de regresar \u00f3 pa\u00eds occitano en 1990. Foi responsable, con Patric Sauzet, do \"Gidil\u00f2c\" de 1991 a 2003. \u00c9 tam\u00e9n formadora en etnobot\u00e1nica\u00a0no IUFM. Interveu\u00a0 en moitos programas de radio (Divergence FM e France Culture) para falar de bot\u00e1nica. \u00c9 membro do consello ling\u00fc\u00edstico do Congreso Permanente da Lingua Occitana e escribe artigos de opini\u00f3n dentro do diario electr\u00f3nico \"Jornalet\"."}
{"id": "365774", "revid": "23204", "url": "https://gl.wikipedia.org/wiki?curid=365774", "title": "Naoko Sano", "text": "Naoko Sano, nada en\u00a0Toquio\u00a0en\u00a01970,\u00a0\u00e9 unha mestra e investigadora\u00a0xaponesa\u00a0de\u00a0socioling\u00fc\u00edstica e en franc\u00e9s.\nDespois de ter descuberto o occitano no Xap\u00f3n, decidiu facer unha parte dos seus estudos na Universidade de Montpellier para poder aprender a lingua occitana.\nEn 2004, levou a cabo un estudo das s\u00faas motivaci\u00f3ns de emprego do occitano, o cal lle valeu\u00a0\"La pluma e lo c\u00f2r\" da\u00a0Chambra d'\u00d2c. O mesmo ano, recibiu o Premio da Vocaci\u00f3n provenzal, entregado pola Fundaci\u00f3n Lo\u00eds Voland.\nNo presente, ensina na Universidade de Nagoia."}
{"id": "365778", "revid": "109216", "url": "https://gl.wikipedia.org/wiki?curid=365778", "title": "Eug\u00e8ni Garcin", "text": "Eug\u00e8ni Garcin (en ), nado en\u00a0Alens\u00a0o\u00a031 de decembro\u00a0de 1831 e finado en\u00a0Anthony (Illa de Francia), en\u00a0febreiro\u00a0de 1909,\u00a0foi un xornalista e escritor occitano.\nBiograf\u00eda.\nNado no seo dunha familia modesta, o seu pai era mariscal. Fixo uns estudos que lle deron un bo para traballar do xornalismo e a escritura. Na s\u00faa xuventude, escribiu poes\u00edas en occitano que foron publicadas por Roumanille\u00a0en 1851 dentro da obra colectiva \"Lei Proven\u00e7alas\". Participou no\u00a0Romavatge dei Trobaires de\u00a0Aix-en-Provence\u00a0en 1853. F\u00edxose amigo de\u00a0Mistral e escribiu a mi\u00fado dentro do\u00a0\"Armanac Proven\u00e7au\". \nMarchou a\u00a0Par\u00eds e en 1861 casou coa directora da pensi\u00f3n onde traballaba. Comezou a s\u00faa carreira xornal\u00edstica e converteuse en 1868 nun dos colaboradores do xornal marselles\u00a0\"Le Peuple\". Eug\u00e8ne Garcin participou moi activamente no movemento f\u00e9libre e nese mesmoa no 1868, mais coa publicaci\u00f3n de \"Les Fran\u00e7ais du Nord et du Midi\" an\u00f3xase cos seus amigos f\u00e9libres, acus\u00e1ndoos de separatismo. Cando se proclamou a\u00a0Rep\u00fablica, foi nomeado prefecto de Mureth. Pouco despois, deixou este traballo para facer de xornalista en\u00a0Tolosa. Colaborou nos xornais\u00a0\"L'\u00c9mancipation\" e\u00a0\"L'Avenir du Gers,\"\u00a0nos que expandiu as s\u00faas ideas revolucionarias."}
{"id": "365780", "revid": "56817", "url": "https://gl.wikipedia.org/wiki?curid=365780", "title": "Antonio Su\u00e1rez Couto", "text": "Antonio Su\u00e1rez Couto, finado en Ribadeo o 6 de marzo de 1918, foi un agrarista galego.\nTraxectoria.\nAxudante de Montes no distrito forestal de Pontevedra-Coru\u00f1a at\u00e9 1913, a partir dese ano pasou ao distrito de Ourense-Lugo. Dirixiu o \"Bolet\u00edn de la Federaci\u00f3n Agropecuaria del Norte Galaico\"."}
{"id": "365787", "revid": "23204", "url": "https://gl.wikipedia.org/wiki?curid=365787", "title": "Eug\u00e8ne Garcin", "text": ""}
{"id": "365792", "revid": "98629", "url": "https://gl.wikipedia.org/wiki?curid=365792", "title": "Rond\u00f3", "text": "O rond\u00f3 (adaptaci\u00f3n da palabra francesa \"rondeau\") \u00e9 unha forma musical baseada na repetici\u00f3ndun tema musical. Fran\u00e7ois Couperin defin\u00edao como unha forma que se basea nun \"tema principal que reaparece e que se alterna con diferentes temas intermedios, chamados \"couplets\"\".\nXeneralidades do estilo.\nO trazo t\u00edpico de calquera rond\u00f3 \u00e9 a volta ao tema principal despois de cada digresi\u00f3n, a cal proporciona contraste e equilibrio, tendo en conta que o n\u00famero e a lonxitude destas son sempre diferentes. Hai diversas formas de rond\u00f3 (lentos, r\u00e1pidos etc.) pero o m\u00e1is habitual \u00e9 o que funciona como derradeiro tempo dunha sonata, onde a calidade predominante \u00e9 xerar unha sensaci\u00f3n de fluidez continua.\nNun rond\u00f3, o tema principal (A) adoita desenvolverse tres veces ou m\u00e1is. Estas repetici\u00f3ns alt\u00e9rnanse cos temas musicais ou os episodios, chamados contrastes:\nA forma de rond\u00f3 pode tam\u00e9n considerarse, de certo modo, como unha forma de lied composta. Con todo, mentres no lied as partes se presentan xuxtapostas sen pasaxe de transici\u00f3n, no rond\u00f3 xeralmente aparecen frases de paso que as ligan. Esta caracter\u00edstica d\u00e1lle ao rond\u00f3 un aspecto formal m\u00e1is compacto e unitario. En lugar de frases independentes, comp\u00f3\u00f1ense normalmente grupos de temas que poden presentar na s\u00faa estrutura formal organizaci\u00f3ns tipo lied menores.\nO rond\u00f3 na historia da m\u00fasica.\nNa m\u00fasica tardomedieval o rond\u00f3 foi unha forma concreta de canci\u00f3n profana. A s\u00faa estrutura musical era ABAAABAB e a do texto ABCADEAB. Pervive un gran n\u00famero de rond\u00f3s compostos na \u00e1rea francoflamenga do s\u00e9culo XV.\nO roind\u00f3 era unha forma moi atractiva para os compositores os clavecinistas barrocos do s\u00e9culo XVII e principios do s\u00e9culo XVIII. Couperin utilizou un tema principal que ocupaba uns oito compases e dous ou tres episodios m\u00e1is ou menos da mesma extensi\u00f3n. No per\u00edodo cl\u00e1sico, Haydn, Mozart e Beethoven incorporaron o rond\u00f3 ao cerradeiro movemento das s\u00faas sonatas. \u00c9 o que se denomina \"sonata rond\u00f3\", cuxa estrutura se empregou para as sonatas instrumentais, a m\u00fasica de c\u00e1mara e as sinfon\u00edas.\nAt\u00f3panse mostra diso tanto na m\u00fasica de Couperin como na obra m\u00e1is recente do estadounidense Walter Piston, e un exemplo \u00e9 o \u00faltimo tempo da sonata n\u00famero 9 en re maior para piano de Haydn, onde se observa que cada vez que regresa \u00e1 parte A, aparece variada, obtendo diferentes versi\u00f3ns en cada aparici\u00f3n e logrando nas s\u00faas obras sempre un novo interese, malia as numerosas repetici\u00f3ns."}
{"id": "365793", "revid": "25871", "url": "https://gl.wikipedia.org/wiki?curid=365793", "title": "Jacmelina", "text": "Jacmelina (forma occitana do seu nome \"Jacqueline\"), finada en 1993, foi unha cantante occitana do s\u00e9culo XX que participou na chamada \"N\u00f2va Can\u00e7on occitana\".\nTraxectoria.\nJacmelina foi profesora de ingl\u00e9s en\u00a0Tolosa. As canci\u00f3ns que interpretou foron escritas por alg\u00fans dos escritores occitanos m\u00e1is c\u00e9lebres como\u00a0Bernat Manciet, Maurici Andrieu, Joan P\u00e8ire Baldit ou\u00a0Marc\u00e8u Esquieu, que cantaba acompa\u00f1ada por ela mesma coa guitarra."}
{"id": "365794", "revid": "15490", "url": "https://gl.wikipedia.org/wiki?curid=365794", "title": "O Bosco", "text": ""}
{"id": "365795", "revid": "89787", "url": "https://gl.wikipedia.org/wiki?curid=365795", "title": "Tigre do Caspio", "text": "O tigre do Caspio (\"Panthera tigris virgata\") \u00e9 unha subespecie de tigre que habitaba, antes do remate do s\u00e9culo XX, nos escasos h\u00e1bitats de bosque de ribeira do oeste e do sur do mar Caspio, dende Turqu\u00eda e Ir\u00e1n at\u00e9 o deserto de Xinjiang, na China. A s\u00faa dieta consit\u00eda, probablemente, en xabar\u00edns e cervos, e en menor medida cabalos e gatos da xungla. O tigre do Caspio era un dos meirandes felinos que xamais existiron.\nEst\u00e1 moi relacionado co tigre siberiano. Foi descrito como unha subespecie intermedia entre o siberiano e o tigre de Bengala."}
{"id": "365796", "revid": "23204", "url": "https://gl.wikipedia.org/wiki?curid=365796", "title": "Panthera tigris virgata", "text": ""}
{"id": "365797", "revid": "56817", "url": "https://gl.wikipedia.org/wiki?curid=365797", "title": "Celia Bra\u00f1as", "text": "Celia Bra\u00f1as Fern\u00e1ndez Miranda, nada na Coru\u00f1a o 20 de maio de 1880 e finada na mesma cidade o 12 de xu\u00f1o de 1948, foi unha cient\u00edfica galega.\n\u00c9 considerada unha pioneira na incorporaci\u00f3n da muller \u00e1 cultura cient\u00edfica.\nTraxectoria.\nFoi filla de Consuelo Fern\u00e1ndez Miranda e do periodista, escritor e farmac\u00e9utico Gonzalo Bra\u00f1as S\u00e1nchez-Boado. Comezou a traballar en 1908 como profesora auxiliar na Escola Normal da Coru\u00f1a. En 1911 converteuse en profesora titular e foi directora da escola en varias ocasi\u00f3ns ata a s\u00faa xubilaci\u00f3n en 1946.\nEn 1919 participou como po\u00f1ente no Primeiro Congreso de Estudos Galegos, organizado polo Instituto de Estudios Gallegos da Coru\u00f1a, no que defendeu o tema da \"importancia que para a rexi\u00f3n galega ter\u00eda a creaci\u00f3n dunha estaci\u00f3n de biolox\u00eda mari\u00f1a na Coru\u00f1a e os medios pr\u00e1cticos para establecela\". Un ano m\u00e1is tarde logrou que o Museo Nacional de Ciencias Naturais de Madrid organizase un curso de biolox\u00eda mari\u00f1a na Coru\u00f1a. Este curso foi o precursor da creaci\u00f3n en 1932 da estaci\u00f3n biol\u00f3xica de Mar\u00edn.\nVida persoal.\nFoi irm\u00e1 do tam\u00e9n cient\u00edfico Gonzalo Bra\u00f1as Fern\u00e1ndez."}
{"id": "365798", "revid": "89787", "url": "https://gl.wikipedia.org/wiki?curid=365798", "title": "Opo\u00f1erse \u00e1 extinci\u00f3n", "text": "Opo\u00f1erse \u00e1 extinci\u00f3n \u00e9 o cuarto \u00e1lbum da cantautora berganti\u00f1\u00e1 SES, que sa\u00edu \u00e1 venda o 2 de decembro de 2016 e que contin\u00faa na li\u00f1a dos dous discos anteriores, cunha onda ecl\u00e9ctica que vai do rock ao blues pasando pola canci\u00f3n de autor latinoamericana, ademais de novas sonoridades e unha pegada clara de cantareira. O \u00e1lbum conta con once temas sobre honestidade, denuncia social e rabia pola desaparici\u00f3n da cultura galega, mais coa forza, o orgullo e o vitalismo de quen non asume o autoodio que tentan inculcarlle. A propia autora descr\u00edbeo coma un disco de amor. Incl\u00fae unha canci\u00f3n (\"Con Tambores de Mar\") dedicada \u00e1 filla (Sara) dunha das s\u00faas cantoras. A \"Paz Esquiva\" foi o primeiro sinxelo, lanzado en novembro de 2016. En 2017 comeza unha xira que percorre distintas vilas galegas (A Coru\u00f1a, Ourense, Burela, Vigo, Pontevedra...) e mesmo f\u00f3ra de Galiza (Bilbao, Madrid, Badalona)."}
{"id": "365799", "revid": "624", "url": "https://gl.wikipedia.org/wiki?curid=365799", "title": "Aconceyamientu de Xuristes pol Asturianu", "text": "Aconceyamientu de Xuristes pol Asturianu, ou abreviadamente AXA, \u00e9 unha asociaci\u00f3n fundada o 25 de maio de 2006 constitu\u00edda formalmente en Oviedo, coa sinatura da acta fundacional e a solicitude de asentamento no Rexistro de Asociaci\u00f3ns do Principado de Asturias.\nCreouse co obxectivo de traballar de xeito desinteresado pola supresi\u00f3n dos obst\u00e1culos que ten o emprego da lingua asturiana para a actividade profesional dos xuristas, partindo dende estes principios:\nOrganizaci\u00f3n interna.\nO \u00f3rgano de goberno \u00e9 o que se amosa a continuaci\u00f3n:\nPartes de traballo.\nObservatorio de dereitos ling\u00fc\u00edsticos (ODLL).\nO Observatorio de Dereitos Ling\u00fc\u00edsticos (ODLL), \u00e9 un proxecto promovido por AXA que tenta mirar polos dereitos ling\u00fc\u00edsticos dos cidad\u00e1ns e cidad\u00e1s falantes de asturiano e de galego-asturiano, encami\u00f1ando a s\u00faa actividade a garantir eses dereitos, tanto no eido p\u00fablico como no privado, de xeito desinteresado e con neutralidade e independencia de calquera outra instituci\u00f3n p\u00fablica ou privada.\nReal\u00edzanse estudos e prep\u00e1ranse informes sobre \"a\" situaci\u00f3n de respecto ou conciliaci\u00f3n dos dereitos ling\u00fc\u00edsticos en Asturias, presentando ante a sociedade asturiana e ante as instituci\u00f3ns asturianas e internacionais, co fin de dar a co\u00f1ecer a situaci\u00f3n de discriminaci\u00f3n ling\u00fc\u00edstica que poden padecer os asturianos, organizando modos de presi\u00f3n para que os dereitos fundamentais dos falantes sexan respectados, como \u00e9 o caso da agon\u00eda dunha lingua europea, unha denuncia enviada \u00f3 Comit\u00e9 Europeo para as Linguas Rexionais ou Minoritarias do Consello de Europa, en asturiano, ingl\u00e9s e castel\u00e1n.\nRealizan tam\u00e9n un labor pedag\u00f3xico no que se invoca \u00f3 co\u00f1ecemento e difusi\u00f3n dos dereitos ling\u00fc\u00edsticos que lles corresponden \u00f3s falantes, a entender o dereito que te\u00f1en os cidad\u00e1ns asturianos sobre a s\u00faa propia lingua e a desenvolverse con normalidade na s\u00faa vida coti\u00e1.\nTraballa ademais, de maneira proactiva para que as empresas, asociaci\u00f3ns, organizaci\u00f3ns e instituci\u00f3ns superiores da sociedade asturiana, utilicen a lingua propia, favorecendo desta maneira a s\u00faa normalizaci\u00f3n social, como na \"Reclamaci\u00f3n ante a empresa Tee Atlas Map Insight\" (empresa encargada de ilustrar mapas en Google Maps).\nEl Escaliu.\nO Concello de Estudos Xur\u00eddicos El Escaliu toma o seu nome dunha vella instituci\u00f3n xur\u00eddica asturiana documentada xa dende o s\u00e9culo IX que consist\u00eda no desbrave e cultivo da terra deserta. El Escaliu constitu\u00eduse como un dos Grupos de Traballo da Reuni\u00f3n de Xuristas polo Asturiano e dende el, quere achegarse \u00e1 realidade asturiana dende unha perspectiva xur\u00eddica, coa vista posta no futuro. El Escaliu \u00e9 un lugar de estudo e encontro no que se achegan reflexi\u00f3ns, propostas e iniciativas no eido xur\u00eddico, un lugar para amosar ideas e a concreci\u00f3n de actuaci\u00f3ns a pequena escala que, en consonancia coas posibilidades do AXA, sexan quen cambie as realidades concretas.\nEntre os fins de El Escaliu at\u00f3panse:\nO estudo, divulgaci\u00f3n e investigaci\u00f3n dos recursos xur\u00eddicos de Asturias, comprendendo:"}
{"id": "365800", "revid": "61897", "url": "https://gl.wikipedia.org/wiki?curid=365800", "title": "Estatuto de Autonom\u00eda de Galicia de 1936", "text": ""}
{"id": "365804", "revid": "61897", "url": "https://gl.wikipedia.org/wiki?curid=365804", "title": "Estatuto de Autonom\u00eda de Galicia de 1981", "text": ""}
{"id": "365806", "revid": "61897", "url": "https://gl.wikipedia.org/wiki?curid=365806", "title": "Igrexa Adventista do S\u00e9timo D\u00eda", "text": ""}
{"id": "365808", "revid": "61897", "url": "https://gl.wikipedia.org/wiki?curid=365808", "title": "Aer\u00f3dromo Militar de Santiago de Compostela", "text": ""}
{"id": "365809", "revid": "839", "url": "https://gl.wikipedia.org/wiki?curid=365809", "title": "Castropol (peri\u00f3dico)", "text": "Castropol, foi unha publicaci\u00f3n decenal editada en Castropol (Asturias) entre 1904 e 1925.\nTraxectoria.\nSubtitulado \"Peri\u00f3dico decenal. Defensor de los intereses morales y materiales del partido judicial\", apareceu en 1904. Public\u00e1base os d\u00edas 10, 20 e 30 da cada mes. Estaba dirixido por Claudio Luanco e o seu administrador era Perfecto \u00c1lvarez. Cesou a s\u00faa publicaci\u00f3n en 1925."}
{"id": "365810", "revid": "23204", "url": "https://gl.wikipedia.org/wiki?curid=365810", "title": "La Principal de la Bisbal", "text": "La Principal de la Bisbal \u00e9 unha cobla de sardanas fundada en\u00a01888 polos membros da Cobla Vella da poboaci\u00f3n de La Bisbal d'Empord\u00e0. O ano 1932 foi escollida a cobla oficial da Generalitat de Catalu\u00f1a, t\u00edtulo que lle foi restitu\u00eddo en\u00a01978 polo presidente Josep Tarradellas. En 2014, recibiu o premio Nacional de Cultura.\nContexto hist\u00f3rico.\nO nacemento da Principal de la Bisbal coincide coa \u00e9poca en que a sardana comeza a espallarse por Catalu\u00f1a.\u00a0Fac\u00edan\u00a0trece anos da morte de Pep Ventura,\u00a0catro da aparici\u00f3n en Torroella de Montgr\u00ed de \"Els Montgrins\"\u00a0e faltaban d\u00faas para o nacemento da Principal de Peralada. A sardana comezara un proceso de evoluci\u00f3n e expansi\u00f3n que lle permitiu estenderse dende as terras de Xirona cara \u00f3 resto de Catalu\u00f1a.\nNacemento.\nLa Principal de la Bisbal fundouse o\u00a022 de marzo de 1988 froito da competencia entre as conlas \"Vella\"\u00a0e \"Nova de la Bisbal\"\u00a0e o interese da primeira en organizar unha nova orquestra para afrontar o progreso experimentado pola m\u00fasica en xeral e, especialmente, na mellora das orquestras empordanesas. Este progreso base\u00e1base no paso das \"coblas de tres quartans\" \u00e1 cobla moderna, formada primeiro por dez instrumentistas e, pouco despois, por once. As de tres \"quartans\" denomin\u00e1banse as\u00ed porque estaban formadas s\u00f3 por tres m\u00fasicos: un tocaba o flabiol e o tamboril, outro a tarota\u00a0e o \u00faltimo a cornamusa.\nOs m\u00fasicos que formaron parte da primeira etapa da Principal de la Bisbal xurdiron da escola do compositor e music\u00f3logo\u00a0Joan Carreras i Dag\u00e0s. De feito, non se entender\u00eda o seu nacemento sen ter presente o traballo dos anos anteriores de Carreras e da s\u00faa Escola de M\u00fasica na Bisbal. Carreras, que era de Xirona e estivera traballando en Barcelona e en Francia, seguramente foi \u00e1 Bisbal pola s\u00faa amizade con Joaquim Gal\u00ed, bisbalense apotecario, e Melcior de Ferrer, un compositor moi co\u00f1ecido na \u00e9poca.\nJoaquim Gal\u00ed era tam\u00e9n o vicepresidente da sociedade construtora do \"Tren Pequeno\" (Palam\u00f3s-Xirona). Sen este tren, a cobla non ter\u00eda tomado o voo que tivo porque non poder\u00eda desprazarse cunha certa rapidez e comodidade a moitos dos lugares onde a alugaban. Isto explica tam\u00e9n que ning\u00fan dos m\u00fasicos que a fundaron nacese na Bisbal, malia que a maior\u00eda acabaron vivindo, influenciando tam\u00e9n que m\u00e1is dun deles acabase estudando na Escola de M\u00fasica de Carreras i Dag\u00e0s. Este \u00e9 o caso de Robert Mercader i Sureda, flabiolario\u00a0fillo de Celr\u00e0 e primeiro director da Principal at\u00e9\u00a01891, cando se reformou o persoal. Mercader provi\u00f1a da \"Vella\"\u00a0e morreu en Buenos Aires en 1937.\nEn 1902, a Principal participou no concurso de coblas de Barcelona e ga\u00f1ou o primeiro premio, \"ex-aequo\" coa Principal de Peralada.\nEsplendor.\nA maior\u00eda de idade da cobla La Principal de la Bisbal, o inicio da s\u00faa gran puxanza, produciuse coa chegada, a comezos do s\u00e9culo XX, de varios compo\u00f1entes da cobla de Palau-sator: os Sal\u00f3 e os seus familiares achegados, os Barnosell.\nEn 1935, foi nomeado director Conrad Sal\u00f3 i Ramell, o centenario do nacemento do cal se celebrou hai pouco. Exerceu o cargo at\u00e9 1990\u00a0e foi considerado o director de cobla m\u00e1is capacitado e rigoroso.\nA baixa de Ferran Rigau en 1950 propiciou que \u00e1 copla se incorporase Ricard Viladesau, da cal formar\u00eda parte at\u00e9 1970. Viladesau foi o solista indiscutido da tenora, nun momento onde tam\u00e9n coincidiu con \"Moreno\" (Josep Puig) \u00f3\u00a0fiscornio\u00a0e \u00c0ngel Pont no\u00a0tible. Cando La Bisbal ti\u00f1a formaci\u00f3n de orquestra, en Viladesau tocaba o saxof\u00f3n, a viola e o viol\u00edn, e naquel momento era considerado o mellor tenor de Catalu\u00f1a, o \u00fanico quen de interpretar determinadas obrigadas, como a s\u00faa propia composici\u00f3n \"Sa Roncadora\".\nEn 1988, na conmemoraci\u00f3n do centenario da cobla, a entidade recibiu moitas homenaxes, destacando os actos do centenario en La Bisbal e os concertos no\u00a0Gran Teatro do Liceo (29 de outubro), no\u00a0Palacio da M\u00fasica Catal\u00e1, na Abad\u00eda de Montserrat e no Palacio da Generalitat de Catalu\u00f1a, onde lle foi entregada a prestixiosa Creu de Sant Jordi.\nM\u00fasicos m\u00e1is relevantes.\nAs figuras m\u00e1is senlleiras da historia da cobla formaron parte nun momento ou outro da s\u00faa traxectoria art\u00edstica. C\u00f3mpre nomear os tenores Josep Gispert, Albert Mart\u00ed, Ramon Rosell, Josep Coll, Ferran Rigau e Ricard Viladesau; os tibles Enric Barnosell, \u00c0ngel Pont e Joan Parara; os trompetistas Pere Pru\u00f1unosa, Francesc Capellas e Joan Sadurn\u00ed; os fiscorniarios\u00a0Tom\u00e0s Garcia, Lliberat Juanals, Josep Puig \"Moreno\" e Josep Riumall\u00f3; os contrabaixistas\u00a0F\u00e8lix Horcajo, Emili Sal\u00f3n e Josep Vallesp\u00ed, entre outros.\nAlg\u00fans directores da Principal de la Bisbal foron os mestres Robert Mercader, Josep Canet, Josep Maria Soler, Josep Sal\u00f3, Gen\u00eds Canet, Conrad Sal\u00f3, Josep Cass\u00fa, Josep Maria Surrell\u00a0e o fillo de Josep Cass\u00fa, Francesc Cass\u00fa."}
{"id": "365811", "revid": "1131", "url": "https://gl.wikipedia.org/wiki?curid=365811", "title": "La pell de brau", "text": "La pell de brau\u00a0\u00e9 un libro de poemas de Salvador Espriu publicado en 1960. \nPublicaci\u00f3n.\nFoi escrito entre xu\u00f1o do 1957 en Arenys de Mar e xullo do 1958 en Barcelona. Finalmente fou publicado por \"Els Llibres de la Lletra d'Or\" o mes de abril de 1960. Foi adicado \u00f3 escritor Carles Riba, falecido o ano anterior 1959. O libro foi reeditado en numerosas ocasi\u00f3ns: no 1968 por \"Cuadernos para el di\u00e1logo\", no 1977 e no 2010.\nObra.\nO libro in\u00edciase cunha cita da \"Cr\u00f3nica do Gran Capit\u00e1n\". Tras dela atopamos un total 54 poemas. Pechandose o volumen cunha cita do Libro de buen amor.\nTr\u00e1tase dunha alegor\u00eda cr\u00edtica da Espa\u00f1a da posguerra e a s\u00faa intransixencia cos distintos pobos da pen\u00ednsula Ib\u00e9rica. Utiliza o mito de Sepharad, o lugar de orixe dos xudeus sefard\u00eds para referirse a Espa\u00f1a. Por mor do seu contido, \u00e9 unha das obras m\u00e1is populares e citadas do autor. Salvador Espriu converteuse, tras a publicaci\u00f3n de \"La pell de brau\", nun s\u00edmbolo da loita contra o franquismo.\nEn 2012, foi empregado pola\u00a0Asemblea Nacional Catal\u00e1 nun anuncio de v\u00eddeo da\u00a0manifestaci\u00f3n \"de Catalu\u00f1a, novo estado en Europa\"."}
{"id": "365812", "revid": "89787", "url": "https://gl.wikipedia.org/wiki?curid=365812", "title": "Festival Canet Rock", "text": "O festival Canet Rock foi un gran concerto \u00f3 aire libre que se celebrou por primeira vez en xullo de 1975 e \u00f3 que lle sucederon catro sesi\u00f3ns m\u00e1is, sempre en Canet de Mar, provincia de Barcelona, Catalu\u00f1a. Estivo precedido polo Seis Horas de Canci\u00f3n\u00a0(en catal\u00e1n:\u00a0\"Sis Hores de Can\u00e7\u00f3\"), tam\u00e9n organizadas en Canet de Mar, e inspirouse en festivais internacionais anteriores como o Woodstock de 1969 en Nova York e o da illa de Wight, entre 1968 e 1970\u00a0no sur de Inglaterra. En 2014, impulsouse un festival baixo o mesmo nome en Canet de Mar, con grupos de m\u00fasica pop do momento.\nEdici\u00f3n de 1975.\nA primeira edici\u00f3n f\u00edxose a\u00ednda baixo a ditadura de Franco e a organizaci\u00f3n non conseguiu o permiso at\u00e9 dous d\u00edas antes do seu inicio. Celebrouse o 26 e 27 de xullo no denominado \"Plan d'en Sala\" de Canet de Mar e promet\u00eda \u00abdoce horas de m\u00fasica e tolemia\u00bb.\u00a0A\u00a0Sala Zeleste ocupouse da programaci\u00f3n musical, mentres que a empresa Pebrots vinculada \u00e1 Trinca achegou a infraestrutura. Os cantantes e grupos convidados (Maria del Mar Bonet, Pau Orilla, Sisa, Compa\u00f1\u00eda El\u00e9ctrica Dharma, a Orquestra Plateria, etc.) ti\u00f1an en com\u00fan a transgresi\u00f3n ou, como empezaba a denominarse, \"contracultura\", manifestada basicamente no contido das letras das canci\u00f3ns, o uso do estilo rock e outros estilos non do gusto do goberno nin da Igrexa, e o uso do catal\u00e1n (nova canci\u00f3n, rock laietano, etc).\nEn total participaron: Orquesta Mirasol, Compa\u00f1\u00eda El\u00e9ctrica Dharma e Comediantes, Pau Orilla, Jordi Sabat\u00e9s, Molina (Lole e Manuel), Maria del Mar Bonet, Fusioon, Ia &amp; Batiches, Barcelona Traction, Gualberto, Iceberg e Orquesta Plateria. A presenza de Sisa foi prohibida polo goberno civil, a\u00ednda que se fixo soar a canci\u00f3n \u00abCualquier noche puede salir el sol\u00bb nun escenario escurecido onde s\u00f3 se iluminaba o micr\u00f3fono. Foi a edici\u00f3n m\u00e1is multitudinaria de todas e un dos festivais de rock \u00f3 aire libre m\u00e1is concorridos at\u00e9 o momento en Espa\u00f1a, asistiron entre 15 000 e 30 000 persoas. O director de cine Francesc Bellmunt dirixiu a pel\u00edcula \"Canet Rock\", que foi estreada o decembro de 1976.\nEdici\u00f3n de 1976.\nBaixo o nome de \u00abCanet Roc\u00bb,\u00a0os d\u00edas 7 e 8 de agosto celebrouse a segunda edici\u00f3n do festival, tras a morte de Francisco Franco.\u00a0Na \u00abfesta da imaxinaci\u00f3n\u00bb, cun n\u00famero de p\u00fablico considerablemente inferior \u00f3 da edici\u00f3n anterior, participou a Companyia El\u00e8ctrica Dharma, Sisa, Josep Maria Par\u00eds, La Rondalla de la Costa, Barcelona Traction, Toti Soler, Jordi Sabat\u00e9s,\u00a0Santi Arisa, Secta S\u00f2nica, Orquesta Mirasol, Orquesta Plateria, Blay Tritono, Pau Riba, Oriol Tramvia, Atila, Miki Espuma, Els Pavesos, Triana, Esqueixada Sniff, Selecta e Els Pescadors. Tam\u00e9n estivo organitzado por Zeleste e Pebrots, como a primeira edici\u00f3n. Novamente, os organizadores do festival recibiron a ameaza do goberno de facelos acabar \u00e1s catro da ma\u00f1\u00e1, no canto das sete; unha orde que finalmente non se fixo efectiva.\nEdici\u00f3n de 1977.\nCo t\u00edtulo \u00abFesta de l\u00faa chea\u00bb, a edici\u00f3n daquel ano veu marcada pola intensa choiva ca\u00edda que interrompeu constantemente o festival. Malia iso, participaron a metade de asistentes dos anos anteriores. Os d\u00edas 30 e 31 de xullo actuaron Casavella, a Orquesta Plateria, Pau Orilla\u00a0cos Peruchos, Jordi Batiches, Oriol Tranv\u00eda, a Companyia El\u00e8ctrica Dharma, Mirasol Colores, M\u00fasica Urbana e o grupo Sardineta. RCA publicou un \u00e1lbum dobre titulado \"Canet Roc\" 77. A terceira edici\u00f3n do festival tam\u00e9n estivo organizada por Zeleste e Pementos, a pesar das desavinzas iniciais entre as d\u00faas entidades.\nEdici\u00f3n de 1978.\nA \u00faltima das edici\u00f3ns do Canet Rock durante a d\u00e9cada de 1970 celebrouse a noite entre os d\u00edas 2 e 3 de setembro. Os novos organizadores, Matriu Matr\u00e0s e Sono-Servei, decant\u00e1ronse polo punk e o new wave e foi a edici\u00f3n con m\u00e1is presenza de grupos internacionais. Actuaron Blondie, Nico, Ultravox, Bijou, Daevid Allen, Los S\u00edrex, Quema Galilea, Akra, Tequila, Els\u00a0Masturbadors Mong\u00f2lics, M\u00fasica Urbana, Big Band del Sindicato Musical de Catalu\u00f1a, Atila, Borne, Teta At\u00f3mica, La Banda Trapera del R\u00edo, G\u00f3tico e Pau Orilla.\nA organizaci\u00f3n tivo que pagar 500 000 pesetas (uns 3000 euros) de sanci\u00f3n \u00f3 goberno civil por \u00abagravio \"contra\" as crenzas relixiosas\u00bb \u00f3 amosar no seu cartel, feito por Pau Riba, unha Nai de Deus de Filippo Lippi\u00a0e unha pinga de seme procedente da letra \u00abo\u00bb de \u00abCanet Roc\u00bb que conecta cunha pir\u00e1mide que envolve a Nai de Deus, baixo as palabras \u00abcontrita contradictio virgo inseminanda\u00bb.\u00a0Af\u00edrmase que o goberno civil recibiu presi\u00f3ns dalg\u00fans sectores da Igrexa e do ex\u00e9rcito. Por\u00e9n, o movemento cat\u00f3lico\u00a0Pax Christi lamentou a multa.\nEdici\u00f3n de 2014.\nEn 2014 recuperouse o festival Canet Rock no mesmo Pla d'en Sala, de Canet de Mar. O 5 de xullo de 2014, dende as sete da tarde at\u00e9 pasadas o sete da ma\u00f1\u00e1 tivo lugar o festival coa actuaci\u00f3n de grupos como\u00a0Manel, Txarango, Love of Lesbian, Els Pets, Els amics de les Arts, Jaume Sisa, Blaumut, Ca\u00edn Riba, Delaf\u00e9 e las Flores Azules, Mishima, Gerard Quintana con Xarim Arest\u00e9, Gossos, Joan Daus\u00e0 i els Tipus d'Inter\u00e8s, The Pinker Tones, a Companyia El\u00e8ctrica Dharma, Pep Salga,\u00a0Crator\u00a0e\u00a0Manu Guix. Ademais o p\u00fablico elixiu a partir dunha chamada nas redes sociais o grupo Brams para completar o cartel. A direcci\u00f3n esc\u00e9nica estivo baixo as ordes de Llu\u00eds Dan\u00e9s, todo organitzado pola promotora de Sun Music dirixida por Gemma Recoder.\nO mesmo ano tivo lugar unha exposici\u00f3n antol\u00f3xica sobre o festival na Antiga F\u00e1brica Estrella Damm, de Barcelona, comisariada polo Grupo Enderrock e impulsada por Sun Music.\nEdici\u00f3n de 2015.\nEn 2015 Canet Rock consolidouse como festival e trouxo artistas como Txarango, Els Catarres, La Pegatina, Lax'n'Busto, Oques Grasses, La banda Imposible, Els amics de les Arts, Comediants ou a Companyia El\u00e8ctrica Dharma -que fixeron un espect\u00e1culo especial para a celebraci\u00f3n dos 40 anos do festival-, Josep Maria Mainat \"La Trinca\", Pablo and The Appleheads, Lausana, Bikimel, Cris Juanico, Projecte Mut, Joana Serrat, Sanjosex entre amigos, ADC Dj e Ernesto Codina.\nA direcci\u00f3n esc\u00e9nica foi baixo as ordes de Miquel Set\u00f3, todo organizado pola promotora de Sun Music dirixida por Gemma Recoder.\nEdici\u00f3n de 2016.\nEn 2016, Canet Rock trouxo artistas como Manel, Els Catarres, La Gran Pegatina, Itaca Band, La Ra\u00edz, Aspencat, Els Pets, Blaumut, Sidonie, La Pols i l'Era, Sangtra\u00eft por Quim Mandado e LGP, Miquel del Roig, Animal, Tardor, R\u00fapits e os Dj's ADC e Ernest Codina. Esta foi a primeira edici\u00f3n que a promotora non convidou \u00e1 Companyia El\u00e8ctrica Dharma a subir \u00f3 escenario. Aqu\u00ed finalizou o mito de que Dharma estivera en todos os Canet Rock."}
{"id": "365813", "revid": "23204", "url": "https://gl.wikipedia.org/wiki?curid=365813", "title": "Camael", "text": "Camael (do , \"Ghamuel\", calor divina) \u00e9 un arcanxo da forza, a coraxe e a forza segundo a anxolox\u00eda das cristi\u00e1 e xud\u00eda.\nCamael \u00e9 co\u00f1ecido como un dos dez anxos da c\u00e1bala, asignado \u00e1 sefirot Gebur\u00e1h. Tam\u00e9n \u00e9 descrito como un dos sete arcanxos xunto con Miguel, Gabriel, Rafael, Uriel, Jofiel e Zadkiel. Nalgunhas tradici\u00f3ns \u00e9 o anxo que expulsou a Ad\u00e1n e Eva do xard\u00edn do Ed\u00e9n cunha espada ardente, pero \u00e9 representado a mi\u00fado sostendo un c\u00e1liz. Polo tanto, \u00e9 chamado o anxo do ."}
{"id": "365814", "revid": "89787", "url": "https://gl.wikipedia.org/wiki?curid=365814", "title": "Thylane Blondeau", "text": "Thylane L\u00e9na-Rose Loubry Blondeau, nada en Costa do Marfil o 5 de abril de 2001 \u00e9 unha modelo e actriz francesa.\nBiograf\u00eda.\nThylane \u00e9 filla do futbolista Patrick Blondeau e de V\u00e9ronika Loubry, unha actriz e presentadora de televisi\u00f3n. Thylane comezou como modelo con catro anos, desfilando para o dese\u00f1ador franc\u00e9s Jean Paul Gaultier. Con dez anos, Thylane foi o obxecto da controversia sobre a sexualizaci\u00f3n dos nenos na publicidade e nos medios de comunicaci\u00f3n por mor da s\u00faa aparici\u00f3n no suplemento \"Vogue Paris\" \"Vogue Enfants\", no cal aparece con roupa e maquillaxe de mulleres adultas."}
{"id": "365815", "revid": "23204", "url": "https://gl.wikipedia.org/wiki?curid=365815", "title": "Thylane L\u00e9na-Rose Loubry Blondeau", "text": ""}
{"id": "365842", "revid": "89787", "url": "https://gl.wikipedia.org/wiki?curid=365842", "title": "Etmopteridae", "text": "Os etmopt\u00e9ridos (Etmopteridae) son unha familia de elasmobranquios selacimorfos da orde Squaliformes que habitan no Atl\u00e1ntico (polo norte at\u00e9 Islandia), \u00cdndico e Pac\u00edfico.\nCaracter\u00edsticas.\nSon tibur\u00f3ns pequenos; a maior\u00eda das especies miden menos de 90\u00a0cm de lonxitude. Os dentes te\u00f1en unha prominente c\u00faspide central flanqueada por unha ou d\u00faas prominencias m\u00e1is pequenas. Pos\u00faen d\u00faas aletas dorsais con espi\u00f1as estriadas; a aleta caudal presenta unha fenda subterminal. Adoitan ter \u00f3rganos luminosos.\nHistoria natural.\nViven en augas tropicais e temperadas, normalmente no noiro continental, e son raros na plataforma continental; uns poucos son oce\u00e1nicos.\nTaxonom\u00eda.\nA familia incl\u00fae cinco x\u00e9neros e 45 especies:"}
{"id": "365849", "revid": "89787", "url": "https://gl.wikipedia.org/wiki?curid=365849", "title": "Regra (instrumento)", "text": "A regra graduada \u00e9 un instrumento de medici\u00f3n con forma plana delgado e rectangular que incl\u00fae unha escala graduada dividida en unidades de lonxitude, por exemplo, cent\u00edmetros ou polgadas; \u00e9 un instrumento \u00fatil para trazar segmentos rectil\u00edneos coa axuda dun bol\u00edgrafo ou lapis, e pode ser r\u00edxido, semirr\u00edxido ou moi flexible, elaborado de madeira, metal\u00a0ou\u00a0pl\u00e1stico, entre outros.\nA s\u00faa lonxitude total de cando en cando chega a un metro de lonxitude, sendo a maior\u00eda de trinta cent\u00edmetros. Adoitan vir con gradaci\u00f3ns de diversas unidades de medida, como mil\u00edmetros, cent\u00edmetros e dec\u00edmetros, a\u00ednda que tam\u00e9n as hai con gradaci\u00f3n en polgadas ou en ambas as escalas.\nAs regras te\u00f1en moitas aplicaci\u00f3ns, xa que tanto serven para medir como para axudar \u00e1s persoas no seu labor diario no debuxo t\u00e9cnico; as que hai nas oficinas adoitan ser de pl\u00e1stico, pero as dos talleres e carpintar\u00edas\u00a0adoitan ser met\u00e1licas, de aceiro flexible e inoxidable. \u00c9 un instrumento que v\u00e9n no xogo de xeometr\u00eda e p\u00f3dese utilizar igualmente co escuadro. \u00c9 moi utilizada nos estudos t\u00e9cnicos e materias que te\u00f1an que ver co uso de medidas, como arquitectura, enxe\u00f1ar\u00eda, etc."}
{"id": "365862", "revid": "89787", "url": "https://gl.wikipedia.org/wiki?curid=365862", "title": "Dont'a Hightower", "text": "Qualin Dont'a Hightower, nado o 12 de marzo de 1990 en Lewisburg, Tennessee, \u00e9 un xogador profesional estadounidense de f\u00fatbol americano que xoga na posici\u00f3n de linebacker para os New England Patriots da National Football League (NFL). Formado na Universidade de Alabama, foi elixido no Draft da NFL de 2012 no posto n\u00famero 25 polos Patriots. Con equipo de Boston ga\u00f1ou tres Super Bowl (XLI, LI e LIII)."}
{"id": "365868", "revid": "75439", "url": "https://gl.wikipedia.org/wiki?curid=365868", "title": "Gata de mar", "text": "A gata ou gata de mar (Etmopterus spinax) \u00e9 un pequeno escualo da familia Etmopteridae.\nDistribuci\u00f3n.\nEsta especie at\u00f3pase por todo o Mar Mediterr\u00e1neo, onde \u00e9 com\u00fan sobre todo na s\u00faa conca occidental, e no leste do Oc\u00e9ano Atl\u00e1ntico entre Islandia e a \u00c1frica subsahariana.\nVive en profundidades de at\u00e9 2000 metros, mais tam\u00e9n ten sido capturado a s\u00f3 70 metros.\nDescrici\u00f3n.\nEste tibur\u00f3n \u00e9 o escualiforme m\u00e1is pequeno do Mediterr\u00e1neo (s\u00f3 excepcionalmente alcanza os 50\u00a0cm). \nNas zonas onde unicamente existe esta especie do x\u00e9nero \"Etmopterus\", p\u00f3dese reco\u00f1ecer facilmente pola s\u00faa coloraci\u00f3n escura, a ausencia de aleta anal, as aletas dorsais armadas con sendas espi\u00f1as (aguzadas e ben visibles), ademais do seu pequeno talle corporal. Os ollos son grandes, verdosos. A parte ventral do corpo presenta numerosos pequenos fot\u00f3foros, que producen unha luz intensa nos exemplares vivos e no seu medio.\nA cor \u00e9 negra ou escura, pero non uniforme, e \u00e9 moito m\u00e1is escura no ventre e nos dous l\u00f3bulos da aleta caudal.\nAlimentaci\u00f3n.\nA especie \u00e9 moi voraz. Alim\u00e9ntase de peixes, crust\u00e1ceos e moluscos.\nReproduci\u00f3n.\n\u00c9 unha especie viv\u00edpara, d\u00e1 nacemento a unhas 15-20 cr\u00edas no ver\u00e1n.\nPesca.\nCapt\u00farase con redes de arrastre e palangres pero consid\u00e9rase unha captura accesoria e normalmente os exemplares son descartados tras a s\u00faa captura. Non obstante, \u00e9 consumido nalg\u00fans portos do Mediterr\u00e1neo ib\u00e9rico (p. ex. Sant Carles de la R\u00e0pita (Catalu\u00f1a), e a mi\u00fado \u00e9 vendido pelado xunto con exemplares de zapata (\"Galeus melastomus\")."}
{"id": "365870", "revid": "27249", "url": "https://gl.wikipedia.org/wiki?curid=365870", "title": "Etmopterus spinax", "text": ""}
{"id": "365879", "revid": "23204", "url": "https://gl.wikipedia.org/wiki?curid=365879", "title": "Arciprestado de Ferreira de Pant\u00f3n", "text": "O arciprestado de Ferreira de Pant\u00f3n \u00e9 un dos actuais 14 arciprestados da diocese de Lugo, que comprende 77 parroquias de concellos da comarca de Lemos. Ocupa unha superficie de 469,9\u00a0km\u00b2.\nSituaci\u00f3n.\nSituado na parte sur da diocese lucense, engloba practicamente a totalidade do concello de Pant\u00f3n e a totalidade de Sober e do Savi\u00f1ao.\nHistoria.\nAntes da modificaci\u00f3n de arciprestados de 2010, t\u00f3dalas parroquias do Savi\u00f1ao estaba enmarcadas no seu propio arciprestado, no xa desaparecido arciprestado de Savi\u00f1ao. Logo case t\u00f3dalas parroquias de Pant\u00f3n m\u00e1is a totalidade de parroquias de Sober, formaban o xa extinto arciprestado de Amandi-Ferreira. O resto de parroquias de Pant\u00f3n, que eran, Santalla de Toiriz, Santa Mar\u00eda de Toiriz, Santo Estevo do Mato, San Vicente de Castill\u00f3n, Santiago de Castill\u00f3n e San Marti\u00f1o de Trib\u00e1s integraban o a\u00ednda existente arciprestado de Monforte de Lemos.\nParroquias.\nSober.\nPertencen todas as parroquias deste concello: Santa Mar\u00eda de Amandi, Santo Estevo de Anllo, San Marti\u00f1o de Arroxo, San Xo\u00e1n de Barantes, Santa Mar\u00eda de Bolmente, Santa Cruz de Brosmos, San Pedro de Bulsos, San Pedro de Canaval, San Marti\u00f1o de Doade, San Salvador de Figueiro\u00e1, Santiago de Gundiv\u00f3s, San Marti\u00f1o de Li\u00f1ar\u00e1n, San Xillao de Lobios, San Nicolao de Xill\u00e1n, San Salvador de Neiras, San Vicente de Pinol, Santa Mar\u00eda de Proendos, Santo Estevo de Refoxo, San Miguel de Rosende, San Marti\u00f1o de Anllo, San Xurxo de Santiorxo e Santa Mar\u00eda de Vilaescura.\nO Savi\u00f1ao.\nPertencen todas as parroquias deste concello: Santalla de Toiriz, San Xo\u00e1n de Abu\u00edme, San Tome da Broza, San Sadurni\u00f1o de Chave, San Marti\u00f1o da Cova, San Paio de Diomondi, San Vicente de Eirexafeita, San Lourenzo de Fi\u00f3n, Santa Cecilia de Fre\u00e1n, San Fiz da Laxe, Santalla de Lic\u00edn, Santiago de Louredo, San Mar\u00eda de Marrube, San Xuli\u00e1n de Mourelos, San Mar\u00eda de Ousende, San Sadurni\u00f1o de Pi\u00f1eir\u00f3, Santalla de Rebordaos, Santa Mar\u00eda de Reiriz, Santa Mari\u00f1a de Rosende, San Vitoiro de Ribas de Mi\u00f1o, Santo Estevo de Ribas de Mi\u00f1o, Santa Mar\u00eda de Seg\u00e1n, Santa Mar\u00eda de Seteventos, San Xo\u00e1n de Sobreda, San Xuli\u00e1n de Vilaca\u00edz, San Salvador de Vilaesteva, San Salvador de Vilasante, San Xo\u00e1n de Vilat\u00e1n, San Marti\u00f1o de Vilelos e Santiago de Xuvencos.\nPant\u00f3n.\nPertencen todas as parroquias deste concello menos: San Rom\u00e1n de Moreda: San Romao de Acedre, Santo Estevo de At\u00e1n, Santiago de Cangas, Santiago de Castill\u00f3n, San Vicente de Deade, San Xuli\u00e1n de Eir\u00e9, Santo Estevo de Espasantes, Santa Mar\u00eda de Ferreira de Pant\u00f3n, San Xo\u00e1n de Front\u00f3n, San Mamede de Ma\u00f1ente, San Marti\u00f1o de Pant\u00f3n, San Vicente de Pombeiro, Santo Andr\u00e9 de Ribeiras de Mi\u00f1o, San Fiz de Cangas, San Vicente de Castill\u00f3n, Santo Andr\u00e9s de Seg\u00fc\u00edn, San Xuli\u00e1n de Serode, San Marti\u00f1o de Si\u00f3s, Santa Mar\u00eda de Toiriz, San Xo\u00e1n de Toldaos, San Marti\u00f1o de Trib\u00e1s, San Cibrao de Vilamelle e Santiago de Vilar de Ortelle."}
{"id": "365880", "revid": "1131", "url": "https://gl.wikipedia.org/wiki?curid=365880", "title": "M\u00e1rio de Ara\u00fajo Cabral", "text": "M\u00e1rio Manuel Veloso de Ara\u00fajo Cabral, tam\u00e9n co\u00f1ecido como Nicha Cabral nado en Cedofeita (Porto) o 15 de xaneiro de 1934 \u00e9 un ex-ximnasta ol\u00edmpico e expiloto de carreiras portugu\u00e9s. Participou en cinco Grandes Premios do Campionato do Mundo (catro sa\u00eddas), debutou o 23 de agosto de 1959. Non anotou puntos de campionato.\nHistoria.\nCabral consider\u00e1base un piloto excepcional no Portugal de finais dos anos 50 Competiu nos Grandes Premios de 1959 e no 1960 finalizando d\u00e9cimo e retir\u00e1ndose respectivamente. \nNo Gran Premio de 1959 no Circu\u00edto de Monsanto, foi o responsable de causar o accidente no que o triplo campi\u00f3n do mundo Jack Brabham deu unha volta de camp\u00e1 da que sa\u00edu ileso, que deixou f\u00f3ra da carreira ao futuro triplo campi\u00f3n do mundo. Chocou co australiano mentres estaba sendo dobrado, facendo que Brabham trompease e logo volcase ao bater contra un poste de tel\u00e9grafo. Brabham foi lanzado do coche, aterrou no medio do circu\u00edto, pero foi esquivado polos outros pilotos. Cabral terminou a carreira no 10\u00ba posto, a 4 voltas do ga\u00f1ador. Foi o primeiro piloto portugu\u00e9s en comezar unha carreira de F\u00f3rmula Un.\nCabral non tivo unha andaina nas carreiras a tempo completo pero pilotou para a Scuderia Centro Sud no Gran Premio de Pau de 1961. A s\u00faa carreira ent\u00f3n foi interrompida polo Servizo militar que pasou como paracaidista en Angola. Regresou \u00e1 F\u00f3rmula Un con Centro Sud en 1963 e retirouse do Gran Premio de Alema\u00f1a. A s\u00faa andaina na F\u00f3rmula Un terminou cunha retirada do Gran Premio de Italia de 1964 nun Derrington-Francis-ATS.\nCabral resultou gravemente ferido no Gran Premio de F\u00f3rmula 2 de 1965 no Circu\u00edto Rouen-Les-Essarts e estivo ausente da competici\u00f3n ata 1968 cando volveu \u00e1 carreira deportiva e ocasionalmente \u00e1 F\u00f3rmula D\u00faas antes de retirarse en 1975.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365881", "revid": "45576", "url": "https://gl.wikipedia.org/wiki?curid=365881", "title": "Mario Araujo de Cabral", "text": ""}
{"id": "365892", "revid": "23204", "url": "https://gl.wikipedia.org/wiki?curid=365892", "title": "Gato de mar", "text": "O gato de mar (Umbrina cirrosa) \u00e9 unha especie de peixe perciforme da familia Sciaenidae.\nDistribuci\u00f3n e h\u00e1bitat.\nAt\u00f3pase no mar Mediterr\u00e1neo, polo mar Negro e o oc\u00e9ano Atl\u00e1ntico desde o golfo de Biscaia por Macaronesia at\u00e9 Senegal. Penetra no mar Vermello atravesando a canle de Suez.\nTr\u00e1tase dun peixe de fondos lamacentos, especialmente de area, de profundidades pequenas a moi pequenas, pr\u00f3ximas \u00e1s praias. Penetra habitualmente nas bocas dos r\u00edos e nos lagos.\nDescrici\u00f3n.\nEsta especie ten o ventre plano e o dorso arqueado. A aleta dorsal \u00e9 dobre: unha m\u00e1is alta e triangular, outra segunda m\u00e1is longa. A aleta anal \u00e9 curta e de forma triangular, a ventral e a pectoral est\u00e1n bastante desenvoltas e a aleta caudal termina truncada. A cabeza \u00e9 masiva, a boca moi pequena, cun labio superior sobresa\u00ednte e unhas caracter\u00edsticas barbas curtas debaixo da barbela.\nPode alcanzar, excepcionalmente, un peso de 12 kg e 1 m de lonxitude."}
{"id": "365893", "revid": "27249", "url": "https://gl.wikipedia.org/wiki?curid=365893", "title": "Umbrina cirrosa", "text": ""}
{"id": "365895", "revid": "19415", "url": "https://gl.wikipedia.org/wiki?curid=365895", "title": "Liga San Miguel", "text": ""}
{"id": "365896", "revid": "56817", "url": "https://gl.wikipedia.org/wiki?curid=365896", "title": "Umbrina", "text": "Umbrina \u00e9 un x\u00e9nero de peixes da familia Sciaenidae."}
{"id": "365897", "revid": "89787", "url": "https://gl.wikipedia.org/wiki?curid=365897", "title": "International Airlines Group", "text": "International Consolidated Airlines Group, S.A., normalmente abreviado como IAG, \u00e9 unha compa\u00f1\u00eda multinacional de aeroli\u00f1as brit\u00e1nico-espa\u00f1ola coa s\u00faa sede operacional en Londres e rexistrada en Madrid. Creouse en xaneiro de 2011 pola fusi\u00f3n de British Airways e Iberia, as aeroli\u00f1as nacionais do Reino Unido e Espa\u00f1a respectivamente, mantendo British Airways o 55% da nova compa\u00f1\u00eda. \u00c9 a sexta compa\u00f1\u00eda de aeroli\u00f1as m\u00e1is grande do mundo, producindo uns ingresos de 18,27 mil mill\u00f3ns de libras no ano 2015. A compa\u00f1\u00eda est\u00e1 listada nas bolsas de Londres e Madrid. Forma parte do \u00edndice FTSE 100 e do IBEX 35.\nHistoria.\nBritish Airways e Iberia asinaron un acordo preliminar de fusi\u00f3n en novembro de 2009. En abril de 2010 \u00e1mbalas d\u00faas aeroli\u00f1as asinaron o acordo completo para fusionarse, coa intenci\u00f3n de completar o proceso a finais dese mesmo ano, dependendo de asegurar as aprobaci\u00f3ns regulamentarias precisas. A fusi\u00f3n rematouse o 21 de xaneiro de 2011, e as acci\u00f3ns da nova compa\u00f1\u00eda comezaron a operar nas bolsas de Londres e Madrid o 24 de xaneiro.\nEn marzo de 2011 IAG acordou mercar oito Airbus A330-300 e a coller opci\u00f3ns para oito m\u00e1is para ser usados na frota de longo alcance de Iberia. O 6 de outubro dese ano a compa\u00f1\u00eda creou Iberia Express, unha nova aeroli\u00f1a de baixo custo para operar rutas curtas e medias dende o centro de conexi\u00f3ns de Madrid e nutrir a rede de longo alcance de Iberia. Iberia Express comezou as s\u00faas operaci\u00f3ns o 25 de marzo de 2012.\nO 4 de novembro de 2011 IAG acordou en principio mercarlle British Midland International (BMI) a Lufthansa por unha cantidade non revelada, nun contrato que incrementar\u00eda a porcentaxe de slots de IAG en Heathrow do 45% ao 54%. O 22 de decembro IAG acordou con Lufthansa mercar BMI por 172,5 mill\u00f3ns de libras. O 30 de marzo de 2012 aprobouse a compra de BMI, coa condici\u00f3n de que o grupo combinado se desfixese de 12 slots dirios e alugase 2 diarios en Heathrow. A adquisici\u00f3n foi completada o 20 de abril, e a frota e rutas de BMI integr\u00e1ronse no calendario de British Airways ao longo dese ano.\nO 8 de novembro de 2012 IAG realizou unha oferta en efectivo para mercar Vueling, a aeroli\u00f1a de baixo custo baseada en Barcelona. A oferta foi de 7 euros por acci\u00f3n ordinaria, prev\u00e9ndose un custo total de adquisici\u00f3n duns 113 mill\u00f3ns de euros. Foi financiada con recursos internos de IAG. Os activos totais de Vueling a 30 de setembro dese ano eran de 805 mill\u00f3ns de euros, e nos nove meses antes desa data xerara eneficios de 59 mill\u00f3ns antes de impostos. A xunta de Vueling aceptou o 9 de abril de 2013 unha mellor oferta de 9,25 euros, e recibiu a aprobaci\u00f3n da maior\u00eda do accionariado o 23 de abril. IAG f\u00edxose co control de Vueling o 26 de abril En decembro de 2012 IAG completou a fusi\u00f3n das operaci\u00f3ns de carga de British Airways, BMI e Iberia nunha \u00fanica unidade de negocios, IAG Cargo.\nEn abril de 2013 IAG confirmou a conversi\u00f3n das s\u00faas opci\u00f3ns para mercar 18 Boeing 787 Dreamliner en pedidos en firme, nun contrato por valor duns 4,8 mil mill\u00f3ns de d\u00f3lares. O avi\u00f3n substituir\u00eda a alg\u00fans dos Boeing 747 de British Airway entre 2017 e 2021. O 16 de outubro Iberia revelou unha nova librea que comezar\u00eda a usar dende finais do mes de novembro dese ano.\nNo Farnborough Airshow de 2014 IAG converteu as opci\u00f3ns para 20 Airbus A320neo en pedidos en firme que substituir\u00e1n a 21 avi\u00f3ns de rutas curtas de British Airways.\nEn xaneiro de 2015 IAG fixo unha oferta de 1 000 mill\u00f3ns de libras por Aer Lingus. Agard\u00e1base que se aceptase, despois de rexeitar d\u00faas ofertas anteriores. No mes de maio o goberno irland\u00e9s accedeu a vender as s\u00faas acci\u00f3ns en Aer Lingus a IAG, como xa fixera a xunta de administraci\u00f3n finais de xaneiro. A toma de posesi\u00f3n f\u00edxose irreversible o 18 de agosto.\nO 1 de marzo de 2015 Stephen Kavanagh foi nomeado CEO de Aer Lingus e director executivo do seu consello de administrai\u00f3n. No mes de outubro Rachel Izzard foi nomeada directora financeira e tam\u00e9n entrou no seu consello de administraci\u00f3n (antes de unirse a Aer Lingus, Rachel Izzard era directora financeira de IAG Cargo). En novembro Alex Cruz foi nomeado CEO de British Airways. Steve Gunning foi nomeado director financeiro de British Airways.\nEn abril de 2016 anunciouse que Qatar Airways incrementara o seu accionariado en IAG do 9.99% ata case o 12%. No mes de maio Qatar Airways volveu a aumentar o seu accionariado ata o 15.01%.\nDivisi\u00f3ns, subsidiarias e franqu\u00edas.\nA estrutura das principais compa\u00f1\u00edas \u00e9 a seguinte:"}
{"id": "365910", "revid": "22570", "url": "https://gl.wikipedia.org/wiki?curid=365910", "title": "Virelai", "text": "Un virelai \u00e9 unha das formas fixas (as outras son a balada e o rond\u00f3) da m\u00fasica e da poes\u00eda medievais francesas. Foi unha das formas m\u00e1is comunmente adoptadas na m\u00fasica europea desde finais do s\u00e9culo XIII ata o s\u00e9culo XV.\nHistoria.\nAtopamos a forma do virelai na m\u00fasica francesa desde os derradeiros troveiros (\"trouv\u00e8res\") do norte, pasando pola \"Ars Nova\", ata os compositores francoflamengos do s\u00e9culo XV. A balada italiana (\"ballata\"), moi similar, utiliz\u00e1rona os compositores do Trecento, especialmente Francesco Landini.\nUn dos compositores m\u00e1is reco\u00f1ecidos de virelais foi Guillaume de Machaut (c. 1300-1377). Outros compositores de virelai foron Jehannot de l'Escurel, un dos m\u00e1is temper\u00e1ns (d. 1304) e Guillaume Dufay (c. 1400-1474), un dos m\u00e1is serodios. A mesma forma musical aparece con frecuencia nas Cantigas de Santa Mar\u00eda, case sempre coa forma m\u00e9trica do z\u00e9xel, e \u00e9 a base tam\u00e9n dos vilancicos polif\u00f3nicos dos s\u00e9culos XV e XVI.\nCara a mediados do s\u00e9culo XV, as formas po\u00e9ticas acadaron a separaci\u00f3n das musicais e compux\u00e9ronse numerosos exemplos de vilerais (tam\u00e9n de baladas e de rond\u00f3s) que ou ben non estaban acompa\u00f1ados de m\u00fasica, ou ben este acompa\u00f1amento musical non chegou a n\u00f3s.\nUn virelai composto por unha soa estanza co\u00f1\u00e9cese tam\u00e9n como \"bergerette\".\nVirelai antigo e novo.\nDesde o s\u00e9culo XV en adiante o virelai xa non se utilizou con regularidade nas composici\u00f3ns musicais e pasou a ser unha forma puramente literaria, e a s\u00faa variedade estrutural proliferou. No s\u00e9culo XVII, P\u00e8re Mourgues estableceu a diferenza entre o que el chamou \"virelai ancien\" (vello) e \"vilerai nouveau\" (novo). O vello manti\u00f1a algunha similitude co que fora caracter\u00edstico dos s\u00e9culos XIV e XV,\u00a0 cunha estrutura sen refr\u00e1n e cun esquema de rima entrelazada entre as estanzas: na primeira estanza, as rimas son aab-aab-aab, coas li\u00f1as \"b\" m\u00e1is curtas que as \"a\"; na segunda estanza, as rimas \"b\" m\u00f3vense aos versos m\u00e1is longos, e introd\u00facese unha nova rima \"c\" para os m\u00e1is curtos (bbc-bbc-bbc), e as\u00ed sucesivamente. Na outra forma descrita por P\u00e8re Mourgues, o \"virelai nouveau\", cada estrofa remata cunha repetici\u00f3n do primeiro ou o segundo verso do refr\u00e1n alternativamente, e a \u00faltima estrofa termina en ambos os versos do refr\u00e1n en orde invertida. Estas formas utiliz\u00e1ronse ocasionalmente na poes\u00eda inglesa posterior, por exemplo por John Payne (co vilerai antigo \"Spring Sadness\") e por Henry Austin Dobson (co vilerai novo \"July\").\nForma musical.\nO virelai como forma de canci\u00f3n do s\u00e9culo XIV e principios do s\u00e9culo XV normalmente ten tres estanzas, ademais dun refr\u00e1n que se coloca despois da primeira estanza e, sucesivamente, a continuaci\u00f3n de cada unha das seguintes. Dentro de cada estanza, a estrutura \u00e9 a co\u00f1ecida como de \"forma bar\", con d\u00faas secci\u00f3ns que comparten as mesmas rimas e a m\u00fasica, seguidas dunha terceira. A terceira secci\u00f3n de cada estanza comparte as s\u00faas rimas e a s\u00faa m\u00fasica co refr\u00e1n. Xa que logo, p\u00f3dese representar esquematicamente como AbbaA, onde \"A\" representa o refr\u00e1n repetido, \"a\" o verso coa mesma m\u00fasica que o refr\u00e1n, e \"b\" os versos restantes cunha m\u00fasica diferente.\nDentro desta estrutura xeral, o n\u00famero de li\u00f1as e o esquema de rima son variables. O refr\u00e1n e a terceira secci\u00f3n poden ser de tres, catro ou cinco li\u00f1as cada un, con esquemas de rima como ABA, ABAB, AAAB, ABBA, AAAB ou AABBA. A estrutura implica adoito unha alternancia entre unhas li\u00f1as m\u00e1is longas e outras m\u00e1is curtas. Habitualmente as tres estanzas comparten as rimas, o que significa que o poema enteiro pode ser constru\u00eddo en apenas d\u00faas rimas, se as d\u00faas primeiras secci\u00f3ns tam\u00e9n comparten as s\u00faas rimas co refr\u00e1n.\n\"Douce Dame Jolie,\" de Guillaume de Machaut, \u00e9 un exemplo dun virelai con rimas AAAB no refr\u00e1n e \"aab\" (cun acurtado segundo verso) en cada unha das segundas secci\u00f3ns."}
{"id": "365911", "revid": "89787", "url": "https://gl.wikipedia.org/wiki?curid=365911", "title": "New wave of British heavy metal", "text": "O new wave of British heavy metal (literalmente en ), abreviado comunmente como NWOBHM ou N.W.O.B.H.M., foi un movemento musical de contexto nacional que tivo lugar no Reino Unido a finais dos anos 1970 e acadou unha atenci\u00f3n internacional a comezos dos anos 1980. O xornalista Geoff Barton cu\u00f1ou o termo na edici\u00f3n de maio de 1979 da revista musical brit\u00e1nica \"Sounds\" para describir o xurdimento de novos grupos de heavy metal a finais da d\u00e9cada dos anos 1970, durante un per\u00edodo de declive do punk rock e dominaci\u00f3n da m\u00fasica new wave.\nMalia abranguer estilos diversos de correntes principais e \"underground\", a m\u00fasica do NWOBHM caracterizouse por tomar o heavy metal dos anos 1970 e infundirlle a intensidade do punk rock para producir canci\u00f3ns r\u00e1pidas e agresivas. A actitude \"DIY\" dos novos grupos de heavy metal favoreceu a expansi\u00f3n de gravaci\u00f3ns de produci\u00f3n propia cun son cru e a proliferaci\u00f3n de discogr\u00e1ficas independentes. As letras das canci\u00f3ns adoitaban tratar temas de escapismo, como a mitolox\u00eda, a fantas\u00eda, a ciencia ficci\u00f3n o terror e o estilo de vida da m\u00fasica rock.\nO NWOBHM comezou como un fen\u00f3meno de movemento \"underground\" medrando en paralelo \u00f3 punk e ignorado en gran parte polos medios. A promoci\u00f3n por parte do DJ de m\u00fasica rock Neal Kay e as campa\u00f1as publicitarias da revista \"Sounds\" fixeron que este movemento chegase \u00e1 conciencia p\u00fablica, ga\u00f1ando tempo de emisi\u00f3n na radio, reco\u00f1ecemento e \u00e9xitos no Reino Unido. O movemento inclu\u00eda na s\u00faa maior\u00eda m\u00fasicos e afeccionados mozos, de raza branca e de clase obreira, que sufr\u00edan as duras condici\u00f3ns do aumento do desemprego durante anos trala recesi\u00f3n de 1973\u20131975. Como reacci\u00f3n a s\u00faa situaci\u00f3n social, crearon unha comunidade separada do \"mainstream\". O NWOBHM recibiu fortes cr\u00edticas por mor da grande expectaci\u00f3n xerada polos medios locais a favor dun gran n\u00famero de m\u00fasicos considerados sen talento. Non obstante, foi o motor dunha renovaci\u00f3n do x\u00e9nero da m\u00fasica heavy metal e avanzou o progreso da subcultura do mesmo, actualizando os seus c\u00f3digos visuais e de comportamento, que foron adoptados rapidamente por afeccionados \u00f3 heavy metal de todo o mundo trala expansi\u00f3n da s\u00faa m\u00fasica ata a Europa continental, Norteam\u00e9rica e o Xap\u00f3n.\nDentro do movemento xurdiron unha gran cantidade de grupos de heavy metal, mais s\u00f3 uns poucos deles sobreviviron \u00e1 chegada da MTV e a popularidade do glam metal m\u00e1is comercial na segunda metade da d\u00e9cada dos anos 1980. Entre eles, Iron Maiden e Def Leppard convert\u00e9ronse en grupos de fama internacional, mentres que outros como Mot\u00f6rhead e Saxon obtiveron un \u00e9xito considerable. Outros grupos, como por exemplo Diamond Head, Venom e Raven, mantiv\u00e9ronse na corrente \"underground\", pero a\u00ednda as\u00ed foron unha influencia principal nos subx\u00e9neros de metal extremo que xurdiron a finais dos anos 1980 e comezos dos anos 1990. Moitos dos grupos do NWOBHM volveron a reunirse nos anos 2000, mant\u00e9ndose activos por medio de actuaci\u00f3ns en directo e da publicaci\u00f3n de novos \u00e1lbums de estudio.\nContexto.\nMalestar social no Reino Unido.\nNa segunda metade dos anos 1970 o Reino Unido atop\u00e1base nun estado de malestar social e pobreza estendida como resultado de pol\u00edticas sociais non efectivas por parte dos gobernos conservadores e laboristas durante un per\u00edodo de recesi\u00f3n econ\u00f3mica que durou tres anos. Como consecuencia dunha desindustrializaci\u00f3n, a taxa de desemprego era excepcionalmente alta, especialmente entre os mozos de clase traballadora. O desemprego continuou aumentando a comezos dos anos 1980, chegando o seu punto m\u00e1is alto en febreiro de 1983. O descontento xeneralizado dun n\u00famero tan alto de xente xerou un malestar social con folgas frecuentes, culminando nunha serie de disturbios como os de Brixton e Toxteth. Durante este per\u00edodo a masa de mozos, privados de esperanzas de tan sequera obter traballos pouco cualificados dispo\u00f1ibles para xeraci\u00f3ns previas, procuraron outras maneiras de obter ingresos nos negocios da m\u00fasica e do entretemento. A explosi\u00f3n de novos grupos e estilos musicais procedentes do Reino Unido a finais dos anos 1970 foi un resultado dos seus esforzos para sa\u00edr adiante na depresi\u00f3n econ\u00f3mica que azoutou o pa\u00eds antes dos gobernos de Margaret Thatcher.\nA desesperaci\u00f3n e reacci\u00f3n violenta dunha xeraci\u00f3n privada dun futuro asegurado quedou ben representada no movemento punk brit\u00e1nico de 1977\u20131978, que continuou a s\u00faa rebeli\u00f3n contra o \"establishment\" dilu\u00edndose na m\u00fasica new wave e post-punk dos anos 1980. Estes autoproclamados punks eran militantes pol\u00edticos, caracterizados por unha actitude anarquista e pr\u00e1cticas esc\u00e9nicas como os bailes \"pogo\". Adoitaban levar peiteados curtos e de punta ou a cabeza afeitada, habitualmente con elementos est\u00e9ticos de pinchos e roupas resgadas, e consideraban a habilidade musical pouco importante mentres que a m\u00fasica fose simple e ruidosa. Por\u00e9n, non t\u00f3dolos mozos de clase traballadora acolleron o movemento punk, preferindo escapar da s\u00faa realidade por medio da m\u00fasica heavy metal, igual de efectiva para darlles diversi\u00f3n, alivio do estr\u00e9s e compa\u00f1eirismo perante a falta de empregos.\nHeavy rock no Reino Unido.\nO Reino Unido foi un berce para a primeira onda do heavy metal que naceu a finais dos anos 1960 e que floreceu a comezos dos anos 1970. Dos numerosos grupos brit\u00e1nicos que xurdiron durante ese per\u00edodo, Led Zeppelin, Black Sabbath e Deep Purple acadaron o \u00e9xito mundial e a aclamaci\u00f3n da cr\u00edtica. O \u00e9xito deste x\u00e9nero musical, habitualmente chamado heavy rock naquel momento, xerou unha comunidade de afeccionados brit\u00e1nicos con fortes lazos \u00e1 psicodelia, as doutrinas hippies e a subcultura moteira. Cada un destes grupos sufriron crises a mediados e finais dos anos 1970: Led Zeppelin viuse envolto en discordias e traxedias persoais que reduciron de forma dr\u00e1stica a s\u00faa actividade, Black Sabbath despediu o seu carism\u00e1tico pero pouco fiable vocalista Ozzy Osbourne, e Deep Purple separouse. Como consecuencia disto, o movemento do heavy metal perdeu gran parte do seu pulo e interese dos medios, que pasou a centrarse no que o escritor brit\u00e1nico Malc Macmillan denominou \"os mercados m\u00e1is de moda ou lucrativos do d\u00eda\", como a m\u00fasica disco, o glam, o mod revival, o new wave e a m\u00fasica electr\u00f3nica. Da mesma forma que outros grupos de rock progresivo e outras correntes principais dos anos 1970, os grupos de heavy rock estaban vistos, en palabras do xornalista Garry Bushell, como \"torpes dinosauros\" por parte do xornalismo musical que centrou o seu obxectivo no punk rock e no new wave. Alg\u00fans escritores chegaron incluso a proclamar a defunci\u00f3n prematura do conxunto do heavy metal.\nA crise dos chamados \"xigantes\" do heavy rock brit\u00e1nico deixou lugar a ascensi\u00f3n doutros grupos de rock a mediados dos anos 1970, inclu\u00edndo Queen, Hawkwind, Budgie, Bad Company, Status Quo e Nazareth, todos eles con m\u00faltiples entradas nas listas de \u00e9xitos brit\u00e1nicas e con xiras internacionais de \u00e9xito. As listas de \u00e9xitos brit\u00e1nicas deste per\u00edodo indican que a\u00ednda exist\u00eda unha grande audiencia para a m\u00fasica heavy metal no pa\u00eds, con grupos nacentes como Thin Lizzy, UFO e Judas Priest, acadando \u00e9xitos tanxibles e cobertura dos medios a finais dos anos 1970. Os grupos estranxeiros de hard rock como os estadounidenses Blue \u00d6yster Cult e Kiss, os canadenses Rush, os alem\u00e1s Scorpions e particularmente os australianos AC/DC&lt;ref name=\"AC/DC Charts\"&gt;&lt;/ref&gt; subiron \u00f3s postos m\u00e1is altos das listas brit\u00e1nicas nese mesmo per\u00edodo.\nMot\u00f6rhead.\nO grupo Mot\u00f6rhead fundouse en 1975 trala uni\u00f3n de m\u00fasicos xa experimentados. O seu l\u00edder Lemmy Kilmister formara parte do grupo de space rock Hawkwind, Larry Wallis tocara en Pink Fairies e Eddie Clarke fora membro de Curtis Knight Zeus. As s\u00faas experiencias previas \u00e9 un dos elementos que dividen a opini\u00f3n dos cr\u00edticos e afeccionados sobre se o grupo pertence \u00f3 movemento NWOBHM ou non. Parte deles afirman que o grupo deber\u00eda estar considerado coma unha inspiraci\u00f3n para o movemento, mais non parte del xa que ti\u00f1an asinado contratos, realizado xiras e subido \u00e1s listas de \u00e9xitos antes de que calquera grupo do NWOBHM chegara a sa\u00edr da escena local de clubs. Mot\u00f6rhead foi tam\u00e9n o \u00fanico grupo de heavy metal do per\u00edodo que gravou temas co DJ veterano da BBC radio John Peel para o seu programa \"Peel Sessions\", e o primeiro grupo en acadar a posici\u00f3n n\u00famero 1 das listas de \u00e1lbums no Reino Unido co disco de directo \"No Sleep 'til Hammersmith\" en xu\u00f1o de 1981. O propio Lemmy afirmou que \"o NWOBHM\u00a0... non nos fixo moito ben\", xa que Mot\u00f6rhead \"apareceu algo cedo de m\u00e1is\".\nOutros cr\u00edticos ven a Mot\u00f6rhead como o primeiro expo\u00f1ente significativo do movemento, e o primeiro grupo en levar a cabo por completo unha mestura entre o punk rock e o heavy metal. A s\u00faa r\u00e1pida m\u00fasica, a renuncia \u00e1 virtuosidade t\u00e9cnica en favor do volume puro, e a s\u00faa actitude intransixente foi ben recibida tanto polos punks coma polos afeccionados \u00f3 heavy metal. Mot\u00f6rhead realizou xiras co apoio de moitos grupos do NWOBHM, ademais de compartir escenario co grupo de punk amigo de Lemmy The Damned. O estilo musical de Mot\u00f6rhead tornouse moi popular durante a \u00e9poca do NWOBHM, facendo deles unha referencia fundamental para o nacente movemento e para m\u00fasicos de varios subx\u00e9neros do heavy metal en d\u00e9cadas posteriores.\nHistoria.\nMovemento \"underground\".\nThin Lizzy, UFO e Judas Priest xa realizaban actuaci\u00f3ns en escenarios internacionais, cando novos grupos de heavy metal, compostos por xente moi nova, debutaron en pequenos escenarios en moitas cidades do Reino Unido. Os principais escenarios do pa\u00eds adoitaban reservarse para os grupos de m\u00fasica disco do m\u00e1is alto das listas, xa que o seu uso para actuaci\u00f3ns de m\u00fasica rock consider\u00e1base moito menos beneficioso economicamente. \u00d3 igual que moitos outros grupos brit\u00e1nicos do pasado, os novos grupos pasaron os seus anos formativos tocando en directo en clubs, pubs, salas de baile e c\u00edrculos sociais de clase baixa. Este adestramento mellorou as s\u00faas capacidades musicais, creou unha base de afeccionados locais e permitiulles po\u00f1erse en contacto con representantes e axentes das discogr\u00e1ficas.\nAngel Witch, Iron Maiden, Praying Mantis e Samson de Londres, Son of a Bitch (posteriormente Saxon) de Barnsley, Diamond Head de Stourbridge, Marseille de Liverpool, White Spirit de Hartlepool, Witchfynde de Derbyshire, Vardis de Wakefield, Def Leppard de Sheffield, Raven e Tygers of Pan Tang de Newcastle, e Holocaust de Edimburgo foron os grupos de heavy metal m\u00e1is importanes fundados entre os anos 1975 e 1977 que animaron a escena de clubs nas s\u00faas respectivas cidades e vilas. Os primeiros grupos deste novo movemento musical compet\u00edan por espaacio de actuaci\u00f3n con outros grupos de punk, habitualmente provocando unha especializaci\u00f3n dos clubs que pasaron a traballar s\u00f3 con grupos dun dos dous estilos. As diferenzas en ideolox\u00eda, actitude e aparencia tam\u00e9n provocou unha gran rivalidade entre as d\u00faas audiencias.\nO que os m\u00fasicos punk e do NWOBHM ti\u00f1an en com\u00fan era a s\u00faa actitude \"do it yourself\" do negocio musical e a consecuente pr\u00e1ctica de producir e distribu\u00edr eles mesmos o seu material gravado en forma de casetes de demos, ou producindo sinxelos privados para os afeccionados locais. Isto deu lugar tam\u00e9n \u00f3 nacemento e difusi\u00f3n de pequenas discogr\u00e1ficas independentes, habitualmente como unha extensi\u00f3n das tendas de discos e estudios de gravaci\u00f3n independentes, que en ocasi\u00f3ns produc\u00edan tanto publicaci\u00f3ns punk coma heavy metal. As discogr\u00e1ficas independentes consid\u00e9ranse un factor importante da evoluci\u00f3n do movemento, xa que eliminaron a intrusi\u00f3n de empresas corporativas que entorpeceran o progreso da m\u00fasica rock nos anos 1970, e d\u00e9ronlle unha oportunidade \u00f3s grupos locais para experimentar con formas m\u00e1is extremas de m\u00fasica.\nMentres que os medios brit\u00e1nicos e internacionais daban unha intensa cobertura \u00f3 punk, o novo movemento grassroots do heavy metal mant\u00edvose \"underground\" ata 1978, ignorado case por completo por publicaci\u00f3ns musicais coma \"New Musical Express\", \"The Face\" e \"Melody Maker\" e polas estaci\u00f3ns de radio. As novas sobre os grupos e a s\u00faa m\u00fasica circulaba de boca en boca e por medio de fanzines, ou a trav\u00e9s de DJs interesados nela que viaxaban polo pa\u00eds de club en club. Neal Kay era un destes DJs. Comezou a traballar no ano 1975 nun club nocturno chamado The Bandwagon en Kingsbury, no noroeste de Londres, situado na trastenda do pub Prince of Wales e equipado cun sistema de son masivo. Transformou The Bandwagon no \"The Heavy Metal Soundhouse\", un lugar especializado no hard rock e no heavy metal no que a xente pod\u00eda escoitar \u00e1lbums de grupos xa establecidos e demos de novos grupos, que circulaban entre os afeccionados por medio do intercambio de casetes.\nAdemais de participar en competici\u00f3ns de \"air guitar\" e ver actuaci\u00f3ns en directo, a audiencia pod\u00eda votar polas escollas de Kay. O DJ fac\u00eda unha lista semanal das 100 canci\u00f3ns de heavy metal m\u00e1is solicitadas no The Soundhouse, e envi\u00e1balla \u00e1s tendas de dicsos e \u00e1 revista musical \"Sounds\", a \u00fanica publicaci\u00f3n que amosou interese na escena que estaba a desenvolverse. Moitos m\u00fasicos mozos decat\u00e1ronse de que non estaban s\u00f3s dentro do heavy metal grazas a esa lista semanal, que inclu\u00eda grupos de todo o pa\u00eds. Naquel ent\u00f3n, Geoff Barton traballaba para \"Sounds\" escribindo artigos sobre os incipientes grupos de heavy metal, polos que se considera un piar na direcci\u00f3n que tomou a subcultura dos \"metalheads\". Seguindo unha suxesti\u00f3n do seu editor Alan Lewis e nun intento de atopar un elemento estil\u00edstico com\u00fan na m\u00fasica dos grupos, usou o termo \"New Wave of British Heavy Metal\" por vez primeira na s\u00faa cr\u00edtica dunha actuaci\u00f3n da xira \"Metal Crusade\" que inclu\u00eda a Angel Witch, Iron Maiden e Samson no local The Music Machine de Londres o 8 de maio de 1979, termo que pasar\u00eda a converterse no identificador do movemento musical.\nPrimeira ondada de grupos.\nA comezos da d\u00e9cada dos anos 1980 comezaron a circular \u00e1lbums compilatorios que inclu\u00edan temas dos grupos do movemento nacente, publicados por Neat Records, Heavy Metal Records e Ebony Records, compa\u00f1\u00edas que se converter\u00edan e l\u00edderes do mercado das discogr\u00e1ficas independentes do heavy metal durante os anos 1980. A difusi\u00f3n por medio das listas de Neal Kay, a atenci\u00f3n de \"Sounds\" e as m\u00faltiples compilaci\u00f3ns publicadas polas discogr\u00e1ficas independentes fixeron que os novos grupos centrasen os seus esforzos na produci\u00f3n de demos e sinxelos. \"The Soundhouse Tapes\" de Iron Maiden \u00e9 unha das colecci\u00f3ns m\u00e1is co\u00f1ecidas destas demos. En palabras do propio Barton: \"Hab\u00eda centos destes grupos. Quizais incluso miles. Non pasaba un d\u00eda sen que chegase unha rolada de novos sinxelos NWOBHM \u00e1 oficina de \"Sounds\"\".\nTommy Vance, locutor da BBC, decatouse do fen\u00f3meno e comezou a emitir sinxelos dos novos grupos de heavy metal no seu programa nocturno \"Friday Rock Show\" na BBC Radio 1. Xunto coa emisi\u00f3n de John Peel, o programa de Vance era o \u00fanico programa de radio corporativa que inclu\u00eda canci\u00f3ns de grupos de heavy metal, moitos deles invitados a tocar en directo nos estudios da BBC baixo a supervisi\u00f3n do produtor Tony Wilson. Alice's Restaurant Rock Radio, unha estaci\u00f3n de radio FM pirata de Londres, avogou tam\u00e9n polos novos grupos na radio e coa s\u00faa propia xira de actuaci\u00f3ns en pubs e clubs de rock.\nMalia a transici\u00f3n dos novos grupos dende as escenas locais ata a realizaci\u00f3n de xiras extensivas polo Reino Unido, as principais discogr\u00e1ficas non reco\u00f1eceron a s\u00faa tendencia emerxente. Por este motivo gran parte dos novos grupos asinaron contratos con pequenas discogr\u00e1ficas independentes, que s\u00f3 pod\u00edan permitirse producir edici\u00f3ns limitadas de sinxelos e \u00e1lbums e habitualmente s\u00f3 ofrec\u00edan unha distribuci\u00f3n nacional. Moitos outros grupos, inclu\u00edndo Iron Maiden, Def Leppard e Diamond Head, autoproduciron as s\u00faas primeiras publicaci\u00f3ns e vend\u00e9ronas por correo ou nos seus concertos. Saxon foi o primeiro grupo en asinar cunha discogr\u00e1fica internacional, a francesa Carrere Records, seguido de Def Leppard con Phonogram en agosto de 1979 e Iron Maiden con EMI en decembro de 1979. A comezos de 1980, EMI probou o mercado co \u00e1lbum compilado por Neal Kay \"Metal for Muthas\" e cunha xira polo Reino Unido coas bandas que contribu\u00edran nesta compilaci\u00f3n, asinando eventualmente \u00f3s grupos Angel Witch e Ethel the Frog.\n\"Sounds\" fixo unha dura cr\u00edtica de \"Metal for Muthas\", mais o \u00e1lbum foi un \u00e9xito comercial e considerase fundamental na estimulaci\u00f3n das principais discogr\u00e1ficas para asinar a varios outros grupos. A\u00a0II\u00a0Z, Fist, White Spirit e Praying Mantis viron estes contratos finalizados trala publicaci\u00f3n dos seus primeiros \u00e1lbums, mentres que Tygers of Pan Tang, Samson, More, Demon e Girlschool obtiveron un \u00e9xito maior e estiveron m\u00e1is tempo baixo contrato das principais discogr\u00e1ficas. As novas publicaci\u00f3ns destes grupos ti\u00f1an unha mellor produci\u00f3n e alg\u00fans deles, co apoio de xiras intensivas polo Reino Unido e Europa, obtiveron bos resultados nas listas de vendas. Os mellores resultados nas listas dese per\u00edodo foron para \u00f3 \u00e1lbum de estrea hom\u00f3nimo de Iron Maiden e para \"Wheels of Steel\" de Saxon, que acadaron o n\u00famero 4 e o n\u00famero 5 na lista de \u00e1lbums do Reino Unido respectivamente, mentres que os seus sinxelos \"Running Free\", \"Wheels of Steel\" e \"747 (Strangers in the Night)\" situ\u00e1ronse dentro das 50 primeiras posici\u00f3ns da lista de sinxelos do Reino Unido. A consecuencia m\u00e1is inmediata destes \u00e9xitos foi un aumento da cobertura dos medios para os grupos de heavy metal, inclu\u00edndo aparici\u00f3ns nos programas da televisi\u00f3n brit\u00e1nica \"Top of the Pops\" e \"The Old Grey Whistle Test\". O xurdimento de moitos novos grupos no per\u00edodo entre 1978 e 1980 foi outro efecto destacado da promoci\u00f3n do movemento ata o nivel de fen\u00f3meno nacional relevante.\nO pulo do movemento NWOBHM tam\u00e9n beneficiou a grupos xa establecidos, que reclamaron o foco de atenci\u00f3n con novas publicaci\u00f3ns de \u00e9xito. O ex-vocalista de Deep Purple Ian Gillan volveu \u00f3 grupo no \u00e1lbum \"Mr. Universe\" en 1979 e estivo na primeira li\u00f1a da escena musical do heavy metal brit\u00e1nico co seu grupo Gillan nos anos seguintes. O seu antigo compa\u00f1eiro en Deep Purple Ritchie Blackmore chegou tam\u00e9n os postos m\u00e1is altos das listas do Reino Unido coas publicaci\u00f3ns do seu grupo de hard rock Rainbow \"Down to Earth\" (1979) e \"Difficult to Cure\" (1981). Black Sabbath recuperouse e volveu a obter \u00e9xitos c\u00f3s \u00e1lbums \"Heaven and Hell\" (1980) e \"Mob Rules\" (1981), xunto co ex-vocalista de Rainbow Ronnie James Dio. No ano 1980 houbo outras entradas nas primeiras 10 posici\u00f3ns das listas de \u00e9xitos brit\u00e1nicas por parte de grupos de hard rock e heavy metal: O primeiro \u00e1lbum de Michael Schenker Group chegou \u00f3 posto n\u00famero 8, \"Ready an' Willing\" de Whitesnake acadou a posici\u00f3n n\u00famero 6, \"British Steel\" de Judas Priest e \"Ace of Spades\" de Mot\u00f6rhead chegaron o posto n\u00famero 4, mentres que \"Back in Black\" de AC/DC conseguiu situarse no primeiro posto da lista.\nComo proba do \u00e9xito do rexurdimento do hard rock brit\u00e1nico e da s\u00faa escena heavy metal, as xiras e concertos de grupos novos e vellos vend\u00edan t\u00f3dalas entradas, tanto domesticamente coma noutros pa\u00edses europeos, al\u00ed onde chegara a influencia do movemento. Os grupos que xurd\u00edan do NWOBHM xa non quedaban descartados para as xiras mundiais e adoitaban ser as actuaci\u00f3ns de apoio para outros grupos m\u00e1is destacados nos grandes concertos. Iron Maiden actuou xunto a Kiss en Europa no ano 1980, realizando a s\u00faa primeira xira mundial como cabeza de cartel en 1981, ademais de actuar xunto a Judas Priest e UFO nos Estados Unidos. Def Leppard visitou os Estados Unidos por primeira vez en 1980 para unha xira de tres meses apoiando a Pat Travers, Judas Priest, Ted Nugent, AC/DC e Sammy Hagar. Saxon actuou xunto a Judas Priest en Europa e como apoio de Rush e AC/DC nos Estados Unidos no ano 1981. Os grupos do NWOBHM estiveron presentes no cartel do Reading Festival de 1980, pasando a ser cabezas de cartel nas edici\u00f3ns do festival de 1981 e 1982. A edici\u00f3n de 1980 destacou tam\u00e9n polas violentas protestas contra Def Leppard, que tras declarar o seu interese no mercado americano recibiu unha mala acollida por parte dos afeccionados brit\u00e1nicos. A maiores de Reading, no ano 1980 creouse un novo festival en Castle Donington, o Monsters of Rock, que incluir\u00eda s\u00f3 grupos de hard rock e heavy metal no seu cartel.\nPopularidade.\nO movemento NWOBHM atopou eventualmente o seu espazo nas publicaci\u00f3ns e revistas musicais f\u00f3ra de \"Sounds\". \"Melody Maker\" chegou a publicar unha lista semanal de heavy metal baseada no n\u00famero de vendas en tendas de discos. A editorial de \"Sounds\" aproveitou o seu apoio do movemento para lanzar o primeiro n\u00famero de \"Kerrang!\" en xu\u00f1o de 1981, unha revista a cor dirixida por Geoff Barton adicada en exclusiva \u00f3 hard rock e \u00f3 heavy metal. \"Kerrang!\" obtivo un \u00e9xito inesperado e converteuse na revista de referencia para os \"metalheads\" de todo o mundo, seguida en pouco tempo das publicaci\u00f3ns estadounidenses \"Circus\" e \"Hit Parader\", a alem\u00e1 \"Metal Hammer\" e a brit\u00e1nica \"Metal Forces\". A atenci\u00f3n dos medios internacionais supuxo un aumento do n\u00famero de vendas de discos e un maior n\u00famero de xiras mundiais para os grupos do NWOBHM, que situaron os seus \u00e1lbums en moitas listas de vendas estranxeiras. A s\u00faa escalada nas listas brit\u00e1nicas culminou co \u00e1lbum \"The Number of the Beast\" de Iron Maiden, que chegou o m\u00e1is alto da lista de \u00e1lbums no Reino Unido o 10 de abril de 1982 e mant\u00edvose no primeiro posto durante d\u00faas semanas. O \u00e1lbum acadou o posto n\u00famero 33 nos Estados Unidos, onde o grupo adquiriu unha reputaci\u00f3n de adoradores do Diabo por mor da escena infernal representada na portada do \u00e1lbum.\nO \u00e9xito da m\u00fasica producida polo movemento e a s\u00faa transici\u00f3n de fen\u00f3meno \"underground\" cara a un x\u00e9nero \"mainstream\" empuxou o seu principal promotor, Geoff Barton, a declarar o NWOBHM coma finalizado no ano 1981, decepcionado pola baixa calidade dos novos grupos e frustrado pola facilidade coa que as discogr\u00e1ficas explotaban o entusiasmo polo heavy metal. Coincidiu ese mesmo ano co peche do Bandwagon e coa demolici\u00f3n do pub Prince of Wales para constru\u00edr un restaurante no seu lugar. Malia que o movemento perdera parte do seu atractivo para os afeccionados m\u00e1is conservadores, como evidencia o incremento na popularidade e vendas das publicaci\u00f3ns AOR de influencia americana, mantivo unha vitalidade suficiente para o xurdimento dunha segunda ondada de grupos que partiron do \"underground\" e publicaron os seus primeiros \u00e1lbums en 1982 e 1983.\nVarios grupos do NWOBHM realizaron xiras polos Estados Unidos pero sen chegar a recibir tempo de emisi\u00f3n na radio suficiente como para deixar unha impresi\u00f3n significativa nas listas estadounidenses. Def Leppard foi a primeira excepci\u00f3n co \u00e1lbum \"Pyromania\" a comezos de 1983, un \u00e1lbum cunha aproximaci\u00f3n m\u00e1is mel\u00f3dica e achegada \u00e1 radio FM en comparaci\u00f3n co son m\u00e1is agresivo da s\u00faa m\u00fasica anterior. Con este disco conseguiron o seu obxectivo de acadar unha audiencia internacional, que inclu\u00eda moitas afeccionadas femininas, situando a \"Pyromania\" no n\u00famero 2 da lista \"Billboard\" 200 s\u00f3 por detr\u00e1s de \"Thriller\" de Michael Jackson. Grazas a unha serie de sinxelos de \u00e9xito e a unha aparici\u00f3n continuada dos seus v\u00eddeos musicais na recentemente creada MTV, o \u00e1lbum superou os seis mill\u00f3ns de copias vendidas nos Estados Unidos no ano 1984 e alzou a Def Leppard \u00f3 status de estrela internacional. O \u00e9xito internacional conseguido por \"Pyromania\" foi un aliciente para que os grupos brit\u00e1nicos e estadounidenses tentasen seguir o exemplo de Def Leppard, d\u00e1ndolle un pulo decisivo \u00f3 glam metal m\u00e1is comercial e mel\u00f3dico e anunciando a fin do NWOBHM.\nDeclive.\nCando a MTV comezou a s\u00faa emisi\u00f3n en 1982, a importancia dos v\u00eddeos musicais medrou de forma considerable, pasando de ser un engadido publicitario adicional a un medio indispensable para darse a co\u00f1ecer \u00e1 audiencia. MTV encheu os seus programas con moitos v\u00eddeos de grupos de hard rock e heavy metal, pero a produci\u00f3n destes era demasiado cara para aqueles grupos que non ti\u00f1an un contrato discogr\u00e1fico ou estaban contratados por selos independentes moi pequenos. A maiores disto, os v\u00eddeos musicais resaltaban o atractivo visual dos grupos, unha \u00e1rea na que alg\u00fans grupos brit\u00e1nicos de heavy metal presentaban deficiencias. O movemento NWOBHM sufriu o mesmo declive ca outros fen\u00f3menos musicais baseados en produci\u00f3ns de baixo orzamento e audiencias \"underground\".\nMoitos dos considerados l\u00edderes do movemento, coma Diamond Head, Tygers of Pan Tang, Angel Witch e Samson foron incapaces de continuar cos seus \u00e9xitos iniciais, e os seus intentos de actualizar a s\u00faa aparencia e o seu son para acadar as novas expectaci\u00f3ns da audiencia m\u00e1is xeral fracasaron e s\u00f3 conseguiron anoxar os seus afeccionados orixinais. A mediados dos anos 1980 popularizouse o glam metal, centrado na imaxe persoal e celebrante do sexo, emanando de Sunset Strip en Hollywood. Liderado por Van Halen e seguido por grupos como M\u00f6tley Cr\u00fce, Quiet Riot, Dokken, Great White, Ratt e W.A.S.P., o glam metal substitu\u00edu rapidamente os outros estilos de heavy metal nos gustos de moitos afeccionados brit\u00e1nicos. O grupo de Nova Jersey Bon Jovi e os suecos Europe, grazas a s\u00faa fusi\u00f3n de hard rock e pop rom\u00e1ntico, acadaron unha gran popularidade no Reino Unido, con estes \u00faltimos chegando a ser cabezas de cartel na edici\u00f3n de 1987 do festival Monsters of Rock. As compa\u00f1\u00edas de discos acoll\u00e9ronse \u00f3 subx\u00e9nero m\u00e1is pu\u00eddo do glam metal pasando por riba dos grupos do NWOBHM, que mantiveron unha base de afeccionados en Europa pero viron como os \u00e9xitos destes grupos americanos lles quitaban a coroa nos mercados do Reino Unido e dos Estados Unidos.\nMentres que os grupos do NWOBHM recib\u00edan cada vez menos atenci\u00f3n, unha nova sucesi\u00f3n de subx\u00e9neros menos comerciais comezou a xurdir e atraer a moitos \"metalheads\" brit\u00e1nicos. O power metal e o thrash metal, \u00e1mbolos dous partindo do NWOBHM e mantendo gran parte dos seus valores, comezaron a ga\u00f1ar a aclamaci\u00f3n da cr\u00edtica e \u00e9xitos comerciais na segunda metade dos anos 1980 practicando un son a\u00ednda m\u00e1is r\u00e1pido e pesado. Grupos coma Helloween, Savatage, Metallica, Slayer, Megadeth e Anthrax conseguiron gran parte da cota de mercado daqueles afeccionados \u00f3 heavy metal que non estaban contentos co son ou estilo dos grupos m\u00e1is populares por aquel ent\u00f3n.\n\"The N.W.O.B.H.M. Encyclopedia\" de Malc Macmillan lista a m\u00e1is de 500 grupos con gravaci\u00f3ns publicadas na d\u00e9cada que vai dende o ano 1975 ata o ano 1985 que tiveron relaci\u00f3n co movemento. Con probabilidade houbo m\u00e1is grupos que naceron nesa mesma \u00e9poca pero que non sa\u00edron das escenas de clubs locais ou non chegaron a gravar m\u00e1is que demos ou edici\u00f3ns limitadas de sinxelos de produci\u00f3n propia. A falta de interese das discogr\u00e1ficas, as malas pr\u00e1cticas de direcci\u00f3n, loitas internas e escollas musicais incorrectas que disuadiron a gran parte dos afeccionados orixinais, tiveron como resultado a disoluci\u00f3n e desaparici\u00f3n da maior\u00eda dos grupos deste movemento a finais da d\u00e9cada. Alg\u00fans dos grupos m\u00e1is co\u00f1ecidos, como Praying Mantis no Xap\u00f3n e Saxon, Demon e Tokyo Blade en Europa, sobreviviron nos mercados estranxeiros. Outros grupos coma Raven, Girlschool e Grim Reaper tentaron sa\u00edr adiante no mercado estadounidense asinando con discogr\u00e1ficas americanas, mais os seus intentos non tiveron \u00e9xito. Non obstante, dous dos grupos m\u00e1is populares do movemento si chegaron a conseguir un \u00e9xito considerable e duradeiro. Iron Maiden converteuse nun dos grupos de heavy metal m\u00e1is influentes e con m\u00e1is \u00e9xito de t\u00f3dolos tempos, incluso tras adoptar un estilo m\u00e1is progresivo. Pola s\u00faa banda, Def Leppard obtivo un maior \u00e9xito, chegando \u00f3 mercado rock \"mainstream\" dos Estados Unidos co seu son de hard rock m\u00e1is refinado.\nRexurdimento.\nA popularidade de Internet a finais dos anos 1990 e comezos dos anos 2000 axudou os afeccionados e m\u00fasicos do NWOBHM a reconectar e recuperar o seu entusiasmo compartido. O movemento experimentou un leve rexurdimento, destacando polo bo n\u00famero de vendas de vellos vinilos e obxectos de colecci\u00f3n e pola demanda de novas actuaci\u00f3ns en directo. As afirmaci\u00f3ns de aprecio \u00f3s grupos do NWOBHM por parte dos grupos de heavy metal dos anos 1990, o \u00e9xito das bandas tributo, as reedici\u00f3ns dos vellos \u00e1lbums e a produci\u00f3n de novas compilaci\u00f3ns atraeu a atenci\u00f3n dos medios e foi un aliciente para a reuni\u00f3n de moitos dos grupos orixinais en varios festivais e xiras. Segundo Macmillan e Eduardo Rivadavia de AllMusic, probablemente o m\u00e1is importante de t\u00f3dolos \u00e1lbums compilatorios foi \"New Wave of British Heavy Metal '79 Revisited\", compilado polo bater\u00eda de Metallica Lars Ulrich e o ex-xornalista de \"Sounds\" e \"Kerrang!\" Geoff Barton. Este \u00e1lbum publicouse no ano 1990 en formato de CD dobre, abarcando tanto a grupos pouco co\u00f1ecidos coma Hollow Ground coma os principais grupos da \u00e9poca.\nUnha nova publicaci\u00f3n titulada \"Classic Rock\", na que participou Barton xunto a varios outros escritores da primeira edici\u00f3n de \"Kerrang!\", avogou polo rexurdimento do NWOBHM centrando gran parte da s\u00faa atenci\u00f3n \u00f3s grupos dos anos 1980. Dende comezos dos anos 2000 moitos dos grupos que se reuniron gravaron novos \u00e1lbums e recuperaron os estilos orixinais que abandonaran na segunda metade dos anos 1980, e a s\u00faa presenza nos festivais de heavy metal e no circu\u00edto internacional de clubs de rock foi constante dende ent\u00f3n.\nCaracter\u00edsticas.\nIdentidade e estilo.\nO movemento NWOBHM involucrou tanto a m\u00fasicos coma a afeccionados na s\u00faa maior\u00eda mozos var\u00f3ns de raza branca que compart\u00edan unha orixe de clase traballadora e valores est\u00e9ticos e \u00e9ticos com\u00fans. A soci\u00f3loga estadounidense Deena Weinstein describiu o auxe e crecemento do movemento coma a chegada \u00e1 madurez para o heavy metal, tralo seu nacemento a comezos dos anos 1970 e antes de que se dividise en varios subx\u00e9neros nos anos seguintes. Os afeccionados brit\u00e1nicos \u00f3 heavy metal, co\u00f1ecidos comunmente polos alcumes de \"muthas\", \"metalheads\" ou \"headbangers\" polos seus caracter\u00edsticos movementos violentos de cabeza \u00f3 ritmo da m\u00fasica, desbotaron a imaxe simplista da xuventude rebelde herdada da contracultura dos anos 1960 e a psicodelia caracter\u00edstica do heavy rock dos anos 1970, actualizando os principios \u00e9 c\u00f3digos com\u00fans da subcultura heavy metal e separ\u00e1ndoa definitivamente do \"mainstream\" social.\nA finais dos anos 1970 os \"metalheads\" brit\u00e1nicos un\u00edronse nunha comunidade pechada de iguais que exaltaba o poder e celebraba a masculinidade. Segundo a an\u00e1lise de Deena Weinstein, a s\u00faa camarader\u00eda masculina e a ausencia xeral de mulleres nos seus grupos non deu lugar \u00f3 machismo e a misoxinia. No mesmo artigo escribiu que o heavy metal brit\u00e1nico \"non \u00e9 racista, malia a uniformidade nos m\u00fasicos brancos, e as s\u00faas letras non conte\u00f1en referencias raciais\". Outra caracter\u00edstica desta subcultura era a s\u00faa homofobia latente, menos violenta mais non moi diferente da disposici\u00f3n \"skinhead\" brit\u00e1nica. Robert Walser denominouna unha \"afirmaci\u00f3n colectiva de heterosexualidade\", e o soci\u00f3logo brit\u00e1nico John Clarke considerouna \"unha reacci\u00f3n contra a erosi\u00f3n dos estereotipos tradicionais de masculinidade dispo\u00f1ibles\". Os \"headbangers\" amosaban pouco interese nos problemas pol\u00edticos ou sociais, procurando na compa\u00f1\u00eda mutua, no consumo de cervexa e na m\u00fasica os medios para escapar da s\u00faa dura realidade. Por estes motivos foi habitual que recibisen acusaci\u00f3ns de nihilismo ou escapismo.\nEn contraste cos punks, os afeccionados \u00f3 heavy metal amaban o talento musical e idolatraban os guitarristas e vocalistas virtuosos, considerando as actuaci\u00f3ns en directo como a realizaci\u00f3n completa do seu status. Os afeccionados eran moi leais \u00e1 m\u00fasica, entre eles e \u00f3s grupos cos que compart\u00edan unha orixe com\u00fan, dos que requir\u00edan coherencia cos seus valores, autenticidade e unha accesibilidade continua. Sa\u00edrse deste c\u00f3digo estrito significaba quedar marcado como \"vendidos\" ou \"farsantes\", quedando exclu\u00eddos dalgunha forma da comunidade. As letras do tema \"Denim and Leather\" de Saxon reflicten precisamente a condici\u00f3n dos \"metalheads\" brit\u00e1nicos neses anos de grande entusiasmo. O acceso a este mundo dominado por homes para as m\u00fasicas e afeccionadas femininas non era doado, e s\u00f3 as mulleres que se adaptaban \u00f3s c\u00f3digos e est\u00e1ndares dos seus hom\u00f3logos masculinos consegu\u00edan ser aceptadas, coma sucedeu nos casos de Girlschool e Rock Goddess, os dous grupos completamente femininos m\u00e1is notables desa \u00e9poca.\nA m\u00fasica, filosof\u00eda e estilo de vida dos grupos de heavy metal e os seus afeccionados foron criticados en moitas ocasi\u00f3ns por parte de cr\u00edticos de esquerdas e a opini\u00f3n p\u00fablica conservadora, que os describiron coma sen sentido, rid\u00edculos ata \u00f3 l\u00edmite da autoparodia, e incluso perigosos para a xeraci\u00f3n de mozos. O documental de parodia de 1984 \"This Is Spinal Tap\" tratou moitas das idiosincrasias dos grupos brit\u00e1nicos de heavy metal, amosando facetas c\u00f3micas dese mundo que os observadores externos xulgar\u00edan de absurdas, malia que moitos m\u00fasicos de heavy metal consideraron o contido do filme como \"demasiado real\".\nAspectos visuais.\nO c\u00f3digo de vestimenta dos \"headbangers\" brit\u00e1nicos reflectiu a nova cohesi\u00f3n do movemento inspir\u00e1ndose na aparencia dos rockeiros e moteiros estadounidenses dos anos 1960. Os elementos com\u00fans eran o cabelo longo e os pantal\u00f3ns vaqueiros, camisetas negras ou brancas con logos e ilustraci\u00f3ns dos grupos e chaquetas de coiro ou vaqueiras adornadas con parches. Seguindo o exemplo de Judas Priest, incorporaron elementos da est\u00e9tica sadomasoquista dos anos 1980, pasando a ser com\u00fan levar adornos met\u00e1licos ou de pinchos e que os m\u00fasicos levasen roupa de spandex ou pantal\u00f3ns de coiro. Tam\u00e9n foron com\u00fans outros elementos militares, coma cintos de balas e insignias. Este estilo de vestimenta pasou rapidamente a converterse no \"uniforme\" dos \"metalheads\" de todo o mundo.\nA maior\u00eda de grupos do NWOBHM compart\u00edan o mesmo estilo que os seus afeccionados, e produc\u00edan espect\u00e1culos sen efectos visuais especiais. Unha excepci\u00f3n notable foi Iron Maiden, que creou o personaxe \"Eddie the Head\" como elemento do escenario para enriquecer as s\u00faas actuaci\u00f3ns nos comezos da s\u00faa carreira. Outras excepci\u00f3ns foron os grupos Demon, Cloven Hoof e Samson, que usaron varios elementos esc\u00e9nicos, disfraces e trucos visuais nos seus espect\u00e1culos, mentres que outros coma Pagan Altar e Venom fix\u00e9ronse co\u00f1ecidos pola s\u00faa elaborada escenograf\u00eda inspirada polo shock rock e o satanismo.\nElementos l\u00edricos e musicais.\nO NWOBHM\u00a0\u2013 que comprend\u00eda a grupos con influencias e estilos distintos\u00a0\u2013 promocionouse coma un movemento e un x\u00e9nero musical propio s\u00f3 nos seus primeiros anos formativos, a mediados e finais da d\u00e9cada de 1970. De forma particular neses primeiros anos, a nova m\u00fasica nacente caracterizouse polo seu son cru, en gran medida por mor das produci\u00f3ns de baixo orzamento, pero tam\u00e9n polos contextos non profesionais de moitos dos novos grupos. Os xoves m\u00fasicos estaban ligados tam\u00e9n por unha inspiraci\u00f3n com\u00fan nas obras dos grupos de \u00e9xito de heavy rock de finais dos anos 1960 e comezos dos anos 1970, tentando manter unha especie de continuidade con eses grupos anteriores que pasaran de moda temporalmente pero a\u00ednda se manti\u00f1an puxantes no movemento \"underground\". Por\u00e9n, os medios dos anos 1980 e a literatura publicitaria dos selos discogr\u00e1ficos adoitaban situar a m\u00fasica rock que usaba guitarras cun alto volume, malia non entrar dentro do \"punk\", dentro da clasificaci\u00f3n xeral de \"heavy metal\", incorporando o espectro completo dos grupos do NWOBHM nun \u00fanico x\u00e9nero.\nMoitos destes novos grupos infundiron o heavy metal cl\u00e1sico coa proximidade do pub rock e a intensidade do punk rock con varios graos de intensidade, continuando a fusi\u00f3n de x\u00e9neros comezada por Mot\u00f6rhead. Por norma xeral desbotaron as baladas, quit\u00e1ronlle \u00e9nfase as harmon\u00edas e produciron canci\u00f3ns m\u00e1is curtas con tempos r\u00e1pidos e sons moi agresivos baseados en \"riffs\" e \"power chords\", con voces que variaban dende laios de ton alto ata voces roucas e gru\u00f1idos de tons baixos. Iron Maiden, Angel Witch, Saxon, Holocaust, Tygers of Pan Tang, Girlschool, Tank e More foron grupos notables deste estilo, con outros como Atomkraft, Jaguar, Raven e Venom levando o seu estilo ata uns resultados a\u00ednda m\u00e1is extremos. A cr\u00edtica considerou esta nova interpretaci\u00f3n do heavy metal como o maior logro do NWOBHM e como un importante paso evolutivo para o x\u00e9nero.\nNo movemento NWOBHM deuse tam\u00e9n un estilo m\u00e1is mel\u00f3dico e pr\u00f3ximo \u00f3 hard rock de grupos coma Rainbow, Magnum, UFO, Thin Lizzy e Whitesnake. A m\u00fasica de Def Leppard, Praying Mantis, White Spirit, Demon, Shy, Gaskin, Dedringer e outros grupos conti\u00f1a \"hooks\" ademais de \"riffs\", aproxim\u00e1base m\u00e1is \u00f3 blues rock, inclu\u00eda \"power ballads\" e empregaba teclados, instrumentos ac\u00fasticos e voces mel\u00f3dicas. Na c\u00faspide do movemento no ano 1981, os medios favoreceron este estilo que obtivo unha maior aceptaci\u00f3n entre a audiencia brit\u00e1nica. Tornouse no estilo prevalecente cando outros grupos que adoitaban tocar no estilo m\u00e1is agresivo do heavy metal adapt\u00e1ronse a este son m\u00e1is popular, cunha semellanza maior \u00f3s grupos estadounidenses da corrente principal. Estes cambios na direcci\u00f3n musical desorientaron a alg\u00fans afeccionados que chegaron a rexeitar os grupos que consideraban que comprometeran a s\u00faa identidade musical na procura do \u00e9xito.\nEstes dous estilos non esgotaron as influencias musicais atopadas na m\u00fasica heavy metal brit\u00e1nica de comezos dos anos 1980, xa que moitos grupos inspir\u00e1ronse tam\u00e9n no rock progresivo (Iron Maiden, Diamond Head, Blitzkrieg, Demon, Saracen, Shiva, Witchfynde), no boogie rock (Saxon, Vardis, Spider, Le Griffe) e no glam rock (Girl, Wrathchild). Os grupos de doom metal Pagan Altar e Witchfinder General tam\u00e9n formaron parte do NWOBHM e os seus \u00e1lbums consid\u00e9ranse parte dos mellores exemplos dese subx\u00e9nero.\nO escritor brit\u00e1nico John Tucker indicou que os grupos do NWOBHM aliment\u00e1banse xeralmente das s\u00faas primeiras experiencias na vida adulta e que \"as s\u00faas letras enrolaban todo nunha gran fantas\u00eda xuvenil\". Adoitaban evitar as tem\u00e1ticas pol\u00edticas e sociais, ou trat\u00e1banas de forma superficial e coloquial, dando preferencia a temas da mitolox\u00eda, ocultismo, fantas\u00eda, ciencia ficci\u00f3n e do cine de terror. As canci\u00f3ns sobre o amor e a luxuria eran escasas, a\u00ednda que si eran frecuentes as letras sobre as relaci\u00f3ns de amizade e compa\u00f1eirismo entre homes e sobre o estilo de vida rockeiro que conti\u00f1an moitas alusi\u00f3ns sexistas. A simbolox\u00eda cristi\u00e1 era habitual nas letras e nas portadas dos \u00e1lbums, as\u00ed como a figura de Sat\u00e1n, a\u00ednda que se usaba m\u00e1is coma unha tem\u00e1tica impactante e macabra que coma un elemento contra a relixi\u00f3n da subcultura black metal da d\u00e9cada dos anos 1990.\nInfluencias e legado.\nO NWOBHM desatou un renacemento nun x\u00e9nero estancado, pero recibiu numerosas cr\u00edticas pola expectaci\u00f3n excesiva xerada \u00f3 redor dun gran n\u00famero de m\u00fasicos considerados mediocres. Os detractores consideran que, a diferenza do heavy metal de d\u00e9cadas anteriores, a s\u00faa m\u00fasica foi pouco orixinal e non inclu\u00edu gravaci\u00f3ns cl\u00e1sicas de rock. Por\u00e9n, estas bandas e a s\u00faa diversa produci\u00f3n serviron de heliograf\u00eda que outros grupos de todo o mundo occidental emularon e expandiron posteriormente. A colisi\u00f3n de estilos que caracterizou o NWOBHM considerase chave na diversificaci\u00f3n do heavy metal durante a segunda metade dos anos 1980 que deu lugar \u00f3s diversos subx\u00e9neros que xurdiron posteriormente nos anos 1990.\nO \u00e9xito de Def Leppard nos Estados Unidos serviu de catalizador para o auxe do glam metal, da mesma forma que outros grupos coma Angel Witch, Witchfynde, Cloven Hoof e especialmente Venom foron os orixinadores da m\u00fasica, letras, portadas e actitudes que deron lugar \u00f3 black metal nas s\u00faas diversas formas en Europa e Am\u00e9rica. Mot\u00f6rhead, Iron Maiden, Raven, Tank, Venom e outros grupos menores est\u00e1n considerados coma precursores do speed metal e do thrash metal, dous subx\u00e9neros que avanzaron a mestura do heavy metal co punk, incorporando elementos do hardcore ademais de amplificar o volume, a velocidade e agresividade do ton.\nA partir do ano 1982 puntos distantes como Norteam\u00e9rica, Alema\u00f1a occidental, e o Brasil convert\u00e9ronse en berces das s\u00faas propias escenas de thrash metal: o thrash metal da \u00c1rea da Ba\u00eda, o thrash metal teut\u00f3nico e o thrash metal brasileiro respectivamente. Lars Ulrich de Metallica, afeccionado e \u00e1vido coleccionista de gravaci\u00f3ns e obxectos relacionados co NWOBHM, admitiu que ti\u00f1an unha d\u00e9beda con este movemento, e baixo a s\u00faa influencia a lista de temas das primeiras actuaci\u00f3ns de Metallica estaban cheas de versi\u00f3ns de temas de grupos de heavy metal brit\u00e1nicos. O son do NWOBHM chegou a influenciar retroactivamente \u00f3 punk, con grupos coma Discharge que fusionaron a m\u00fasica punk con elementos do heavy metal.\nO nacemento do speed metal a comezos dos anos 1980 foi crucial para a evoluci\u00f3n do power metal na segunda metade da d\u00e9cada, exemplificado nos alem\u00e1s Helloween, e nos estadounidenses Manowar, Savatage e Virgin Steele. Dende os comezos do NWOBHM, grupos norteamericanos coma Anvil, Riot, Twisted Sister, Manowar, Virgin Steele, The Rods, Hellion, Cirith Ungol e Exciter mantiveron un intercambio continuo co outro lado do Atl\u00e1ntico, onde os \"metalheads\" brit\u00e1nicos apreciaron a s\u00faa m\u00fasica. Neste contexto de reciprocidade, Manowar e Virgin Steele asinaron nun primeiro momento co selo independente brit\u00e1nico Music for Nations, mentres que Twisted Sister gravou os seus primeiros dous \u00e1lbums en Londres. Pola s\u00faa banda, o son de grupos xaponeses coma Earthshaker, Loudness, Anthem e outros tam\u00e9n se viu influenciado polo NWOBHM, usando enxe\u00f1eiros de son brit\u00e1nicos nos seus primeiros \u00e1lbums, e o grupo xapon\u00e9s Bow Wow chegou a trasladarse a Inglaterra para formar parte da escena musical do heavy metal brit\u00e1nico.\nAlema\u00f1a, Suecia, Dinamarca, B\u00e9lxica, Pa\u00edses Baixos, Francia e Espa\u00f1a tam\u00e9n tiveron unha boa acollida dos grupos brit\u00e1nicos e nestes pa\u00edses xurdiron grupos semellantes de forma case inmediata. Grupos coma Accept, Grave Digger, Sinner e Warlock de Alema\u00f1a, E.\u00a0F. Band de Suecia, Mercyful Fate de Dinamarca, Killer e Ostrogoth de B\u00e9lxica, Picture e Bodine dos Pa\u00edses Baixos, Trust e Nightmare de Francia, e Bar\u00f3n Rojo e \u00c1ngeles del Infierno de Espa\u00f1a, form\u00e1ronse entre os anos 1978 e 1982 e tiveron unha forte influencia do son do NWOBHM. Moitos destes grupos asinaron coa holandesa Roadrunner Records ou coa belga Mausoleum Records, selos discogr\u00e1ficos independentes que tam\u00e9n publicaron gravaci\u00f3ns de grupos brit\u00e1nicos do NWOBHM."}
{"id": "365915", "revid": "1131", "url": "https://gl.wikipedia.org/wiki?curid=365915", "title": "O Celeiro", "text": ""}
{"id": "365916", "revid": "65337", "url": "https://gl.wikipedia.org/wiki?curid=365916", "title": "Virolai", "text": ""}
{"id": "365917", "revid": "1131", "url": "https://gl.wikipedia.org/wiki?curid=365917", "title": "Celeir\u00f3", "text": ""}
{"id": "365918", "revid": "1131", "url": "https://gl.wikipedia.org/wiki?curid=365918", "title": "O Celeir\u00f3n", "text": ""}
{"id": "365919", "revid": "1131", "url": "https://gl.wikipedia.org/wiki?curid=365919", "title": "O Celeirote", "text": ""}
{"id": "365920", "revid": "1131", "url": "https://gl.wikipedia.org/wiki?curid=365920", "title": "Os Celerotes", "text": ""}
{"id": "365921", "revid": "624", "url": "https://gl.wikipedia.org/wiki?curid=365921", "title": "\u00c6lla de Deira", "text": ""}
{"id": "365922", "revid": "3054", "url": "https://gl.wikipedia.org/wiki?curid=365922", "title": "\u00c6thelric de Deira", "text": ""}
{"id": "365923", "revid": "72012", "url": "https://gl.wikipedia.org/wiki?curid=365923", "title": "Alejo Garc\u00eda Moreno", "text": "Alejo Garc\u00eda Moreno nado en Albanchez (provincia de Almer\u00eda) o 17 de xullo de 1842 e finado en Madrid, foi un fil\u00f3sofo, historiador, xurista e tradutor espa\u00f1ol.\nTraxectoria.\nEstudou na Universidade Central onde acadou o doutoramento en Filosof\u00eda e Letras e mais en Dereito. En 1883 o reitor autorizouno a impartir clases na Facultade de Filosof\u00eda e Letras, pero sen ning\u00fan tipo de contrato nin remuneraci\u00f3n econ\u00f3mica. Xa en 1902, pasou a exercer como profesor auxiliar e despois como numerario, xubil\u00e1ndose na mesma universidade o 12 de decembro de 1918.\nFundou varias revistas do \u00e1mbito do dereito como a primeira publicaci\u00f3n cient\u00edfica espa\u00f1ola de Dereito internacional, a \"Revista de Derecho Internacional, Legislaci\u00f3n y Jurisprudencia Comparadas\" (1887-1888). Tam\u00e9n foi director en Madrid durante varios anos d\"a Revista de los Tribunales\". Cara a 1903 fundou a \"Revista de Legislaci\u00f3n Universal y de Jurisprudencia\" \"Espa\u00f1ola\".\nAs s\u00faas obras orixinais pertencen sobre todo \u00f3 campo da historia (varias publicaci\u00f3ns de apuntamentos ou libros de texto), ou o dereito (por exemplo, en 1881, un estudo comparativo das constituci\u00f3ns estadounidense, alem\u00e1 e su\u00edza, baixo o t\u00edtulo \"Texto y examen cr\u00edtico de las constituciones federales de Estados-Unidos, Suiza y Alemania\" cos proxectos presentados \u00e1s Cortes Constitu\u00edntes da Rep\u00fablica espa\u00f1ola en 1873 comparadas entre si e anotadas).\nTam\u00e9n tivo un importante papel nas traduci\u00f3ns ao castel\u00e1n de obras de autores moi diversos con campos da filosof\u00eda, o dereito ou a historia. As\u00ed destacan as traduci\u00f3n de obras hist\u00f3ricas como as do alem\u00e1n Friedrich Max M\u00fcller, Theodor Mommsen, Ernst Curtius, Georg Weber, Charles Merivale, Maximilian Wolfgang Duncker, V\u00edctor Meunier; de filosof\u00eda, con traduci\u00f3ns de obras de Guillaume Tiberghien, Immanuel Kant (realizou, en 1875, a primeira edici\u00f3n en espa\u00f1ol dende o franc\u00e9s da Cr\u00edtica da Raz\u00f3n Pr\u00e1ctica); nestes casos non as traduciu directamente do alem\u00e1n sen\u00f3n da versi\u00f3n francesa. Tam\u00e9n foi tradutor de obras de dereito coma as de Pasquale Fiore, Jean Gaspar Bluntschli, e as de F. de Martens.\nVencellado ao krausismo (a s\u00faa traduci\u00f3n de \"Los mandamientos de la humanidad o la vida moral en forma de catecismo seg\u00fan Krause\" de G. Tiberghien publicada en Madrid en 1875, ser\u00e1 publicada 4 anos despois en Puebla, M\u00e9xico), tam\u00e9n foi amigo de Joaqu\u00edn Costa.\nPoliticamente foi federalista e fundou e dirixiu tam\u00e9n a revista \"Las Nacionalidades\" (1880-1882). Garc\u00eda Moreno tam\u00e9n foi membro da Asociaci\u00f3n da Prensa de Madrid."}
{"id": "365924", "revid": "22570", "url": "https://gl.wikipedia.org/wiki?curid=365924", "title": "Misa (m\u00fasica)", "text": "A misa, un x\u00e9nero musical sacro, \u00e9 unha composici\u00f3n coral que traslada \u00e1 m\u00fasica a secci\u00f3ns fixas da liturxia.\nA maior\u00eda das misas son partes da liturxia en lat\u00edn, a linguaxe tradicional da Igrexa cat\u00f3lica. As misas poden ser \"a cappella\" (para voz humana soamente) ou acompa\u00f1adas por instrumentos musicais, e mesmo inclu\u00edr unha orquestra completa. Moitas misas, especialmente as m\u00e1is recentes, nunca foron pensadas para seren interpretadas durante a celebraci\u00f3n dunha misa lit\u00farxica.\nEstrutura da misa.\nPara ser considerada completa, a forma musical debe inclu\u00edr as seis secci\u00f3ns seguintes, que xuntas constit\u00faen o chamado \"ordinario\" dunha misa:\n1. Kyrie.\nO Kyrie \u00e9 o primeiro movemento do \"ordinario\":\nEste movemento ten adoito unha estrutura que reflicte o conciso e o sim\u00e9trico do texto. Moitos te\u00f1en unha forma ternaria (ABA), onde as d\u00faas aparici\u00f3ns da frase \"\"Kyrie eleison\" est\u00e1n asociadas a id\u00e9ntico tema musical articuladas cunha secci\u00f3n \"Christe eleison\" contrastante.\n\u00c9 moi co\u00f1ecido o exemplo a da misa do R\u00e9quiem de Mozart, onde os textos de \"Kyrie\" e \"Christe\"\" representan os dous elementos dunha dobre fuga.\n2. Gloria.\nA Gloria \u00e9 unha pasaxe celebratoria da gloria de Deus e de Cristo.\nNas misas en ingl\u00e9s, compostas para uso anglicano, a Gloria \u00e9 comunmente o derradeiro movemento, por mor de que no libro de oraci\u00f3ns o texto se trasladou ao final do servizo. Con todo, novas formas de liturxia restauraron a Gloria ao seu lugar tradicional.\n3. Credo.\nO texto m\u00e1is longo da misa \u00e9 unha adaptaci\u00f3n do Credo de Nicea:\nO Credo representa un desaf\u00edo para o compositor debido \u00e1 s\u00faa extensi\u00f3n. Por causa disto, nun servizo o Credo \u00e9 respondido frecuentemente pola congregaci\u00f3n ou inclu\u00eddo nun dos moitos cantos da liturxia.\n4. Sanctus.\nO \"Sanctus\" \u00e9 unha oraci\u00f3n doxol\u00f3xica \u00e1 Trindade;\n5. Benedictus.\nO \"Benedictus\" \u00e9 unha continuaci\u00f3n do Sanctus:\n\"Hosanna in excelsis\" rep\u00edtese usualmente despois do \"Benedictus\", frecuentemente con material musical id\u00e9ntico ao utilizado no \"Sanctus\", ou moi similar.\nNo canto gregoriano, o \"Sanctus\" (con \"Benedictus\") foi cantado s\u00f3 no seu lugar na misa. Con todo, como os compositores produciron fermosos desenvolvementos do texto, a m\u00fasica \u00e9 adoito tan longa que se superp\u00f3n \u00e1 consagraci\u00f3n do pan e o vi\u00f1o. Esta era considerada a parte m\u00e1is importante da misa, as\u00ed que os compositores comezaron a deter o \"Sanctus\" \u00e1 metade para permitir a consagraci\u00f3n, e logo continuaban. Esta pr\u00e1ctica foi prohibida por un tempo no s\u00e9culo XX.\n6. Agnus Dei.\nO \"Agnus Dei\" \u00e9 un arranxo da lada\u00ed\u00f1a \"a\u00f1o de Deus\": \nNunha misa de r\u00e9quiem, as palabras \"dona nobis pacem\" son substitu\u00eddas por \"dona eis requiem\" (\"d\u00e1lles o descanso\").\nOutras secci\u00f3ns.\nNunha misa lit\u00farxica, hai outras secci\u00f3ns que poden ser cantadas, a mi\u00fado en canto gregoriano. Estas secci\u00f3ns, as \"particulares\" de misa, cambian co d\u00eda e coa estaci\u00f3n do ano de acordo co calendario eclesi\u00e1stico ou coas circunstancias especiais da misa. As particulares da misa non son polo xeral inclu\u00eddas musicalmente na misa musical, pero poden ser obxecto de motetes ou outras composici\u00f3ns. Estas secci\u00f3ns incl\u00faen o \"introito\", o gradual, o \"aleluia \"(salvo en Coresma), o ofertorio e a comu\u00f1\u00f3n.\nAs misas ao longo da historia.\nIdade Media e Renacemento.\nAntes de existiren compositores individuais de misas, a m\u00fasica foi puramente canto gregoriano, que ofrec\u00eda moitas opci\u00f3ns musicais para seren cantadas segundo o calendario lit\u00farxico. At\u00f3panse recollidas no \"Kyriale\". Sobreviven varias misas completas de autor\u00eda an\u00f3nima do s\u00e9culo XIV, a \"Misa de Tournai\", a \"Misa de Toulouse\", a \"Misa de Barcelona\" e a \"Misa da Sorbona\". Con todo, as discrepancias de estilo indican que os movementos destas misas foron escritos por varios compositores e, posteriormente, compiladas por un copista nunha soa obra.\nA primeira misa composta enteira por un mesmo autor e concibida como un todo foi a \"Messe de Notre Dame\", de Guillaume de Machaut (1300-1377), compositor da \"Ars Nova\", un estilo que sinala a fin da Idade Media e a chegada do Renacemento no plano musical. No Renacemento \u00e9 salientable a \"Misa do Papa Marcelo\", de Giovanni Pierluigi da Palestrina (1525-1594).\nDesde o Barroco ata a actualidade.\nDespois do Renacemento, a misa tendeu a non ser o x\u00e9nero principal dun compositor, a\u00ednda que algunhas das obras musicais m\u00e1is famosas do Barroco, per\u00edodo cl\u00e1sico ou rom\u00e1ntico, son misas. Na era rom\u00e1ntica as misas m\u00e1is famosas adoitan ser de \"requiem\".\nNo s\u00e9culo XX os compositores continuaron compondo misas, mesmo nunha diversidade de estilos, formas e funci\u00f3ns m\u00e1is ampla.\nEntre os compositores de m\u00fasica Barroca, as misas m\u00e1is co\u00f1ecidas son:\nAlgunhas destas misas son interpretadas nas catedrais, principalmente no Domingo de Resurrecci\u00f3n."}
{"id": "365925", "revid": "6939", "url": "https://gl.wikipedia.org/wiki?curid=365925", "title": "Oso Yogi", "text": ""}
{"id": "365926", "revid": "1131", "url": "https://gl.wikipedia.org/wiki?curid=365926", "title": "Praia de Cabopino", "text": "A praia de Cabopino, tam\u00e9n chamada praia de Artola, \u00e9 unha praia da cidade de Marbella, na Costa do Sol da provincia de M\u00e1laga, en Andaluc\u00eda.\nTr\u00e1tase dunha praia illada de area dourada e ondada moderada, situada nunha zona natural protexida chamada Dunas de Artola e xunto ao porto de Cabopino, no distrito de Las Chapas. Ten uns 1.200 metros de lonxitude e uns 30 metros de anchura media. \u00c9 unha praia cun grao de ocupaci\u00f3n medio e cunha zona nudista."}
{"id": "365928", "revid": "1131", "url": "https://gl.wikipedia.org/wiki?curid=365928", "title": "Praia de Calahonda, M\u00e1laga", "text": "A praia de Calahonda \u00e9 unha praia situada entre os concellos de Mijas e Marbella, na Costa do Sol da provincia de M\u00e1laga, en Andaluc\u00eda.\nTr\u00e1tase dunha praia semiurbana de area dourada situada entre o porto de Cabopino e a praia de El Bombo. Ten uns 4.400 metros de lonxitude e uns 20 metros de anchura media. \u00c9 unha praia frecuentada no ver\u00e1n e con servizos b\u00e1sicos."}
{"id": "365938", "revid": "10599", "url": "https://gl.wikipedia.org/wiki?curid=365938", "title": "Praia de Artola", "text": ""}
{"id": "365940", "revid": "1576", "url": "https://gl.wikipedia.org/wiki?curid=365940", "title": "NWOBHM", "text": ""}
{"id": "365941", "revid": "1576", "url": "https://gl.wikipedia.org/wiki?curid=365941", "title": "N.W.O.B.H.M.", "text": ""}
{"id": "365942", "revid": "1576", "url": "https://gl.wikipedia.org/wiki?curid=365942", "title": "New wave of british heavy metal", "text": ""}
{"id": "365943", "revid": "1576", "url": "https://gl.wikipedia.org/wiki?curid=365943", "title": "New Wave of British heavy metal", "text": ""}
{"id": "365944", "revid": "1576", "url": "https://gl.wikipedia.org/wiki?curid=365944", "title": "New Wave of British Heavy Metal", "text": ""}
{"id": "365945", "revid": "1576", "url": "https://gl.wikipedia.org/wiki?curid=365945", "title": "New wave of British Heavy Metal", "text": ""}
{"id": "365966", "revid": "89787", "url": "https://gl.wikipedia.org/wiki?curid=365966", "title": "New wave of American heavy metal", "text": "O new wave of American heavy metal (literalmente ), abreviado comunmente coma NWOAHM, \u00e9 un movemento musical dentro do heavy metal orixinado nos Estados Unidos e no Canad\u00e1 a comezos e mediados dos anos 1990 e que se espallou principalmente a comezos e mediados da primeira d\u00e9cada dos anos 2000. Alg\u00fans dos grupos considerados como parte deste movemento form\u00e1ronse a finais dos anos 1980, pero non foron influentes ou non acadaron popularidade ata a d\u00e9cada seguinte. O termo en si mesmo \u00e9 un pr\u00e9stamo procedente do movemento previo do new wave of British heavy metal dos anos 70 e 80. O NWOAHM engloba unha gran variedade de estilos musicais, inclu\u00edndo o metal alternativo, o groove metal, o metal industrial, o nu metal e o metalcore.\nMalia que o termo foi empregado polos medios cunha cada vez maior frecuencia, a definici\u00f3n exacta do movemento non chegou a definirse por completo. Isto d\u00e9bese en parte \u00f3 cada vez maior n\u00famero de grupos que asimilan os estilos com\u00fans dentro do NWOAHM pero que non se diferencian o suficiente como para que os medios os consideren dentro dun x\u00e9nero propio. Varios dos grupos inclu\u00eddos dentre deste movemento foron acreditados coma responsables de traer o heavy metal de novo \u00e1 corrente principal da m\u00fasica."}
{"id": "365971", "revid": "1576", "url": "https://gl.wikipedia.org/wiki?curid=365971", "title": "New Wave of American Heavy Metal", "text": ""}
{"id": "365972", "revid": "1576", "url": "https://gl.wikipedia.org/wiki?curid=365972", "title": "NWOAHM", "text": ""}
{"id": "365974", "revid": "1576", "url": "https://gl.wikipedia.org/wiki?curid=365974", "title": "New Wave of American heavy metal", "text": ""}
{"id": "365976", "revid": "10599", "url": "https://gl.wikipedia.org/wiki?curid=365976", "title": "Parque Natural Els Ports", "text": ""}
{"id": "365983", "revid": "85894", "url": "https://gl.wikipedia.org/wiki?curid=365983", "title": "Lu\u00eds Fern\u00e1ndez R\u00edos", "text": "Luis Fern\u00e1ndez R\u00edos, nado no Castelo (Cadr\u00f3n, Lal\u00edn) en 1954, \u00e9 un psic\u00f3logo e profesor galego.\nTraxectoria.\nFixo as primeiras letras na escola unitaria de Cadr\u00f3n, o bacharelato no seminario de Lugo e estudou na Facultade de Filosof\u00eda e Letras da Universidade de Santiago de Compostela. Doutor en Psicolox\u00eda, traballou en Israel. \u00c9 profesor de Psicolox\u00eda da UNED. Foi coordinador da aula da UNED de Lal\u00edn. \u00c9 profesor de Psicolox\u00eda Cl\u00ednica e Psicobiolox\u00eda da USC."}
{"id": "365990", "revid": "10599", "url": "https://gl.wikipedia.org/wiki?curid=365990", "title": "Praia de Calahonda", "text": "Praia de Calahonda pode referirse a:"}
{"id": "365991", "revid": "1131", "url": "https://gl.wikipedia.org/wiki?curid=365991", "title": "Praia de Calahonda, Motril", "text": "A praia de Calahonda \u00e9 unha praia situada na localidade de Calahonda, no concello de Motril, provincia de Granada, Andaluc\u00eda. Ten a distinci\u00f3n de bandeira azul.\nTen uns 1200 metros de lonxitude e uns 40 metros de anchura media. A s\u00faa area \u00e9 grosa e as s\u00faas augas son normalmente tranquilas. Ten servizo de vixilancia e un posto da cruz vermella. \u00c9 accesible para discapacitados. Nas s\u00faas augas abunda a pesca e \u00e9 frecuentada por mergulladores e amantes doutros deportes n\u00e1uticos. Hai unha escola de mergullo."}
{"id": "365993", "revid": "89787", "url": "https://gl.wikipedia.org/wiki?curid=365993", "title": "Calahonda", "text": "Calahonda \u00e9 unha localidade espa\u00f1ola pertencente \u00e1 entidade local aut\u00f3noma de Carchuna-Calahonda, no concello de Motril, provincia de Granada (Andaluc\u00eda). Ti\u00f1a en 2016 unha poboaci\u00f3n de 1.668 habitantes.\nEst\u00e1 situada na parte central da comarca da Costa Granadina en pleno cabo Sacratif, sendo a localidade m\u00e1is meridional de toda a provincia de Granada. Os n\u00facleos m\u00e1is pr\u00f3ximos son La Perla, Carchuna, La Chucha e Castell de Ferro."}
{"id": "365994", "revid": "1131", "url": "https://gl.wikipedia.org/wiki?curid=365994", "title": "Cabo Sacratif", "text": "O cabo Sacratif \u00e9 un cabo espa\u00f1ol pertencente aos termos municipais de Motril e Gualchos, na costa mediterr\u00e1nea da provincia de Granada. Tr\u00e1tase do punto m\u00e1is meridional de toda a provincia granadina, no que se localizan os n\u00facleos de Torrenueva, Castell de Ferro, Carchuna, Calahonda, Puntal\u00f3n, La Perla e La Chucha.\nO interior do cabo \u00e9 un pequeno macizo rochoso que se levanta a uns 100 metros sobre o nivel do mar. Est\u00e1 ocupado por unha matogueira de tendencia \u00e1rida influ\u00eddo polas ventos mari\u00f1os. Ademais de plantas correntes no Mediterr\u00e1neo como a palmeira anana ou o romeu, aparecen outras m\u00e1is raras como a \"Anabasis articulata\", a \"Lotononis lupinifolia\" ou a \"Frankenia corymbosa\". Tam\u00e9n hai elementos seriais como tomi\u00f1o, cantueso ou esparto.\nNo litoral do cabo Sacratif destaca o pe\u00f1\u00f3n de Jol\u00facar, a punta de Carchuna, a enseada de Zacat\u00edn, a punta do Melonar e a cala de Cambriles."}
{"id": "365995", "revid": "89787", "url": "https://gl.wikipedia.org/wiki?curid=365995", "title": "Dietari de la Generalitat", "text": "O Dietari de la Generalitat, ou\u00a0Dietari de la Diputaci\u00f3 del General, \u00e9 unha compilaci\u00f3n e rexistro diario de eventos militares, pol\u00edticos e relixiosos do Principado de Catalu\u00f1a. Esta pr\u00e1ctica administrativa diaria foi feita a partir de 1411 ata 1714, sen interrupci\u00f3ns destacadas.\nAs anotaci\u00f3ns foron agrupados por trienios que comezan o primeiro de agosto e rematan\u00a0o 31 de xullo. Cons\u00e9rvase en 109 volumes, manuscritos de 1411 at\u00e9\u00a01711. O derradeiro volume ata 1714 foi destru\u00eddo na \u00e9poca borb\u00f3nica. O autor responsable foi o escrib\u00e1n maior da Diputaci\u00f3 del General. Nalg\u00fans casos, os autores foron engadindo no texto observaci\u00f3ns \u00e1 marxe, debuxos sobre os feitos m\u00e1is destacados e documentos cosidos no diario (memoriais, cartas, etc.). Entre os anos 1454 e 1472, con Jaume Safont como escrib\u00e1n, son os m\u00e1is ricos en informaci\u00f3n e anotaci\u00f3ns.\nUnha selecci\u00f3n de textos foi publicada en 1889 por Josep Coroleu i Inglada. O\u00a0Institut d'Estudis Catal\u00e1ns (IEC) realizou unha edici\u00f3n cr\u00edtica comentada, pero foi destru\u00edda en 1939. A Generalitat de Catalu\u00f1a comezou, en 1994, a edici\u00f3n completa e en xu\u00f1o de 2007 rematou de publicar os dez volumes previstos de 1411 en 1714. En setembro de 2010, o Goberno de Catalu\u00f1a puxo o texto completo e publicado en li\u00f1a e de balde, a disposici\u00f3n de investigadores e todas as persoas interesadas nestes documentos a trav\u00e9s do sitio web do \"Diari Oficial de la Generalitat de Catalunya\". Hai m\u00e1is de quince mil p\u00e1xinas cheas de informaci\u00f3n, nomes, eventos, etc.\nComeza o 1 de outubro de 1411 con esta nova, escrita en catal\u00e1n antigo:\nO 17 de abril de 1456, Jaume Safonts escribe sobre o festival de Sant Jordi (transcrito en catal\u00e1n moderno):"}
{"id": "365996", "revid": "23204", "url": "https://gl.wikipedia.org/wiki?curid=365996", "title": "Costa Granadina", "text": "A Costa Granadina ou Costa Tropical \u00e9 unha comarca espa\u00f1ola situada no extremo meridional da provincia de Granada, en Andaluc\u00eda. Limita coas comarcas de Alhama, Valle de Lecr\u00edn e Alpujarra Granadina ao norte, co Poniente Almeriense ao leste, con Axarqu\u00eda-Costa del Sol ao oeste e co mar Mediterr\u00e1neo ao sur.\nEst\u00e1 formada por dezasete municipios. A s\u00faa capital tradicional e hist\u00f3rica \u00e9 a cidade de Motril."}
{"id": "365997", "revid": "10599", "url": "https://gl.wikipedia.org/wiki?curid=365997", "title": "Costa granadina", "text": ""}
{"id": "365998", "revid": "10599", "url": "https://gl.wikipedia.org/wiki?curid=365998", "title": "Costa Tropical", "text": ""}
{"id": "365999", "revid": "23204", "url": "https://gl.wikipedia.org/wiki?curid=365999", "title": "Dietari de la Diputaci\u00f3 del General", "text": ""}
{"id": "366000", "revid": "98629", "url": "https://gl.wikipedia.org/wiki?curid=366000", "title": "O conto da princesa Kaguya", "text": " \u00e9 un filme de animaci\u00f3n xaponesa producido por Studio Ghibli que se estreou no 2013. Co-escrito e dirixido por Isao Takahata, o filme conta coas voces de dobraxe de Aki Asakura, Kengo Kora, Takeo Chii, Nobuko Miyamoto, Atsuko Takahata, Tomoko Tabata, Tatekawa Shinosuke, Takaya Kamikawa, Hikaru Ij\u016bin, Ryudo Uzaki, Nakamura Shichinosuke II, Isao Hashizume e Tamaki Kojo, e bas\u00e9ase na historia \"O conto do cortador de bamb\u00fa\". \u00c9 o quinto filme de Takahata para Studio Ghibli. Foi estreado o 23 de novembro de 2013. O filme foi aclamado pola cr\u00edtica e foi nomeado \u00f3 Oscar \u00f3 mellor filme de animaci\u00f3n na 87\u00aa edici\u00f3n dos premios."}
{"id": "366009", "revid": "1576", "url": "https://gl.wikipedia.org/wiki?curid=366009", "title": "DIY", "text": ""}
{"id": "366043", "revid": "1888", "url": "https://gl.wikipedia.org/wiki?curid=366043", "title": "Rebeca Baceiredo P\u00e9rez", "text": ""}
{"id": "366049", "revid": "1888", "url": "https://gl.wikipedia.org/wiki?curid=366049", "title": "Jos\u00e9 Mar\u00eda Dur\u00e1n", "text": ""}
{"id": "366050", "revid": "1888", "url": "https://gl.wikipedia.org/wiki?curid=366050", "title": "Xos\u00e9 Mar\u00eda Dur\u00e1n Medra\u00f1o", "text": ""}
{"id": "366086", "revid": "22570", "url": "https://gl.wikipedia.org/wiki?curid=366086", "title": "Julian Edelman", "text": "Julian Francis Edelman, nado o 22 de maio de 1986 en Redwood City, California, \u00e9 un xogador profesional estadounidense de f\u00fatbol americano que xoga na posici\u00f3n de wide receiver e especialista en retornos para os New England Patriots da National Football League (NFL).Formado nas Universidade de Kent State e San Mateo, onde xogaba na posici\u00f3n de quarterback, foi elixido no posto 232 do Draft da NFL de 2012 polos Patriots. Co equipo de Boston ga\u00f1ou d\u00faas Super Bowl (XLI, LI e LIII), sendo o MVP da edici\u00f3n LIII.\nEdelman destaca pola s\u00faa personalidade carism\u00e1tica, por ter xogado tanto de wide receiver como de cornerback in 2011 e polas s\u00faas devoluci\u00f3ns punt. De feito, ten o r\u00e9cord da historia da franqu\u00eda de retorno de e de m\u00e1is punts devoltos para touchdown.\nTraxectoria.\nPrimeiros anos.\nNado en Redwood City, California, Edelmam \u00e9 fillo de Angela e Francis Edelman. Ten devanceiros xudeus por parte do seu pai, mais foi educado como cristi\u00e1n. Con todo, declarou nunha entrevista da canle NFL Network que \u00e9 xudeu. Formado no Instituto de Woodside, al\u00ed xogou no equipo de f\u00fatbol americano na posici\u00f3n de quarterback, liderando no seu \u00faltimo ano ao equipo \u00e1 un r\u00e9cord 13-0. Durante toda a s\u00faa \u00e9poca na educaci\u00f3n secundaria fixo 2.237 yardas e 29 touchdowns por v\u00eda a\u00e9rea, ademais de 964 yardas e 13 touchdowns por v\u00eda terrestre.\nDespois do instituto, pasou un ano na Facultade de San Mateo antes de moverse \u00e1 Universidade de Kent State, onde se especializou en xesti\u00f3n empresarial. No equipo universitario, Edelman foi titular durante tres anos como quarterback. No seu \u00faltimo ano foi o l\u00edder pasador para os \"Golden Flashes\", completando o 56% dos seus pases (153 de 275 pases para 1.820 yardas), lanzando 13 touchdowns e 11 intercepci\u00f3ns. Tam\u00e9n foi o l\u00edder corredor, ga\u00f1ando 1.370 yardas en 215 intentos (unha media de 6,4 yardas por carrexo) e anotando 13 touchdowns. A s\u00faa ofensiva total rompeu o r\u00e9cord da s\u00faa universidade nunha soa temporada, superando o rexistro acadada en 2003 por Joshua Cribbs.\nTras acabar o seu periplo universitario, non foi convidado ao Combine da NFL. Con todo, no seu \"pro day\", correu o \"short shuttle\" en 3,91 segundos, sendo o tempo m\u00e1is r\u00e1pido no Combine dese ano de 3.96 segundos. Os New England Patriots, que realizaran adestramentos privados con Edelman antes do Draft da NFL de 2009, seleccion\u00e1rono co pick 27 da s\u00e9tima rolda (pick 232 xeral), por diante do quarterback da universidade de Michigan State, Brian Hoyer, quen se uniu ao equipo como axente libre. Varios analistas suxeriron que os Patriots poder\u00edan seleccionar a Edelman polo seu potencial na s\u00faa formaci\u00f3n Wildcat. O 16 de xullo de 2009n asinou un contrato cos Patriots por catro anos."}
{"id": "366089", "revid": "23204", "url": "https://gl.wikipedia.org/wiki?curid=366089", "title": "Lingua mohawk", "text": "A lingua mohawk (en , \"[lingua] do lugar de s\u00edlex\") \u00e9 unha lingua iroquesa ameazada que no presente falan unhas 3\u00a0800 persoas do pobo mohawk, que se atopan principalmente no Canad\u00e1 (sur de Ontario e Quebec) e nos Estados Unidos de Am\u00e9rica (oeste e norte do Nova York)."}
{"id": "366094", "revid": "92340", "url": "https://gl.wikipedia.org/wiki?curid=366094", "title": "Theodor Evertz", "text": "Theodor Evertz (fl. c. 1554) foi un compositor dos Pa\u00edses Baixos dos Absburgo, da \u00e9poca do Renacemento, pertencente \u00e1 escola francoflamenga.\nTraxectoria.\nPouco se co\u00f1ece hoxe acerca de Evertz. Tres das s\u00faas canci\u00f3ns holandesas cons\u00e9rvanse na antolox\u00eda de canci\u00f3ns holandesas titulada \"Dat ierste boeck vanden nieuwe Duijtsche liedekens\", publicada por Jacob Baethen en Maastricht en 1554. Son as seguintes :\nNon se conserva ning\u00fan conxunto completo de partituras da antolox\u00eda de Jacob Baethen (falta a voz de soprano), mais unha das canci\u00f3ns para catro voces foi publicada por Petrus Phalesius na s\u00faa obra \"Een Duijtsch musijck boeck\", en 1572, da que se conserva polo menos unha copia."}
{"id": "366095", "revid": "1576", "url": "https://gl.wikipedia.org/wiki?curid=366095", "title": "New Musical Express", "text": ""}
{"id": "366096", "revid": "47401", "url": "https://gl.wikipedia.org/wiki?curid=366096", "title": "Jean Richafort", "text": "Jean Richafort, nado arredor de 1480 e finado arredor de 1547, foi un compositor dos Pa\u00edses Baixos borgo\u00f1\u00f3ns da \u00e9poca do Renacemento, pertencente \u00e1s escola francoflamenga.\nTraxectoria.\nCrese que Jean Richafort puido ter nacido en Hainaut, nos Pa\u00edses Baixos, e con m\u00e1is seguridade sostense que faleceu na cidade de Bruxas. Semella que a s\u00faa lingua materna foi o franc\u00e9s.\u00a0\nSegundo Pierre de Ronsard, Richafort estudou con Josquin des Pr\u00e9s, para quen compuxo un requiem en 1532.\nFoi mestre de capela da catedral de Saint-Rombaut, en Malines, entre os anos 1507 e 1509, e seguidamente na igrexa de Saint-Gilles, en Bruxas, entre 1542 e 1547, a\u00ednda que non se co\u00f1ece exactamente o que fixo nese intermedio. Parece que traballou para a capela real de Francia durante alg\u00fan tempo, xa que algunhas das s\u00faas composici\u00f3ns est\u00e1n destinadas a cerimonias relacionadas con Lu\u00eds XII.\nAlgunhas evidencias suxiren que estivo en Bruxelas en 1531, quizais ao servizo de Mar\u00eda de Hungr\u00eda, daquela gobernadora dos Pa\u00edses Baixos espa\u00f1ois."}
{"id": "366097", "revid": "89787", "url": "https://gl.wikipedia.org/wiki?curid=366097", "title": "Jan van Wintelroy", "text": "Jan van Wintelroy (co\u00f1ecido tam\u00e9n como Joannes Wintelroy), activo no per\u00edodo entre 1520 e 1576, foi un compositor dos Pa\u00edses Baixos borgo\u00f1\u00f3ns, da \u00e9poca do Renacemento, pertencente \u00e1 escola francoflamenga.\nTraxectoria.\nDesde 1529, Jan van Wintelroy foi cantante, ' e sacerdote da \"Ilustre Confrar\u00eda de Notre-Dame\" (\"), en 's-hertogenbosch (Ppa\u00edses Baixos). O 19 de xullo de 1551 foi nomeado mestre de capela, posto que ocupou ata o 30 de xu\u00f1o de 1574. A partir desta data seguiu a ter a s\u00faa sede na capela da irmandade como '.\nObra.\n' (\"\"A\u00ednda que o tempo sexa sombr\u00edo\"), unha canci\u00f3n en lingua neerlandesa (ou flamenga) a catro voces de Wintelroy, foi inclu\u00edda nunha antolox\u00eda que o editor Jacob Baethen publicou en Maastricht en 1554, titulada ' (\"O primeiro libro de novas canci\u00f3ns neerlandesas\"), do que non se conserva copia completa ningunha (falta a parte da soprano). A canci\u00f3n foi inserida no \"\", unha nova antolox\u00eda de canci\u00f3ns en neerland\u00e9s, publicada por Petrus Phalesius en Lovaina, en 1572."}
{"id": "366098", "revid": "65337", "url": "https://gl.wikipedia.org/wiki?curid=366098", "title": "Joannes Wintelroy", "text": ""}
{"id": "366099", "revid": "56817", "url": "https://gl.wikipedia.org/wiki?curid=366099", "title": "AOR", "text": "AOR pode referirse a:"}
{"id": "366103", "revid": "89787", "url": "https://gl.wikipedia.org/wiki?curid=366103", "title": "Megaloceros giganteus", "text": "O alce irland\u00e9s (\"Megaloceros giganteus\") ou cervo xigante irland\u00e9s, \u00e9 unha especie extinta do x\u00e9nero \"Megaloceros\" e un dos meirandes cervos que xamais existiron. A s\u00faa distribuci\u00f3n abrangu\u00eda toda Eurasia durante o Plistoceno, dende Irlanda at\u00e9 Siberia e a China. Unha forma relacionada da especie foi atopada na China, onde viviu no Plistoceno tard\u00edo. Os restos m\u00e1is recentes desta especie foron datados hai 7\u00a0700 anos en Siberia. Malia que moitos dos esqueletos foron atopados en pantanos de Irlanda, o animal non era exclusivo de Irlanda e non estaba relacionado cos actuais alces ou uapit\u00eds. Por esta raz\u00f3n, o nome \"cervo xigante\" \u00e9 empregado nalgunhas publicaci\u00f3ns no canto de \"alce irland\u00e9s\". Un estudo suxeriu que o cervo xigante poder\u00eda estar relacionado co cervo com\u00fan (\"Cervus elaphus\"). Por\u00e9n, outras an\u00e1lises filoxen\u00e9ticas soste\u00f1en a idea dunha relaci\u00f3n m\u00e1is achegada co gamo (\"Dama dama\")."}
{"id": "366104", "revid": "23204", "url": "https://gl.wikipedia.org/wiki?curid=366104", "title": "Alce irland\u00e9s", "text": ""}
{"id": "366105", "revid": "23204", "url": "https://gl.wikipedia.org/wiki?curid=366105", "title": "Cervo xigante irland\u00e9s", "text": ""}
{"id": "366106", "revid": "23204", "url": "https://gl.wikipedia.org/wiki?curid=366106", "title": "Cervo xigante", "text": ""}
{"id": "366110", "revid": "23204", "url": "https://gl.wikipedia.org/wiki?curid=366110", "title": "Xos\u00e9 Manuel Sabucedo", "text": "Xos\u00e9 Manuel Sabucedo Cameselle, nado en Vigo o 15 de febreiro de 1954, \u00e9 un psic\u00f3logo galego.\nTraxectoria.\nLicenciado e doutor en Psicolox\u00eda pola Universidade de Santiago de Compostela, \u00e9 catedr\u00e1tico dende 1993. \u00c9 profesor do Departamento de Psicolox\u00eda Social, B\u00e1sica e Metodolox\u00eda da Facultade de Psicolox\u00eda, da que foi decano. Traballa sobre autoritarismo e actitudes pol\u00edticas, participaci\u00f3n e movementos sociais e violencia pol\u00edtica. Foi premio de Investigaci\u00f3n Social da Xunta de Galicia en 2006 e Premio Eugenio Montero R\u00edos de Investigaci\u00f3n Social en 2010. \u00c9 presidente da Sociedad Cient\u00edfica Espa\u00f1ola de Psicolog\u00eda Social (SCEPS)."}
{"id": "366111", "revid": "1888", "url": "https://gl.wikipedia.org/wiki?curid=366111", "title": "Xos\u00e9 Manuel Sabucedo Cameselle", "text": ""}
{"id": "366112", "revid": "1888", "url": "https://gl.wikipedia.org/wiki?curid=366112", "title": "Jos\u00e9 Manuel Sabucedo Cameselle", "text": ""}
{"id": "366114", "revid": "89787", "url": "https://gl.wikipedia.org/wiki?curid=366114", "title": "Represi\u00f3n franquista", "text": "A represi\u00f3n franquista ref\u00edrese ao longo proceso de violencia f\u00edsica, econ\u00f3mica, pol\u00edtica e cultural que sufriron durante a guerra civil espa\u00f1ola os partidarios do bando republicano na zona sublevada, e durante a posguerra e o r\u00e9xime de Franco os perdedores da guerra civil -os republicanos-, os que os apoiaban ou pod\u00edan apoialos, os que eran denunciados como antifranquistas -f\u00f3seno ou non-, as\u00ed como posteriormente os membros de organizaci\u00f3ns pol\u00edticas, sindicais e en xeral quen non estaba de acordo coa existencia da ditadura franquista, manifestaban a s\u00faa oposici\u00f3n \u00e1 mesma e quen constitu\u00edan ou pod\u00edan constitu\u00edr un perigo para a mesma.\nNa historiograf\u00eda non espa\u00f1ola, a represi\u00f3n franquista ad\u00f3itase denominar terror branco (\"white terror\" en ingl\u00e9s, \"terreur blanche\" en franc\u00e9s).\nO per\u00edodo \u00e1lxido de represi\u00f3n e violaci\u00f3n dos dereitos humanos (que corresponde ao chamado \"terror branco\") empezou co alzamento militar de xullo de 1936 e consid\u00e9rase que rematou en 1945, cando a segunda guerra mundial puxo fin \u00e1s ditaduras de Hitler e Mussolini, principais apoios do r\u00e9xime franquista. A partir de 1945, ano da promulgaci\u00f3n do Foro dos Espa\u00f1ois, ad\u00f3itase falar de represi\u00f3n franquista, unha represi\u00f3n que se aplicou durante toda a ditadura at\u00e9 o falecemento de Francisco Franco en novembro de 1975.\nSegundo distintos informes coincidentes, Espa\u00f1a \u00e9 o segundo pa\u00eds do mundo en n\u00famero de desaparecidos cuxos restos non foron recuperados nin identificados, tras Camboxa.\nTipos de represi\u00f3n.\nA ditadura franquista recorreu \u00f3 longo de toda a s\u00faa existencia, at\u00e9 1976, \u00f3s m\u00e9todos represivos propios de todo r\u00e9xime non democr\u00e1tico. A non observancia destas prohibici\u00f3ns levaba penas de c\u00e1rcere, sanci\u00f3ns e multas, as\u00ed como violencia f\u00edsica na primeira fase represiva do R\u00e9xime. A represi\u00f3n exercida polo franquismo estendeuse a toda a sociedade e pode clasificarse do seguinte modo:\nA represi\u00f3n violenta e f\u00edsica.\nAxustizamentos, asasinatos e desaparici\u00f3ns forzosas.\nIncl\u00fae os axustizamentos \"legais\", en cumprimento de sentenzas ditadas por tribunais militares durante o per\u00edodo da guerra civil, os asasinatos ilegais, as chamadas \"sacas\", practicadas \u00e1 marxe das autoridades militares, pero co pleno co\u00f1ecemento de que se estaban levando a cabo. As \"sacas\" foron especialmente intensas durante os meses de xullo e agosto de 1936. Dentro do \u00e1mbito da represi\u00f3n f\u00edsica tam\u00e9n se incl\u00fae o encarceramento e calquera pena de privaci\u00f3n de liberdade. A represi\u00f3n violenta e f\u00edsica exercida polo r\u00e9xime continuou despois da fin da contenda, en per\u00edodo de paz, e prolongouse at\u00e9 os anos 1970, adoptando m\u00e9todos non tan masivos e m\u00e1is axustados \u00e1 legalidade establecida polo sistema xudicial vixente naquel per\u00edodo. As desaparici\u00f3ns forzosas seguiron produc\u00edndose at\u00e9 despois da segunda guerra mundial. Moitos dos encargados da represi\u00f3n ou a administraci\u00f3n nos campos foran v\u00edtimas na zona republicana, e por este motivo mantiveron unha vontade de furia e vinganza cara aos vencidos. Tampouco os funcionarios de alta instancia da posguerra se mostraron moi contrarios a este clima de represi\u00f3n e vinganza: O Director Xeral de Prisi\u00f3ns, M\u00e1ximo Cuervo Radigales, e o xefe do Corpo Xur\u00eddico Militar, Lorenzo Mart\u00ednez Fuset, contribu\u00edron en non pouca medida a crear este clima represivo.\nBalance.\nMoitas das v\u00edtimas foron enterradas en fosas com\u00fans repartidas por toda Espa\u00f1a, a mi\u00fado f\u00f3ra dos cemiterios e espalladas polo campo, e sen que a s\u00faa morte fose inscrita nos rexistros civ\u00eds. Desde principios dos anos 2000, diversas asociaci\u00f3ns de v\u00edtimas do franquismo como a Asociaci\u00f3n para a Recuperaci\u00f3n da Memoria Hist\u00f3rica encarg\u00e1ronse de localizar estas fosas para identificar os restos dos axustizados e entregalos \u00f3s seus familiares para que puidesen darlles unha sepultura digna. A lei de memoria hist\u00f3rica, aprobada en decembro de 2007, pretende facer efectivos os novos dereitos reco\u00f1ecidos \u00e1s v\u00edtimas do franquismo para equipararlas \u00e1s v\u00edtimas do outro bando, e estableceu un mapa de fosas e v\u00edtimas, en constante actualizaci\u00f3n.\nSegundo o historiador brit\u00e1nico Antony Beevor, o n\u00famero total de v\u00edtimas da represi\u00f3n franquista poder\u00eda achegarse a 200.000, tendo en conta que en varias provincias o reconto a\u00ednda non fora efectuado en 2005.\nSegundo o historiador brit\u00e1nico Hugh Thomas, o balance da represi\u00f3n levada a cabo polos nacionais cifrar\u00edase en 75.000 mortos durante a guerra, dos que dous terzos corresponder\u00edan aos primeiros meses do conflito (inclu\u00edndo as execuci\u00f3ns nos campos de concentraci\u00f3n, as ordenadas polos tribunais despois de 1936 e os mortos na fronte). Estas cifras alcanzar\u00edan 100.000 mortos se se incl\u00faen os represaliados polos nacionais nos territorios conquistados.\nDiversas estimaci\u00f3ns presentan cifras ao redor de 150.000 v\u00edtimas, algunhas apuntando at\u00e9 400.000 mortos, segundo o per\u00edodo considerado e a inclusi\u00f3n ou non das v\u00edtimas mortas en campos de concentraci\u00f3n. O historiador franc\u00e9s Guy Hermet subli\u00f1a que os masacres se prolongaron m\u00e1is tempo baixo o goberno franquista. En canto aos centos de miles de presos internados en campos de concentraci\u00f3n franquistas, 192.000 ser\u00edan fusilados, \u00e1s veces varios anos despois da fin da contenda, con picos de varios centenares de execuci\u00f3ns ao d\u00eda nalg\u00fans per\u00edodos de 1939 e 1940.\nNenos roubados.\nEpisodio menos co\u00f1ecido da represi\u00f3n franquista, o r\u00e9xime alentou separar a nenos das s\u00faas nais cando estas estaban encarceradas. Cando os nenos nados no c\u00e1rcere alcanzaban tres anos de idade (que non era com\u00fan ao recibir intencionadamente unha dieta hipocal\u00f3rica que lles provocaba unha alta mortalidade), e cando non exist\u00edan familiares que puidesen facerse cargo deles, pasaban a ser \"tutelados\" pola Secci\u00f3n Feminina da Falanxe, e en particular polos Padroados de Redenci\u00f3n de Penas que se encargaban de educar aos fillos dos detidos. Segundo estudo publicado por Ricard Vinyes, entre 1944 e 1945 o Padroado de San Pablo contabilizou 30.000 menores fillos de encarcerados e exiliados, aos que haber\u00eda que engadir 12.000 tutelados polo Padroado da Merced.&lt;/ref&gt; O auto de instruci\u00f3n realizado polo Xulgado de Instruci\u00f3n Penal n\u00b0 5 da Audiencia Nacional espa\u00f1ola cifra en 30.960 o n\u00famero de nenos de detidos republicanos cuxas identidades foron supostamente cambiadas no Rexistro Civil para que fosen entregados a familias que apoiaban o r\u00e9xime franquista.\nEn novembro de 1940, o Ministerio de Gobernaci\u00f3n publicou un decreto sobre os orfos de guerra, a saber fillos de pais fusilados ou desaparecidos (exiliados, esquecidos nos c\u00e1rceres, fuxitivos e clandestinos), segundo o cal s\u00f3 \u00abpersoas irreprochables desde o punto de vista relixioso, \u00e9tico e nacional\u00bb pod\u00edan obter a tutela deses nenos. En decembro de 1941, unha lei permitiu que os nenos que non lembrasen o seu nome, fosen repatriados ou cuxos pais non puidesen ser localizados fosen inscritos no Rexistro Civil baixo un novo nome, o que facilitou que puidesen ser adoptados de forma irregular. Esta pr\u00e1ctica estendeuse a todo o per\u00edodo da ditadura franquista.\nNa s\u00faa Declaraci\u00f3n de condena da Ditadura Franquista do 17 de marzo de 2006 (Recomendaci\u00f3n 1736, punto 72, 73, 74 e 75), o Consello de Europa afirmou que os \u00abnenos perdidos\u00bb son v\u00edtimas do Franquismo, dado que os seus \u00abapelidos foron modificados para permitir a s\u00faa adopci\u00f3n por familias adictas ao r\u00e9xime\u00bb. Tam\u00e9n afirmou que \u00abo r\u00e9xime franquista invocaba a 'protecci\u00f3n de menores' pero a idea que aplicaba nesta protecci\u00f3n non se distingu\u00eda dun r\u00e9xime punitivo\u00bb, e que \u00abfrecuentemente eran separados das demais categor\u00edas de nenos internados nas Instituci\u00f3ns do Estado e sometidos a malos tratos f\u00edsicos e psicol\u00f3xicos\u00bb.\nA represi\u00f3n administrativa.\nPracticada con todos os funcionarios do Estado Republicano, tanto nas instituci\u00f3ns Centrais, como en deputaci\u00f3ns e municipios, levada a cabo mediante un proceso de purga co\u00f1ecido co nome de depuraci\u00f3n. Os funcionarios eran castigados con sanci\u00f3ns que \u00edan desde o encarceramento, o traslado forzoso, a suspensi\u00f3n de emprego e soldo, a inhabilitaci\u00f3n e a separaci\u00f3n. Para a obtenci\u00f3n dunha praza, d\u00e1base prioridade aos leais ao Movemento Nacional, e esix\u00edase a presentaci\u00f3n de \"certificados de boa conduta\" expedidos polo xefe local de FET e das JONS \u2014a trav\u00e9s dos informes do Servizo de Informaci\u00f3n e Investigaci\u00f3n\u2014 e o cura da parroquia.\nMiles de oficiais que serviran \u00e1 Rep\u00fablica foron expulsados do ex\u00e9rcito.\nA represi\u00f3n educativa.\nA represi\u00f3n administrativa practicada no Sistema Educativo foi especialmente intensa, tanto no ensino primario e secundario como nas universidades. Instituci\u00f3ns pioneiras de educaci\u00f3n superior e de investigaci\u00f3n como a Residencia de Estudantes de Madrid foron desmanteladas por ser consideradas subversivas, e os contidos educativos foron revisados para axustarse aos estritos criterios pol\u00edticos, relixiosos e culturais do R\u00e9xime, en todos os niveis do ensino. A cuarta parte dos mestres e profesores de Espa\u00f1a foron expulsados do ensino. Xa foi estudada no caso do Maxisterio Nacional, con diversas investigaci\u00f3ns de \u00e1mbito nacional e local. O Corpo de Funcionarios e Tel\u00e9grafos tam\u00e9n foi obxecto de estudo e investigaci\u00f3n, as\u00ed como diversos concellos.\nNos casos de persoas afectadas polas depuraci\u00f3ns pol\u00edticas tanto no \u00e1mbito laboral como nas administraci\u00f3ns p\u00fablicas, estas v\u00edronse privadas do seu dereito a percibir unha xubilaci\u00f3n.\nA represi\u00f3n relixiosa.\nA relixi\u00f3n cat\u00f3lica foi instaurada como relixi\u00f3n oficial do Estado, e a s\u00faa doutrina declarada fonte de inspiraci\u00f3n da lexislaci\u00f3n.\nAs demais relixi\u00f3ns quedaron limitadas \u00f3 \u00e1mbito privado e prohib\u00edronse as s\u00faas manifestaci\u00f3ns p\u00fablicas. No entanto, en 1967 foi reformada a lei para inclu\u00edr no seu articulado a liberdade relixiosa, prohibindo as manifestaci\u00f3ns externas de toda relixi\u00f3n que non fose cat\u00f3lica, e reafirmando a protecci\u00f3n oficial que o Estado brindaba a esta \u00faltima. Os lazos privilexiados entre o Estado e a Igrexa cat\u00f3lica levaron a que se falase de nacional catolicismo.\nA represi\u00f3n ling\u00fc\u00edstica.\nImplicaba a prohibici\u00f3n ou ridiculizaci\u00f3n das linguas de Espa\u00f1a diferentes do castel\u00e1n, \u00fanica lingua reco\u00f1ecida politicamente. A posguerra xerou unha nova brutalidade despois da ocupaci\u00f3n de Catalu\u00f1a: odio \u00e1 autonom\u00eda catal\u00e1, a represi\u00f3n contra a lingua e a cultura propias. Nos primeiros anos de posguerra, perseguiu de forma sistem\u00e1tica a lingua e a cultura catal\u00e1s, vascas e galegas, sobre todo na administraci\u00f3n, nos medios de comunicaci\u00f3n, na escola, na universidade, na sinalizaci\u00f3n p\u00fablica e en xeral en toda manifestaci\u00f3n p\u00fablica. Os nomes propios non castel\u00e1ns foron ilegais at\u00e9 1976, os funcionarios ti\u00f1an prohibido falar outro idioma que non fose ao castel\u00e1n, e a prohibici\u00f3n de pel\u00edculas que non estivesen nesta lingua. Os principais axentes represivos no caso galego a nivel ling\u00fc\u00edstico eran, por\u00e9n, a Igrexa Cat\u00f3lica e a escola.\nA represi\u00f3n econ\u00f3mica.\nA represi\u00f3n econ\u00f3mica foi practicada mediante multas econ\u00f3micas (pago de cantidades fixas), incautaci\u00f3ns totais ou parciais de bens e embargos de contas bancarias, decididas pola Comisi\u00f3n Central de Bens Incautados polo Estado e por comisi\u00f3ns provinciais de incautaci\u00f3n. Aplicouse en virtude dun decreto aprobado o 10 de xaneiro de 1937, en particular os seus artigos 6 e 8 que sancionaban economicamente a \"os responsables de danos ou prexu\u00edzos causados a Espa\u00f1a\". O 9 de febreiro de 1939, a Lei de responsabilidades pol\u00edticas ampliou ese decreto para \"liquidar as culpas contra\u00eddas por quen contribu\u00edron con actos ou omisi\u00f3ns graves a forxar a subversi\u00f3n vermella, a mantela viva durante m\u00e1is de dous anos e a entorpecer o triunfo do Movemento Nacional\". O artigo 10 impu\u00f1a sanci\u00f3ns econ\u00f3micas a todos os condenados por tribunais militares. Estas sanci\u00f3ns aplic\u00e1banse mesmo tras o falecemento do condenado. As incautaci\u00f3ns realiz\u00e1banse a particulares, partidos pol\u00edticos, asociaci\u00f3ns, firmas comerciais. S\u00f3 en\u00a0Galicia, est\u00edmase que at\u00e9 1945 o r\u00e9xime franquista abriu expediente civil ou pol\u00edtico a 14.492 persoas sospeitosas de ser de esquerdas ou de non ter un comportamento \u00abacorde coas novas circunstancias\u00bb.\nEsta lei aplic\u00e1base non s\u00f3 a todos os opositores ao r\u00e9xime sen\u00f3n tam\u00e9n aos que serviran civil e militarmente baixo a Segunda Rep\u00fablica. Vulneraba a irretroactividade penal, castigando ideas e actos anteriores ao levantamento franquista, e por tanto legais cando se realizaron.\n\u00c1 parte das multas gobernativas e as incautaci\u00f3ns, a represi\u00f3n econ\u00f3mica exerc\u00edase tam\u00e9n mediante as subscrici\u00f3ns patri\u00f3ticas obrigatorias. Empregadas primeiro nos anos de guerra para sufragar as campa\u00f1as b\u00e9licas dos \"nacionais\", as subscrici\u00f3ns patri\u00f3ticas mantiv\u00e9ronse baixo o R\u00e9xime e ti\u00f1an un forte impacto propagand\u00edstico. Eran todo menos voluntarias, xa que se algu\u00e9n non contribu\u00eda segundo as s\u00faas posibilidades econ\u00f3micas era multado, e public\u00e1banse as multas en prensa cun prop\u00f3sito claramente intimidatorio.\nO 13 de abril de 1945, o Ministerio de Xustiza publicou un decreto que declarou extinguidos os procedementos de Responsabilidades Civ\u00eds e Pol\u00edticas e os tribunais creados para a s\u00faa aplicaci\u00f3n, ao considerar cumprida a s\u00faa misi\u00f3n. Creou a Comisi\u00f3n Liquidadora de Responsabilidades Pol\u00edticas para resolver os casos pendentes e os recursos presentados contra as sentenzas sancionadoras. Boa parte dos recursos foron sobresidos ou indultados, e os bens e o di\u00f1eiro incautados foron devoltos nas d\u00e9cadas posteriores, por un importe equivalente ao que ti\u00f1an nas datas de incautaci\u00f3n, o que representaba unha forte devalorizaci\u00f3n.\nA restituci\u00f3n do patrimonio hist\u00f3rico e acumulado dos sindicatos de traballadores, asociaci\u00f3ns empresariais e sociedades vinculadas a eles, non se tratou at\u00e9 o inicio da Transici\u00f3n, cando un Real Decreto Lei de 1976 repartiu entre os sindicatos maioritarios os bens acumulados polo sindicato vertical, recentemente abolido. A devoluci\u00f3n do patrimonio hist\u00f3rico das organizaci\u00f3ns sindicais non foi contemplada de feito at\u00e9 a aprobaci\u00f3n en 1986 da Lei de Cesi\u00f3n de Bens do Patrimonio Sindical Acumulado.\nA represi\u00f3n laboral.\nLevada a cabo en todos os \u00e1mbitos produtivos, con despedimentos de posto de traballo, inhabilitaci\u00f3ns laborais e profesionais. As organizaci\u00f3ns patronais realizaban listas de \"vermellos\" ou \"sindicalistas\" para evitar que entrasen \u00e1s empresas. No caso de membros de profesi\u00f3ns liberais, foi levada a cabo polos propios colexios profesionais, despois da s\u00faa correspondente depuraci\u00f3n.\nOs funcionarios p\u00fablicos que serviran durante a Rep\u00fablica foron despedidos de acordo coa \"Lei de depuraci\u00f3n\".\nA represi\u00f3n pol\u00edtica.\nProhib\u00edronse os partidos pol\u00edticos, sindicatos, asociaci\u00f3ns e xornais non af\u00edns ao r\u00e9xime. Anulouse a liberdade de expresi\u00f3n para opini\u00f3ns contrarias ao goberno ou simplemente discrepantes, e estableceuse desde as mesmas instancias de goberno un sistema de censura de todos os medios de comunicaci\u00f3n.\nA represi\u00f3n cultural.\nA censura foi aplicada a temas non relacionados directamente coa pol\u00edtica: literatura, poes\u00eda, m\u00fasica, artes pl\u00e1sticas, cine e teatro. Imp\u00faxose un modelo cultural definido segundo os criterios establecidos polo Estado. A censura que aplicaba o r\u00e9xime afectou a todas as actividades intelectuais e aos medios de comunicaci\u00f3n, e chegou a inclu\u00edr a manipulaci\u00f3n fotogr\u00e1fica.\nO cine e o teatro ser\u00edan v\u00edtimas dunha dobre censura civil e eclesi\u00e1stica, sendo prohibidas obras de diferentes autores.\nAntes de ser representadas, as obras de teatro ti\u00f1an que pasar o filtro da Xunta de Censura de Obras Teatrais que, en moitas ocasi\u00f3ns, impu\u00f1a a eliminaci\u00f3n de frases, a desvirtuaci\u00f3n de di\u00e1logos e situaci\u00f3ns dram\u00e1ticas, e mesmo a s\u00faa prohibici\u00f3n total. O nacente teatro realista, do mesmo xeito que a novela e o cine realista, foi prohibido por ser considerado pr\u00f3ximo ao marxismo, e censur\u00e1banse as obras que representaban aspectos da realidade espa\u00f1ola que o r\u00e9xime se esforzaba en ocultar. Se as obras temper\u00e1s de Antonio Buero Vallejo, primeiras mostras do realismo social no teatro da posguerra espa\u00f1ola, escaparon \u00e1 censura, d\u00faas obras s\u00faas foron prohibidas m\u00e1is adiante. Na d\u00e9cada de 1940, prohib\u00edronse varias obras de Jardiel Poncela (a\u00ednda que apoiase o levantamento franquista), Juan Jos\u00e9 Alonso Mill\u00e1n, Alfonso Paso, Alfonso Sastre, Lauro Olmo, Jos\u00e9 Mar\u00eda Rodr\u00edguez M\u00e9ndez e Francisco Nieva, e reduciuse a boa parte dos dramaturgos espa\u00f1ois ao \u00e1mbito do teatro de c\u00e1mara. Recuperouse a liberdade de expresi\u00f3n nos escenarios o 4 de marzo de 1978, durante a Transici\u00f3n democr\u00e1tica, cando entrou en vigor o Real Decreto 262/1978 sobre liberdade de representaci\u00f3n de espect\u00e1culos teatrais.\nNa novela o r\u00e9xime non puido evitar que alg\u00fans escritores reflectisen as m\u00edseras condici\u00f3ns de vida daqueles anos corenta. Un pintor, o palentino Ambrosio Ortega, Brosio, foi a persoa que m\u00e1is anos permaneceu nos c\u00e1rceres franquistas, ao permanecer preso desde 1947 at\u00e9 1970 pola s\u00faa colaboraci\u00f3n co \"maquis\".\nExtensi\u00f3n da represi\u00f3n.\nA represi\u00f3n franquista iniciouse no mesmo comezo da guerra civil, naquelas provincias onde triunfou rapidamente a conspiraci\u00f3n armada contra a Rep\u00fablica, o chamado \"Alzamento\", finalizando na d\u00e9cada dos anos 70, coa morte de Francisco Franco. Desde un punto de vista historigr\u00e1fico a \u00e9poca do \"Terror branco\" propiamente dito incluir\u00eda a Guerra Civil (1936\u201339) e os primeiros nove anos da ditadura franquista. Decenas de miles de v\u00edtimas est\u00e1n enterradas de maneira an\u00f3nima en fosas com\u00fans distribu\u00eddas por todo o estado (2.382 segundo o Ministerio de Xustiza), das cales m\u00e1is de 600 se localizan en Andaluc\u00eda. A fosa m\u00e1is grande \u00e9 a do Cemiterio de San Rafael na cidade de M\u00e1laga, onde se atoparon 4.571 corpos de v\u00edtimas da represi\u00f3n. A Asociaci\u00f3n para a Recuperaci\u00f3n da Memoria Hist\u00f3rica (ARMH) leva a cabo traballos de exhumaci\u00f3n de fosas e identificaci\u00f3n de v\u00edtimas.\nCarecemos de cifras concretas e completamente fi\u00e1beis da represi\u00f3n a nivel de todo o estado. O principal motivo \u00e9 a ocultaci\u00f3n que fixo o r\u00e9xime franquista, destru\u00edndo centos de documentos relaccionados coa represi\u00f3n e a falsificaci\u00f3n de documentos relaccionados coa morte de republicanos. O hispanista estadounidense Gabriel Jackson afirma que:\nEstudos acad\u00e9micos sobre o n\u00famero de mortos.\nExisten numerosas estimaci\u00f3ns do n\u00famero de v\u00edtimas, a\u00ednda que non todas te\u00f1en o mesmo nivel de fiabilidade:\nCifras por provincias e comunidades aut\u00f3nomas.\nSi existen, por outro lado, numerosos estudos fi\u00e1beis a nivel local, provincial e auton\u00f3mico. Na t\u00e1boa podemos ver algunhas das cifras que deron a co\u00f1ecer estas investigaci\u00f3ns: \nCifras a nivel local e comarcal.\nIgualmente moitos dos datos m\u00e1is fi\u00e1beis son os de \u00e1mbito local ou comarcal."}
{"id": "366115", "revid": "61897", "url": "https://gl.wikipedia.org/wiki?curid=366115", "title": "Persoeiros da Guerra civil espa\u00f1ola", "text": ""}
{"id": "366116", "revid": "92340", "url": "https://gl.wikipedia.org/wiki?curid=366116", "title": "Xos\u00e9 Alberte Su\u00e1rez Lage", "text": "Xos\u00e9 Alberte Su\u00e1rez Lage, co\u00f1ecido como Picho, nado o 24 de febreiro de 1946 e finado en Salvaterra de Mi\u00f1o o 31 de marzo de 2014, foi un xornalista e pol\u00edtico galego.\nTraxectoria.\nFuncionario do Concello de Salvaterra de Mi\u00f1o, foi tenente de alcalde de Salvaterra. Foi o organizador dos Encontros\nde Humoristas Galegos (1984-1988). Foi director da revista \"Can sen Dono\" e despois tam\u00e9n foi fundador e director de \"X\u00f3!\"."}
{"id": "366117", "revid": "5863", "url": "https://gl.wikipedia.org/wiki?curid=366117", "title": "Biblioteca Nacional Central de Florencia", "text": "A Biblioteca Nacional Central de Florencia (en italiano \"Biblioteca Nazionale Centrale dei Firenze\") \u00e9 unha biblioteca p\u00fablica nacional e unha das d\u00faas bibliotecas centrais de Italia, xunto coa Biblioteca Nacional Central de Roma. At\u00f3pase en Florencia.\nHistoria.\nA biblioteca foi fundada en 1714 cando Antonio Magliabecchi, un famoso erudito italiano, legou a s\u00faa colecci\u00f3n completa de libros, que comprende aproximadamente 30.000 volumes, \u00e1 cidade de Florencia. Dende 1743 requ\u00edrese que unha copia de cada obra publicada na Toscana sexa cedida \u00e1 biblioteca. Orixinalmente co\u00f1ecida como \"a Magliabechiana\", a biblioteca abriuse ao p\u00fablico en 1747. As s\u00faas propiedades comb\u00ednanse coas da Biblioteca Palatina, en 1861, e en 1885, a biblioteca foi rebautizada como Biblioteca Nacional Central de Florencia, ou BNCF. Desde 1870, a biblioteca recolleu as copias de todas as publicaci\u00f3ns italianas.\nDesde 1935, as colecci\u00f3ns est\u00e1n aloxadas nun edificio dese\u00f1ado por C\u00e9sar Bazzaniu e Vincenzo Mazzei, situado \u00f3 longo do r\u00edo Arno de Santa Cruz. Antes disto, atop\u00e1banse en varias salas da Galer\u00eda dos Uffizi.\nO Sistema Nacional de Bibliotecas (SBN), situado no BNCF, \u00e9 responsable da automatizaci\u00f3n dos servizos de biblioteca e da indexaci\u00f3n das explotaci\u00f3ns nacionais.\nO seu fondo bibliogr\u00e1fico consta de m\u00e1is de cinco mill\u00f3ns de volumes, entre manuscritos, incunables, mapas xeogr\u00e1ficos, partituras musicais e documentos aut\u00f3grafos.\nLamentablemente, unha gran inundaci\u00f3n do r\u00edo Arno en 1966 danou case un terzo dos fondos da biblioteca, en especial, as s\u00faas publicaci\u00f3ns peri\u00f3dicas e colecci\u00f3ns Magliabechi e Palatino. O Centro de Restauraci\u00f3n estableceuse posteriormente, \u00f3 que se atrib\u00fae a recuperaci\u00f3n de moitos obxectos de valor incalculable. Con todo, a\u00ednda queda moito traballo por facer, e alg\u00fans artigos perd\u00e9ronse definitivamente."}
{"id": "366118", "revid": "59564", "url": "https://gl.wikipedia.org/wiki?curid=366118", "title": "Ana Cabaleiro", "text": "Ana Cabaleiro L\u00f3pez, nada en Sa\u00eddres (Silleda) en 1974, \u00e9 unha xornalista e escritora galega.\nTraxectoria.\nLicenciada en Xornalismo pola Universidade de Santiago de Compostela, cursou o m\u00e1ster de Estudos Te\u00f3ricos e Comparados da Literatura e da Cultura. Iniciouse como xornalista en Radio Estrada. Colabora en \"Sermos Galiza\" e no \"Bolet\u00edn Galego de Literatura\". \u00c9 membro do grupo de escritura \"Versos soltos\". Traballou no campo da discapacidade intelectual e no da cooperaci\u00f3n ao desenvolvemento. Tam\u00e9n traballou no gabinete de comunicaci\u00f3n da Deputaci\u00f3n de Pontevedra.\nEn febreiro de 2017 publicou o seu primeiro libro de relatos, \"Sapos e sereas\", co que quixo chamar a atenci\u00f3n sobre o absurdo dos estereotipos de x\u00e9nero a trav\u00e9s de relatos postos en feminino e dirixidos a unha hipot\u00e9tica lectora, nos que pon en cuesti\u00f3n o modo en que se contou a historia da muller.\nEn 2018 tam\u00e9n colaborou na revista \"Ligeia\". Publicou o relato \"Todas esas mentiras\" no n\u00ba 223 (2019) da revista \"Grial\".\nLigaz\u00f3ns externas.\nEntrevista de Montse Dopico en Praza P\u00fablica"}
{"id": "366119", "revid": "1888", "url": "https://gl.wikipedia.org/wiki?curid=366119", "title": "Ana Cabaleiro L\u00f3pez", "text": ""}
{"id": "366120", "revid": "23204", "url": "https://gl.wikipedia.org/wiki?curid=366120", "title": "Matilde Albert Robatto", "text": "Matilde Albert Robatto, nada en Mugardos en 1940, \u00e9 unha profesora e escritora galega.\nTraxectoria.\nMarchou aos cinco anos a Madrid. Licenciouse en Filosof\u00eda e Letras na Universidade Complutense de Madrid. Aos vinte e un anos casou e trasladouse a Porto Rico. Na Universidade de Porto Rico fixo o doutoramento sobre a narrativa de Juan Goytisolo. Catedr\u00e1tica do departamento de Estudios Hisp\u00e1nicos e directora do Seminario Federico de On\u00eds. \u00c9 directora do departamento de Estudios Hisp\u00e1nicos de R\u00edo Piedras da Universidade p\u00fablica de Porto Rico. Organizou as Jornadas de la Emigraci\u00f3n Gallega a Puerto Rico."}
{"id": "366122", "revid": "89787", "url": "https://gl.wikipedia.org/wiki?curid=366122", "title": "Fundaci\u00f3 Bernat Metge", "text": "A Fundaci\u00f3 Bernat Metge\u00a0\u00e9 unha instituci\u00f3n fundada en\u00a01922 baixo o patrocinio da editorial Alpha\u00a0e\u00a0Francesc Camb\u00f3. Hoxe forma parte do Institut Camb\u00f3 e ten como finalidade o fomento do estudo dos cl\u00e1sicos gregos e latinos en lingua catal\u00e1, as\u00ed como a de crear \u00f3 longo dos tempos xeraci\u00f3ns de humanistas.\nA s\u00faa actividade principal foi a publicaci\u00f3n da colecci\u00f3n Fundaci\u00f3 Bernat Metge, en catal\u00e1n, seguindo o modelo das grandes colecci\u00f3ns cl\u00e1sicas europeas (como a \"Collections des universit\u00e9s de France\", co\u00f1ecida como \"la Bud\u00e9\" por ser patrocinada pola Association Guillaume Bud\u00e9, ou a \"Bibliotheca Teubneriana\" de Benediktus Gotthelf Teubner). Iniciouse en abril de 1923 co libro\u00a0\"Da natureza das cousas\" de Lucrecio, traducido por\u00a0Joaquim Balcells. Os seus directores foron Joan Estelrich (1923-1958) e Carles Riba\u00a0(1858-1959), quen formou unha escola de tradutores. Despois foi dirixida por un consello directivo integrado por Josep Alsina, Joan Petit i Montserrat (substitu\u00eddo por Jaume Berenguer), Miquel Dol\u00e7, Josep Verg\u00e9s i F\u00e0bregas e Joan Baptista Solervicens.\nA colecci\u00f3n Fundaci\u00f3 Bernat Metge.\nA \"colecci\u00f3n Fundaci\u00f3 Bernat Metge\"\u00a0recolle a publicaci\u00f3n de traduci\u00f3ns de autores gregos e latinos \u00f3 catal\u00e1n. As versi\u00f3ns, que son publicadas \u00e1s veces co texto orixinal, contribu\u00edron a fixar a linguaxe literaria culta en catal\u00e1n. A colecci\u00f3n quedou interrompida entre 1939 e 1946. No presente, disp\u00f3n de m\u00e1is de 360 volumes.\nA colecci\u00f3n, segundo o cat\u00e1logo editorial, div\u00eddese nas seguintes series: "}
{"id": "366123", "revid": "1131", "url": "https://gl.wikipedia.org/wiki?curid=366123", "title": "Les aventures extraordin\u00e0ries d'en Massagran", "text": "Les aventures extraordin\u00e0ries d'en Massagran\u00a0\u00e9 un libro de 1910, o m\u00e1is co\u00f1ecido da literatura infantil de Josep Maria Folch. O protagonista \u00e9 Massagran, un aventureiro que decidiu navegar para vivir experiencias e co\u00f1ecer outros pa\u00edses.\nFoi publicado en forma de follet\u00edn a \"En Patufet\" en 1910 con debuxos de Joan Garcia Junceda (n\u00famero 9 da Biblioteca Patufet, que continuou \u00f3 n\u00famero 10: \"Noves aventures d'en Massagran\"). Tivo un grande \u00e9xito, que de feito a\u00ednda perdura, posto que deu orixe a unha serie publicada en forma de banda dese\u00f1ada, debuxada por Josep Maria Madorell, e tam\u00e9n en formato televisivo."}
{"id": "366124", "revid": "98629", "url": "https://gl.wikipedia.org/wiki?curid=366124", "title": "Fosa com\u00fan", "text": "Fosa ou foxa com\u00fan \u00e9 o lugar onde se enterran os cad\u00e1veres que por diversas raz\u00f3ns non te\u00f1en sepultura propia. As fosas com\u00fans foron, ao longo da humanidade, un m\u00e9todo moi usado para dispor dos cad\u00e1veres de d\u00faas ou m\u00e1is persoas.\nAs fosas com\u00fans util\u00edzanse en caso de cat\u00e1strofes naturais e epidemias cando existe risco de contaxios masivos. Durante a \u00e9poca da peste negra, por exemplo, abr\u00edronse fosas com\u00fans para conter os cad\u00e1veres dos infectados con este mal.\nM\u00e1is comunmente, as fosas com\u00fans son propias de guerras. Durante a segunda guerra mundial, por exemplo, os nazis utiliz\u00e1ronas como cemiterio de xudeus asasinados, nalgunhas ocasi\u00f3ns mesmo lanzaban corpos a\u00ednda con vida.\nTam\u00e9n as guerrillas fixeron uso das fosas com\u00fans, a mi\u00fado nas s\u00faas acci\u00f3ns contra a poboaci\u00f3n civil. En r\u00e9ximes totalitarios, \u00e9 \u00e1s veces o propio ex\u00e9rcito o que enterra os seus represaliados por raz\u00f3ns ideol\u00f3xicas en fosas an\u00f3nimas. As fosas sen sinalizar conseguen deste xeito ocultar o resultado das s\u00faas atrocidades pasando inadvertidas durante d\u00e9cadas e impedindo aos familiares honrar os seus defuntos. Moitas das que se atoparon f\u00f3rono grazas ao testemu\u00f1o de testemu\u00f1as ou de arrepentidos.\nNalg\u00fans pobos, a\u00ednda persiste a tradici\u00f3n de contar cunha fosa com\u00fan nos cemiterios para enterrar os cad\u00e1veres das persoas non identificadas e/ou non reclamadas. Este tipo de fosas com\u00fans recibe en castel\u00e1n o nome de hoyanca."}
{"id": "366128", "revid": "89787", "url": "https://gl.wikipedia.org/wiki?curid=366128", "title": "M\u00e1rtires claretianos de Barbastro", "text": "Os m\u00e1rtires de Barbastro son os 51 misioneiros claretianos martirizados e asasinados por milicianos anarquistas no inicio da Guerra civil espa\u00f1ola na localidade oscense de Barbastro, Espa\u00f1a. Foron beatificados en 1992 e a s\u00faa festividade cel\u00e9brase o d\u00eda 13 de agosto.\nO cativerio.\nO d\u00eda do pronunciamento militar, o 17 de xullo de 1936, na cidade de Barbastro viv\u00edase nunha serena tensi\u00f3n. Os misioneiros claretianos, a maior\u00eda estudantes, confiaban nas palabras do coronel Villalba: \"As tropas est\u00e1n acuarteladas. No momento dado responder\u00e1n\".\n\u00c1s 17:30 horas do 20 de xullo de 1936 uns sesenta milicianos anarquistas da CNT armados irromperon na comunidade de Barbastro onde resid\u00edan os misioneiros, que estaba formada por 60 persoas: nove sacerdotes, doce irm\u00e1ns e 39 estudantes. O tres pais superiores foron arrestados mentres que o resto foron trasladados e reclu\u00eddos nun sal\u00f3n do colexio dos Escolapios, que se converter\u00eda nunha improvisada prisi\u00f3n.\nOs carcereiros buscaban unha e outra vez a apostas\u00eda dos novos seminaristas, t\u00ed\u00f1anlles prohibido rezar e introduc\u00edan prostitutas no sal\u00f3n para tentalos, a\u00ednda que sen \u00e9xito. Durante o encerro, os misioneiros deixaron o seu testemu\u00f1o en cadeiras, t\u00e1boas, paredes e at\u00e9 nos envoltorios da comida. Nunha envoltura de chocolate conservouse o testemu\u00f1o de Faustino P\u00e9rez, un seminarista:Doce d\u00edas despois de ser encarcerados os pais superiores foron fusilados. O resto o ser\u00edan os d\u00edas 12, 13, 15 e 18 de agosto de 1936. Con eles morreu un xitano, Ceferino Gim\u00e9nez, que se negou a abandonar o seu rosario, motivo polo cal foi executado. \"El Pelei\", como era co\u00f1ecido, foi declarado beato da Igrexa cat\u00f3lica.\nDous seminaristas arxentinos, de apelidos Hall e Parussini liberados uns d\u00edas antes dos fusilamentos, foron os encargados de transmitir os momentos de sufrimento aos que foron sometidos. Parussini, escrib\u00eda: \"\"Certo d\u00eda dix\u00e9ronnos que a cea ser\u00eda a nosa \u00faltima comida.\" \"Ouvida a feliz nova, busquei un anaco de papel e escrib\u00edn unhas li\u00f1as de despedida..\".\". M\u00e1is de catro veces recibiron a absoluci\u00f3n xeral crendo que a morte era inminente. Un dos estudantes arxentinos declaraba: \"Repet\u00edannolo constantemente: Non odiamos as vosas persoas. Odiamos a vosa profesi\u00f3n, o voso h\u00e1bito negro, a vosa sotana\". Cando durm\u00edan a noite do 14 ao 15 de agosto un grupo da CNT irrompeu no sal\u00f3n. Os seminaristas abraz\u00e1ronse mentres lles ataban e golpe\u00e1banlles. Dos golpes co fusil, un caeu no cami\u00f3n mesmo. Colocados xunto a un ribazo, uns de p\u00e9, outros de xeonllos, uns cos brazos en cruz, outros co rosario ou un crucifixo entre as mans, escoitaron a \u00faltima proposici\u00f3n: \u00abA\u00ednda estades a tempo. \"Que preferides: ir en liberdade \u00e1 fronte ou morrer?\"\u00bb Apagadas polas descargas ouviuse: \u00abMorrer! \"Viva Cristo Rei!\"\u00bb.\nUns sinxelos monumentos lembran hoxe os lugares do martirio, e os seus restos repousan na cripta da Casa-Museo dos Claretianos de Barbastro.\nAsasinato de Monse\u00f1or Asensio en Barbastro.\nO bispo Monse\u00f1or Florentino Asensio Barroso foi detido en Barbastro durante os sucesos, e encarcerado, sendo trasladado o 8 de agosto de 1936 a unha cela do Concello. Foi sometido a todo tipo de humillantes vexaci\u00f3ns at\u00e9 o punto de cortarlle os xenitais no medio das risas das s\u00faas torturadores. Mentres o empuxaban dic\u00edanlle: \"\"non te\u00f1as medo\". Se \u00e9 verdade iso que predicades, ir\u00e1s pronto ao ceo\". A resposta deste bispo non puido ser m\u00e1is clara: \"Si, e al\u00ed rezarei por v\u00f3s\". Os seus asasinos, pouco antes de arroxalo \u00e1 fosa com\u00fan, roub\u00e1ronlle a s\u00faa roupa, os seus zapatos e arrinc\u00e1ronlle os dentes."}
{"id": "366130", "revid": "98629", "url": "https://gl.wikipedia.org/wiki?curid=366130", "title": "Checa (guerra civil espa\u00f1ola)", "text": "Unha checa ou cheka era unha instalaci\u00f3n que durante a guerra civil espa\u00f1ola foi utilizada na zona republicana \u00e1 marxe das leis para deter, interrogar, torturar, xulgar de forma sumar\u00edsima e executar a sospeitosos de simpatizar co bando rebelde. As checas foron utilizadas principalmente por algunhas persoas ou grupos relacionados con partidos e sindicatos que operaban na zona republicana.\nPolo xeral, estas instalaci\u00f3ns eran co\u00f1ecidas pola r\u00faa onde se atopaban, ou ben polo nome de quen as dirix\u00eda. \u00c1 parte das que depend\u00edan de organismos do Estado \u2014como a co\u00f1ecida como Checa de Belas Artes, m\u00e1is tarde de Fomento, dependente do Comit\u00e9 Provincial de Investigaci\u00f3n P\u00fablica\u2014, varios partidos pol\u00edticos, ateneos, comit\u00e9s, sindicatos ou organizaci\u00f3ns vinculados \u00e1 Fronte Popular ou \u00e1 CNT dispuxeron dunha checa.\nConcepto e causas.\nA insurrecci\u00f3n armada contra o goberno da II Rep\u00fablica triunfou s\u00f3 parcialmente, polo que Espa\u00f1a quedou dividida en d\u00faas zonas. Na que fracasara a rebeli\u00f3n, as instituci\u00f3ns quedaron sumamente debilitadas e o Goberno decidiu ceder \u00e1 demanda das organizaci\u00f3ns obreiras de que se entregasen armas aos seus militantes. Desta forma, desencadeouse o movemento revolucionario que os sublevados dic\u00edan combater. A combinaci\u00f3n de ambos os factores, o proceso revolucionario mediante o que as organizaci\u00f3ns esquerdistas trataron de suplir as carencias do debilitado aparello estatal e a rebeli\u00f3n encabezada polos militares insurrectos que ameazaba propagarse, desencadearon na zona que se deu en chamar \u00abrepublicana\u00bb un movemento represor carente de direcci\u00f3n e uniformidade que foi de grande intensidade durante os primeiros meses da guerra. Dentro deste movemento represor, alg\u00fans grupos irregulares que actuaron nos primeiros meses do conflito foron cualificados por alg\u00fan historiador como escuadr\u00f3ns da morte, a\u00ednda que o termo non estaba a\u00ednda en vigor na \u00e9poca dos feitos.\nContexto da represi\u00f3n.\nA represi\u00f3n na zona republicana desenvolveuse nun contexto no que influ\u00edu a ausencia dunha autoridade clara tras a insurrecci\u00f3n, que levou a alg\u00fan autor a falar de \"quebra do Estado de dereito\". As principais instituci\u00f3ns (Ex\u00e9rcito, Polic\u00eda, xudicatura) quedaron debilitadas pola rebeli\u00f3n de moitos dos seus integrantes, a execuci\u00f3n ou encarceramento doutros e o clima de sospeita existente sobre os restantes, a quen os militantes anarquistas, comunistas e socialistas v\u00edan como ferramentas da clase dominante \u00e1 que quer\u00edan derrotar. A decisi\u00f3n do Goberno de entregar armas \u00e1s organizaci\u00f3ns obreiras para poder derrotar \u00e1s forzas sublevadas acabou acrecentando a debilidade das instituci\u00f3ns constitucionais, que se viron superadas e substitu\u00eddas por organismos oficiosos creados polos partidos e sindicatos obreiros, de ideolox\u00eda maioritariamente revolucionaria.[8] Para os militantes destas organizaci\u00f3ns, que foran perseguidos pola Xustiza durante d\u00e9cadas, as garant\u00edas xur\u00eddicas eran s\u00f3 formalismos in\u00fatiles que dificultaban a administraci\u00f3n dunha \u00abxustiza revolucionaria\u00bb.\nTras o estalido do conflito produciuse a excarceraci\u00f3n de numerosos presos com\u00fans, condenados alg\u00fans por graves delitos, atopando moitos deles acomodo en diversos \u00f3rganos represivos, sendo os anarquistas particularmente receptivos a aceptar a colaboraci\u00f3n destes individuos, en quen v\u00edan a aliados de clase, a\u00ednda que Gabriele Ranzato resta importancia a esta violencia m\u00e1is desorganizada fronte \u00e1 levada a cabo polos membros das formaci\u00f3ns pol\u00edticas, comit\u00e9s e sindicatos. Determinadas checas convert\u00e9ronse en refuxios de criminais que actuaban con \u00e1nimo de lucro.\nAs mensaxes radiof\u00f3nicas do xeneral Queipo de Llano provocaban pavor entre os republicanos. A proclamaci\u00f3n polo xeneral Mola de que en Madrid exist\u00eda unha \u00abquinta columna\u00bb que colaborar\u00eda coas catro que se dirix\u00edan contra a capital buscaba sementar inquietude entre os seus adversarios, obxectivo que conseguiu, pois enrudeceu a represi\u00f3n non s\u00f3 contra reais ou supostos colaboradores dos sublevados, sen\u00f3n tam\u00e9n contra presuntos simpatizantes. O co\u00f1ecemento de que o bando contrario tam\u00e9n estaba a realizar sistem\u00e1ticas acci\u00f3ns de represi\u00f3n con extraordinaria dureza, como o masacre de Badaxoz polo tenente coronel Yag\u00fce ou a represi\u00f3n desatada en Navarra polas tropas de Mola, xerar\u00eda desexos de vinganza e alentou aos m\u00e1is radicais.\nOs bombardeos a\u00e9reos levados a cabo pola aviaci\u00f3n \u00abnacional\u00bb sobre Madrid, un tipo de guerra desco\u00f1ecido at\u00e9 ent\u00f3n que afectaba duramente \u00e1 poboaci\u00f3n civil, acenderon os \u00e1nimos dos milicianos, que buscaron vingarse do inimigo nas cabezas dos seus simpatizantes m\u00e1is pr\u00f3ximos e vulnerables. Sobre todo polo feito de que a aviaci\u00f3n franquista parec\u00eda respectar o barrio de Salamanca, zona residencial de clase alta \u00e1 que acudiron a refuxiarse multitude de persoas.\nFinalmente, tam\u00e9n estaba en xogo o interese econ\u00f3mico polas incautaci\u00f3ns de bens dos detidos. As autoridades necesitaban di\u00f1eiro para a guerra, e pareceulles que unha forma l\u00f3xica de obtelo era proceder \u00e1 incautaci\u00f3n de bens dos detidos como sospeitosos de colaborar co bando contrario. En consecuencia, as checas apoder\u00e1banse de di\u00f1eiro en met\u00e1lico, xoias e outros bens dos detidos que, en parte, entregaban \u00e1 Direcci\u00f3n Xeral de Seguridade. A decisi\u00f3n oficial de que os membros dos tribunais chequistas fosen retribu\u00eddos con cargo ao produto do incautado acentuou o perigo de que o \u00e1nimo de lucro influ\u00edse na s\u00faa actuaci\u00f3n.\nDelimitaci\u00f3n do concepto.\nA\u00ednda que a palabra \u00abcheca\u00bb sexa hoxe utilizada despectivamente polos sectores m\u00e1is cr\u00edticos con este fen\u00f3meno, o termo foi no seu momento asumido polos seus propios creadores e utilizado polos simpatizantes de ambos os bandos. A denominaci\u00f3n procede do ap\u00f3cope da Comisi\u00f3n Extraordinaria (\"Chrezvich\u00e0inaia Komissia\") creada en Rusia o ano 1917 polos bolxeviques para reprimir con dureza calquera acto considerado como contrarrevolucionario. Partindo deste concepto, excl\u00faense alg\u00fans organismos que participaron na represi\u00f3n dos insurxentes e disc\u00fatese a inclusi\u00f3n ou non doutros.\nA administraci\u00f3n de xustiza.\nA\u00ednda que moi diminu\u00edda polo caos producido pola rebeli\u00f3n, a administraci\u00f3n de xustiza tradicional non desapareceu totalmente. Certos casos, como o dos xenerais Fanjul, Goded e Fern\u00e1ndez Burriel, foron axuizados por tribunais constitu\u00eddos cunhas certas garant\u00edas. En ocasi\u00f3ns, os mesmos xu\u00edces ser\u00edan quen investigar\u00edan alg\u00fans dos excesos das checas. As autoridades crearon co tempo uns tribunais mixtos nos que, a\u00ednda que hab\u00eda xu\u00edces profesionais, predominaban os xurados simpatizantes das organizaci\u00f3ns esquerdistas.[24] Estes \u00f3rganos xudiciais non foron confundidos coas checas nin sequera polo Ministerio de Xustiza do r\u00e9xime de Franco tras a vitoria b\u00e9lica. A Causa Xeral dedica o seu cap\u00edtulo XI ao que denomina \u00abXustiza vermella\u00bb, separ\u00e1ndoo do Cap\u00edtulo IV adicado \u00e1s checas.\nOutros grupos irregulares.\n\u00c9 discutida a consideraci\u00f3n ou non como checas dos postos das Milicias de Vixilancia de Retagarda, dos que exist\u00edan 35 en Madrid, ou a sede do Departamento Especial de Informaci\u00f3n do Estado (DEDIDE) da r\u00faa de O'Donnell.\nDoutra banda, existiron certos grupos represivos, xa fosen \"oficiosos\" creados por organizaci\u00f3ns pol\u00edticas, xa fosen oficiais pero cunha actuaci\u00f3n moi aut\u00f3noma, que realizaban un labor moi similar \u00e1 do checas pero de forma volante, \u00e9 dicir, sen contar cun centro de detenci\u00f3n e interrogatorio estable. Estas organizaci\u00f3ns practicaban detenci\u00f3ns e realizaban incautaci\u00f3ns pero os detidos que non eran asasinados por elas eran entregados a checas propiamente ditas. A\u00ednda que adoitan estar inclu\u00eddos nas relaci\u00f3ns de checas feitas por diversos historiadores, alg\u00fans discuten a s\u00faa consideraci\u00f3n como tales.[27] En calquera caso, a s\u00faa actuaci\u00f3n non se distingu\u00eda moito da das checas en sentido estrito. Entre estes grupos destacan:\nO SIM.\nCaso \u00e1 parte \u00e9 o do Servizo de Informaci\u00f3n Militar (SIM), creado polo ministro de Defensa Indalecio Prieto en agosto de 1937 para tentar unificar os diversos servizos de intelixencia e que chegou a estar dirixido en Madrid por Anxo Pedrero (axudante e sucesor de Agapito Garc\u00eda Atadell). A s\u00faa natureza oficial e a centralizaci\u00f3n coa que actuaba af\u00e1stanlle, aparentemente, do concepto de checa tal como \u00e9 entendido na Espa\u00f1a da \u00e9poca. Ademais, mesmo os seus m\u00e1is duros cr\u00edticos reco\u00f1ecen que foi moito m\u00e1is eficaz que as checas milicianas na represi\u00f3n da quinta columna. Con todo, este organismo caeu pronto na \u00f3rbita do cada vez m\u00e1is influente Partido Comunista, e realizou numerosas actuaci\u00f3ns represivas irregulares, chegando a crear c\u00e1rceres secretos sen o co\u00f1ecemento do presidente Negr\u00edn. Algunhas das s\u00faas instalaci\u00f3ns, por tanto, mereceron a cualificaci\u00f3n de checas tanto por parte de contempor\u00e1neos como de historiadores. A s\u00faa actividade represora foise ampliando a outros sectores do mesmo bando republicano enfrontados ao PCE e o PSUC, como a CNT e o POUM, ademais os axentes \u00abnacionais\u00bb propiamente devanditos. A comezos de 1938 en Barcelona produc\u00edronse varios paseos de prisioneiros do SIM, antes de que as autoridades republicanas tomasen cartas no asunto. Algo parecido ocorreu co conselleiro de xustiza da Xeneralidade de Catalu\u00f1a, Bosch Gimpera, que se enfrontou duramente cos responsables do SIM en Barcelona.\nOutros casos.\nA polic\u00eda pol\u00edtica sovi\u00e9tica, o NKVD, chegou a operar en Espa\u00f1a cunha ampla autonom\u00eda e chegou a dispor de c\u00e1rceres propios para os seus detidos. A v\u00edtima m\u00e1is significada desta represi\u00f3n selectiva realizada en 1937 (e probablemente a m\u00e1is notoria das v\u00edtimas das checas, que adoitaban ser cidad\u00e1ns an\u00f3nimos) foi o dirixente do POUM Andr\u00e9s Nin, quen, tras ser detido pola polic\u00eda, desapareceu en circunstancias sen aclarar. A pesar da campa\u00f1a propagand\u00edstica desenvolvida polo PCE que afirmaba que se uniu aos rebeldes, as investigaci\u00f3ns posteriores apuntan a que foi levado a un c\u00e1rcere secreto do NKVD, torturado e posteriormente asasinado. Outros casos similares que a historiograf\u00eda relaciona co NVKD foron os dos comunistas antiestalinistas Kurt Landau, Mark Rein e Erwin Wolf.\nMetodolox\u00eda.\nOs milicianos ou axentes ao servizo das checas adoitaban actuar a instancias de denuncias an\u00f3nimas, moitas veces procedentes de serventes, debedores ou inimigos dos denunciados. Adoitaban practicar as detenci\u00f3ns \u00e1 noiti\u00f1a, identific\u00e1ndose tan s\u00f3 de forma verbal. A detenci\u00f3n adoitaba ir acompa\u00f1ada dun rexistro domiciliario que levaba a incautaci\u00f3n dos bens de valor do sospeitoso. En ocasi\u00f3ns, proced\u00edan \u00e1 execuci\u00f3n do detido sen m\u00e1is tr\u00e1mite, pero o usual era conducilo \u00e1 checa para que prestase declaraci\u00f3n. Al\u00ed, nun ambiente hostil, sen garant\u00edas procesuais de ning\u00fan tipo e en escaso lapso de tempo, o cidad\u00e1n era interrogado sobre cuesti\u00f3ns diversas que, sen sabelo, pod\u00edan levar a s\u00faa execuci\u00f3n. Determinadas checas utilizaron distintos m\u00e9todos de tortura para obter mellores resultados neste labor. A absoluta falta de garant\u00edas do sistema propiciou que proliferasen checas formadas por meros delincuentes que, utilizando os mesmos procedementos, enriquec\u00edanse asasinando a persoas inocentes.\nTeoricamente, os destinatarios da represi\u00f3n eran os \"quintacolumnistas\", persoas que actuaban na clandestinidade ao servizo dos sublevados. De feito, tales sabotadores e esp\u00edas exist\u00edan e operaban en zona republicana, e unha parte dos detidos polos chequistas respond\u00edan a este perfil; con todo, a s\u00faa actividade de espionaxe e sabotaxe era m\u00e1is ben modesta. En Barcelona, algunhas v\u00edtimas da represi\u00f3n foron os pistoleiros que practicaran un aut\u00e9ntico terrorismo contra a CNT durante anos. Ademais destes obxectivos l\u00f3xicos, o absoluto descontrol co que actuaban os milicianos e a total ausencia de garant\u00edas para os detidos, fixo que moitas outras persoas convert\u00e9sense en v\u00edtimas s\u00faas por motivos diversos: pertencer a unha determinada clase social, ter ideas pol\u00edticas conservadoras e a\u00ednda liberais, profesar a fe cat\u00f3lica, ser denunciado por unha rifa persoal, acudir \u00e1 checa a protestar pola detenci\u00f3n dun familiar ou amigo ou dispor de bens que puidesen ser incautados.\nNas checas m\u00e1is institucionalizadas, como o Comit\u00e9 Provincial de Investigaci\u00f3n P\u00fablica, exist\u00edan tribunais compostos por membros das organizaci\u00f3ns pol\u00edticas de esquerdas encargados de decidir a sorte dos detidos. Os seus membros carec\u00edan de toda formaci\u00f3n xur\u00eddica e, en moitas ocasi\u00f3ns e debido \u00e1 s\u00faa extracci\u00f3n social, dunha m\u00ednima formaci\u00f3n. O detido carec\u00eda de dereito \u00e1 defensa e ignoraba cales eran os cargos, que \u00eda intu\u00edndo en funci\u00f3n das preguntas realizadas. O destino do arrestado pod\u00eda seguir tres cami\u00f1os: a liberdade, a morte e, en ocasi\u00f3ns, o ingreso en prisi\u00f3n. Cond\u00e9naa \u00e1 morte era definitiva, inapelable e de inmediata execuci\u00f3n, sen que a decisi\u00f3n fose argumentada documentalmente. A v\u00edtima era conducida por milicianos a un lugar apartado no que se denominaba como \"o paseo\" por influencia das pel\u00edculas de g\u00e1ngsteres. Unha vez al\u00ed, execut\u00e1baselle. En Madrid, en contraste coa actividade das checas, a Direcci\u00f3n Xeral de Seguridade (DGS) recompilaba fotograf\u00edas de todos os cad\u00e1veres que aparec\u00edan con signos de violencia para que os familiares puidesen identificalos e esclarecer o triste destino dos seus achegados.\nLocalizaci\u00f3n.\nO n\u00famero total de checas existentes en Espa\u00f1a \u00e9 discutido e variou segundo a \u00e9poca, pois non todas operaron de forma simult\u00e1nea. C\u00e9sar Vidal estima que foron 331. Estaban situadas principalmente en Madrid, Valencia e Barcelona, moitas delas en pisos incautados ou igrexas. A continuaci\u00f3n, enum\u00e9ranse algunhas das m\u00e1is co\u00f1ecidas:\nChecas de Madrid.\nA maior\u00eda dos historiadores adoitan coincidir en que o maior n\u00famero de checas concentrouse na vila de Madrid, considerando que o seu n\u00famero (variable segundo consid\u00e9rense ou non como checas a determinados organismos) non baixaba de duascentas. Algunhas foron:\nChecas de Valencia.\nSetembro de 1936 foi o peor mes da represi\u00f3n en Levante. Calc\u00falase que unhas 4715 persoas foron asasinadas durante ese mes. Algunhas das checas que operaron en Valencia foron as seguintes:\nChecas de Barcelona.\nNos primeiros momentos de confusi\u00f3n, a represi\u00f3n en Barcelona foi encabezada polos anarquistas a trav\u00e9s das Patrullas de Control. Entre os l\u00edderes destes grupos atop\u00e1ronse nomes como os de Dionisio Eroles e Manuel Escorza. Estes grupos crearon checas nas que se deti\u00f1a a sospeitosos e decid\u00edase o seu \"paseo\".\nM\u00e1is adiante, a represi\u00f3n cambiou de protagonistas. O responsable da NKVD en Catalu\u00f1a, Ernst Moritsovich Gere, co\u00f1ecido tam\u00e9n como \"Pedro\", foi un dos principais promotores das checas barcelonesas. Alfonso Laurencic foi o principal promotor, ide\u00f3logo e construtor das checas do Servizo de Investigaci\u00f3n Militar (SIM) de Vallmajor e Zaragoza na Cidade Condal. Nelas, dese\u00f1ou unhas celas de tortura de car\u00e1cter innovador. Consist\u00edan en pequenos cub\u00edculos alquitranados, para que se recalentaran coa calor do sol. A t\u00e1boa que serv\u00eda de cama estaba inclinada para impedir o repouso. Unha serie de ladrillos colocados polo chan imped\u00eda pasear polo recinto. En canto \u00e1s paredes, algunha era curva e todas estaban decoradas con motivos xeom\u00e9tricos que creaban ilusi\u00f3ns \u00f3pticas e simulaban movemento. Por \u00faltimo, seleccion\u00e1banse as cores para producir inquietude no recluso. O resultado era un contorno desquiciante que romp\u00eda os nervios da v\u00edtima.\nC\u00e9sar Alcal\u00e1 contabiliza e enumera un total de 46 checas, algunhas das cales son:\nLleida.\nTam\u00e9n dentro de Catalu\u00f1a destacou o Comit\u00e9 de Sa\u00fade P\u00fablica de Lleida, organismo controlado polo POUM que acabou coa vida de m\u00e1is de 250 persoas durante o primeiro mes da guerra. Posteriormente, o \u00abtribunal popular\u00bb que se creou para dar cobertura \u00e1 represi\u00f3n de supostos contrarrevolucionarios acabar\u00eda con outras tantas persoas. O seu celo ser\u00eda eloxiado pola prensa local, que encomiaba \u00aba non suxeici\u00f3n das sentenzas \u00e1s normas de ning\u00fan c\u00f3digo\u00bb.\nM\u00e1laga.\nEn M\u00e1laga, tras un breve per\u00edodo no que coexistiron distintos centros de poder, acabou impo\u00f1\u00e9ndose un Comit\u00e9 de Sa\u00fade P\u00fablica controlado pola FAI. Entre agosto e setembro, unhas 1100 persoas foron asasinadas na cidade. Un n\u00famero significativo tendo en conta a poboaci\u00f3n de dita capital andaluza. A pesar das condenas p\u00fablicas feitas por partidos e sindicatos, os asasinatos continuaron at\u00e9 a ca\u00edda da cidade en febreiro de 1937, cando foron substitu\u00eddos por unha salvaxe represi\u00f3n de signo contrario.\nMurcia.\nEn Murcia existiu unha checa controlada polo PCE situada primeiro na r\u00faa do Triquete e logo trasladada a un edificio sito na r\u00faa Frener\u00eda (\u00e1s costas da r\u00faa Madre de Dios). Dirix\u00edana Ram\u00f3n Torrecillas Guijarro e Domingo Ranchal, polic\u00edas provisionais que chegaron \u00e1 cidade xunto ao gobernador civil comunista Cabo Giorla. Crearon varias brigadas que practicaron rexistros, detenci\u00f3ns, torturas (como simulacros de execuci\u00f3ns) e asasinatos. Dentro do clima de enfrontamento entre diversas forzas pol\u00edticas, a actuaci\u00f3n da Checa de Nai de Deus foi denunciada por socialistas e anarquistas e transcendeu \u00e1 prensa, conducindo \u00e1 intervenci\u00f3n das autoridades. Os chequistas foron detidos por orde xudicial e a prensa libertaria cifraba en sesenta o n\u00famero de persoas que pasaran polas s\u00faas mans. Meses despois non se celebrou xu\u00edzo alg\u00fan e o Partido Comunista reclamaba a liberaci\u00f3n dos detidos, aos que non consideraba merecedores de castigo. F\u00f3ra desta checa, existiron outros locais que non eran expresamente denominados \u00abcheca\u00bb pero nos que tam\u00e9n torturouse e asasinou a detidos; principalmente en locais de partidos pol\u00edticos.\nTras a guerra, o novo r\u00e9xime do xeneral Franco instru\u00edu a Causa Xeral, no curso da cal foron xulgadas vinte e un persoas implicadas nos feitos. O fiscal solicitou penas que \u00edan desde a pena de morte no caso de Ranchal at\u00e9 o seis anos no caso de Jos\u00e9 Carva Rei; neste caso a pesar de reco\u00f1ecerse expresamente que \u00abtivera unha actuaci\u00f3n moderada, sen que se lle co\u00f1ecese intervenci\u00f3n contra as persoas de significaci\u00f3n nacional, nin participase en malos tratos\u00bb, evidenciando as\u00ed que tam\u00e9n a represi\u00f3n franquista mov\u00edase por criterios m\u00e1is pol\u00edticos que xur\u00eddicos."}
{"id": "366131", "revid": "98629", "url": "https://gl.wikipedia.org/wiki?curid=366131", "title": "Air Greenland", "text": "Air Greenland A/S, tam\u00e9n co\u00f1ecida como Greenlandair, \u00e9 a aeroli\u00f1a nacional de Groenlandia. \u00c9 subsidiaria do SAS Group, e pertende a este grupo, ao goberno groenland\u00e9s e ao goberno dan\u00e9s. Opera unha frota de 32 avi\u00f3ns, inclu\u00eddos un avi\u00f3n de pasaxeiros para voos transatl\u00e1nticos e ch\u00e1rter, 9 pequenos avi\u00f3ns usados principalmente na s\u00faa rede dom\u00e9stica, e 22 helic\u00f3pteros para levar pasaxeiros dende as pequenas comunidades ata os aeroportos dom\u00e9sticos. Os voos a heliportos nos asentamentos remotos son operados por contrato co goberno de Groenlandia.\nFundada en 1960 como \"Gr\u00f8nlandsfly\", a aeroli\u00f1a comezou a operar con hidroavi\u00f3ns Catalina. Nunha d\u00e9cada expandiuse e f\u00edxose con varios DHC-3 Otter e helic\u00f3pteros Sikorsky S-61, alg\u00fans dos cales a\u00ednda est\u00e1n en servizo. A meirande parte das operaci\u00f3ns estiveron baseadas nos helic\u00f3pteros ata que comezou a gobernar a nova administraci\u00f3n groenlandesa en 1979, que comezou a investir nunha rede de pequenos aer\u00f3dromos. Foi un proceso moi custoso, e as taxas aeroportuarias de Groenlandia a\u00ednda est\u00e1n entre as m\u00e1is caras do mundo; isto tam\u00e9n requiriu unha nova frota: os turboh\u00e9lices DHC-7 estaban especialmente adaptados ao terreo duro e \u00e1s condici\u00f3ns meteorol\u00f3xicas de Groenlandia. A fiabilidade das conexi\u00f3ns mellorou cando a rede de aeroportos dom\u00e9sticos aumentou nos anos 90: o uso cada vez maior do Dash 7 fixo que a aeroli\u00f1a estivese menos limitada polas inclemencias do tempo. A finais dos 90 e principios dos 2000, Air Greenland mercou un Boeing 757 e un Airbus A330, permit\u00edndolle abrir conexi\u00f3ns cara Copenhague, que ata ese momento estaban operadas por SAS e continuou fac\u00e9ndoo ata finais dos 2000. A d\u00eda de hoxe a aeroli\u00f1a compite con Air Iceland nas conexi\u00f3ns internacionais e os pequenos servizos ch\u00e1rter dom\u00e9sticos.\nAdemais dos servizos regulares e dos voos contratados polo goberno \u00e1 meirande parte de vilas do pa\u00eds, a aeroli\u00f1a tam\u00e9n d\u00e1 apoio a estaci\u00f3ns de investigaci\u00f3n remotas, proporciona servizos ch\u00e1rter para turistas e industrias mineiras e de enerx\u00eda e pode realizar evacuaci\u00f3ns m\u00e9dicas durante emerxencias. Air Greenland ten sete subsidiarias: unha aeroli\u00f1a, hoteis, touroperadores, unha axencia de viaxes especializada no turismo de Groenlandia e a Arctic Umiaq Line, un servizo de ferris subvencionado polo goberno.\nHistoria.\nAnos 60.\nA aeroli\u00f1a fund\u00e1rona o 7 de novembro de 1960 como Gr\u00f8nlandsfly A/S Scandinavian Airlines System e Kryolitselskabet \u00d8resund, unha compa\u00f1\u00eda mineira danesa envolta nas operaci\u00f3ns de criolita en Ivittuut para proporcionar transporte e lox\u00edstica para catro bases de radares estadounidenses en Groenlandia. En 1962, intereses foron adquiridos intereses na firma polo Consello Provincial (no presente o Goberno Greenland\u00e9s) e o Departamento Real de Comercio de Groenlandia. (now KNI).\nOs primeiros voos en servir \u00e1s bases estadounidenses en Groenlandia foron operados polos lixeiros DHC-3 Otter e polos helic\u00f3pteros Sikorsky S-55 fletados dende o Canad\u00e1. Despois dun accidente en 1961, Gr\u00f8nlandsfly usou hidroavi\u00f3ns PBY Catalina e DHC-6 Twin Otter nas rutas dom\u00e9sticas. Un dos Catalina estrellouse en 1962. En 1965 o Douglas DC-4 converteuse no seu avi\u00f3n m\u00e1is grande de li\u00f1a. Foi seguido por helic\u00f3pteros Sikorsky S-61, que a\u00ednda est\u00e1n en uso: en 2010 a\u00ednda serv\u00edan \u00e1s comunidades do municipio de Kujalleq durante todo o ano e \u00e1s de Disko Bay durante o inverno.\nAnos 70.\nDurante os anos 70 Gr\u00f8nlandsfly actualizou os seus DC-4 cara os novos DC-6, pero centrouse principalmente en expandir a s\u00faa frota de helic\u00f3pteros, mercando cinco S-61 m\u00e1is. Cara 1972 iniciou os servizos cara o leste de Groenlandia cun helic\u00f3ptero baseado en Tasiilaq, e creou Greenlandair Charter. A mineir\u00eda en Maamorilik, no fiorde de Uummannaq, requir\u00eda a\u00ednda m\u00e1is helic\u00f3pteros, e a aeroli\u00f1a mercou varios Bell 206 para a ruta. Gr\u00f8nlandsfly conseguiu un contrato co goberno dan\u00e9s para realizar misi\u00f3ns de reco\u00f1ecemento en relaci\u00f3n co xeo que rodeaba Groenlandia.\nCara finais de 1979 o n\u00famero de pasaxeiros anuais de Gr\u00f8nlandsfly superaba os 60 000, m\u00e1is que a poboaci\u00f3n de Groenlandia. Ese ano abriuse a primeira ruta internacional da aeroli\u00f1a, voando dende a capital, Nuuk, e a cidade de Iqaluit, no norte do Canad\u00e1. A ruta foi operada xunto coa aeroli\u00f1a canadense First Air, pero os avi\u00f3ns \u00edan xeralmente baleiros polo que se cancelou 13 anos despois.\nAnos 80.\nO establecemento do Goberno aut\u00f3nomo de Groenlandia en 1979 levou a investmentos nunha rede rexional de verdadeiros aeroportos, con aer\u00f3dromos para aterraxes e engalaxes curtas (STOL) constru\u00eddos en Nuuk, Ilulissat e Kulusuk. Estes primeiros aeroportos foron constru\u00eddos sen equipo para eliminar o xeo, unha situaci\u00f3n que demostrou ser problem\u00e1tica durante os invernos e continua a causar atrasos e pardas \u00e1 aeroli\u00f1a. Nesa d\u00e9cada tam\u00e9n apareceu o tren e contrat\u00e1ronse aos primeiros pilotos nativos.\nPara servir \u00e1 aumentada rede, Gr\u00f8nlandsfly comezou a mercar DHC-7, avi\u00f3ns particularmente adaptados \u00e1s condici\u00f3ns meteorol\u00f3xicas de Groenlandia. O primeiro foi entregado o 29 de setembro de 1979, seguido por varios m\u00e1is durante a d\u00e9cada dos 80. Eses avi\u00f3ns a\u00ednda est\u00e1n en servizo, voando a todos os aeroportos ag\u00e1s ao de Nerlerit Inaat, preto de Ittoqqortoormiit, que est\u00e1 operado por Air Iceland por un contrato co goberno aut\u00f3nomo.\nEn 1981 Gr\u00f8nlandsfly inaugurou a s\u00faa primeira ruta a Islandia, unindo o aeroporto de Reiquiavik co seu centro de conexi\u00f3ns principal en Kangerlussuaq, con escala en Kulusuk. En 1986 unha ruta a Keflav\u00edk permit\u00edulle \u00e1 compa\u00f1\u00eda rematar o monopolio de SAS nos voos entre Groenlandia e Dinamarca, sendo a parte Keflav\u00edk-Copenhague operada por Icelandair. Cara 1989 a aeroli\u00f1a ti\u00f1a empregados a m\u00e1is de 400 groenlandeses e transportaba a m\u00e1is de 100 000 pasaxeiros anualmente.\nAnos 90.\nA actividade da compa\u00f1\u00eda reduc\u00eduse cando as minas de Ivittuut e Maamorilik pecharon, levando a unha recesi\u00f3n da econom\u00eda de Groenlandia.\nCando a situaci\u00f3n mellorou, a rede de aer\u00f3dromos aumentou cos aeroportos de Sisimiut, Maniitsoq e Aasiaat no medio oeste, e cos de Qaarsut e Upernavik no noroeste. Coa compra dun quinto Dash 7 Gr\u00f8nlandsfly era, por vez primeira dende a s\u00faa fundaci\u00f3n, capaz de servir a todas as grandes cidades de Groenlandia.\nGr\u00f8nlandsfly tam\u00e9n mercou o seu quinto reactor, un Boeing 757-200 que comezou a operar en maio de 1998. O avi\u00f3n foi bautizado \"Kunuunnguaq\" na honra do explorador e etn\u00f3logo groenland\u00e9s Knud Rasmussen. O aparello permit\u00edulle \u00e1 aeroli\u00f1a voar a rendible ruta Kangerlussuaq\u2013Copenhague directamente, sen afiliados ou unha escala en Islandia. As\u00ed, en 1999 a aeroli\u00f1a transportou 282 000 pasaxeiros, case o triplo do n\u00famero que conseguira a finais da d\u00e9cada anterior.\nAnos 2000.\nCo cambio de milenio a aeroli\u00f1a renovou novamente a s\u00faa frota, retirando varios dos seus helic\u00f3pteros S-61 e Bell 206 e substitu\u00edndoos por Bell 212 e Eurocopter AS350. A compa\u00f1\u00eda tam\u00e9n destitu\u00edu ao seu CEO Peter Fich, que fora incapaz de equilibrar as demandas do goberno groenland\u00e9s para o servizo local coas do consello de administraci\u00f3n para aumentar o turismo. Co seu subtituto, Finn \u00d8elund, Gr\u00f8nlandsfly inicialmente rexistrou unha perda de 30 mill\u00f3ns de coroas danesas debido a que as obrigas contractuais mantiveron un servizo non rendible, unha folga arruinou a estaci\u00f3n tur\u00edstica do ver\u00e1n, e Post Greenland deulle un lucrativo contrato de correo a Air Alpha Greenland, propiedade do goberno dan\u00e9s. En resposta, a compa\u00f1\u00eda desf\u00edxose con \u00e9xito das grandes demandas do goberno aut\u00f3nomo, ds altas taxas e as baixas axudas e cambiou a s\u00faa marca, pasando a chamarse Air Greenland e adoptando un novo logotipo e unha nova librea o 18 de abril de 2002.\nEn 2003 Finn \u00d8elund deixou a aerli\u00f1a para dirixir Maersk Air e foi substitu\u00eddo como CEO por Flemming Knudson. Air Greenland abriu unha ruta de Copenhague a Akureyri, en Islandia; o servizo durou seis anos antes de que finalmente fose considerado non rendible e cancelado. Tam\u00e9n en 2003 SAS abandonou os seus servizos en Groenlandia, permit\u00edndolle a Air Greenland mercar o seu segundo grande avi\u00f3n, un Airbus A330-200 bautizado \"Norsaq\". SAS recuperou brevemente o servizo en 2007 antes de abandonalo finalmente en 2009. Debido \u00e1 retirada de SAS do mercado, Air Greenland recibiu o seu contrato coa USAF para un servizo de pasaxeiros cara e dende a base a\u00e9rea de Thule. Activo dende febreiro de 2004, o contrato renovouse por outro per\u00edodo de cinco anos en 2008 a pesar de que SAS regresou brevemente ao mercado.\nA primeira toma de control doutra aeroli\u00f1a tivo lugar o 18 de xullo de 2006, cando Air Greenland marcou a compa\u00f1\u00eda Air Alpha Greenland, subsidiaria da danesa Air Alpha. Air Alpha Greenland operaba voos en helic\u00f3ptero en Disko Bay e no leste de Groenlandia. Dende a toma de control, od Bell 222 adquiridos us\u00e1ronse para transferencias de pasaxeiros entre o aeroporto de Nerlerit Inaat e o heliporto de Ittoqqortoormiit.\nEn 2007 Michael Binzer foi contratado como novo CEO. O 13 de xu\u00f1o dese ano SAS anunciou a s\u00faa intenci\u00f3n de vender as s\u00faas acci\u00f3ns en Air Greenland, un movemento que despois incorporou ao seu programa de reestruturaci\u00f3n, pero cara 2012 non atopara compradores. O 1 de outubro a aeroli\u00f1a introduciu o seu sistema de billete electr\u00f3nico, e tam\u00e9n nese ano comezou un servizo directo co Aeroporto Internacional de Baltimore-Washington, nos Estados Unidos. Despois de que 60 visitantes estadounidenses se quedasen en terra por unha folga de traballadores de Air Greenland e de que a aeroli\u00f1a rexeitase buscarlles unha alternativa para regresar, a venda de entradas desplomouse e a ruta foi cancelada en marzo de 2008.\nNo ano 2009 a aeroli\u00f1a transportou a 399 000 pasaxeiros.\nAnos 2010.\nNos anos 2010 Air Greenland reduciu alg\u00fans servizos. O 1 de xaneiro de 2010 suspendeu a s\u00faa participaci\u00f3n no programa de viaxeiro frecuente de SAS EuroBonus, e no ano 2011 a ruta sen escalas entre Narsarsuaq a Copenhague foi cancelada.\nPor\u00e9n, planeouse algunha expansi\u00f3n. Co obxectivo de competir con Air Iceland, que realiza servizos dende Reykjavik ata Nuuk, Narsarsuaq, Ilulissat e a costa leste de Groenlandia e no presente controla o 15% do mercado na rexi\u00f3n, Air Greenland pode abrir unha ruta sen escalas entre Nuuk e o Aeroporto Internacional de Keflavik, en Islandia. Ademais, debido \u00e1 mellora das tecnolox\u00edas e aos prezos m\u00e1is altos das materias primas, as minas de Maarmorilik foron reabertas en novembro de 2010, con reservas de zinc e ferro para uns 50 anos. Ao igual que na d\u00e9cada dos 70, os voos de subministraci\u00f3n \u00e1 mina van ser operados por Air Greenland usando helic\u00f3pteros Bell 212 baseados no heliporto de Uummannaq.\nO derradeiro Twin Otter de Air Greenland foi vendido en 2011 a Norlandair a cambio de cartos e un 25% das participaci\u00f3ns da aeroli\u00f1a islandesa.\nA reapertura da conexi\u00f3n con Iqaluit, hoxe en d\u00eda a capital de Nunavut, foi considerada por Air Greenland a finais de 2009 e finalmente levouse a cabo no ano 2012.Por\u00e9n, este servizo rematou en 2015.\nFrota.\nFrota de \u00e1 fixa.\nO Bombardier Dash 8 Q200 \u00e9 o principal avi\u00f3n da aeroli\u00f1a, operando en todas as rutas dom\u00e9sticas. En 2010 a aeroli\u00f1a mercou o seu primeiro Dash 8. A frota de Air Greenland est\u00e1 formada polos seguintes avi\u00f3ns:\nFrota de helic\u00f3pteros.\nO Bell 212 \u00e9 o principal helic\u00f3ptero usado para voos \u00e1s vilas dos distritos. Os vellos Sikorsky S-61N est\u00e1n estaionados no aeroporto de Ilulissat e no heliporto de Qaqortoq. Cunha capacidade para 25 persoas, os S-61 baseados no sur de Groenlandia eran usados para transportar aos pasaxeiros que chegaban de Copenhague ao aeroporto de Narsarsuaq. A venda do Boeing 757 en abril de 2010 contribu\u00edu ao declive do aeroporto, planeando a aeroli\u00f1a retirar este modelo da s\u00faa frota. Tres Bell 222 foron retirados do servizo e est\u00e1n estacionados no aeroporto de Kangerlussuaq \u00e1 espera de ser vendidos."}
{"id": "366135", "revid": "1093", "url": "https://gl.wikipedia.org/wiki?curid=366135", "title": "Checa (Espa\u00f1a)", "text": ""}
{"id": "366143", "revid": "89787", "url": "https://gl.wikipedia.org/wiki?curid=366143", "title": "Gueniz\u00e1", "text": "O termo gueniz\u00e1 (en )\u00a0designa un sitio destinado a manter, antes de seren sepultados nun lugar propio, os artefactos sagrados que se amosan inadecuados \u00f3 uso de ritual, unha vez que xa non se pode reco\u00f1ecer o car\u00e1cter de santidade, e tampouco \u00e9 posible darlles un tratamento de obxecto com\u00fan ou coti\u00e1n.\nActualmente, ad\u00f3itanse usar na s\u00faa maior\u00eda para o almacenamento de libros sagrados ou documentos nos que se escribira un ou m\u00e1is dos nomes do Creador, pero serviu parar gardar todo tipo de escritos, dende cartas a contratos, ata mesmo de escritos grafados noutras das linguas usadas polo pobo xudeu. Os documentos gardados na gueniz\u00e1 tam\u00e9n son designados con este mesmo termo."}
{"id": "366144", "revid": "56817", "url": "https://gl.wikipedia.org/wiki?curid=366144", "title": "Cencasas", "text": "O top\u00f3nimo galego Cencasas pode referirse a:"}
{"id": "366145", "revid": "1131", "url": "https://gl.wikipedia.org/wiki?curid=366145", "title": "Cendemil", "text": "O top\u00f3nimo galego Cendemil pode referirse a:"}
{"id": "366146", "revid": "56817", "url": "https://gl.wikipedia.org/wiki?curid=366146", "title": "Cend\u00f3n", "text": "O top\u00f3nimo galego Cend\u00f3n pode referirse a:\nAmais, como apelido pode referirse a:"}
{"id": "366147", "revid": "1131", "url": "https://gl.wikipedia.org/wiki?curid=366147", "title": "Cend\u00e1n", "text": "O top\u00f3nimo galego Cend\u00e1n pode referirse a:\nAmais, como apelido pode referirse a:"}
{"id": "366149", "revid": "1131", "url": "https://gl.wikipedia.org/wiki?curid=366149", "title": "Cente\u00e1s", "text": "O top\u00f3nimo galego Cente\u00e1salude a terras de centeo. Pode referirse a:"}
{"id": "366150", "revid": "1131", "url": "https://gl.wikipedia.org/wiki?curid=366150", "title": "Os Cente\u00e1s", "text": ""}
{"id": "366153", "revid": "56817", "url": "https://gl.wikipedia.org/wiki?curid=366153", "title": "A Centinela", "text": "O top\u00f3nimo galego A Centinela pode referirse a:"}
{"id": "366154", "revid": "1131", "url": "https://gl.wikipedia.org/wiki?curid=366154", "title": "Cend\u00e1", "text": ""}
{"id": "366155", "revid": "1131", "url": "https://gl.wikipedia.org/wiki?curid=366155", "title": "O Centeal", "text": ""}
{"id": "366156", "revid": "1131", "url": "https://gl.wikipedia.org/wiki?curid=366156", "title": "Cente\u00e1ns", "text": ""}
{"id": "366157", "revid": "1131", "url": "https://gl.wikipedia.org/wiki?curid=366157", "title": "As Centeeiras", "text": ""}
{"id": "366158", "revid": "1131", "url": "https://gl.wikipedia.org/wiki?curid=366158", "title": "As Centieiras", "text": ""}
{"id": "366159", "revid": "1131", "url": "https://gl.wikipedia.org/wiki?curid=366159", "title": "Centi\u00f1a", "text": ""}
{"id": "366160", "revid": "1131", "url": "https://gl.wikipedia.org/wiki?curid=366160", "title": "Cenzoi", "text": ""}
{"id": "366163", "revid": "89787", "url": "https://gl.wikipedia.org/wiki?curid=366163", "title": "Campionato Mundial de F\u00f3rmula 1 de 2018", "text": "O Campionato Mundial de F\u00f3rmula 1 de 2018 foi a tempada 69\u00ba de F\u00f3rmula 1 organizada pola F\u00e9d\u00e9ration Internationale de l'Automobile (FIA). Equipos e pilotos competiron polo Campionato do Mundo de Pilotos e polo Campionato do Mundo de Construtores. Comezou en marzo e terminou en novembro, o campionato disputouse durante vinte e un Grandes Premios celebrados en diferentes pa\u00edses do mundo. \nLewis Hamilton logrou o seu 5\u00ba Campionato Mundial de Pilotos. O seu equipo, Mercedes, logrou o seu quinto Campionato de Construtores consecutivo.\nEquipos e pilotos contratados.\nOs seguintes equipos e pilotos est\u00e1n a participar no Campionato Mundial de F\u00f3rmula 1 2018:\nCambios nos equipos.\nPor raz\u00f3ns comerciais, os seguintes equipos cambian o seu nome:\nCambios a metade da tempada.\nForce India entrou en concurso de acredores durante a fin de semana do Gran Premio de Hungr\u00eda. Tras especularse cunha compra, pero calquera venda do equipo nun curto espazo de tempo compl\u00edcase polos procesos xudiciais contra determinados accionistas e a necesidade de liquidaci\u00f3n de d\u00e9bedas. Un consorcio liderado por Lawrence Stroll comprou os activos e os dereitos nas carreiras de Force India a trav\u00e9s dunha compa\u00f1\u00eda chamada Racing Point UK Ltd. Force India foi ent\u00f3n exclu\u00eddo do Campionato por mor da s\u00faa incapacidade de participar nas carreiras. Isto permitiu a un novo equipo co\u00f1ecido como \"Racing Point Force India\" solicitar unha participaci\u00f3n tard\u00eda e comezar o campionato no gran Premio de B\u00e9lxica. O equipo estaba obrigado a manter \"Force India\" como parte do seu nome de construtor, xa que o seu chasis homologouse baixo o nome de Force India e as normas da FIA requiren que o nome do construtor incl\u00faa o nome do chasis. O novo equipo comezou con cero puntos no Campionato de Construtores, a\u00ednda que os seus pilotos retiveron os puntos acadados no Campionato de pilotos. Posteriormente os outros equipos acordaron permitir que Force India propiedade de Racing Point reter o di\u00f1eiro dos premios acumulados polo equipo orixinal.\nOutro cambios.\nA tempada 2018 de F\u00f3rmula 1 ter\u00e1 variaci\u00f3ns respecto dos anos anteriores nas horas de inicio das carreiras. As carreiras europeas e o Gran Premio do Brasil empezar\u00e1n 1 hora e 10 minutos m\u00e1is tarde que o ano pasado para alcanzar maiores audiencias polas tardes. Todas as demais probas do calendario atrasaranse 10 minutos sobre o previsto para non perder a emoci\u00f3n que caracteriza \u00f3s minutos previos de cada Gran Premio xa que moitas canles de TV conectan na hora en punto para ser retransmitidos. \nTam\u00e9n Liberty Media decidiu retirar \u00e1s azafatas da grella a partir da tempada 2018 da F\u00f3rmula 1, sendo substitu\u00eddas por nenos, pertencentes a clubs automobil\u00edsticos locais.\nLista de Grandes Premios disputados.\nOs seguintes vinte e un Grands Prix disput\u00e1ronse como parte da tempada 2018:\nPneum\u00e1ticos.\nO fornecedor de pneum\u00e1ticos Pirelli proporcionar\u00e1 aos equipos dous novos compostos de pneum\u00e1ticos en 2018. Cada un dos compostos usados en 2017 est\u00e1n programados para ser m\u00e1is brandos en 2018, cun o novo pneum\u00e1tico \"hypersoft\" conv\u00e9rtese no m\u00e1is brando dos nove e un novo pneum\u00e1tico \"superduro\" en ser o m\u00e1is duro. O composto hypersoft estar\u00e1 marcado por unha parede lateral rosa, mentres que o superduro ser\u00e1 laranxa. O composto duro, que anteriormente usaba marcas alaranxadas, agora cambiar\u00e1 a azul claro. As regras que dictan que pneum\u00e1ticos est\u00e1n dispo\u00f1ibles relax\u00e1ronse para permitir a Pirelli fornecer unha gama m\u00e1is ampla de compostos. Previamente, Pirelli tivo que proporcionar compostos secuenciais, por exemplo, ultrasoft, supersoft e soft. En 2018, Pirelli pode fornecer compostos con dous pasos de diferenza entre eles, por exemplo, os pneum\u00e1ticos ultrasoft, supersoft e medium. Pirelli tam\u00e9n ser\u00e1 requirido a fabricar un composto de pneum\u00e1tico adicional que non est\u00e1 destinado \u00e1 competencia. Esta pina fornecerase aos equipos para o seu uso en eventos de demostraci\u00f3n a fin de evitar que os equipos utilicen os eventos de demostraci\u00f3n como probas informais e ilegais.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados.\nPara obter puntos completos, o vencedor da carreira deber\u00e1 completar polo menos o 75% da distancia programada. Os medios puntos adxudicaranse se o vencedor percorre menos do 75% da distancia da carreira sempre que se disputen polo menos d\u00faas voltas. No caso de empate na conclusi\u00f3n do campionato, util\u00edzase un sistema de conteo regresivo como desempate, o mellor resultado do piloto usase para decidir a clasificaci\u00f3n. "}
{"id": "366168", "revid": "23204", "url": "https://gl.wikipedia.org/wiki?curid=366168", "title": "Foxa com\u00fan", "text": ""}
{"id": "366169", "revid": "56817", "url": "https://gl.wikipedia.org/wiki?curid=366169", "title": "A Cepada", "text": "O top\u00f3nimo galego A Cepada pode referirse a:"}
{"id": "366170", "revid": "56817", "url": "https://gl.wikipedia.org/wiki?curid=366170", "title": "O Cepedo", "text": "O top\u00f3nimo galego O Cepedo pode referirse a:"}
{"id": "366171", "revid": "56817", "url": "https://gl.wikipedia.org/wiki?curid=366171", "title": "A Cepeira", "text": "O top\u00f3nimo galego A Cepeira pode referirse a:"}
{"id": "366172", "revid": "98629", "url": "https://gl.wikipedia.org/wiki?curid=366172", "title": "David Bakhtiari", "text": "David Afrisiab Bakhtiari, nado o 31 de maio de 1985 en San Mateo, California, \u00e9 un xogador profesional estadounidense de f\u00fatbol americano que xoga na posici\u00f3n de offensive tackle para os Green Bay Packers da National Football League (NFL). Formado na Universidade de Colorado, foi elixido no Draft da NFL de 2013 no posto n\u00famero 109 polos Packers. No ano 2017 foi seleccionado por primeira vez para o Pro Bowl.\nTraxectoria.\nNado en San Mateo, California, \u00e9 fillo dunha familia de orixe iraniana e islandesa. O seu irm\u00e1n m\u00e1is vello xogou ao f\u00fatbol americano na li\u00f1a defensiva da Universidade de San Diego e para os Tennessee Titans da National Football League (NFL). Aacudiu ao Instituto Jun\u00edpero Serra da s\u00faa cidade natal, onde al\u00e9n do f\u00fatbol americano xogou a lacrosse. Tras finalizar a etapa escolar, decidiu xogar para os Buffaloes da Universidade de Colorado, onde se matriculou en Comunicaci\u00f3ns. Tras acabar a universidade, presentouse ao Draft da NFL, onde foi escollido na cuarta rolda polos Green Bay Packers. O seu bo rendimento co equipo de Wisconsin levouno a ser escollido entre os mellores da temporada 2016 ao ser seleccionado para a Pro Bowl, al\u00e9n de ser inclu\u00eddo no segundo equipo ideal da temporada."}
{"id": "366173", "revid": "27155", "url": "https://gl.wikipedia.org/wiki?curid=366173", "title": "Cepa", "text": "O termo cepa pode referirse a:\nComo top\u00f3nimo pode referirse a:\nAmais, como apelido pode referirse a:"}
{"id": "366174", "revid": "6444513", "url": "https://gl.wikipedia.org/wiki?curid=366174", "title": "David Monreal Izquierdo", "text": "David Monreal Izquierdo, nado o 5 de novembro de 1973 en Ourense, \u00e9 un ex xogador de rugby internacional 16 veces coa selecci\u00f3n espa\u00f1ola, entre 2002 e 2004. Tam\u00e9n xogou con Espa\u00f1a Sub23 e Espa\u00f1a A, coa selecci\u00f3n de Catalu\u00f1a de 1994-2005 mant\u00e9ndose campi\u00f3n de Espa\u00f1a e sendo capit\u00e1n varias tempadas. A s\u00faa posici\u00f3n no campo era a de talonador, no centro da primeira li\u00f1a.\nTraxectoria.\nCriado en L'Hospitalet de Llobregat, comezou a xogar \u00f3 rugby con nove anos no seu colexio de Bellvitge. A s\u00faa carreira como xogador transcorreu no Rugby Club L'Hospitalet entre os 9 e os 32 anos de idade. Nos seus mellores anos o club ascendeu \u00e1 Divisi\u00f3n de Honra (tempada 2001/02) por primeira vez na historia e acadou a permanencia (tempada 2002/03) descendendo \u00f3 ano seguinte (tempada 2003/04). Monreal debutou coa selecci\u00f3n espa\u00f1ola en 2002 e foi internacional 16 veces at\u00e9 2004.\nA comezos de 2006 mudou a s\u00faa residencia a Nova Zelandia,e comezou a adestrar a un equipo de Christchurch, xogando unha tempada para Burnside. En 2010 foi fichado como adestrador/xogador do Vigo Rugby Club que compet\u00eda na Divisi\u00f3n de Honra B, acadando o ascenso na s\u00faa primeira tempada. Era a primeira vez que un equipo galego ascend\u00eda \u00e1 m\u00e1xima categor\u00eda do rugby nacional. Con Monreal o club acadou a permanencia tres anos seguidos, at\u00e9 que en 2014 deixou Vigo polo seu Ourense natal para adestrar \u00f3 Ourense Rugby Club da liga rexional. Na primeira tempada Monreal acadou o campionato da liga galega, e na segunda tempada repetiu, acadando ademais o obxectivo do ascenso, facendo que o equipo da cidade das burgas competise por vez primeira na segunda divisi\u00f3n nacional, a Divisi\u00f3n de Honra B."}
{"id": "366175", "revid": "785", "url": "https://gl.wikipedia.org/wiki?curid=366175", "title": "Cepo", "text": "O termo cepo pode referirse a:\nComo top\u00f3nimo pode referirse a:"}
{"id": "366176", "revid": "1131", "url": "https://gl.wikipedia.org/wiki?curid=366176", "title": "A Cepa", "text": ""}
{"id": "366177", "revid": "1131", "url": "https://gl.wikipedia.org/wiki?curid=366177", "title": "O Cepegal", "text": ""}
{"id": "366178", "revid": "1131", "url": "https://gl.wikipedia.org/wiki?curid=366178", "title": "Cepelos", "text": ""}
{"id": "366179", "revid": "1131", "url": "https://gl.wikipedia.org/wiki?curid=366179", "title": "Cepido", "text": ""}
{"id": "366180", "revid": "1131", "url": "https://gl.wikipedia.org/wiki?curid=366180", "title": "O Cepi\u00f1o", "text": ""}
{"id": "366181", "revid": "1131", "url": "https://gl.wikipedia.org/wiki?curid=366181", "title": "Cepomund\u00edn", "text": ""}
{"id": "366182", "revid": "1131", "url": "https://gl.wikipedia.org/wiki?curid=366182", "title": "O Cepo", "text": ""}
{"id": "366183", "revid": "1131", "url": "https://gl.wikipedia.org/wiki?curid=366183", "title": "Cequeli\u00f1os", "text": ""}
{"id": "366192", "revid": "23562", "url": "https://gl.wikipedia.org/wiki?curid=366192", "title": "Francisco Jos\u00e9 Puertas Soto", "text": "Francisco Jos\u00e9 Puertas Soto, nado o 18 de novembro de 1963 en Lazkao, \u00e9 un ex xogador de rugby internacional 93 veces coa selecci\u00f3n espa\u00f1ola entre 1985 e 1999. Xogaba na posici\u00f3n de zagueiro. \nTraxectoria.\nFran Puertas \u00e9 o xogador que ten disputado m\u00e1is encontros coa selecci\u00f3n espa\u00f1ola de rugby, anotando 28 ensaios, 12 transformaci\u00f3ns, 21 golpes de castigo e 1 drop. Retirouse da selecci\u00f3n tralo Mundial de 1999. Adestrou a Ordizia, Zarautz e At.San Sebasti\u00e1n."}
{"id": "366198", "revid": "98629", "url": "https://gl.wikipedia.org/wiki?curid=366198", "title": "Jacquet Berchem", "text": "Jacquet Berchem (tam\u00e9n co\u00f1ecido cos nomes de Giachet ou Giachetto Berchem e Jakob van Berchem), nado na cidade belga de Antuerpen cara a 1505 e finado na vila italiana de Monopoli antes do 2 de marzo de 1567, foi un compositor renacentista da escola de francoflamenga. A mediados do s\u00e9culo XVI adquiriu moita sona en Italia por mor dos seus madrigais; preto de dous centenares deles foron impresos en Venecia, e alg\u00fans reeditados varias veces debido \u00e1 s\u00faa alta popularidade. Rabelais menci\u00f3nao no seu \"Cuarto Libro\", e a partitura dun dos seus madrigais aparece no cadro \"Le Joueur de Luth\" (\"O tocador de la\u00fade\"), de Caravaggio.\nTraxectoria.\nJacquet de Berchem naceu en torno a 1505 en Berchem (hoxe un distrito de Antuerpen). Os primeiros documentos que se conservan nos que aparece mencionado datan de 1539. Nesa \u00e9poca viv\u00eda en Venecia e, igual que moitos m\u00fasicos provenientes dos Pa\u00edses Baixos. En 1538 ou 1539, alg\u00fans dos seus madrigais foron publicados en Venecia por Antonio Gardano, en antolox\u00edas colectivas que inclu\u00edan outros de autores salientables, como Jacques Arcadelt.\n\u00c9 probable que estudase con Adrien Willaert, o fundador da escola veneciana.\nA s\u00faa reputaci\u00f3n foi medrando e publicou o seu primeiro libro de madrigais en 1546. Coa intermediaci\u00f3n de Willaert co\u00f1eceu outros m\u00fasicos, cos que se relacionou, ademais de persoas notables da sociedade, como Marcantonio Trivisano, doge de Venecia en 1553 ou 1554, a quen dedica algunhas das s\u00faas obras.\nEntre 1546 e 1550, Berchem foi mestre de capela na catedral de Santa Mar\u00eda Matricolare, en Verona. Algunhas das obras que compuxo no principio da d\u00e9cada de 1550 est\u00e1n dedicadas a Alfonso II d'Este, duque de Ferrara, en cuxa corte puido ter traballado. Arredor de 1550 Berchem marchou de Verona e comezou a buscar emprego noutros lugares de Italia.\nEn 1553 casou con Giustina de Simoenibus, que proced\u00eda dunha familia nobre da zona de Monopoli, vila na que pasa o resto da s\u00faa vida, cunha relativa comodidade, grazas ao patrocinio do gobernador, o bispo de Monopoli, e aos recursos da s\u00faa esposa.\nObra.\nJacquet de Berchem escribiu algunhas obras sacras: atrib\u00faenselle con certeza d\u00faas misas e nove motetes, de estilo \"conservador\", xa que utiliza o \"cantus firmus\" e o canon moi utilizados xa pola xeraci\u00f3n de compositores que o precederon.\nPor\u00e9n, a s\u00faa reputaci\u00f3n d\u00e9bese principalmente aos dous centos de obras profanas da s\u00faa autor\u00eda que chegaron an\u00f3s. A maior\u00eda son madrigais e canci\u00f3ns italianas e francesas. O seu estilo variou ao longo da s\u00faa vida: os primeiros madrigais, como os da escolma de 1546, tenden \u00e1s texturas polif\u00f3nicas habituais da escola francoflamenga, entanto que os derradeiros, como os da escolma de 1561, son m\u00e1is homophonic e sil\u00e1bicos, moitas veces cunha declamaci\u00f3n r\u00e1pida de texto. O tema da maior\u00eda deles \u00e9 o amor, xeralmente non correspondido. P\u00f3nselle m\u00fasica a textos de Petrarca, deAriosto, de Luigi Tansillo, Luigi Cassola etc.\nUnha das obras m\u00e1is ambiciosas foi a musicaci\u00f3n en 91 estanzas de \"Orlando furioso\", de Ariosto, titulada \"Capriccio\" (tr\u00e1tase do primeiro uso co\u00f1ecido deste termo como t\u00edtulo dunha obra musical), publicado por primeira vez na colleita de 1561 publicada por Antonio Gardano.\n\"Alla dolc\"ombra\", publicado en 1544, foi quizais o primeiro intento de creaci\u00f3n dun ciclo de madrigais, antes dos grupos de madrigais de Vicenzo Ruffo, tam\u00e9n activo no Norte de Italia na mesma \u00e9poca. Os ciclos de madrigais son unha das formas musicais precursoras da \u00f3pera.\nInfluencia.\nOs madrigais de Berchem foron amplamente imprimidos e distribu\u00eddos, frecuentemente en versi\u00f3ns instrumentais. Este \u00e9 o caso da partitura para la\u00fade que aparece na t\u00e1boa de Caravaggio \"O tocador de la\u00fade\", pintada preto de medio s\u00e9culo despois da primeira publicaci\u00f3n da obra representada. Alg\u00fans libros publicados no s\u00e9culo XVII incl\u00faen tam\u00e9n diversas obras de Berchem.\nBerchem foi confundido moitas veces con outros compositores da \u00e9poca tam\u00e9n chamados \"Jacquet\" ou \"Jacques\". Quizais sexa por este motivo, entre outros, polo que procurou para publicar os seus madrigais en antolox\u00edas que conte\u00f1en unicamente as s\u00faas propias obras, pr\u00e1ctica pouco com\u00fan na \u00e9poca. No limiar do libro de madrigais para cinco voces, publicado en 1546, fai referencia expl\u00edcita a \"corbeaux qui se parent des plumes de l'aigle\" (\"corvos que se engalanan con plumas de aguia\"), en clara referencia aos plaxiadores e aos de atribuci\u00f3n da autor\u00eda.\nFran\u00e7ois Rabelais menciona a Berchem no pr\u00f3logo do \"Cuarto Libro\" (1546), situ\u00e1ndoo \u00e1 fin dunha listaxe dos m\u00e1is c\u00e9lebres m\u00fasicos da \u00e9poca, que comeza con Josquin des Pr\u00e9s e Johannes Ockeghem.\u00a0"}
{"id": "366199", "revid": "23204", "url": "https://gl.wikipedia.org/wiki?curid=366199", "title": "Jesus Altuna", "text": "Jesus Altuna Etxabe, nado en\u00a0Berastegi\u00a0o 27 de xullo de\u00a01932,\u00a0\u00e9 un antrop\u00f3logo e arque\u00f3logo vasco.\nTraxectoria.\nEstudou Filosof\u00eda e Teolox\u00eda nos seminarios de Vitoria e Donostia, e Ciencias Biol\u00f3xicas na Universidade de Madrid.\nComo antrop\u00f3logo colaborou en escavaci\u00f3ns arqueol\u00f3xicas dirixidas por outros arque\u00f3logos na zona cant\u00e1brica, en particular Jos\u00e9 Miguel de Barandiar\u00e1n no Pa\u00eds Vasco, entre 1960 e 1972. Tam\u00e9n participou en escavaci\u00f3ns arqueol\u00f3xicas na Nubia Sudanesa baixo o encargo da Unesco. Foi director de escavaci\u00f3ns arqueol\u00f3xicas dende 1973, especialmente no Pa\u00eds Vasco.\nFoi catedr\u00e1tico do Instituto Jos\u00e9 Mar\u00eda Usandizaga de Ensino Medio de Donostia. En 1980, incorporouse \u00e1 Universidade do Pa\u00eds Vasco, onde foi catedr\u00e1tico de Did\u00e1ctica das Ciencias Experimentais at\u00e9 2002, cando se xubilou. As s\u00faas \u00e1reas principais de investigaci\u00f3n e traballo son a zooarqueolox\u00eda de sitios prehist\u00f3ricos, a arte paleol\u00edtica\u00a0e a protecci\u00f3n do patrimonio arqueol\u00f3xico.\nDende 1960 desenvolveu as s\u00faas investigaci\u00f3ns no Departamento de Prehistoria da Sociedade de Ciencias Aranzadi, da que chegou a ser presidente da Sociedade, director do seu Departamento de Prehistoria e da revista Munibe Antropologia-Arkeologia.\n\u00c9 membro do Comit\u00e9 de Honra do ICAZ (International Council for Archaeozoology)."}
{"id": "366200", "revid": "23204", "url": "https://gl.wikipedia.org/wiki?curid=366200", "title": "Jesus Altuna Etxabe", "text": ""}
{"id": "366201", "revid": "65337", "url": "https://gl.wikipedia.org/wiki?curid=366201", "title": "Jacquet de Berchem", "text": ""}
{"id": "366202", "revid": "65337", "url": "https://gl.wikipedia.org/wiki?curid=366202", "title": "Giachet Berchem", "text": ""}
{"id": "366203", "revid": "65337", "url": "https://gl.wikipedia.org/wiki?curid=366203", "title": "Giachetto Berchem", "text": ""}
{"id": "366204", "revid": "65337", "url": "https://gl.wikipedia.org/wiki?curid=366204", "title": "Jakob van Berchem", "text": ""}
{"id": "366205", "revid": "98629", "url": "https://gl.wikipedia.org/wiki?curid=366205", "title": "A\u00f1ada pa un g\u00fceyu muertu", "text": "A\u00f1ada pa un g\u00fceyu muertu \u00e9 unha novela en\u00a0lingua asturiana escrita por Adolfo Camilo D\u00edaz en 1985, que foi ga\u00f1adora do Premio Xosefa Jovellanos. \u00c9 un \"thriller\"\u00a0que marcou a toda unha xeraci\u00f3n de narradores asturianos. A novela, publicada polo Goberno de Asturias, foi ben recibida pola cr\u00edtica e o p\u00fablico, e converteu \u00f3 seu autor (que ga\u00f1ar\u00eda o premio noutras tres ocasi\u00f3ns) nunha referencia da literatura asturiana contempor\u00e1nea. \u00c9 unha novela inaugural da\u00a0literatura en asturiano: \u00e9 a primeira novela de ciencia ficci\u00f3n e a primeira cunha lesbiana como protagonista. O asturiano certificaba, deste xeito, que era apta para representar calquera historia ou sentimento. A influencia de\u00a0\"A\u00f1ada pa un g\u00fceyu muertu\", unha novela que fixo que a literatura en asturiano entrase na Segunda Xeraci\u00f3n do Surdimientu, foi reco\u00f1ida \u00f3 longo dos anos como unha novela de culto das letras asturianas.\nSinopse.\nA familia do enxe\u00f1eiro-xefe dunha central nuclear entretense polas noites vendo a televisi\u00f3n cando un escape na\u00a0central nuclear\u00a0\"solidifica\" os personaxes cat\u00f3dicos que escapan f\u00f3ra da pantalla e comezan a matar.\nSegunda edici\u00f3n.\nSuburbia Ediciones relanzou esta novela en 2011 cunha edici\u00f3n na que o autor revisou o texto para limpalo de hiperasturianismos e expresi\u00f3ns empregadas na lingua literaria da \u00e9poca pero que son estra\u00f1as para o lector de hoxe. A edici\u00f3n completouse cun ep\u00edlogo explicativo do autor e un pr\u00f3logo de Xandru Fern\u00e1ndez."}
{"id": "366206", "revid": "89787", "url": "https://gl.wikipedia.org/wiki?curid=366206", "title": "Tim Behrens", "text": "Timothy John Behrens, chamado Tim Behrens, nado en Londres en 1937 e finado na Coru\u00f1a o 8 de febreiro de 2017, foi un pintor e escritor galego-brit\u00e1nico, vinculado \u00e1 Escola de Londres.\nTraxectoria.\nBehrens, de familia xud\u00eda, estudou na Escola de Belas Artes Slade do University College de Londres, en Londres. Nesa etapa de formaci\u00f3n moveuse por distintos bares e clubs de bebida de artistas e intelectuais, como The Colony Room, onde fixo grupo con artistas que logo foron co\u00f1ecidos como a Escola de Londres, e que compart\u00edan uns ideais est\u00e9ticos e art\u00edsticos: Lucian Freud, Francis Bacon, John Deakin, Frank Auerbach ou Michael Andrews. Neses anos cincuenta e sesenta do s\u00e9culo XX, Behrens pintaba e ao mesmo tempo posaba como modelo: el \u00e9 o personaxe que aparece no cadro \"Red-Haired Man on a Chair\" (\"Home roxo nunha cadeira\"), de Lucian Freud de 1962) e 1963, e o protagonista do \"Retrato de Timothy Behrens\", unha obra de Michael Andrews que pertence \u00e1 colecci\u00f3n permanente do Museo Thyssen-Bornemisza).\nParte da s\u00faa carreira pict\u00f3rica posterior desenvolveuna en pa\u00edses do sur de Europa, como Italia, Grecia ou Espa\u00f1a. En 1985 instalouse na Coru\u00f1a, cidade na que faleceu.\nVida persoal.\nCasado, tivo un fillo, Charles Behrens, videocreador."}
{"id": "366207", "revid": "25871", "url": "https://gl.wikipedia.org/wiki?curid=366207", "title": "Andr\u00e9s Solar", "text": "Andr\u00e9s Manuel Solar Santurio, nado en Xix\u00f3n o 25 de agosto de\u00a01955\u00a0e finado o 27 de decembro de\u00a01984,\u00a0foi un escritor en lingua asturiana e militante de esquerda nacionalista. Est\u00e1\u00a0considerado un dos mellores escritores do\u00a0Surdimientu malia a s\u00faa pronta morte \u00f3s 29 anos.\nTraxectoria.\nAndr\u00e9s Solar naceu en El Fond\u00f3n, na parroquia de Deva, en Xix\u00f3n.\u00a0Fillo\u00a0de labregos, fixo os estudos primarios na escola p\u00fablica do lugar. No ano\u00a01978, invol\u00facrase\u00a0no movemento de reivindicaci\u00f3n ling\u00fc\u00edstica e comeza unha intensa labor cultural e pol\u00edtica.\nNos sete anos seguintes publicou artigos en prensa, ga\u00f1ou premios literarios, foi profesor na Universidade Popular de Xix\u00f3n, foi membro da Academia de la Llingua Asturiana, colaborou co grupo de teatro\u00a0Xar\u00e9u T\u00edteres, foi membro de Conceyu Bable, Xunta pola Defensa de la Llingua Asturiana e do partido de esquerdas\u00a0Ensame Nacionalista Astur.\nPremios Andr\u00e9s Solar.\nOs Premios Andr\u00e9s Solar foron creados en 1985 pola Xunta pola Defensa de la Llingua Asturiana en lembranza e homenaxe do escritor. Os premios te\u00f1en d\u00faas categor\u00edas. A primeira categor\u00eda \u00e9 a do \"Pegollu\", que se entrega \u00e1s persones, entidades, grupos ou colectivos que dalg\u00fan xeito loitan pola lingua, inclu\u00edndoa na sociedade, empreg\u00e1ndoa con normalidade ou favorecendo a s\u00faa normalizaci\u00f3n. A segunda categor\u00eda \u00e9 \"Madre\u00f1azu purpurina\", unha categor\u00eda de denuncia que vai dirixida a entidades, grupos, pol\u00edticos ou colectivos que desprestixian o valor da lingua e o sentimento dos seus falantes."}
{"id": "366208", "revid": "23204", "url": "https://gl.wikipedia.org/wiki?curid=366208", "title": "Andr\u00e9s Manuel Solar Santurio", "text": ""}
{"id": "366209", "revid": "1576", "url": "https://gl.wikipedia.org/wiki?curid=366209", "title": "Timothy Behrens", "text": ""}
{"id": "366211", "revid": "1093", "url": "https://gl.wikipedia.org/wiki?curid=366211", "title": "Michael Andrews", "text": "Co nome de Michael Andrews podemos referirnos a:"}
{"id": "366212", "revid": "89787", "url": "https://gl.wikipedia.org/wiki?curid=366212", "title": "Guillaume Bouzignac", "text": "Guillaume Bouzignac, nado c. 1587, e finado\u00a0c. 1643, foi un compositor franc\u00e9s.\nTraxectoria.\nBouzignac naceu probablemente en 1587 en Saint-Nazaire-d'Aude. Estudou na Catedral de Narbona at\u00e9 1604, e era mestre do coro nas Catedrais de Angoul\u00eame, Bourges, Tours, e Clermont-Ferrand.\nOs seus motetes est\u00e1n preservadod en dous manuscritos. Os seue motetes son altamente distintivos: \"Sinxelamente exposto, non hai outra m\u00fasica desa \u00e9poca que semelle igual na p\u00e1xina ou soe igual que os motetes de Bouzignac.\" \"Un nome neste per\u00edodo \u00e9rguese por riba dos seus contempor\u00e1neos en toda a m\u00fasica sacra, inclu\u00edndo Masses: o de Guillaume Bouzignac.\" Os seus motetes de di\u00e1logo, como \"Unus ex vobis\" e \"Dum silentium\", son\u00a0oratorios\u00a0a pequena escala que anticipan a\u00a0Giacomo Carissimi, e a Marc-Antoine Charpentier (1643\u20131704) d\u00faas xeraci\u00f3ns m\u00e1is tarde."}
{"id": "366213", "revid": "89787", "url": "https://gl.wikipedia.org/wiki?curid=366213", "title": "Jean-Baptiste Barri\u00e8re", "text": "Jean-Baptiste Barri\u00e8re, nado o 2 de maio de 1707, e finado o 6 de xu\u00f1o de 1747, foi un violonchelista\u00a0e\u00a0compositor\u00a0franc\u00e9s. Naceu en Bordeos\u00a0e morreu en Par\u00eds, con 40 anos de idade.\nCarreira musical.\nBarri\u00e8re estudou primeiro viola da gamba, e publicou un conxunto de\u00a0sonatas. Por\u00e9n, converteuse nun habilidoso violonchelista durante un per\u00edodo no que o cello ga\u00f1aba popularidade sobre o viola da gamba en Francia, sendo m\u00e1is tarde completamente substitu\u00edda, como xa sucedera en Italia\u00a040 anos antes. Deveu nun dos m\u00e1is virtuosos cellistas do seu tempo."}
{"id": "366214", "revid": "839", "url": "https://gl.wikipedia.org/wiki?curid=366214", "title": "Amalia Abad Casasempere", "text": "Amalia Abad Casasempere, nada en Alcoy o 11 de decembro de 1897 e finada na mesma localidade o 21 de setembro de 1936, foi unha m\u00e1rtir cat\u00f3lica, morta durante a Guerra civil espa\u00f1ola. Era vi\u00fava, e nai de d\u00faas fillas, sendo moi activa no servizo relixioso, chegando a esconder a d\u00faas relixiosas na s\u00faa casa, durante o per\u00edodo de persecuci\u00f3n. Foi, por iso, presa e executada a tiro de fusil, polos milicianos, sendo beatificada polo papa Xo\u00e1n Paulo II o 11 de marzo de 2001 xuntamente con 232 outros m\u00e1rtires da Guerra Civil."}
{"id": "366216", "revid": "89787", "url": "https://gl.wikipedia.org/wiki?curid=366216", "title": "Apolonia del Sant\u00edsimo Sacramento", "text": "Apolonia Liz\u00e1rraga y Ochoa de Zabalegui, nada en Lez\u00e1un o 18 de abril de 1867 e finada en Barcelona o 8 de setembro de 1936, m\u00e1is co\u00f1ecida polo seu nome relixioso Apolonia del Sant\u00edsimo Sacramento, foi unha relixiosa Carmelita da Caridade espa\u00f1ola, superiora xeral en cargo da s\u00faa congregaci\u00f3n, cando estalou a Guerra Civil espa\u00f1ola, na que morreu m\u00e1rtir pola s\u00faa fe. Foi beatificada polo papa Bieito XVI o 28 de outubro de 2007.\nTraxectoria.\nApolonia Liz\u00e1rraga naceu na poboaci\u00f3n de Lez\u00e1un, que por ent\u00f3n pertenc\u00eda ao municipio de Val de Yerri, en Navarra. Ingresou no noviciado das Carmelitas da Caridade de Vedruna en Vitoria, o 16 de xullo de 1886 e emitiu os seus primeiros votos o 17 de xullo de 1888, desde ent\u00f3n co\u00f1ec\u00e9uselle co nome o de Apolonia del Sant\u00edsimo Sacramento.\nExerceu diversos cargos na s\u00faa congregaci\u00f3n, desde profesora nos colexios de Trujillo (C\u00e1ceres) e Villafranca de los Barros (Badaxoz), at\u00e9 superiora da comunidade de Sevilla e reitora do colexio de Vich. Finalmente foi elixida superiora xeral do instituto en 1925, cargo que ocupou at\u00e9 1936, ano no que sufriu o martirio. Como superiora xeral preocupouse pola expansi\u00f3n do instituto, chegando a fundar as casas de Buenos Aires na Arxentina; Vigo, Le\u00f3n, Murcia e Alcoi en Espa\u00f1a; e outras catro en Francia.\nCando comezou a guerra en 1936, Apolonia adicouse a buscar refuxio para as relixiosas da s\u00faa congregaci\u00f3n, co fin de salvarlles a vida, especialmente \u00e1s novizas e \u00e1s enfermas. Ela mesma escondeuse en casas de diversas amigas. En setembro dese mesmo ano foi detida e encarcerada na checa de San El\u00edas (Barcelona). A tarde do 8 de setembro a relixiosa, segundo algunhas testemu\u00f1as que estiveron con ela detidos na checa, foi serrada e descortizada e os seus restos foron botados como cebo para os porcos. Ao parecer ese era o destino de moitos dos detidos da checa de San El\u00edas.\nCulto.\nFoi beatificada polo papa Bieito XVI o 28 de outubro de 2007, na cerimonia presidida por el mesmo, na praza de San Pedro da Cidade do Vaticano. En devandita celebraci\u00f3n o pont\u00edfice subiu aos altares uns 498 m\u00e1rtires da Guerra Civil Espa\u00f1ola do s\u00e9culo XX.\nA actual checa de San El\u00edas, hoxe \u00e9 unha cripta da parroquia Santa In\u00e9s. Nela mantense o recordo dos m\u00e1rtires da Guerra que a\u00ed estiveron, entre eles Apolonia. A s\u00faa festa cel\u00e9brase o 6 de novembro."}
{"id": "366218", "revid": "7802", "url": "https://gl.wikipedia.org/wiki?curid=366218", "title": "Apolonia Liz\u00e1rraga y Ochoa de Zabalegui", "text": ""}
{"id": "366219", "revid": "22570", "url": "https://gl.wikipedia.org/wiki?curid=366219", "title": "M\u00e1rtires do s\u00e9culo XX en Espa\u00f1a", "text": "Neste artigo m\u00f3strase a lista dos santos e beatos m\u00e1rtires do s\u00e9culo XX en Espa\u00f1a.\nOs procesos de beatificaci\u00f3n instru\u00edronse nos anos corenta e cincuenta, durante o franquismo. En 1964 Paulo VI, despois de consultar aos bispos espa\u00f1ois, decidiu introducir unha moratoria, especialmente para evitar interpretaci\u00f3ns pol\u00edticas que puidesen instrumentalizar a decisi\u00f3n da Igrexa. Cara a 1980, xa morto Franco e restablecida a democracia en Espa\u00f1a, pensouse que a situaci\u00f3n cambiara xa o suficiente como para que, en principio, tales interpretaci\u00f3ns non se desen. Foi en 1983 cando comezaron a darse os pasos \u00faltimos que levaron \u00e1s primeiras beatificaci\u00f3ns de m\u00e1rtires dos anos trinta.\nToda beatificaci\u00f3n \u00e9 un acto do papa que permite o culto local dun Servo de Deus, facendo p\u00fablica a s\u00faa decisi\u00f3n mediante unha Carta apost\u00f3lica.\nBeatificados o 29 de marzo de 1987.\nTres relixiosas carmelitas descalzas de Guadalaxara. Cerimonia celebrada na Praza de San Pedro e presidida polo papa Xo\u00e1n Paulo II\nBeatificados o 1 de outubro de 1989.\nVinte e seis Pasionistas de Cidade Real foron beatificados en Roma por Xo\u00e1n Paulo II.\nBeatificados o 29 de abril de 1990.\nTam\u00e9n en Roma, foron beatificados nove Irm\u00e1ns de La Salle e un Pasionista de Oviedo e Tarragona (canonizados en 1999); e unha relixiosa da Compa\u00f1\u00eda de Santa Teresa de Xes\u00fas, Mar\u00eda Mercedes Prat y Prat, de Barcelona.\nBeatificados o 25 de outubro de 1992.\nPertencentes a d\u00faas causas de beatificaci\u00f3n distintas, foron declarados beatos setenta e uns irm\u00e1ns Hospitalarios, a maior\u00eda de Madrid e Barcelona pero sete de Colombia, e cincuenta e un claretianos de Barbastro.\nHai que resaltar que o sete irm\u00e1ns hospitalarios colombianos foron os primeiros beatos desa naci\u00f3n.\nM\u00e1rtires hospitalarios de San Xo\u00e1n de Deus.\nPertencen a este grupo os seguintes relixiosos colombianos:\nBeatificados o 10 de outubro de 1993.\nForon beatificados once m\u00e1rtires. Dous bispos, Diego Ventaja Mil\u00e1n, de Almer\u00eda, e Manuel Medina Olmos, de Guadix, e sete Irm\u00e1ns de La Salle de Almer\u00eda. Un sacerdote diocesano de Madrid (Pedro Poveda Castroverde, canonizado en 2003) e unha laica, da Instituci\u00f3n Teresiana, Victoria D\u00edez y Bustos de Molina, de C\u00f3rdoba.\nO sete irm\u00e1ns de La Salle son:\nBeatificados o 1 de outubro de 1995.\nForon beatificados 45 m\u00e1rtires de catro causas.\nPrimeira Causa: O bispo de Teruel Anselmo Polanco e o seu secretario, o sacerdote diocesano Felipe Ripoll Morata.\nSegunda Causa: Trece escolapios de L\u00e9rida e das Provincias de Arag\u00f3n, Valencia e Castela.\nTerceira causa: Tres relixiosos marianistas de Cidade Real:\nA Cuarta causa incl\u00fae dous grupos, o primeiro, de nove Sacerdotes Operarios Diocesanos de Toledo e Tortosa:\ne o segundo de dezasete relixiosas da Congregaci\u00f3n da Doutrina Cristi\u00e1 de Valencia e un laico (Vicente Vilar David) tam\u00e9n de Valencia:\nBeatificados o 4 de maio de 1997.\nNa praza de san Pedro, Xo\u00e1n Paulo II presidiu a beatificaci\u00f3n de Florentino Asensio Barroso (1877-1936), bispo de Barbastro, e Ceferino Gim\u00e9nez Malla (1861-1936), laico xitano.\nBeatificados o 10 de maio de 1998.\nDez m\u00e1rtires beatificadas por Xo\u00e1n Paulo II na Bas\u00edlica de San Pedro, neste grupo at\u00f3panse d\u00faas relixiosas da Caridade do Sacro Coraz\u00f3n de Jes\u00fas, sete monxas da Orde da Visitaci\u00f3n de Santa Mar\u00eda e unha monxa carmelita descalza.\nBeatificados o 7 de marzo de 1999.\nXo\u00e1n Paulo II beatificou sete m\u00e1rtires agosti\u00f1os recoletos e un sacerdote diocesano.\nCanonizados o 21 de novembro de 1999.\nEn Roma foron canonizados 9 m\u00e1rtires das Escolas Cristi\u00e1s (La Salle) e un pasionista. Oito deles m\u00e1rtires en Tur\u00f3n (Asturias) durante a Revoluci\u00f3n de outubro de 1934 e o outro martirizado en Tarragona o 28 de xullo de 1937. O sacerdote Pasionista Inocencio da Inmaculada foi m\u00e1rtir tam\u00e9n en Tur\u00f3n.\nOs 10 foran beatificados en Roma o 29 de abril de 1990 por Xo\u00e1n Paulo II.\nBeatificados o 11 de marzo de 2001.\nDouscentos trinta e tres m\u00e1rtires beatificados en Roma por Xo\u00e1n Paulo II.\nCanonizado o 4 de maio de 2003.\nCerimonia celebrada na Praza de Col\u00f3n (Madrid) por Xo\u00e1n Paulo II.\nBeatificados o 29 de outubro de 2005.\nOito m\u00e1rtires beatificados en Roma polo papa Bieito XVI. A cerimonia estivo presidida polo prefecto da Congregaci\u00f3n para as Causas dos Santos, Jos\u00e9 Saraiva Martins. Se trata dunha relixiosa Celadora del Culto Eucar\u00edstico e sete sacerdotes diocesanos de Urxel.\nBeatificados o 28 de outubro de 2007.\nCerimonia celebrada na Praza de San Pedro polo cardeal Jos\u00e9 Saraiva Martins, na que se beatificaron 498 servos de Deus m\u00e1rtires en Espa\u00f1a.\n13 de outubro de 2013.\nBeatificados 522 m\u00e1rtires polo papa Francisco. A cerimonia estivo presidida polo cardeal Angelo Amato en Tarragona (Espa\u00f1a).\nBeatificaci\u00f3n 1 de novembro de 2014.\nCelebrada na Catedral de Vitoria polo Card. Angelo Amato\nBeatificaci\u00f3n 5 de setembro de 2015.\nCelebrada na Catedral de Xirona polo Card. Angelo Amato, foron beatificadas tres Irm\u00e1s M\u00e1rtires do Instituto de San Jos\u00e9 de Xirona\nBeatificaci\u00f3n 3 de outubro de 2015.\nCelebrada na Catedral de Santander polo Card. Angelo Amato, foro beatificados 16 monxes da Abad\u00eda de Viaceli de C\u00f3breces e d\u00faas monxas do Monasterio feminino de Fons Salutis de Algemes\u00ed\nBeatificaci\u00f3n 21 de novembro de 2015.\nCelebrada na Catedral de Barcelona polo Card. Angelo Amato, foron beatificados vinte e seis freires m\u00e1rtires da Orde dos Capuchinos:\nBeatificaci\u00f3n 23 de abril de 2016.\nCelebrada na Catedral de Burgos, polo cardeal Angelo Amato, foron beatificados:\nBeatificaci\u00f3n do 8 de outubro de 2016.\nCelebrada na catedral de Oviedo, polo cardeal Angelo Amato, foron beatificados:\nBeatificaci\u00f3n do 29 de outubro de 2016.\nCelebrada na catedral de Madrid, polo cardeal Angelo Amato, foron beatificados:"}
{"id": "366221", "revid": "23204", "url": "https://gl.wikipedia.org/wiki?curid=366221", "title": "Dimocarpus longan", "text": "Dimocarpus longan, chamado vulgarmente long\u00e1n\u00a0(chin\u00e9s tradicional:\u00a0\u9f8d\u773c, chin\u00e9s simplificado: \u9f99\u773c,\u00a0canton\u00e9s \"long-ngan\"; literalmente \"ollo de drag\u00f3n\"; thai \u0e25\u0e33\u0e44\u0e22) \u00e9 unha \u00e1rbore tropical perenne, nativa do sur da China.\u00a0At\u00f3pase tam\u00e9n en Indonesia e o sueste de Asia. Tam\u00e9n \u00a0\u00e9 chamada \"guiyuan\" (\u6842\u5706) en chin\u00e9s, \"lengkeng\" en Indonesia, \"mata kucing\" en Malaisia, e \"qu\u1ea3 nh\u00e3n\"\u00a0no Vietnam. O termo \"ollo de drag\u00f3n\" v\u00e9n pola semellanza da s\u00faa froita ao globo ocular (cando se pela o froito ten un miolo transparente, e a semente\u00a0semella a\u00a0meni\u00f1a\u00a0e mailo\u00a0iris).\nDescrici\u00f3n.\n\u00c9 unha \u00e1rbore de tama\u00f1o mediano de folla perenne que pode medrar at\u00e9 os 6 a 7 metros de altura. Non deixa de ser sens\u00edbel \u00e1s xeadas . Prefiren un solo areento. A\u00ednda que a especie prefire as temperaturas que normalmente non estean por baixo de 4,5\u00a0\u00b0C (40\u00a0\u00b0F), pode soportar breve tempo temperatura baixas de ao redor de -2\u00a0\u00b0C (28\u00a0\u00b0F).\nUsos.\nA froita (que realmente \u00e9 un falso froito, composto por unha cobertura carnosa chamada arilo) \u00e9 comest\u00edbel, e a mi\u00fado usada en sopas, almorzos e outras aplicaci\u00f3ns no leste de Asia.\nO \"long\u00e1n\" e o lichi madurecen na mesma \u00e9poca do ano. \u00dasase na coci\u00f1a e como menci\u00f1a chinesa.\nPropiedades.\nNo Medicina tradicional chinesa \u00e9 usada para o coraz\u00f3n e bazo. Insomnio, palpitaci\u00f3ns, perda de memoria e mareos. Non se debe usar se hai exceso de flegma ou humidade.\nTaxonom\u00eda.\n\"Dimocarpus longan\" foi descrita por Jo\u00e3o de Loureiro e publicado en \"Flora Cochinchinensis\" 1: 233\u2013234, no ano 1790."}
{"id": "366222", "revid": "18868", "url": "https://gl.wikipedia.org/wiki?curid=366222", "title": "Long\u00e1n", "text": ""}
{"id": "366223", "revid": "18868", "url": "https://gl.wikipedia.org/wiki?curid=366223", "title": "Longan", "text": ""}
{"id": "366225", "revid": "25871", "url": "https://gl.wikipedia.org/wiki?curid=366225", "title": "Antonio Garrido Correas", "text": "Antonio Garrido Correas, nado en Peraleda de la Mata (provincia de C\u00e1ceres), en 1964, \u00e9 un poeta e tradutor\u00a0estreme\u00f1o.\nTam\u00e9n traballa na creaci\u00f3n pict\u00f3rica con elementos da terra (pintura tel\u00farica).\nObra.\nAntonio Garrido fixo a traduci\u00f3n do libro \"O principi\u00f1o\"\u00a0de Antoine de Saint-Exup\u00e9ry\u00a0\u00f3 estreme\u00f1o en 1999, baixo o t\u00edtulo\u00a0\"El Prencipinu\". Foi coordinador da traduci\u00f3n e edici\u00f3n da mesma obra na Fala de X\u00e1lima: \"U/O pequenu pr\u00edncipi\".\nUn dos seus poemas, \"Tengu un osinu de peluchi\", figura en\u00a0\"Iberia Polyglotta\"\u00a0de Hans-Ingo Radatz e A. Torrent-Lenzen, como mostra textual do estreme\u00f1o. Antonio ten participado en varios congresos facendo os seus relatorios sempre en estreme\u00f1o."}
{"id": "366226", "revid": "89787", "url": "https://gl.wikipedia.org/wiki?curid=366226", "title": "Vera Zasulich", "text": "Vera Ivanovna Zasulich (en ), nada en Mikhailovka (provincia de Smolensk) o e finada en Petrogrado o 8 de maio de 1919, foi unha escritora e revolucionaria marxista, membro fundador do Grupo para a Emancipaci\u00f3n do Traballo.\nNada nunha familia nobre empobrecida, frecuentou durante os seus estudos en Petrogrado os ambientes revolucionarios estudant\u00eds. Foi encarcerada en 1869 por manter correspondencia co l\u00edder nihilista e anarquista Sergei Netchaev. Trala s\u00faa excarceraci\u00f3n en 1871, estabeleceuse en K\u00ediv, onde contactou con Insurxentes de K\u00ediv, un grupo revolucionario de seguidores de Mikhail Bakunin, chegando a converterse nunha l\u00edder respectada.\nEn 1878, Zasulich e a revolucionaria social Mar\u00eda Kolenkina planearon asasinar Vladislav Zhelekhovski, un promotor famoso polos seus procesos contra a militancia revolucionaria, e o coronel Teodor Trepov, gobernador de Petrogrado, que era co\u00f1ecido por proscribir as rebeli\u00f3ns polacas en 1830 e 1863. O atentado contra Zhelekhovski resultou infrutuoso, mais Zasulich conseguiu ferir gravemente Trepov. Foi atrapada, mais no seu amplamente difundido proceso, un xurado favorable a ela declarouna inocente.\nTrala anulaci\u00f3n do proceso, Zasulich viaxou a Su\u00edza, onde contactou con grupos marxistas e colaborou na fundaci\u00f3n do Grupo para a Emancipaci\u00f3n do Traballo con Georgii Plekhanov e Pavel Akselrod en 1883. O grupo encargou Zasulich a traduci\u00f3n de diversos traballos de Karl Marx ao ruso, o que contribu\u00edu a ampliar a influencia do marxismo entre a intelligentsia rusa ao punto de tornarse fundamental para creaci\u00f3n do Partido Obreiro Socialdem\u00f3crata Ruso (POSDR) en 1898. A mediados da d\u00e9cada de 1900, os l\u00edderes da \u00e1 radical Julius Martov, Vladimir Lenin e Aleksandr Potresov un\u00edronse a Zasulich, Plekhanov e Akselrod en Su\u00edza. Debido \u00e1s tensi\u00f3ns entre as d\u00faas \u00e1s do Partido, os seis fundaron o xornal revolucionario Iskra, e formaron o seu equipo editorial, que se opu\u00f1a aos marxistas moderados co\u00f1ecidos como os economistas e tam\u00e9n aos ex-marxistas como Sergei Bulgakov e Piotr Struve. Por\u00e9n, durante o II Congreso do POSDR, o marxismo verificou unha ruptura entre os menxeviques de Julius Martov e bolxeviques de Lenin. Zasulich situouse do lado de Martov, torn\u00e1ndose unha l\u00edder do menxevismo. Con todo, o seu interese na pol\u00edtica decaeu rapidamente. Regresou \u00e1 Rusia tras a Revoluci\u00f3n de 1905. Al\u00ed, apoiou a pol\u00edtica de participaci\u00f3n da Rusia na primeira guerra mundial e op\u00faxose \u00e1 Revoluci\u00f3n de Outubro dirixida polos bolxeviques. Morreu en Petrogrado en 8 de maio de 1919.\nTraxectoria.\nInfancia e mocidade.\nNaceu nunha familia da baixa nobreza rural o no distrito de Gzhatsk, na provincia Smolensk. Foi a cuarta filla do matrimonio formado por Feoktista Mikhailovna e Iv\u00e1n Petrovich Zasulich. A s\u00faa nai recibira unha pequena facenda que non soubo xestionar e o seu pai era capit\u00e1n do ex\u00e9rcito de ascendencia nobre pero escasos recursos; ambos casaron en 1842. O seu pai deuse ao alcoholismo e pasou longos per\u00edodos afastados da familia at\u00e9 a s\u00faa morte cando Zasulich contaba con tres anos. Trala morte do pai, a nai enviou tres das s\u00faas fillas, inclu\u00edda Vera, a vivir con familiares; Vera pasou a residir a escasos quil\u00f3metros da casa familiar, nunha leira duns t\u00edos onde pasou a maior parte da s\u00faa infancia e adolescencia. Non foi un per\u00edodo feliz, como a propia Zasulich reflectiu nas s\u00faas memorias. A pesar do seu intenso desagrado pola institutriz da familia dos seus t\u00edos, que tam\u00e9n a educou a ela, esta inculcoulle un interese pola literatura, o mundo das ideas e as culturas estranxeiras que mantivo toda a s\u00faa vida. Tam\u00e9n aprendeu alem\u00e1n e franc\u00e9s, que lle foron de grande utilidade durante o seu posterior exilio.\nDurante a s\u00faa adolescencia adoptou unha maneira peculiar de vestir, indiferente \u00e1s aparencias, que se asociaba aos nihilistas e que mantivo durante toda a s\u00faa vida. O seu aspecto daba a impresi\u00f3n aos seus achegados de convertela na personificaci\u00f3n da loita revolucionaria. Durante a s\u00faa infancia desenvolveu ademais unha timidez, reserva e dificultade para o trato superficial que conservou toda a s\u00faa vida. Os seus silencios a mi\u00fado interpret\u00e1ronse m\u00e1is adiante durante a s\u00faa carreira revolucionaria como falta de opini\u00f3n sobre os asuntos tratados.\nEn 1866 a s\u00faa nai lograra reunir o di\u00f1eiro suficiente para enviala xunto cunha das s\u00faas irm\u00e1s a Moscova a recibir a educaci\u00f3n necesaria para presentarse aos exames oficiais para institutrices, oficio que Zasulich para ent\u00f3n xa detestaba. En Moscova, ademais da superficial formaci\u00f3n oficial, comezou a ler autores revolucionarios e doutras ideolox\u00edas. As d\u00faas irm\u00e1s entraron en contacto cos c\u00edrculos revolucionarios moscovitas a trav\u00e9s da s\u00faa irm\u00e1 m\u00e1is vella Ekaterina.\nEn 1867 graduouse e aprobou o exame para converterse en mestra privada. No outono do ano seguinte, trasladouse \u00e1 capital coa s\u00faa nai, coloc\u00e1ndose como axudante dun xu\u00edz de paz mentres continuaba a s\u00faa formaci\u00f3n de profesora. Na escola de mestres co\u00f1eceu o revolucionario Serguei Nechaev, que a presentou a alg\u00fans dos seus correlixionarios pol\u00edticos.\nPrimeiras actividades subversivas, arrestos e deportaci\u00f3ns.\nNechaev partiu ao exilio e utilizou a Zasulich como intermediaria na s\u00faa correspondencia con outros revolucionarios; foi arrestada en Moscova xunto coa s\u00faa nai e unha das s\u00faas irm\u00e1s o , de volta \u00e1 capital e encarcerada sen xu\u00edzo at\u00e9 maio de 1870. Pasou dous anos en prisi\u00f3n sen ser acusada formalmente. O per\u00edodo de prisi\u00f3n levou a Zasulich a simpatizar cos revolucionarios, vistos por ela como altru\u00edstas dedicados a mellorar a instruci\u00f3n e acabar coa pobreza da poboaci\u00f3n, e a involucrarse no movemento. Para Zasulich, o seu per\u00edodo en prisi\u00f3n levouna a convencerse da necesidade de acabar coa opresi\u00f3n e a identificar a s\u00faa vida nela coa situaci\u00f3n xeral de Rusia, que consideraba como unha enorme prisi\u00f3n.\nA comezos de 1870, foi trasladada \u00e1 fortaleza de San Pedro e San Paulo onde pasou outro ano; foi finalmente acusada no xu\u00edzo a Nechaev, en marzo de 1871. Absolta, foi liberada inmediatamente. Poucos d\u00edas despois, foi detida novamente e desterrada \u00e1 provincia de Tver. Deportada con dous kopeks e o vestido que levaba, sen familia nin co\u00f1ecidos na cidade, tivo que vivir varios meses da caridade. En xu\u00f1o de 1871 e grazas \u00e1 intercesi\u00f3n da s\u00faa nai, permit\u00eduselle mudarse \u00e1 capital provincial, onde resid\u00eda unha das s\u00faas irm\u00e1s e o seu cu\u00f1ado. No ver\u00e1n de 1872 foi de novo arrestada acusada de distribu\u00edr literatura prohibida a alg\u00fans estudantes e exiliada \u00e1 provincia de Kostrom\u00e1. En decembro de 1873, foi trasladada a Kh\u00e1rkiv, onde quedou baixo vixilancia policial, o que lle impediu atopar traballo como matrona e volveu sufrir penurias. A finais de 1875, permit\u00eduselle regresar a Penza e m\u00e1is tarde \u00e1 capital. Durante a s\u00faa estancia de catorce meses no sur de Rusia nesta d\u00e9cada, dedicouse a estender a conciencia revolucionaria entre o campesi\u00f1ado. Durante este per\u00edodo foi cando Zasulich comezou unha relaci\u00f3n con Lev Deich que durou at\u00e9 a s\u00faa captura e env\u00edo a Siberia en 1884. Tam\u00e9n en 1876 aprobou, a\u00ednda que non participou, o brutal intento de asasinato dun dos seus compa\u00f1eiros revolucionarios, do que se sospeitaba que era un informador da polic\u00eda, a\u00ednda que non se ti\u00f1an probas.\nO atentado contra Trepov e as s\u00faas consecuencias.\nTrala delaci\u00f3n do grupo \u00e1 polic\u00eda polo compa\u00f1eiro torturado, que perdeu a vista e quedou coa cara deformada polo ataque dos seus correlixionarios, o grupo dispersouse e Zasulich trasladouse a San Petersburgo en decembro de 1876 tras pasar por Kh\u00e1rkiv. Na capital uniuse \u00e1 recentemente creada Zemlia i Volia (\u00abTerra e Liberdade\u00bb), para a que traballou como tip\u00f3grafa. Durante unha das s\u00faas peri\u00f3dicas visitas \u00e1 s\u00faa irm\u00e1 e ao seu cu\u00f1ado en Penza, decatouse en xullo de 1877 do azoutamento de Aleksei Bogoliubov (pseud\u00f3nimo de Arjip Iemelianov) nos calabozos de San Petersburgo. A s\u00faa reacci\u00f3n \u00e1 noticia levar\u00edaa \u00e1 fama internacional. Bogoliubov era un estudante que fora detido en decembro de 1876 por acharse preto dunha manifestaci\u00f3n fronte \u00e1 catedral de Kaz\u00e1n en San Petersburgo, xulgado en xaneiro de 1877, e condenado a quince anos de traballos forzados. Tras apelar a sentenza, ach\u00e1base nos calabozos de San Petersburgo cando foi azoutado en xullo. O incidente debeuse a que o xeneral Trepov, adicto \u00e1 disciplina e gobernador da capital naquel momento, entendeu que a actitude de Bogoliubov fora impertinente e ordenou o seu azoutamento como exemplo e escarmento. O castigo fora ilegal segundo as leis rusas.\nO atentou contra o xeneral Trepov ao que acusou de maltratar un preso pol\u00edtico, foi arrestada e xulgada polo disparo contra o militar. Presentouse ante o gobernador finxindo necesitar un certificado de boa conduta e logrou ferilo na pelve co segundo disparo.\nO seu xu\u00edzo tivo lugar nun xulgado civil a finais de marzo, tratando o ministro de Xustiza, recentemente criticado por un xu\u00edzo pol\u00edtico, de evitar as connotaci\u00f3ns pol\u00edticas do atentado de Zasulich e de lograr a s\u00faa condena, oprimindo o xu\u00edz encargado do caso. Xulgada por un xurado (algo ilegal para o seu delito), foi absolta trala exaltada defensa do seu avogado, que presentou o seu caso como un intento de xustiza contra a arbitrariedade da administraci\u00f3n. Asistiran importantes personalidades, como diversos ministros ou o escritor Fiodor Dostoievski, que utilizou o xu\u00edzo como inspiraci\u00f3n para certas pasaxes dos \"Irm\u00e1ns Karamazov\". O seu xu\u00edzo supuxo unha derrota para o Goberno, que quedou desacreditado pola represi\u00f3n pol\u00edtica.\nA s\u00faa absoluci\u00f3n, con todo, fixo que o Goberno aprobase pouco despois unha disposici\u00f3n pola que os ataques a funcionarios p\u00fablicos quedaban exclu\u00eddos dos xu\u00edzos con xurado. Os casos m\u00e1is graves pasaron a depender de consellos de guerra. O seu atentado non s\u00f3 levou cambios na forma de xulgar os casos de subversi\u00f3n e unha humillaci\u00f3n para o Goberno, sen\u00f3n que supuxo o comezo da campa\u00f1a de terrorismo contra a administraci\u00f3n autocr\u00e1tica tsarista, fund\u00e1ndose en 1879 o principal partido terrorista ruso, Naradnaya Volia (\u00abVontade Popular\u00bb).\nAo d\u00eda seguinte da s\u00faa absoluci\u00f3n a polic\u00eda acudiu a detela novamente, pero partira ao exilio, despois de varias semanas na clandestinidade nas que cambiou constantemente de residencia. A finais de maio, abandonou Rusia para instalarse en Su\u00edza acompa\u00f1ada dun veterano revolucionario. Cinco d\u00edas m\u00e1is tarde e grazas \u00e1 axuda de certos membros de Zemlia i Volia, alcanzou Su\u00edza. Modesta e t\u00edmida, comezou por ent\u00f3n o seu costume de pasar tempadas en soidade no campo, que mantivo o resto da s\u00faa vida. Oposta cada vez m\u00e1is ao terrorismo, regresou a Rusia clandestinamente a finais do ver\u00e1n de 1879 e pouco despois Zemlia i Volia disolveuse polas disensi\u00f3ns internas relativas a este.\nDurante estes primeiros tempos, Zasulich pertenc\u00eda ao grupo da Repartici\u00f3n Negra, un dos grupos pol\u00edticos xurdidos de Zemlia i Volia, minoritario fronte a Naradnaya Volia, pero que contaba con destacados revolucionarios que m\u00e1is tarde se converter\u00edan en socialdem\u00f3cratas (Plekhanov, Axelrod...). Este grupo op\u00fa\u00f1ase aos seus antigos compa\u00f1eiros que optaran por centrarse no terrorismo como m\u00e9todo para acabar coa autocracia do tsar e segu\u00edan defendendo como alternativa a axitaci\u00f3n do campesi\u00f1ado. O seu exilio xunto co de destacados membros do grupo debilitou a\u00ednda m\u00e1is a organizaci\u00f3n no pa\u00eds. Non regresou a Rusia at\u00e9 a amnist\u00eda de 1905, a\u00ednda que realizou d\u00faas viaxes clandestinas ao pa\u00eds, unha en 1879 e outra en 1899 .\nExilio e o Grupo para a Emancipaci\u00f3n do Traballo.\nEstableceuse en Su\u00edza. A comezos da d\u00e9cada de 1880, como outros exiliados, abandonou o seu anterior populismo para converterse ao marxismo. Antes participou nos infrutuosos intentos de reconstitu\u00edr Zemlia i Volia. En setembro de 1883, participou na formaci\u00f3n do Grupo para a Emancipaci\u00f3n do Traballo, unha agrupaci\u00f3n marxista dedicada \u00e1 redacci\u00f3n e traduci\u00f3n de obras socialistas. At\u00e9 1890 sostivo a importancia da comuna rusa na futura revoluci\u00f3n, actitude que Engels enxalzou pero que rexeitaron os seus colegas do grupo. A partir de ent\u00f3n, adoptou a opini\u00f3n com\u00fan a Plekhanov e Axelrod dunha revoluci\u00f3n baseada no proletariado urbano tras un per\u00edodo de desenvolvemento capitalista, unha vez que aquel desenvolvese a s\u00faa conciencia de clase. Esta convicci\u00f3n da necesidade de que a revoluci\u00f3n a realizase o propio proletariado levouna m\u00e1is tarde a oporse \u00e1 Revoluci\u00f3n de Outubro por considerala prematura.\nA diferenza de Plekhanov, conservou boas relaci\u00f3ns con outros revolucionarios que non se converteron ao marxismo, o que levou a que fose elixida en ocasi\u00f3ns como representante en actividades cerimoniais de todo o movemento revolucionario ruso.\nMoi reservada e lenta na redacci\u00f3n das s\u00faas obras, \u00e1s veces foi subestimada polos seus colaboradores na s\u00faa capacidade de an\u00e1lise. Menos dotada que Plekhanov para a an\u00e1lise te\u00f3rica, que Axelrod na organizaci\u00f3n dos socialistas rusos ou que Lenin no debate, achegou a s\u00faa gran sensibilidade cara a temas morais ao socialismo ruso. A combinaci\u00f3n do talento dos tres, con todo, deu unha importancia ao grupo desproporcionada respecto ao n\u00famero dos seus compo\u00f1entes. O arresto en febreiro de 1884 de Lev Deich, a s\u00faa parella, deprimiu a Zasulich que, frecuentemente enferma e de seu lenta como escritora, deixou en mans de Plekhanov e Axelrod a maior parte da produci\u00f3n literaria do grupo. Xa no seu per\u00edodo ruso e m\u00e1is tarde no exilio, Zasulich quedou influenciada e sometida ao criterio de Plekhanov, considerado o pai do marxismo ruso e brillante te\u00f3rico, a\u00ednda que irascible e arrogante. Zasulich adoraba a Plekhanov, pero era consciente dos seus defectos.\nEn 1881 escribiu a Marx para solicitar a s\u00faa opini\u00f3n sobre a correcci\u00f3n da suposici\u00f3n dos populistas rusos de que a comuna rusa ser\u00eda a base do futuro socialismo, que aquel respondeu con ambig\u00fcidade. Case ao mesmo tempo, o asasinato do tsar Alexandre II polos terroristas de Narodnaya Volia f\u00edxoa sopesar a posibilidade de regresar a Rusia, a pesar do seu convencemento da inutilidade do acto. A represi\u00f3n do Goberno, que detivo os implicados no rexicidio, fixo que desbotase a idea e que se resignase a permanecer no exilio.\nComo o resto do grupo, viviu con grande estreiteza no exilio e tivo que aceptar traballos sen relaci\u00f3n coa tarefa revolucionaria para poder sobrevivir; na segunda metade da d\u00e9cada de 1880, comezou a aceptar donativos \u2013en forma de pr\u00e9stamos que non pod\u00eda devolver\u2013 do tam\u00e9n revolucionario Serguei Kravshinski. Con mala sa\u00fade desde o per\u00edodo carcerario, no exilio empeorou; en 1889 contraeu tuberculose mentres coidaba de Plekhanov, afectado tam\u00e9n da enfermidade. Mal tratada, a enfermidade nunca quedou erradicada. Viv\u00eda nos arredores de Xenebra, lonxe dos caf\u00e9s onde se congregaban os exiliados rusos coas s\u00faas disputas e apenas abandonaba o seu aloxamento para visitar os Plekhanov ou para ver a alg\u00fan visitante interesado en co\u00f1ecer en persoa a atacante de Trepov.\nEn 1889 seguiu a Plekhanov ao seu exilio en Francia tras ser expulsado de Su\u00edza e pasou naquel pa\u00eds os cinco anos seguintes. En 1894 os dous foron expulsados de Francia e pasaron a Gran Breta\u00f1a. Zasulich permaneceu en Gran Breta\u00f1a at\u00e9 a primavera de 1897, encantada coas instalaci\u00f3ns do Museo Brit\u00e1nico, a pesar de regresar Plekhanov xa antes a Su\u00edza.\nAnte a fame negra de 1891, tratou de formar unha organizaci\u00f3n de axuda aos campesi\u00f1os que agrupase as diversas correntes revolucionarias, con escaso \u00e9xito. A pesar das s\u00faas duras cr\u00edticas aos populistas en 1890, en 1892 mostrouse novamente disposta a colaborar con eles para tratar de aliviar as privaci\u00f3ns dos campesi\u00f1os.\nResidente en Gran Breta\u00f1a desde 1894, puido observar a evoluci\u00f3n dunha sociedade capitalista desenvolvida e os acontecementos que levaron a Eduard Bernstein a po\u00f1er en d\u00fabida a teor\u00eda marxista a finais da d\u00e9cada de 1890 e fundar a corrente revisionista. Durante a s\u00faa estancia en Gran Breta\u00f1a, tratou de solicitar o apoio dos laboristas para aprobar resoluci\u00f3ns en apoio aos folguistas rusos de San Petersburgo en 1896. Participou xunto con outros membros do grupo e figuras socialdem\u00f3cratas rusas no cuarto congreso da Internacional Socialista.\nEn 1900 realizou unha visita clandestina a Rusia para tratar con Lenin, Martov e Potresov. Durante a Revoluci\u00f3n rusa de 1905 regresou a Rusia. Morreu en 1919.\nIdeolox\u00eda.\nA s\u00faa concepci\u00f3n do ideal socialista consist\u00eda en esencia en consideralo o modelo que poder\u00eda producir o maior ben ao maior n\u00famero de persoas, unha especie de altru\u00edsmo. Sobre a natureza do futuro partido socialdem\u00f3crata e a diferenza de Plekhanov e Axelrod que o consideraban unha expresi\u00f3n do proletariado urbano e un medio para aumentar a s\u00faa conciencia de clase, ou de Lenin, que o concib\u00eda como unha asociaci\u00f3n de revolucionarios profesionais entregados ao que consideraban os intereses da clase obreira, Zasulich consider\u00e1bao como unha asociaci\u00f3n de individuos que quedaban moralmente purificados pola s\u00faa pertenza \u00e1 organizaci\u00f3n. A mellora moral dos individuos reunidos no movemento serv\u00eda, na s\u00faa opini\u00f3n, como proba definitiva da superioridade do socialismo. O sacrificio e dedicaci\u00f3n dos socialistas deb\u00edan servir como modelo das calidades que se estender\u00edan unha vez alcanzado o ideal. O partido convert\u00edase nunha sociedade perfeccionada en miniatura.\nEscribiu sobre Voltaire, unha biograf\u00eda de Rousseau (1896) e unha historia da Primeira Internacional.\nFoi membro editor de \"Iskra\" (\u00abA Chispa\u00bb) e \"Zary\u00e1\" (\u00abAmencer\u00bb). A s\u00faa influencia na primeira foi, con todo, escasa. Tras a divisi\u00f3n do Partido Obreiro Socialdem\u00f3crata de Rusia en d\u00faas fracci\u00f3ns, menxevique e bolxevique, uniuse \u00e1 primeira. Tras 1900, con todo, a s\u00faa tuberculose, que empeorara, impediulle implicarse nos temas m\u00e1is relevantes do momento, quedando m\u00e1is como unha icona revolucionaria que como unha contribu\u00ednte aos debates de ent\u00f3n.\nA s\u00faa postura sobre a natureza do partido, que tratou en numerosas ocasi\u00f3ns de manter unido, consistiu en defender a s\u00faa transformaci\u00f3n dunha agrupaci\u00f3n de revolucionarios de orixe burguesa a unha organizaci\u00f3n de masas controlada polo proletariado, \u00fanica forma de alcanzar a revoluci\u00f3n. Nunha carta a Friedrich Engels en 1890, aclaraba a s\u00faa opini\u00f3n sobre a tarefa dos intelectuais burgueses no movemento socialista: Tras un per\u00edodo no que os intelectuais guiar\u00edan o proletariado, m\u00e1is tarde, en v\u00e9speras da revoluci\u00f3n, os papeis intercambiar\u00edanse, tomando este a direcci\u00f3n do movemento. A s\u00faa postura rexeitaba calquera tentaci\u00f3n de \u00abxacobinismo\u00bb, op\u00f3ndose \u00e1 formaci\u00f3n dun partido elitista e centralizado m\u00e1is al\u00f3 do tempo necesario pola represi\u00f3n do r\u00e9xime tsarista. A s\u00faa postura coincid\u00eda coa de Axelrod na primac\u00eda das masas obreiras na revoluci\u00f3n fronte \u00e1 golpista de Lenin e, en ocasi\u00f3ns, \u00e1 de Plekhanov.\nDurante o Segundo Congreso do Partido Obreiro Socialdem\u00f3crata Ruso, foi expulsada da xunta editorial de \"Iskra\" xunto con Aleksandr Potresov e Pavel Axelrod por Lenin grazas \u00e1 maior\u00eda, m\u00ednima, que lograra no congreso debido \u00e1 retirada dalg\u00fans delegados. En novembro de 1903, regresou \u00e1 xunta editora de \"Iskra\" pola ruptura entre Plekhanov e Lenin e o apoio do primeiro ao regreso dos antigos editores, que levou a renuncia de Lenin.\nA s\u00faa oposici\u00f3n \u00e1 indefinida preeminencia da intelectualidade no movemento revolucionario e ao autoritarismo no partido levouna a condenar o leninismo xa en 1904. A s\u00faa ruptura con este sucedeu a un per\u00edodo de grande admiraci\u00f3n mutua.\nDefendeu a transformaci\u00f3n da organizaci\u00f3n clandestina do movemento nun partido pol\u00edtico de masas, postura condenada por Lenin e Plekhanov como \u00abliquidacionismo\u00bb. Para estes o cambio supor\u00eda a desaparici\u00f3n da organizaci\u00f3n, mentres que para os seus defensores, entre eles Zasulich, consist\u00eda en convertela nunha agrupaci\u00f3n verdadeiramente obreira.\nEn 1917 formou parte da agrupaci\u00f3n de Georgii Plekhanov, \"Yedintsvo\" (\u00abUni\u00f3n\u00bb). Op\u00faxose \u00e1 Revoluci\u00f3n de Outubro na que os bolxeviques tomaron o poder no pa\u00eds. Defendeu o mantemento dun sistema medianamente democr\u00e1tico que, na s\u00faa opini\u00f3n, deb\u00eda evitar que o novo Goberno dexenerase nunha tiran\u00eda.\nA diferenza doutros revolucionarios cos que colaborou como Lenin ou Plekhanov, Zasulich non creou unha doutrina asociada ao seu nome, non creou partido propio nin tivo seguidores, sendo considerada unha figura menor dentro do movemento revolucionario ruso."}
{"id": "366227", "revid": "98629", "url": "https://gl.wikipedia.org/wiki?curid=366227", "title": "Aletta Jacobs", "text": "Aletta Henri\u00ebtte Jacobs, nada o 9 de febreiro de 1854 en Sappemeer e finada o 10 de agosto de 1929, foi unha doutora neerlandesa e activista a prol do dereito das mulleres ao voto. Nacida na aldea de Sappemeer (Holanda), contribu\u00edu a avances en diversos campos como a medicina, o sufraxio das mulleres e a loita polas clases m\u00e1is desfavorecidas. Ademais dos logros acadados na s\u00faa traxectoria, est\u00e1 considerada a primeira muller que cursou estudos universitarios en Holanda, e a primeira muller en obter o t\u00edtulo de doutora en medicina nos Pa\u00edses Baixos.\nPrimeiros anos e formaci\u00f3n.\nAletta Jacobs naceu o 9 de febreiro de1854, filla de Abraham Jacobs e Anna de Jongh, a oitava de doce irm\u00e1ns. O seu pai, un m\u00e9dico rural xudeu,\u00a0espertar\u00eda nela o interese polo eido da medicina. Xa dende nena, adoitaba acompa\u00f1ar ao seu pai nas s\u00faas visitas m\u00e9dicas, e velo exercer a pr\u00e1ctica m\u00e9dica influir\u00eda na s\u00faa vocaci\u00f3n de converterse en doutora.\nMalia que o seu so\u00f1o era converterse en m\u00e9dico coma o seu pai, o acceso \u00e1 educaci\u00f3n para as mulleres no s\u00e9culo XIX nos Pa\u00edses Baixos non era tarefa doada. Jacobs finalizou os estudos primarios en 1867, mais naquela \u00e9poca non se permit\u00eda \u00e1s mulleres matricularse no instituto. Isto non foi obst\u00e1culo para Jacobs, que continuou coa s\u00faa formaci\u00f3n e aprobou en 1870 o exame de axudante de farmacia. O reco\u00f1ecemento que acadou animouna a escribir ao primeiro ministro dos Pa\u00edses Baixos,\u00a0o liberal J.R. Thorbecke, solicitando autorizaci\u00f3n para acceder \u00e1 universidade. O 28 de abril de 1871, Thorbecke respondeu cunha carta dirixida ao seu pai, Abraham Jacobs, onde comunicaba o permiso para que a Aletta se matriculara na Universidade de Groningen. O 8 de marzo de 1879, Jacobs graduouse na universidade, convert\u00e9ndose as\u00ed na primeira muller en obter o t\u00edtulo de medicina na historia dos Pa\u00edses Baixos.\nTraxectoria profesional.\nDespois de se graduar, Jacobs mudouse a Londres, onde entrar\u00eda en contacto con moitas feministas e activistas a prol do sufraxio universal e os dereitos reprodutivos. Na capital brit\u00e1nica recibir\u00eda a influencia de novas ideas, entre as que c\u00f3mpre destacar o uso de anticonceptivos para mulleres coa fin de previr embarazos non desexados. Posteriormente, trasladouse a \u00c1msterdam onde estableceu a s\u00faa propia cl\u00ednica para atender \u00e1s clases desfavorecidas que non ti\u00f1an recursos para asistir a m\u00e9dicos convencionais. Moitas mulleres fac\u00edanlle consultas sobre m\u00e9todos anticonceptivos, e Jacobs\u00a0 comezar\u00eda a buscar soluci\u00f3ns,\u00a0traballando co profesor e xinec\u00f3logo neerland\u00e9s W.P.J. Mensinga, que fora\u00a0profesor seu,\u00a0para mellorar e perfeccionar o diafragma (tam\u00e9n co\u00f1ecido como \"pesario oclusivo\" ou de Hasse-Mensinga) que este dese\u00f1ara hab\u00eda uns anos. A\u00ednda que a invenci\u00f3n do diafragma se atrib\u00fae tan s\u00f3 a\u00a0 W.P.J. Mensinga, as contribuci\u00f3ns e modificaci\u00f3ns de Aletta Jacobs ao dese\u00f1o orixinal foron fundamentais para facelo \u00fatil na pr\u00e1ctica.\nO sufraxio das mulleres, pacifismo e falecemento.\nDespois de asistir \u00e1 reuni\u00f3n do Consello Internacional das Mulleres en Londres en 1899, Jacobs decidiu deixar a pr\u00e1ctica m\u00e9dica e adicarse en exclusiva ao traballo activista polo sufraxio das mulleres. En 1915, ap\u00f3s o comezo da primeira guerra mundial, Jacobs organizou un Congreso Internacional de Mulleres na Haia. Durante a guerra continuou traballando a prol do dereito das mulleres ao voto e mesmo at\u00e9 a s\u00faa morte continuou participando en diversas conferencias. No seu pa\u00eds, os Pa\u00edses Baixos, as mulleres conquistaron o dereito ao voto o 9 de agosto de 1919. Aletta Jacobs faleceu en Baarn, Pa\u00edses Baixos, o 10 de agosto de 1929.\nLegado.\nEst\u00e1 inclu\u00edda no Canon de historia holandesa, elaborado por un comit\u00e9 encabezado por Frits van Oostrom e presentado ao Ministro de Educaci\u00f3n, Cultura e Ciencia en 2006. O Canon consta de cincuenta artigos e ten como obxectivo proporcionar un resumo cronol\u00f3xico da historia holandesa para o ensino primario e os primeiros dous anos de secundaria nos Pa\u00edses Baixos. A versi\u00f3n revisada, que segue inclu\u00edndo a Aletta Jacobs, foi presentada ao goberno holand\u00e9s o 3 de outubro de 2007.\nO seu arquivo persoal foi entregado en doaz\u00f3n ao Atria Instituto de igualdade de x\u00e9nero e historia das mulleres, unha biblioteca p\u00fablica e instituto de investigaci\u00f3n de \u00c1msterdam."}
{"id": "366234", "revid": "7802", "url": "https://gl.wikipedia.org/wiki?curid=366234", "title": "Georgi Plekhanov", "text": ""}
{"id": "366235", "revid": "25871", "url": "https://gl.wikipedia.org/wiki?curid=366235", "title": "Atentados contra Afonso XII", "text": "Os dous atentados contra Afonso XII, rei de Espa\u00f1a, tiveron lugar en outubro de 1878, o primeiro, e en decembro de 1879, o segundo. Foron perpetrados por anarquistas que aplicaban a nova estratexia da propaganda polo feito aprobada pola Internacional anarquista no Congreso de Verviers celebrado en 1877. Nas d\u00faas ocasi\u00f3ns o rei Afonso XII resultou ileso e os autores respectivos \u2014o obreiro catal\u00e1n Juan Oliva Moncasi, do de 1878; e o obreiro galego Francisco Otero Gonz\u00e1lez, do de 1879\u2014 foron detidos, xulgados e executados mediante garrote vil.\nAntecedentes.\nDesde 1874 a Federaci\u00f3n Rexional Espa\u00f1ola da Asociaci\u00f3n Internacional de Traballadores (FRE-AIT) estaba prohibida e como consecuencia diso estaba a ser obxecto dunha dura represi\u00f3n \u2014un dous mil internacionalistas foron deportados \u00e1s Filipinas e \u00e1s illas Marianas; e a mediados de 1877 m\u00e1is de cen segu\u00edan en prisi\u00f3n\u2014. O \u00abobrigado abandono da loita societaria, coti\u00e1 e laboralista\u00bb, segundo Josep Termes, contribu\u00edu \u00e1 radicalizaci\u00f3n da FRE-AIT, que subsist\u00eda na clandestinidade, pero este feito tam\u00e9n se debeu \u00e1 evoluci\u00f3n do movemento anarquista europeo cara a posici\u00f3ns favorables ao uso da violencia por influencia do populismo e do nihilismo rusos, que se concretaron no Congreso de Verviers de 1877 coa aprobaci\u00f3n da pol\u00edtica da \u00abpropaganda polo feito\u00bb \u2014que tam\u00e9n foi apoiada polo delegado da FRE Tom\u00e1s Gonz\u00e1lez Morago\u2014.\nA\u00ednda que inicialmente a \u00abpropaganda polo feito\u00bb refer\u00edase sobre todo \u00e1 acci\u00f3n insurreccional, comezou a aplicarse aos atentados individuais, seguindo o exemplo do perpetrado en febreiro de 1878 por Vera Zasulich que disparou e feriu o coronel Trepov, xefe de polic\u00eda de San Petersburgo, e que causou un enorme impacto en Rusia e f\u00f3ra dela. Aos poucos meses o emperador Guillerme I sufriu dous atentados errados perpetrados polos anarquistas alem\u00e1ns Emil Hoedel e Carl Nobiling. En novembro o anarquista italiano Giovanni Passannante tentou acabar coa vida do rei de Italia Humberto I. Un mes antes produciuse o primeiro atentado contra o rei de Espa\u00f1a Afonso XII, tam\u00e9n obra dun anarquista.\nSobre os atentados contra o emperador alem\u00e1n o xornal \"L'Avant-Garde\", \u00f3rgano da federaci\u00f3n francesa da Internacional anarquista editado na Chaux-de-Fonds, no Xura su\u00edzo, por Paul Brousse \u2014a quen precisamente se atrib\u00fae a invenci\u00f3n do termo \u00abpropaganda polo feito\u00bb\u2014, e onde colaboraba o anarcocomunista Piotr Kropotkin, publicou un artigo no que fixo a apolox\u00eda do atentado, a\u00ednda que con matices, como medio de propaganda das ideas anarquistas:\nAs conferencias \u00abcomarcais\u00bb (ent\u00e9ndase, rexionais) da Federaci\u00f3n Rexional Espa\u00f1ola celebradas en setembro de 1878 tam\u00e9n manifestaron a s\u00faa simpat\u00eda polos autores dos atentados contra Guillerme I, \u00abhomes que tiveron o suficiente \u00e1nimo e boa vontade para atentar contra a vida dos opresores e explotadores do x\u00e9nero humano e moi principalmente contra os que impiden o desenvolvemento das ideas anarco-colectivistas\u00bb.\nDesenvolvemento.\nO primeiro atentado contra Afonso XII tivo lugar o 25 de outubro de 1878. O mozo obreiro toneilero catal\u00e1n Joan Oliva Moncasi, admirador de Hoedel e Nobiling \u2014segundo un xornal dixera que \u00abno hi havia aqui a Espanya un home cap\u00e1s de imitalos\u00bb ('que non hab\u00eda aqu\u00ed en Espa\u00f1a un home capaz de imitalos')\u2014, disparou dous tiros contra o rei sen alcanzarlle cando este fac\u00eda a s\u00faa entrada en Madrid de volta dunha viaxe polo norte de Espa\u00f1a. Foi detido inmediatamente e o 4 de xaneiro de 1879 foi executado mediante garrote vil. O xornal \"L'Avant-Garde\", que encomiou a valent\u00eda de Oliva e o seu \u00abgran servizo \u00e1 revoluci\u00f3n\u00bb, publicou a seguinte nota dun grupo de anarquistas espa\u00f1ois en apoio do atentado:\nO segundo atentado tivo lugar un ano e dous meses despois. O 30 de decembro de 1879, cando os monarcas volv\u00edan de pasear polo Retiro, Francisco Otero Gonz\u00e1lez, de 20 anos, disparoulles case a pelacorpo sen ferirlles. Otero, nacido en Lind\u00edn, provincia de Lugo, pero residente en Madrid, ti\u00f1a unha pastelar\u00eda que apenas lle daba para vivir a el e \u00e1 s\u00faa compa\u00f1eira, polo que pensou en suicidarse, pero algu\u00e9n lle dixo que mellor que atentase contra o rei. Foi executado mediante garrote vil o 14 de abril de 1880.\nDe novo a prensa anarquista europea f\u00edxose eco do suceso, a\u00ednda que esta vez limitouse a relatar o ocorrido. \"La Revolte\", que sucedera a \"L'Avant-Garde\" despois da s\u00faa clausura por orde das autoridades su\u00edzas, chegou a afirmar que si o atentado tivese \u00e9xito a monarqu\u00eda en Espa\u00f1a caer\u00eda. Segundo o historiador Juan Avil\u00e9s Farr\u00e9, este parece ser o prop\u00f3sito dos atentados contra o rei, que carec\u00eda de herdeiro: \u00abcrear un baleiro de poder que propiciase un alzamento republicano, que eles [os anarquistas] tratar\u00edan de conducir cara \u00e1 revoluci\u00f3n social\u00bb."}
{"id": "366238", "revid": "23204", "url": "https://gl.wikipedia.org/wiki?curid=366238", "title": "Grupo para a Emancipaci\u00f3n do Traballo", "text": "O Grupo para a Emancipaci\u00f3n do Traballo ( ruso, \"Gruppa osvobozhdenie trud\u00e1\") foi o primeiro grupo marxista ruso. Fund\u00e1rono Georgii Plekhanov, Vasili Ignatov, Vera Zasulich, Lev Deutsch (ou Deich) e Pavel Axelrod en Xenebra en 1883. Lev Deutsch houbo de abandonar o grupo cando foi detido pola polic\u00eda tsarista e enviado a Siberia en 1884. Serguei Ingerman uniuse ao Grupo en 1888, que se dedicou a producir gran cantidade de obras marxistas e \u00e1 s\u00faa distribuci\u00f3n en Rusia. Converteuse nun dos principais adversarios do populismo ruso.\nAntecedentes.\nEn 1882 diversos emigrados rusos revolucionarios, entre eles Pavel Axelrod, Georgii Plekhanov e Vera Zasulich, convert\u00e9ronse ao marxismo. Os seus intentos de reunificar a Repartici\u00f3n Negra co grupo principal populista ruso Narodnaya Volia fracasaron, ao oporse este a que a escisi\u00f3n \u00e1 que pertenc\u00edan os exiliados ingresase como unha fracci\u00f3n aut\u00f3noma na agrupaci\u00f3n. Cara a setembro de 1883 as negociaci\u00f3ns entre ambos os grupos fracasaran e os pr\u00f3ximos a Plekhanov decidiron formar un grupo novo cunha identidade abertamente socialdem\u00f3crata. Medorentos de que un nome que inclu\u00edse o adxectivo identific\u00e1selles demasiado co SPD alem\u00e1n e repelese a alg\u00fans rusos, decidiron chamalo \u00abGrupo de Emancipaci\u00f3n do Traballo\u00bb.\nComezos e primeiros reveses.\nInicialmente o grupo form\u00e1rono 5 persoas: Plekhanov, Axelrod, Zasalich, V. I. Ignatov e Lev Deich. Os seus comezos foron duros, atopando hostilidade tanto entre os demais emigrados como en Rusia. Critic\u00e1baselles en especial por non unirse a outros grupos revolucionarios nin integrarse na terrorista Narodnaya Volia. Os revolucionarios rusos prefer\u00edan apoiar a esta e confiaban en que o terrorismo acabar\u00eda coa autocracia. En 1883 e 1884 o grupo non contaba con partidario alg\u00fan na capital rusa.\nAo comezo o grupo defin\u00edase como unha asociaci\u00f3n de propagandistas dedicados a producir publicidade para as s\u00faas ideas marxistas, sen tratar de aumentar o n\u00famero dos seus membros, e requir\u00eda notable financiamento para levar a cabo este obxectivo. Planeaban traducir as principais obras do marxismo ao ruso, as\u00ed como realizar as s\u00faas propias an\u00e1lises sobre a situaci\u00f3n social e econ\u00f3mica do pa\u00eds desde un punto de vista marxista.\nDada a escaseza de fondos dos membros do grupo, entre os que unicamente Ignatov pod\u00eda achegar algo de capital para a empresa, Deich propuxo enviar delegados a Rusia para entrar en contacto con simpatizantes que puidesen financiar ao grupo. Esta idea, que se puxo en pr\u00e1ctica, fracasou.\nEn marzo de 1884 Deich foi arrestado polas autoridades alem\u00e1s en Friburgo cando trataba de introducir propaganda en Rusia de contrabando, entregado \u00e1s autoridades rusas e exiliado en Siberia, perdendo o grupo ao seu mellor administrador e pasando as s\u00faas tarefas a Axelrod, menos capacitado para iso. En 1885 Ignatov morreu de tuberculose en Exipto, perdendo o grupo outro membro e gran parte do seu financiamento. Desde ent\u00f3n o groso do traballo recaeu en Plekhanov e Axelrod, estando Zasulich a mi\u00fado enferma e deprimida pola detenci\u00f3n de Deich, que era a s\u00faa parella.\nCrecemento.\nMembros do GET comezaron ent\u00f3n a frecuentar as reuni\u00f3ns dos estudantes rusos en Su\u00edza, onde Plekhanov, brillante orador e h\u00e1bil nos debates, atraeu a gran n\u00famero deles \u00e1s s\u00faas conferencias. Axelrod, peor orador, era, con todo, moi efectivo en grupos reducidos, atraendo a un importante grupo de partidarios en Z\u00faric. Os c\u00edrculos de simpatizantes formados desta maneira dedic\u00e1ronse ao estudo do marxismo, \u00e1 vez que achegaban fondos ao GET. A pesar disto os primeiros anos foron exiguos en axudas econ\u00f3micas e o grupo non puido dedicarse en exclusiva \u00e1 produci\u00f3n de literatura por falta de fondos.\nNos primeiros anos do grupo o seu reto m\u00e1is formidable foi formular as bases do marxismo ruso, adaptando os postulados de Marx \u00e1 situaci\u00f3n social e pol\u00edtica rusa, onde a gran maior\u00eda da poboaci\u00f3n era campesi\u00f1a, o proletariado era escaso e a autocracia imped\u00eda a formaci\u00f3n dun partido pol\u00edtico que defendese a s\u00faa postura pol\u00edtica. Plekhanov redactou d\u00faas importantes obras te\u00f3ricas neste \u00e1mbito: \u00abSocialismo e loita pol\u00edtica\u00bb (1883) e \u00abAs nosas diferenzas\u00bb (1885) que trataron de aclarar a inc\u00f3gnita de si Rusia poder\u00eda evolucionar da agricultura comunal directamente ao socialismo ou deb\u00eda evolucionar a unha sociedade industrial como as potencias de Europa occidental.\nAxelrod e Plekhanov opux\u00e9ronse ao crecemento do grupo con novas incorporaci\u00f3ns, preferindo crear un grupo de apoio externo e mantendo o car\u00e1cter literario do GET. O rexeitamento de numerosas persoas interesadas en ingresar no grupo e o control do GET desta agrupaci\u00f3n de apoio externo produciu frecuentes rozamentos.\nOs contactos do GET cos principais dirixentes marxistas europeos foron ao comezo escasos, preferindo a maior\u00eda deles apoiar aos terroristas de Narodnaya Volia que, en palabras do Friedrich Engels, pronto acabar\u00edan coa autocracia rusa desencadeando unha revoluci\u00f3n como a francesa de 1789. M\u00e1is tarde Axelrod describiu a d\u00e9cada de 1880 como os \u00abanos de soidade\u00bb do grupo, falto de apoio entre os seus correlixionarios europeos. A pesar dos ef\u00e9meros contactos con grupos simpatizantes en Rusia, a mi\u00fado truncados pola polic\u00eda tsarista, s\u00f3 na d\u00e9cada seguinte logrou o grupo establecer lazos permanentes con agrupaci\u00f3ns de apoio no Imperio ruso. Na d\u00e9cada de 1880 o seu apoio debeuse principalmente \u00e1 emigraci\u00f3n.\nO Grupo representou aos socialdem\u00f3cratas rusos nos congresos estranxeiros, comezando polo I congreso da Segunda Internacional en 1889.\nA d\u00e9cada de 1890.\nEn 1893 o GET decidiu organizar formalmente un grupo de apoio, convocando unha conferencia de simpatizantes. O seu n\u00famero crecera notablemente nos dous anos anteriores. O grupo chamouse \u00abUni\u00f3n de Socialdem\u00f3cratas Rusos\u00bb e apenas durou uns meses. A actitude condescendente do GET, que se consideraba a si mesmo como a paradigma da ortodoxia marxista fronte \u00e1s opini\u00f3ns de moitos dos mozos simpatizantes, fomentou rozamentos entre os veteranos do GET e os m\u00e1is novos, exclu\u00eddos do Grupo.\nEn 1895 o Grupo comezou a publicar textos orientados aos traballadores, editados pola \u00abUni\u00f3n de Socialdem\u00f3cratas Rusos no Estranxeiro\u00bb, formada polo GET e os seus simpatizantes, pero baixo o control do primeiro. Os segundos encarg\u00e1banse de achegar fondos ao GET e realizar e coordinar o transporte das obras a Rusia, mentres que o contido das publicaci\u00f3ns quedaba en mans do GET. O mesmo ano comezaron a publicar un novo xornal, \"Rabotnik\" (\"O traballador\"), con Axelrod como editor.\nDurante 1898 e 1899 o grupo viuse inmerso nas disputas sobre as novas correntes do revisionismo defendido por Eduard Bernstein e o economicismo dalg\u00fans revolucionarios rusos (que daban primac\u00eda \u00e1s melloras econ\u00f3micas dos traballadores fronte \u00e1s reivindicaci\u00f3ns pol\u00edticas). O GET op\u00faxose a ambas as correntes, dedic\u00e1ndose Plekhanov a combater a primeira mentres Axelrod centr\u00e1base na segunda.\nEn abril de 1900 celebrouse un congreso entre o GET e os simpatizantes m\u00e1is novos, acusados a mi\u00fado polos veteranos de economicistas e revisionistas. Con gran tensi\u00f3n, a reuni\u00f3n acabou coa ruptura entre o GET e os seus partidarios. O Grupo pronto se asociou cun novo grupo de revolucionarios que substitu\u00edron a rede de distribuci\u00f3n perdida e que inclu\u00eda a Lenin, Yuli Martov ou Aleksandr Potresov.\nLenin escribiu do Grupo trala s\u00faa disoluci\u00f3n: \u00abpuxo os cimentos do movemento socialdem\u00f3crata e deu os primeiros pasos do movemento obreiro en Rusia\u00bb. Sucedeulle a \u00abLiga da Loita pola Emancipaci\u00f3n da Clase Obreira\u00bb ()."}
{"id": "366245", "revid": "98629", "url": "https://gl.wikipedia.org/wiki?curid=366245", "title": "Swiss Army Man", "text": "Swiss Army Man \u00e9 un filme estadounidense de drama e comedia escrito e dirixido por Daniel Kwan e Daniel Scheinert que se estreou do 2016. Est\u00e1 protagonizado por Paul Dano, Daniel Radcliffe e Mary Elizabeth Winstead.\nDano interpreta a Hank, un home que intenta suicidarse por estar perdido nunha illa, pero que se det\u00e9n cando descobre un corpo morto na praia, interpretado por Radcliffe. Desenvolve unha especie de amizade co corpo morto e descobre que pode manipular o cad\u00e1ver como unha navalla su\u00edza, o que fai que o corpo se reanime dende a morte."}
{"id": "366252", "revid": "5863", "url": "https://gl.wikipedia.org/wiki?curid=366252", "title": "Francisco Miguel Fern\u00e1ndez-D\u00edaz", "text": ""}
{"id": "366257", "revid": "111586", "url": "https://gl.wikipedia.org/wiki?curid=366257", "title": "Estudo aleatorizado controlado", "text": "Un estudo aleatorizado controlado (en ) \u00e9 un tipo de estudo cient\u00edfico utilizado en medicina. Tr\u00e1tase do procedemento preferencial nos experimentos terap\u00e9uticos, sendo frecuentemente utilizado para examinar a eficacia dunha abordaxe terap\u00e9utica nunha poboaci\u00f3n de pacientes, ou para recadar informaci\u00f3ns sobre efectos secundarios dun dato tratamento.\nO termo \"aleatorizado\" ref\u00edrese ao feito de que os grupos utilizados no experimento te\u00f1en os seus integrantes escollidos de xeito aleatorio. O termo \"controlado\" ref\u00edrese a determinadas variables que son controladas, busc\u00e1ndose identificar a relaci\u00f3n entre variables.\nExemplo.\nUn estudo busca identificar a relaci\u00f3n entre o uso de antidepresivos e a mellora da depresi\u00f3n. Dous grupos de pacientes son escollidos de forma aleatoria e divididos en A e B. O grupo A recibe antidepresivos, mentres o grupo B (grupo de control) recibe placebo (p\u00edlulas de fari\u00f1a, por exemplo). Ao final de 2 meses aval\u00edase a diferenza entre os dous grupos."}
{"id": "366279", "revid": "23562", "url": "https://gl.wikipedia.org/wiki?curid=366279", "title": "C.R. Fendetestas", "text": ""}
{"id": "366280", "revid": "865", "url": "https://gl.wikipedia.org/wiki?curid=366280", "title": "Focke-Wulf A 16", "text": "O Focke-Wulf A 16 foi un avi\u00f3n de transporte monoplano lixeiro alem\u00e1n para tres/catro pasaxeiros dese\u00f1ado por Heinrich Focke e Georg Wulf. Ser\u00eda o primeiro dese\u00f1o fabricado pola s\u00faa nova compa\u00f1\u00eda Focke-Wulf.\nDesenvolvemento.\nCo \u00e9xito dos seus anteriores dese\u00f1os Focke e Wulf crearon a compa\u00f1\u00eda Focke-Wulf en 1924. O primeiro para a nova compa\u00f1\u00eda foi o A 16, un avi\u00f3n para tres/catro pasaxeiros ou para transporte lixeiro fabricado totalmente en madeira. O A 16 voou por vez primeira o 23 de xu\u00f1o de 1924 e fabric\u00e1ronse polo menos 20 exemplares; 23 segundo Airbus Industrie. Airbus constru\u00edu un m\u00e1is, sen capacidade para voar, que est\u00e1 exposto no aeroporto de Bremen.\nO A 16 era un avi\u00f3n cunha \u00e1 alta \"cantilever\" que ti\u00f1a un perfil aerodin\u00e1mico groso. O piloto sent\u00e1base nunha cabina aberta sobre a \u00e1 mentres que os pasaxeiros \u00edan na fuselaxe pechada debaixo deste. O tren de aterraxe contaba con grandes rodas montadas en cada lado da fuselaxe."}
{"id": "366290", "revid": "1576", "url": "https://gl.wikipedia.org/wiki?curid=366290", "title": "John Bain", "text": ""}
{"id": "366291", "revid": "1576", "url": "https://gl.wikipedia.org/wiki?curid=366291", "title": "Total Biscuit", "text": ""}
{"id": "366292", "revid": "1576", "url": "https://gl.wikipedia.org/wiki?curid=366292", "title": "Cynical Brit", "text": ""}
{"id": "366293", "revid": "1576", "url": "https://gl.wikipedia.org/wiki?curid=366293", "title": "The Cynical Brit", "text": ""}
{"id": "366294", "revid": "1576", "url": "https://gl.wikipedia.org/wiki?curid=366294", "title": "TotalHalibut", "text": ""}
{"id": "366295", "revid": "865", "url": "https://gl.wikipedia.org/wiki?curid=366295", "title": "Focke-Wulf A 17", "text": "O Focke-Wulf A 17 \"M\u00f6we\" (\"gaivota\") foi un avi\u00f3n de pasaxeiros fabricado en Alema\u00f1a a finais dos anos 20. Era un monoplano con \u00e1 alta cantilever convencional coa peza de cola do tren de aterraxe fixa. O avi\u00f3n ti\u00f1a unha cabina totalmente pechada para oito pasaxeiros e ti\u00f1a un posto de mando separado e tam\u00e9n pechado para os dous pilotos. Moitos exemplares voaron para Deutsche Luft Hansa, operando ata ao redor de 1936. A comezos dos anos 30 d\u00faas unidades foron usadas para probar o motor di\u00e9sel Junkers Jumo 5.\nEn 1929 fabricouse un exemplar cun motor BMW VI e foi equipado para a fotograf\u00eda a\u00e9rea e para traballos de reco\u00f1ecemento, sendo designado A 21. A cabina equipouse cun cuarto escuro. Posteriormente nese mesmo ano, o motor BMW usouse noutros cinco exemplares de pasaxeiros para Luft Hansa coa designaci\u00f3n A 29."}
{"id": "366296", "revid": "1888", "url": "https://gl.wikipedia.org/wiki?curid=366296", "title": "Delmiro Rocha \u00c1lvarez", "text": ""}
{"id": "366303", "revid": "98629", "url": "https://gl.wikipedia.org/wiki?curid=366303", "title": "Lista de cient\u00edficas", "text": "Esta lista incompleta de mulleres cient\u00edficas incl\u00fae aquelas mulleres que contribu\u00edron de maneira significativa \u00f3 desenvolvemento das diversas ciencias desde a Antig\u00fcidade. Est\u00e1n ordenadas alfabeticamente."}
{"id": "366320", "revid": "23204", "url": "https://gl.wikipedia.org/wiki?curid=366320", "title": "Leopardo das neves", "text": "O leopardo das neves (\"Panthera uncia\"), tam\u00e9n co\u00f1ecido como onza, \u00e9 un gran f\u00e9lido nativo das \u00e1reas monta\u00f1osas de Asia Central e Meridional. Est\u00e1 considerada unha especie ameazada segundo a Lista Vermella da IUCN xa que, no ano 2003, o tama\u00f1o da s\u00faa poboaci\u00f3n en liberdade estimouse entre 4\u00a0080 e 6\u00a0590 adultos. Menos de 2\u00a0500 individuos reprodutores poder\u00edan estar en liberdade.\nNo 2016, estimouse que a s\u00faa poboaci\u00f3n poder\u00eda roldar entre os 4\u00a0080 e os 8\u00a0700 individuos.\nOs leopardos das neves habitan nas zonas alpinas e subalpinas entre os 3\u00a0000 e os 4\u00a0500m. Nos pa\u00edses m\u00e1is setentrionais nos que habita, tam\u00e9n est\u00e1 presente a menores alturas\nTaxonomicamente, o leopardo das neves foi clasificado como \"Uncia uncia\" dende comezos da d\u00e9cada de 1930. Baseado en estudos xen\u00e9ticas, a especie est\u00e1 considerado como membro do x\u00e9nero \"Panthera\" dende o 2008. Existen d\u00faas subespecies, pero as diferenzas xen\u00e9ticas a\u00ednda non foron estabelecidas."}
{"id": "366321", "revid": "23204", "url": "https://gl.wikipedia.org/wiki?curid=366321", "title": "Panthera uncia", "text": ""}
{"id": "366322", "revid": "23204", "url": "https://gl.wikipedia.org/wiki?curid=366322", "title": "Uncia uncia", "text": ""}
{"id": "366323", "revid": "865", "url": "https://gl.wikipedia.org/wiki?curid=366323", "title": "Focke-Wulf Fw 47", "text": "O Focke-Wulf Fw 47 \"H\u00f6hengeier\" (\"voitre\"), co\u00f1ecido internamente en Focke-Wulf como o A 47, foi un avi\u00f3n meteorol\u00f3xico desenvolvido en Alema\u00f1a en 1931. Era un monoplano coa \u00e1 en parasol de dese\u00f1o convencional, infrecuente s\u00f3 pola s\u00faa grande superficie. Probado por vez primeira polo \"Reichsverband der Deutschen Luftfahrtindustrie\" (Federaci\u00f3n Nacional da Industria Aeroespacial Alem\u00e1) e posteriormente pola estaci\u00f3n meteorol\u00f3xica de Hamburgo, o avi\u00f3n entrou en produci\u00f3n para equipar a dez grandes estaci\u00f3ns de toda Alema\u00f1a."}
{"id": "366333", "revid": "5863", "url": "https://gl.wikipedia.org/wiki?curid=366333", "title": "WP MULLER", "text": ""}
{"id": "366335", "revid": "5863", "url": "https://gl.wikipedia.org/wiki?curid=366335", "title": "WP MULLERES", "text": ""}
{"id": "366336", "revid": "25871", "url": "https://gl.wikipedia.org/wiki?curid=366336", "title": "Isidro Melara Berrocal", "text": "Isidro Melara Berrocal, nado en Valencia de Alc\u00e1ntara o 24 de marzo de 1917, e finado en C\u00e1ceres o 27 de febreiro de 1978, foi un poeta e escritor\u00a0estreme\u00f1o\u00a0que escribiu en lingua estreme\u00f1a.\nTraxectoria.\nDespois de rematar a\u00a0Guerra civil, marchou a\u00a0C\u00e1ceres, onde traballar\u00eda como funcionario na C\u00e1mara Sindical Agraria.\nColaborou en distintas revistas como\u00a0\"Alc\u00e1ntara\" e en xornais rexionais, e creou varias obras escritas.\nObra.\nCultivou a poes\u00eda, a\u00ednda que s\u00f3 puido publicar en vida unha das s\u00faas obras,\u00a0\"Armon\u00eda\", compilaci\u00f3n da s\u00faa produci\u00f3n literaria at\u00e9 o ano 1948. Por\u00e9n, quedou in\u00e9dita\u00a0\"Ofrendas\". Os seus poemas est\u00e1n presentes en distintas antolox\u00edas como a feita por V. Guti\u00e9rrez Mac\u00edas \"Cantores de la Virgen de la Monta\u00f1a\"\u00a0ou a de L. Mart\u00ednez Terr\u00f3n \"Primera Antolog\u00eda de Poes\u00eda Extreme\u00f1a\". A s\u00faa lingua \u00e9 a da zona de\u00a0Alc\u00e1ntara e p\u00f3dense atopar nela trazos\u00a0de Chamizo Trigueros\u00a0e de Gabriel y Gal\u00e1n."}
{"id": "366337", "revid": "5863", "url": "https://gl.wikipedia.org/wiki?curid=366337", "title": "Javier G\u00f3mez Guinovart", "text": ""}
{"id": "366338", "revid": "5863", "url": "https://gl.wikipedia.org/wiki?curid=366338", "title": "Francisco Xavier G\u00f3mez Guinovart", "text": ""}
{"id": "366339", "revid": "5863", "url": "https://gl.wikipedia.org/wiki?curid=366339", "title": "Francisco Javier G\u00f3mez Guinovart", "text": ""}
{"id": "366340", "revid": "5863", "url": "https://gl.wikipedia.org/wiki?curid=366340", "title": "Xabier G\u00f3mez Guinovart", "text": ""}
{"id": "366341", "revid": "5863", "url": "https://gl.wikipedia.org/wiki?curid=366341", "title": "Francisco Xabier G\u00f3mez Guinovart", "text": ""}
{"id": "366342", "revid": "25871", "url": "https://gl.wikipedia.org/wiki?curid=366342", "title": "Guilielmus Messaus", "text": "Guilielmus Messaus, tam\u00e9n co\u00f1ecido coas variantes do apelido Messaulx e Missau, bautizado en Antuerpen o 2 de xullo de 1589 e finado na mesma cidade belga o 8 de marzo de 1640, foi un compositor barroco pertencente \u00e1 escola francoflamenga que desenvolveu a s\u00faa actividade nos Pa\u00edses Baixos Espa\u00f1ois.\nTraxectoria.\nS\u00e1bese que foi sancrist\u00e1n da igrexa de San Xurxo en Antuerpen entre 1609 e 1610, e que chegou a ser mestre da escola e sancristan da igrexa de San Willibrord en 1613. Desde 1614 ata 1618 ensinou nas igrexas de Santo Andr\u00e9 e de San Walburge, ambas en antuerpen, e nesta \u00faltima foi cantante e mestre de capela, posto que non deixou ata a s\u00faa morte.\nCo\u00f1\u00e9cese que en diversas ocasi\u00f3ns foi cuestionado polo seu car\u00e1cter e comportamento. En 1620 foi suspendido transitoriamente das s\u00faas funci\u00f3ns por se negar a executar unha misa de requiem gregoriana, en canto plano, en vez dunha \"\" (misa dos anxos) polif\u00f3nica para un cativo falecido. Chegou mesmo a agredir o mestre do coro para o substitu\u00edr, e intentou, cos seus cantantes, cubrir de polifon\u00eda o canto gregoriano.\nEn 1613 ou 1614, Messaus casou con Magdalena de Masereth, con quen tivo cinco fillos, entre eles Guilielmus (nado en 1619), que cantou, entre 1649 e 1654, como tenor na igrexa de San Xurxo. Tras a morte da Magdalena, Messaus casou en segundas nupcias con Clara Loycx en 1639, un ano antes do seu falecemento.\nObra.\nMessaus compuxo polo menos 14 misas, entre elas a \"Missa Victorus Fernandus\", in\u00e9dita pero rexistrada como parte do seu legado na biblioteca do rei Xo\u00e1n IV de Portugal. Ademais, cons\u00e9rvanse 57 motetes e himnos con letras en holand\u00e9s,vilancicos en holand\u00e9s e en lat\u00edn, e tres madrigais profanos en holand\u00e9s.\n\u00c9 probable que Messaus sexa o editor de \"Laudes Vespertinae, \"de 1629, a primeira colecci\u00f3n que cont\u00e9n un n\u00famero considerable de \"cantiones natalitiae \"(vilancicos). Case a metade do contido desta compilaci\u00f3n \u00e9 da s\u00faa autor\u00eda e el \u00e9 o compositor de nove vilancicos. Na maior\u00eda das veces, tr\u00e1tase de harmonizaci\u00f3ns moi sinxelas para catro voces de panxoli\u00f1as que se remontaban a finais da Idade Media, como \"Een kindeken is ons gheboren \"(\"Naceunos un neno\") e \"Het viel eens hemels dawne\" (\"Caeu o orballo do ceo\").\nAdemais de moitos motetes, copiou tam\u00e9n tres libros de m\u00fasica para clavic\u00e9mbalo de John Bull."}
{"id": "366343", "revid": "1576", "url": "https://gl.wikipedia.org/wiki?curid=366343", "title": "Guilielmus Messaulx", "text": ""}
{"id": "366344", "revid": "65337", "url": "https://gl.wikipedia.org/wiki?curid=366344", "title": "Guilielmus Missau", "text": ""}
{"id": "366346", "revid": "23204", "url": "https://gl.wikipedia.org/wiki?curid=366346", "title": "A.P. Moller-Maersk", "text": "A.P. Moller-Maersk (en dan\u00e9s: A.P. M\u00f8ller-M\u00e6rsk Gruppen), m\u00e1is co\u00f1ecida pola s\u00faa marca Maersk (en dinamarqu\u00e9s: M\u00e6rsk) \u00e9 un grupo de empresas de orixe dinamarquesa. Dende 1996 \u00e9 o maior operador de contedores do mundo. A empresa operaba m\u00e1is de 500 buques en 2014, e a finais de 2018 xa contaba con m\u00e1is de 750 buques, e empregaba a 79.000 traballadores en 130 pa\u00edses.\nO grupo cotiza en bolsa, mais est\u00e1 controlado pola familia Moller (en 2018, ti\u00f1an o 51%). O 27 de xu\u00f1o de 2017, sufriu un ataque inform\u00e1tico provocado polo virus \"Petya\" que lles ocasionou 250 mill\u00f3ns de euros en perdas."}
{"id": "366347", "revid": "22570", "url": "https://gl.wikipedia.org/wiki?curid=366347", "title": "Quinito L\u00f3pez Mourelle", "text": "Juan Manuel L\u00f3pez Mourelle, nado en Viveiro en 1968, \u00e9 un xornalista, m\u00fasico e escritor galego, m\u00e1is co\u00f1ecido como Quinito L\u00f3pez Mourelle.\nTraxectoria.\nDoutorouse na Universidade Complutense de Madrid en Ciencias da Informaci\u00f3n cunha tese sobre a figura do heroe na narrativa de \u00c1lvaro Cunqueiro. Colabora en varios medios xornal\u00edsticos, e toca o piano nun cuarteto de jazz cos que xa editou varios discos."}
{"id": "366348", "revid": "89787", "url": "https://gl.wikipedia.org/wiki?curid=366348", "title": "Jay Ajayi", "text": "Jay Ajayi, nado o 15 de xu\u00f1o de 1993 en Londres, Reino Unido, \u00e9 un xogador profesional estadounidense de f\u00fatbol americano que xoga na posici\u00f3n de running back para os Philadelphia Eagles da National Football League (NFL). Formado na Universidade de Boise State, foi elixido no Draft da NFL de 2015 no posto n\u00famero 149 polos Miami Dolphins. No ano 2017 foi seleccionado por primeira vez para o Pro Bowl.\nTraxectoria.\nNado en Londres, Reino Unido, de pais nixerianos, mudouse no ano 2000 a Maryland, Estados Unidos, momento no que ti\u00f1a sete anos. Posteriromente, mud\u00e1ronse a Texas, onde acudiu ao Instituto Frisco. Al\u00ed xogou ao f\u00fatbol americano, onde como s\u00e9nior correu 2.240 iardas e fixo 35 touchdowns. Tam\u00e9n formou parte do equipo track &amp; field do equipo campi\u00f3n do distrito como membro dos 4 x 400 m (3:21.75), 4 \u00d7 200 m (1:29.44) e 4 \u00d7 100 m (42.86). Tras acabar o instituto acudiu \u00e1 Universidade de Boise State, onde en tres anos correu 3.796 iardas e fixo 55 touchdowns.\nTras a s\u00faa etapa universitaria, Ajayi foi escollido polos Miami Dolphins na quinta rolda do Draft da NFL de 2015, sendo o seu posto global o 149. O 7 de maio dese mesmo ano, o equipo de Florida ofr\u00e9celle un contrato de catro anos por 2,50 mill\u00f3ns de d\u00f3lares, inclu\u00edndo unha bonificaci\u00f3n pola sinatura de 220.813. Na temporada 2016 axuda ao seu equipo a disputar os Playoffs, a\u00ednda que acaban por perder ante os Pittsburgh Steelers na rolda wildcard. Tras acabar a temporada foi escollido para a Pro Bowl como membro do equipo a AFC."}
{"id": "366352", "revid": "25871", "url": "https://gl.wikipedia.org/wiki?curid=366352", "title": "Juan Antonio Tom\u00e9 Paule", "text": "Juan Antonio Tom\u00e9 Paule, nado en Pozuelo de Zarz\u00f3n\u00a0en 1933,\u00a0\u00e9 un escritor\u00a0estreme\u00f1o.\nTraxectoria.\nTrabalou como mestre de escola en Gata por dous anos e m\u00e1is de corenta en Hoyos. Tam\u00e9n foi correspondente do xornal estreme\u00f1o\u00a0HOY dende o ano 1954. \nHoxe est\u00e1 xubilado e vive na vila de\u00a0Hoyos.\nObra.\nA Juan Antonio gustoulle dende sempre escribir, feito que cultivou tanto en castel\u00e1n\u00a0como en\u00a0estreme\u00f1o. Ademais colaborou en distintas publicaci\u00f3ns, salientando o seu labor para o xornal HOY. Conseguiu premios e galard\u00f3ns en certames po\u00e9ticos en diferentes lugares da xeograf\u00eda estreme\u00f1a. O\u00a0seu poema \"Un mundo cambi\u00e1u\", quizais o m\u00e1is famoso, ga\u00f1ou o accesit da s\u00e9tima edici\u00f3n do concurso po\u00e9tico \"Ruta de la Plata\" na categor\u00eda de fala popular."}
{"id": "366355", "revid": "89787", "url": "https://gl.wikipedia.org/wiki?curid=366355", "title": "Le'Veon Bell", "text": "Le'Veon Andre Bell, nado o 18 de febreiro de 1992 en Reynoldsburg, Ohio, \u00e9 un xogador profesional estadounidense de f\u00fatbol americano que xoga na posici\u00f3n de running back para os New York Jets da National Football League (NFL). Formado na Universidade Michigan State, foi elixido no Draft da NFL de 2015 no posto n\u00famero 48 polos Pittsburgh Steelers. Nos anos 2015 e 2017 foi seleccionado por para o Pro Bowl.\nTraxectoria.\nNado en Reynoldsburg, Ohio, onde acudiu ao Instituto Groveport Madison. Al\u00ed xogou ao f\u00fatbol americano, baloncesto e track and field. En canto ao f\u00fatbol americano, xogou na posici\u00f3n de running back, facendo no seu primeiro ano 789 iardas de carreira e 9 touchdowns, 1.100 iardas e 13 touchdowns no segundo e 1.333 yards e 21 touchdowns no \u00faltimo. Entre 2010 e 2012 xogou para os Spartans da Universidade Michigan State, onde fixo un total de 3.346 iardas de carreira (5 de media por intento) e 34 touchdowns. Tras a s\u00faa etapa universitaria, Bell foi escollido polos Pittsburgh Steelers na segunda rolda do Draft da NFL de 2013, sendo o seu posto global o 48."}
{"id": "366356", "revid": "12452", "url": "https://gl.wikipedia.org/wiki?curid=366356", "title": "Ana Mar\u00eda Josefina Alvajar L\u00f3pez", "text": ""}
{"id": "366357", "revid": "5863", "url": "https://gl.wikipedia.org/wiki?curid=366357", "title": "Mar\u00eda del Amparo Alvajar L\u00f3pez", "text": ""}
{"id": "366358", "revid": "5863", "url": "https://gl.wikipedia.org/wiki?curid=366358", "title": "Mar\u00eda Terresa Cristina Alvajar L\u00f3pez", "text": ""}
{"id": "366367", "revid": "27155", "url": "https://gl.wikipedia.org/wiki?curid=366367", "title": "Afidoideos", "text": ""}
{"id": "366368", "revid": "27155", "url": "https://gl.wikipedia.org/wiki?curid=366368", "title": "Afidoideo", "text": ""}
{"id": "366369", "revid": "27155", "url": "https://gl.wikipedia.org/wiki?curid=366369", "title": "Aphidoidea", "text": ""}
{"id": "366384", "revid": "65337", "url": "https://gl.wikipedia.org/wiki?curid=366384", "title": "Alfabeto samaritano", "text": "O alfabeto samaritano \u00e9 un sistema de escrita abjad, descendente directo do alfabeto paleohebreo, usado polo pobo samaritano para escribir os seus documentos e libros relixiosos, como a s\u00faa versi\u00f3n do Pentateuco."}
{"id": "366398", "revid": "7802", "url": "https://gl.wikipedia.org/wiki?curid=366398", "title": "Jeanne Dumee", "text": ""}
{"id": "366409", "revid": "8354", "url": "https://gl.wikipedia.org/wiki?curid=366409", "title": "Anna Thynne", "text": "Anna Thynne, nada en Waterford, Irlanda en 1806 e finada o 22 de abril de 1866, foi unha zo\u00f3loga mari\u00f1a brit\u00e1nica, que destacou no estudo de corais e esponxas. Constru\u00edu o primeiro acuario de auga salgada estable en 1846 e mantivo corais e esponxas durante m\u00e1is de tres anos.\u00a0"}
{"id": "366427", "revid": "98629", "url": "https://gl.wikipedia.org/wiki?curid=366427", "title": "Vera Popova", "text": "Vera Evstafevna Popova, nada como Vera Bogdanovskaia (en ruso \u0412\u0435\u0440\u0430 \u0415\u0432\u0441\u0442\u0430\u0444\u044c\u0435\u0432\u043d\u0430 \u041f\u043e\u043f\u043e\u0432\u0430) en San Petersburgo\u00a0 e finada en Izhefskii Zavod o , foi unha qu\u00edmica rusa. Foi a primeira muller qu\u00edmica do seu pa\u00eds, e a primeira muller rusa autora dun libro de texto sobre a qu\u00edmica. Vera \"probablemente converteuse na primeira muller a morrer a causa da qu\u00edmica\" como resultado dunha explosi\u00f3n no seu laboratorio.\nPrimeiros anos de vida e educaci\u00f3n.\nVera Bogdanovskaia naceu en 1868 en San Petersburgo. O seu pai, Evstafy Ivanovich Bogdanovsky, foi un profesor de cirurx\u00eda. Os seus pais conseguiron que os seus tres fillos estudaran na casa. En 1878, Vera comezou a estudar no Instituto Smolny \u00e1 idade de 11 anos. A partir de 1883, pasou catro anos nos Cursos Bestuzhev e despois diso traballou durante dous anos nos laboratorios da Academia de Ciencias e a Academia Militar do Aceiro. En 1889 Bogdanovskaia deixou Rusia para ir a Su\u00edza, onde realizou un doutoramento en qu\u00edmica na Universidade de Xenebra. Defendeu a s\u00faa investigaci\u00f3n sobre a dibencil cetona en 1892. Bogdanovskaia quer\u00eda traballar na H-C\u2261P (metilidinafosfano), pero fora persuadida a concentrarse na dibencil cetona polo seu director de doutoramento, o profesor Carl Gr\u00e4be. Tam\u00e9n traballou co doutor Philippe Auguste Guye en Xenebra, que estaba a traballar en estereoqu\u00edmica.\nCarreira.\nBogdanovskaia regresou a San Petersburgo, en 1892 para traballar nos Cursos Bestuzhev, onde ensinou qu\u00edmica. Esta fora unha instituci\u00f3n fundada en 1878, para incentivar as mulleres rusas para quedar en Rusia para estudar. Vera estaba a traballar como asistente do profesor L'vov no ensino dos primeiros cursos de estereoqu\u00edmica. A s\u00faa reputaci\u00f3n como profesora e o seu co\u00f1ecemento da ensinanza permit\u00edronlle escribir o seu primeiro libro\u00a0sobre fundamentos de qu\u00edmica. Escribiu ademais comentarios, traduciu traballos acad\u00e9micos e, xunto co seu profesor, publicou os traballos de Alexander Butlerov, que morrera en 1886. Entre 1891 e 1894, publicou unha serie de documentos baseados na s\u00faa tese de doutoramento.\nMorte.\nPopova morreu o , como resultado dunha explosi\u00f3n que se produciu mentres ela tentaba sintetizar H-C\u2261P (metilidinafosfano), un composto qu\u00edmico semellante ao cianuro de hidr\u00f3xeno. Ti\u00f1a 28 anos."}
{"id": "366428", "revid": "89787", "url": "https://gl.wikipedia.org/wiki?curid=366428", "title": "Goma de borrar", "text": "Unha goma de borrar, ou simplemente goma, \u00e9 un instrumento de man cuxa finalidade \u00e9 eliminar trazos xeralmente de lapis, a\u00ednda que tam\u00e9n pode ser de tinta ou marcador.Xa polo ano 1770, describiuse unha goma natural para borrar marcas feitas con lapis. \u00c9 moi com\u00fan usala hoxe en d\u00eda e \u00e9 un dos principais materiais en escolas\u00a0e oficinas.\nO borrador ten unha consistencia semellante \u00e1 goma, de a\u00ed o seu nome. Algunhas conte\u00f1en materiais pl\u00e1sticos como o titinilio, pl\u00e1stico extra\u00eddo do tratamento do titanio e vinilo. Certos lapis pos\u00faen goma de borrar nun extremo. Existen gomas con extracto de pumita para debuxo t\u00e9cnico. A s\u00faa materia prima \u00e9 extra\u00edda dunha \u00e1rbore da selva virxe no Brasil, chamada \"\u00c1rbore de caucho\" ou \"Seringueira\".\nTipos.\nEntre os tipos de goma de borrar existen:"}
{"id": "366429", "revid": "89787", "url": "https://gl.wikipedia.org/wiki?curid=366429", "title": "Alfabeto paleohebreo", "text": "O alfabeto paleohebreo (en , escrita hebrea antiga) \u00e9 un sistema de escrita abjad formado por 22 letras, todas elas consoantes, derivado do alfabeto fenicio. O seu uso data dende o s\u00e9culo -XII, mais rematou substitu\u00eddo pola escrita asiria, ou cadrada, do alfabeto hebreo contempor\u00e1neo."}
{"id": "366436", "revid": "89787", "url": "https://gl.wikipedia.org/wiki?curid=366436", "title": "M\u00e9lanie Hahnemann", "text": "Marie Melanie d'Hervilly Gohier Hahnemann, nada o 2 de febreiro de 1800 e finada en maio de 1878, foi unha home\u00f3pata e m\u00e9dico francesa. Casou en 1835 con Samuel Hahnemann, sendo a s\u00faa segunda esposa.\nTraxectoria.\nNada no seu dunha familia nobre francesa, despois pelexar coa s\u00faa nai sa\u00edu de casa e foi vivir co seu profesor de pintura, Guillaume Guillon-Lethiere en 1815. Durante a epidemia de c\u00f3lera en 1932, en Par\u00eds, interesouse en homeopat\u00eda. En 1834, visitou Hahnemann e un ano despois casaron. Abriu unha cl\u00ednica en Par\u00eds e axudou Hahnemann. Foi formouse The Allentown Academy of Homeopathic Healing Art en Estados Unidos.\nFoi sucesora na obra do seu marido, o Organon."}
{"id": "366445", "revid": "1888", "url": "https://gl.wikipedia.org/wiki?curid=366445", "title": "Ana Mar\u00eda Alvajar L. Jean", "text": ""}
{"id": "366449", "revid": "7802", "url": "https://gl.wikipedia.org/wiki?curid=366449", "title": "Melanie Hahnemann", "text": ""}
{"id": "366453", "revid": "1888", "url": "https://gl.wikipedia.org/wiki?curid=366453", "title": "Mar\u00eda Isabel Salazar Bello", "text": ""}
{"id": "366455", "revid": "89787", "url": "https://gl.wikipedia.org/wiki?curid=366455", "title": "Coada", "text": "A coada, barrela ou bogada \u00e9 a acci\u00f3n de lavar as pezas de vestir ou outros tipos de roupa, como a roupa de cama. O material que se est\u00e1 lavando, ou que xa se lavou, denom\u00ednase \"coada\".\nHistoria e caracter\u00edsticas.\nNormalmente, os procesos de lavado levanse a cabo nun espazo reservado para o efecto; unha estancia individual ou unha c\u00e1mara de lavado \u00e1 cal nas casas particulares se lle chamaba \"o cuarto do lavadoiro\". Un edificio de apartamentos ou unha residencia de estudantes poden ter un servizo de lavandar\u00eda compartida ou unha empresa independente que se co\u00f1ece como lavandar\u00eda.\nAdoita gardarse a\u00a0roupa sucia nunha cesta de servizo de lavandar\u00eda onde se manter\u00e1 ata que haxa unha cantidade suficiente para encher a lavadora. A mi\u00fado,\u00a0polo menos na maior\u00eda de pa\u00edses industrializados, antes de p\u00f3r a roupa na lavadora, sep\u00e1rase en grupos de acordo coas instruci\u00f3ns de lavado que traen as pezas na etiqueta. \nEn tempos anteriores hab\u00eda lavadoiros p\u00fablicos onde as mulleres eran as encargadas de lavar a roupa da familia. Os lavadoiros eran espazos onde a xente adoitaba socializar e conversar, polo que a\u00ednda quedan expresi\u00f3ns como facer lavadoiro para indicar cando se est\u00e1 rumoreando ou explicando cousas de terceiras persoas. No transcurso do s\u00e9culo XX impux\u00e9ronse as lavandar\u00edas e os locais de lavado en seco.\nEtimolox\u00eda.\n\"Coada\" prov\u00e9n de \"coar\" e este do lat\u00edn \"col\u0101re\".\n\"Barrela\" \u00e9 un derivado de \"barro\", cuxo posible \u00e9timo poder\u00eda ser do prec\u00e9ltico \"barro\" 'lama'.\n\"Bogada\" procede do xerm\u00e1nico \"bukon\" 'sucidade'."}
{"id": "366457", "revid": "98629", "url": "https://gl.wikipedia.org/wiki?curid=366457", "title": "Metilidinafosfano", "text": "A metilidinafosfano ou fosfaetina \u00e9 un composto qu\u00edmico coa f\u00f3rmula HCP, que foi o primeiro composto fosfoalcalino que se descubriu, que cont\u00e9n un triplo enlace carbono-f\u00f3sforo pouco com\u00fan.\nDescrici\u00f3n.\nA metiledinafosfano \u00e9 o an\u00e1logo con f\u00f3sforo do cianuro de hidr\u00f3xeno, no cal o nitr\u00f3xeno nitrilo foi substitu\u00eddo por un f\u00f3sforo. Pode sintetizarse por reacci\u00f3n da fosfina con carbono, pero \u00e9 extremadamente reactivo e polimer\u00edase rapidamente a temperaturas por riba dos \u2212120\u00a0\u00b0C. Por\u00e9n, existen varios tipos de derivados con grupos qu\u00edmicos voluminosos, como o \"ter\"-butil ou trimetilsilil, que substit\u00faen ao \u00e1tomo de hidr\u00f3xeno, que son moito m\u00e1is estables, e son reactivos \u00fatiles para a s\u00edntese de varios compostos organofosforados. Tam\u00e9n se co\u00f1ecen os ani\u00f3ns PCO\u2212 e PCS\u2212.\nHistoria.\nA\u00ednda que a existencia desta mol\u00e9cula fora discutida anteriormente, e fix\u00e9ranse uns primeiros intentos de preparala (v\u00e9xase m\u00e1is adiante), a primeira s\u00edntese con \u00e9xito de metilidinafosfano na s\u00faa forma protio fixoa en 1961 T.E. Gier de E. I. duPont de Nemours, Inc.; e os primeiros informes da preparaci\u00f3n do seu sal s\u00f3dico foron considerados irreproducibles no laboaratorio por este autor. Este composto estivo implicado nunha explosi\u00f3n que matou a qu\u00edmica Vera Bogdanovskaia, cando intentaba producilo en 1896, que foi unha das primeiras mulleres qu\u00edmicas rusas."}
{"id": "366459", "revid": "5863", "url": "https://gl.wikipedia.org/wiki?curid=366459", "title": "Mar\u00eda Dolores Rodr\u00edguez Seijas", "text": "Mar\u00eda Dolores Rodr\u00edguez Seijas, nada en Chantada o 19 de marzo de 1951, \u00e9 unha pol\u00edtica galega do PPdeG.\nTraxectoria.\nDiplomada en Lingua Galega, dedicouse \u00e1 docencia. Foi concelleira do PP no Carballi\u00f1o, presidenta do PP do Carballi\u00f1o e membro do comit\u00e9 executivo do PP de Ourense. Foi elixida deputada no Parlamento de Galicia nas elecci\u00f3ns auton\u00f3micas de 1997 e volveu ser elixida deputada nas auton\u00f3micas de 2001."}
{"id": "366462", "revid": "72012", "url": "https://gl.wikipedia.org/wiki?curid=366462", "title": "Lavandar\u00eda", "text": ""}
{"id": "366464", "revid": "56817", "url": "https://gl.wikipedia.org/wiki?curid=366464", "title": "Dibencil cetona", "text": "A dibencil cetona ou 1,3-difenilacetona, \u00e9 un composto org\u00e1nico formado por dous grupos bencilo unidos a un grupo carbonilo central. Isto ten como resultado que o \u00e1tomo de carbono carbonilo central sexa electr\u00f3filo e que os dous carbonos adxacentes sexan lixeiramente nucle\u00f3filos. Por esta raz\u00f3n, a dibencil cetona \u00fasase frecuentemente en reacci\u00f3ns de condensaci\u00f3n ald\u00f3licas con bencilo (un dicarbonilo) e unha base para crear tetrafenilciclopentadienona. A clasificaci\u00f3n da dibencil cetona atrib\u00faese \u00e1 qu\u00edmica rusa Vera Bogdanovskaia.\nPreparaci\u00f3n.\nA fenilacetona autocond\u00e9nsase par formar dibencil cetona.\nUn m\u00e9todo para facelo \u00e9 facer reaccionar \u00e1cido fenilac\u00e9tico con anh\u00eddrido ac\u00e9tico e acetato de potasio anhidro durante d\u00faas horas a 140\u2212150\u00a0\u00b0C. A mestura dest\u00edlase lentamente para que o destilado sexa principalmente \u00e1cido ac\u00e9tico. Despois de 45 minutos de destilaci\u00f3n lib\u00e9rase di\u00f3xido de carbono. A destilaci\u00f3n leva en total 75 minutos, e o di\u00f3xido de carbono est\u00e1 a\u00ednda orixin\u00e1ndose cando a destilaci\u00f3n \u00e9 parada e o l\u00edquido resultante \u00e9 unha mestura de dibencil cetona e impurezas menores. N\u00f3tese que se esta mestura se quenta de novo por riba dos 200\u2212205\u00a0\u00b0C a resinificaci\u00f3n ocorre cunha diminuci\u00f3n do rendemento da cetona."}
{"id": "366465", "revid": "27155", "url": "https://gl.wikipedia.org/wiki?curid=366465", "title": "1,3-difenilacetona", "text": ""}
{"id": "366466", "revid": "27155", "url": "https://gl.wikipedia.org/wiki?curid=366466", "title": "Dibencilcetona", "text": ""}
{"id": "366467", "revid": "27155", "url": "https://gl.wikipedia.org/wiki?curid=366467", "title": "Fosfaetina", "text": ""}
{"id": "366468", "revid": "5863", "url": "https://gl.wikipedia.org/wiki?curid=366468", "title": "Mar\u00eda Jes\u00fas Tapia Fern\u00e1ndez", "text": "Mar\u00eda Jes\u00fas Tapia Fern\u00e1ndez, nada en Burgos o 23 de xu\u00f1o de 1961, \u00e9 unha pol\u00edtica galega do PPdeG.\nTraxectoria.\nLicenciada en Dereito pola Universidade de Valladolid (1984). Avogada en Monforte de Lemos, foi xestora do Hospital Comarcal de Monforte de Lemos (1991-1993). Foi elixida deputada no Parlamento de Galicia nas elecci\u00f3ns auton\u00f3micas de 1997 e volveu ser elixida deputada nas auton\u00f3micas de 2001."}
{"id": "366469", "revid": "85894", "url": "https://gl.wikipedia.org/wiki?curid=366469", "title": "Mar\u00eda del Carmen Garc\u00eda Campelo", "text": "Mar\u00eda del Carmen Garc\u00eda Campelo, nada en Seixo (Mar\u00edn) en 1965, \u00e9 unha pol\u00edtica galega do PPdeG.\nTraxectoria.\nEstudou Dereito na Universidade de Santiago de Compostela. Tam\u00e9n \u00e9 profesora de solfexo. Foi concelleira de Cultura e Servizos de Mar\u00edn (1991-2001). Tam\u00e9n foi asesora da Conseller\u00eda de Xustiza, Interior e Relaci\u00f3ns Laborais (1994-1995). Foi deputada no Parlamento de Galicia en 1996 substitu\u00edndo a Juan Miguel Diz Guedes e nas elecci\u00f3ns auton\u00f3micas de 1997 volveu ser elixida deputada. En 2001 foi nomeada Directora Xeral de Promoci\u00f3n Cultural da Xunta de Galicia. Foi xerente adxunta do Consorcio Galego de Servizos de Igualdade e Benestar (2009)."}
{"id": "366471", "revid": "89787", "url": "https://gl.wikipedia.org/wiki?curid=366471", "title": "Hebreo b\u00edblico", "text": "O Hebreo b\u00edblico (en \"Ivrit Miqra'it\" ou \u05dc\u05b0\u05e9\u05c1\u05d5\u05b9\u05df \u05d4\u05b7\u05de\u05b4\u05bc\u05e7\u05b0\u05e8\u05b8\u05d0 \"Leshon ha-Miqra\"), tam\u00e9n co\u00f1ecido como Hebreo cl\u00e1sico, \u00e9 unha forma arcaica da lingua hebrea, un idioma caanita-sem\u00edtica falada polos israelitas na \u00e1rea co\u00f1ecida como Israel, situada entre o r\u00edo Xord\u00e1n e o mar Mediterr\u00e1neo. O termo \"hebreo\" non foi utilizado para referirse a esta lingua na Biblia, que se refire a ela como \"\u05e9\u05e4\u05ea \u05db\u05e0\u05e2\u05df\" (\"linguaxe de Canaan\") ou \"\u05d9\u05d4\u05d5\u05d3\u05d9\u05ea\" (\"xudeu\", \"xuda\u00edta\"), pero o nome foi utilizado polos gregos e nos textos da Mishn\u00e1.\nAs orixes da hebreo rem\u00f3ntanse epigr\u00e1ficamente arredor do s\u00e9culo X a. C. e a fala desta lingua persistiu durante e despois do per\u00edodo do Segundo Templo, que rematou co sitio de Xerusal\u00e9n do ano 70.\nO hebreo b\u00edblico rexistrado no Biblia hebrea reflicte varias etapas da lingua na s\u00faa ra\u00edz sem\u00edtica, as\u00ed como un sistema voc\u00e1lico que foi engadido durante a Idade Media polos masoretas.\nExisten algunhas evidencias de variaci\u00f3ns dialectais rexionais, inclu\u00edndo diferenzas entre o hebreo b\u00edblico falado na rexi\u00f3n norte, o Reino de Israel e a rexi\u00f3n sur, o Reino de Xud\u00e1. O texto conson\u00e1ntico foi transmitido mediante os manuscritos, e someteuse a redacci\u00f3n durante o per\u00edodo do Segundo Templo de Xerusal\u00e9n, pero alg\u00fans dos seus fragmentos m\u00e1is antigos (partes do libro de Amos, libro de Isa\u00edas, libro de Oseas e libro de Miqueas) poden datarse entre finais do s\u00e9culo VIII\u00a0e comezos do -VII a. C.\nTexto de exemplo.\nO seguinte texto \u00e9 un exemplo do Salmo 18 tal e como aparece no texto masor\u00e9tico cos niqqud e teamim medievais e a transcrici\u00f3n grega da Secunda de Hexapla xunto coa s\u00faa pronunciaci\u00f3n reconstru\u00edda."}
{"id": "366472", "revid": "89787", "url": "https://gl.wikipedia.org/wiki?curid=366472", "title": "Dese\u00f1o de experimentos", "text": "O dese\u00f1o experimental \u00e9 unha t\u00e9cnica estat\u00edstica que permite identificar e cuantificar as causas dun efecto dentro dun estudo experimental. Nun dese\u00f1o experimental manip\u00falanse deliberadamente unha ou m\u00e1is variables, vinculadas \u00e1s causas, para medir o efecto que te\u00f1en noutra variable de interese. O dese\u00f1o experimental prescribe unha serie de pautas relativas que variables hai que manipular, de que maneira, cantas veces hai que repetir o experimento e en que orde para poder establecer cun grao de confianza predefinido a necesidade dunha presunta relaci\u00f3n de causa-efecto.\nO dese\u00f1o experimental atopa aplicaci\u00f3ns na industria, a agricultura, a mercadotecnia, o medicamento, a ecolox\u00eda, as ciencias da conduta etc. constitu\u00edndo unha fase esencial no desenvolvemento dun estudo experimental.\nPerspectiva hist\u00f3rica.\nRonald Fisher \u00e9 considerado o pai do dese\u00f1o experimental nos seus estudos de agronom\u00eda no primeiro terzo do s\u00e9culo XX. \u00c1 lista dos pioneiros do seu uso hai que engadir os de Frank Yates, W.G. Cochran e G.E.P. Box. Moitas das aplicaci\u00f3ns orixinarias do dese\u00f1o experimental estiveron relacionadas coa agricultura e a biolox\u00eda, disciplinas das que procede parte da terminolox\u00eda propia de dita t\u00e9cnica.\nAs aplicaci\u00f3ns \u00e1 industria t\u00e9xtil comezaron na d\u00e9cada de 1930 en Inglaterra e populariz\u00e1ronse e estend\u00e9ronse \u00e1s industrias qu\u00edmica e manufactureira de Europa e dos Estados Unidos tras a segunda guerra mundial. \u00c9 de notar o seu uso actual na industria da electr\u00f3nica e os semiconductores.\nHistoria.\nOs dese\u00f1os factoriais foron empregados no s\u00e9culo XIX por Jhon Bennet Lawes e Henry J. Gilbert da Estaci\u00f3n experimental de Rothamsted.\nRonald Fisher discutiu en 1926 que os dese\u00f1os \u00abcomplexos\u00bb, como dese\u00f1os factoriais, eran m\u00e1is eficientes que estudando un factor \u00e1 vez. Fisher escribiu: \u00abning\u00fan aforismo se repite tan frecuentemente respecto das probas de campo, que aquel de que \u00e1 Natureza debemos facerlle poucas preguntas, ou, idealmente, facerllas dunha nunha. Quen escribe \u00e9 un convencido de que este punto de vista est\u00e1 totalmente equivocado.\u00bb Un dese\u00f1o factorial permite o efecto de varios factores e mesmo interacci\u00f3ns entre elas que se determinar\u00e1n co mesmo n\u00famero de ensaios que son necesario determinar dos efectos en por si co mesmo grao de exactitude.\nYates realizou importantes contribuci\u00f3ns significativas feitas, particularmente na an\u00e1lise de dese\u00f1os, por an\u00e1lises de Yates. O termo factorial non se puido utilizar na impresi\u00f3n antes de 1935, cando Fisher utilizouna no seu libro O dese\u00f1o de experimentos.\nAn\u00e1lise de Yates.\nA t\u00e9cnica fundamental consiste en repartir o total en compo\u00f1entes mediante sumas de cadrados. Esta t\u00e9cnica tivo efectos secundarios no modelo. Por exemplo, demostramos o modelo para unha ANOVA simplificada cun tipo de tratamento en diversos niveis.\n = SC_{\\text{Erro}} + SC_{\\text{Tratamentos}}\\,\\!&lt;/math&gt;\nOs graos de liberdade p\u00f3dense repartir de maneira similar e especifican distribuci\u00f3ns \u03c7\u00b2 que describen as sumas asociadas de cadrados.\n = gl_{\\text{Erro}} + gl_{\\text{Tratamentos}}\\,\\!&lt;/math&gt;"}
{"id": "366473", "revid": "89787", "url": "https://gl.wikipedia.org/wiki?curid=366473", "title": "Congruencia (xeometr\u00eda)", "text": "En matem\u00e1ticas, d\u00faas figuras xeom\u00e9tricas son congruentes se te\u00f1en os lados iguais e o mesmo tama\u00f1o; se existe unha isometr\u00eda que os relaciona: unha transformaci\u00f3n que pode ser de translaci\u00f3n, rotaci\u00f3n ou reflexi\u00f3n. D\u00faas figuras son congruentes se te\u00f1en a mesma forma e tama\u00f1o, a\u00ednda que a s\u00faa posici\u00f3n ou orientaci\u00f3n sexan distintas. As partes coincidentes das figuras congruentes ch\u00e1manse hom\u00f3logas ou correspondentes.\nDefinici\u00f3n de congruencia en xeometr\u00eda anal\u00edtica.\nNa xeometr\u00eda euclidiana, a congruencia \u00e9 fundamental; \u00e9 o equivalente \u00e1 igualdade matem\u00e1tica en aritm\u00e9tica e \u00e1lxebra. En xeometr\u00eda anal\u00edtica, a congruencia pode ser definida as\u00ed: d\u00faas figuras determinadas por puntos sobre un sistema de coordenadas cartesianas son congruentes se e s\u00f3 se, para calquera par de puntos na primeira figura, a distancia euclidiana entre eles \u00e9 igual \u00e1 distancia euclidiana entre os puntos correspondentes na segunda figura.\nDefinici\u00f3n formal: Dous subconxuntos A e B dun espazo euclidiano formula_1 ch\u00e1manse congruentes se existe unha isometr\u00eda formula_2 con formula_3.\n\u00c1ngulos congruentes.\nOs \u00e1ngulos opostos son congruentes debido a que unha rotaci\u00f3n de 180\u00b0 sobre o seu v\u00e9rtice fai coincidir un e o outro.\nCongruencia de tri\u00e1ngulos.\nDous tri\u00e1ngulos son congruentes se os seus lados correspondentes te\u00f1en a mesma lonxitude e os seus \u00e1ngulos correspondentes te\u00f1en a mesma medida.\nNotaci\u00f3n:\nSe dous tri\u00e1ngulos formula_4 e formula_5 son congruentes, ent\u00f3n a relaci\u00f3n notarase como:\nCriterios para establecer a congruencia de dous tri\u00e1ngulos.\nAs condici\u00f3ns m\u00ednimas que deben cumprir dous tri\u00e1ngulos para que sexan congruentes establ\u00e9cense a trav\u00e9s dos chamados teoremas de congruencia, que son:\n(No caso LLA o \u00e1ngulo dado pode ser o oposto a calquera dos lados, non necesariamente ao maior, cando \u00e9 un \u00e1ngulo recto ou obtuso).\nV\u00e9xase tam\u00e9n.\nOutros artigos.\nRelaci\u00f3ns aritm\u00e9ticas entre \u00e1ngulos:\nRelaci\u00f3ns de posici\u00f3ns entre \u00e1ngulos:\nDeterminados por d\u00faas paralelas e unha transversal:"}
{"id": "366474", "revid": "25871", "url": "https://gl.wikipedia.org/wiki?curid=366474", "title": "Gino Munaron", "text": "Gino Munaron nado en Turin o 2 de abril de 1928 e finado en Valenza o 22 de novembro de 2009, foi un expiloto de carreiras italiano. Participou en 4 Grandes Premio do Campionato Mundial de F\u00f3rmula 1, debutou o 7 de febreiro de 1960. Non anotou ning\u00fan punto de campionato.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366475", "revid": "85894", "url": "https://gl.wikipedia.org/wiki?curid=366475", "title": "Victoria Eugenia L\u00f3pez D\u00edaz", "text": "Victoria Eugenia L\u00f3pez D\u00edaz, nada en Sarria o 11 de setembro de 1959, \u00e9 unha procuradora e pol\u00edtica galega do PPdeG.\nTraxectoria.\n\u00c9 graduada social e traballa como procuradora en Sarria. Foi elixida deputada no Parlamento de Galicia nas elecci\u00f3ns auton\u00f3micas de 2001. Nas elecci\u00f3ns municipais de 2015 foi a n\u00famero dous da candidatura do PPdeG en Sarria e foi elixida concelleira."}
{"id": "366477", "revid": "85894", "url": "https://gl.wikipedia.org/wiki?curid=366477", "title": "Remedios Castedo", "text": "Mar\u00eda de los Remedios Castedo Carballo, nada en Pol o 7 de setembro de 1973, \u00e9 unha pol\u00edtica galega do PPdeG.\nTraxectoria.\nDiplomada en Maxisterio, \u00e9 mestra de Educaci\u00f3n Infantil. Foi concelleira e terceira tenente de alcalde en Pol. Formou parte do comit\u00e9 executivo de Novas Xeraci\u00f3ns de Lugo. Foi elixida deputada no Parlamento de Galicia nas elecci\u00f3ns auton\u00f3micas de 2001."}
{"id": "366479", "revid": "12452", "url": "https://gl.wikipedia.org/wiki?curid=366479", "title": "Hemiptera", "text": ""}
{"id": "366480", "revid": "89787", "url": "https://gl.wikipedia.org/wiki?curid=366480", "title": "Filoxeroideos", "text": "Os filoxeroideos (Phylloxeroidea) \u00e9 unha pequena superfamilia de insectos hem\u00edpteros estreitamente relacionados cos \u00e1fidos (e mesmo os seus membros foran tradicionalmente inclu\u00eddos na superfamilia Aphidoidea dos \u00e1fidos, que \u00e9 o seu taxon irm\u00e1n). As d\u00faas familias existentes de filox\u00e9ridos son os ad\u00e9lxidos (Adelgidae), que comprende a antigo familia Chermesidae ou \"Chermidae\") e os filox\u00e9ridos (Phylloxeridae), que comprenden as filoxeras, que son unha grave praga para as vides."}
{"id": "366482", "revid": "27155", "url": "https://gl.wikipedia.org/wiki?curid=366482", "title": "Phylloxeroidea", "text": ""}
{"id": "366484", "revid": "27155", "url": "https://gl.wikipedia.org/wiki?curid=366484", "title": "Filoxeroideo", "text": ""}
{"id": "366485", "revid": "5863", "url": "https://gl.wikipedia.org/wiki?curid=366485", "title": "\u00d3leo sobre tea", "text": ""}
{"id": "366487", "revid": "27155", "url": "https://gl.wikipedia.org/wiki?curid=366487", "title": "Daktulosphaira vitifoliae", "text": ""}
{"id": "366488", "revid": "23204", "url": "https://gl.wikipedia.org/wiki?curid=366488", "title": "Ettore Chimeri", "text": "Ettore Muro Chimeri nado en Lodi, Lombard\u00eda, preto de Mil\u00e1n, Italia o 4 de xu\u00f1o de 1921 e finado en La Habana o 27 de febreiro de 1960 foi un piloto de carreiras de Venezuela.\nHistoria.\nNaceu en Lodi, cidade lombarda do ent\u00f3n Reino de Italia. Ao parecer, serviu no Escuadr\u00f3n 73 da Aeron\u00e1utica Real Italiana durante a campa\u00f1a de \u00c1frica do Norte na segunda guerra mundial. A\u00ednda moi novo, migra coa familia a Venezuela, pa\u00eds onde se formou deportivamente e ao cal, logo de obtida a cidadan\u00eda, representou en competencias internacionais. Converteuse as\u00ed no primeiro piloto venezolano en competir na F\u00f3rmula 1.\nCompetiu no primeiro Gran Premio de Venezuela de autos deportivos, carreira disputada no circu\u00edto de Los Pr\u00f3ceres (Caracas) en 1955, a bordo dun Ferrari 500 Mondiale. Tivo que abandonar a metade do percorrido por problemas mec\u00e1nicos e como dato anecd\u00f3tico, o vencedor foi o ent\u00f3n tricampe\u00f3n mundial de F1, o arxentino Juan Manuel Fangio. O lendario Maserati 250F co cal Fangio coroouse campi\u00f3n en foi o mesmo que Chimeri, quen o adquiriu por 7000 bol\u00edvares, utilizou m\u00e1is tarde no seu curto paso pola F\u00f3rmula 1, participando no Gran Premio da Arxentina de 1960. Debido \u00e1s altas temperaturas presentes no Aut\u00f3dromo \"17 de Octubre\" da capital arxentina, non chegou a terminar a carreira por deshidrataci\u00f3n.\nTan s\u00f3 3 semanas despois, durante as probas para o Gran Premio Libertad, v\u00e1lido para a categor\u00eda autosport na base militar Campamento Libertad, en La Habana, o seu Ferrari 250 TR embist\u00edu as defensas de seguridade e logo caeu por un precipicio de 40 metros de altura. Incriblemente, logo do accidente, Chimeri segu\u00eda con vida. Foi transportado en helic\u00f3ptero a un hospital, onde morreu m\u00e1is tarde por mor dos m\u00faltiples traumatismos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366489", "revid": "23204", "url": "https://gl.wikipedia.org/wiki?curid=366489", "title": "Inmaculada Rodr\u00edguez Cuervo", "text": "Mar\u00eda Inmaculada Rodr\u00edguez Cuervo, nada en Madrid o 25 de maio de 1965, \u00e9 unha pol\u00edtica e empresaria galega.\nTraxectoria.\nLicenciada en Ciencias Biol\u00f3xicas pola Universidade Complutense. Instalouse en Ourense e f\u00edxose cargo da empresa familiar Mecanizados Rodr\u00edguez Fern\u00e1ndez. Foi profesora de Mercadotecnia Internacional no mestrado de Comercio Exterior da Universidade de Santiago de Compostela (1999-2002). Foi elixida deputada no Parlamento de Galicia nas elecci\u00f3ns auton\u00f3micas de 2001 polo PPdeG. Foi vicepresidenta primeira do Parlamento de Galicia (2001-2005). Logo de deixar a pol\u00edtica volveu ao mundo empresarial e en 2016 fundou Emociaccion e en 2017 RSC Galicia. Dende xu\u00f1o de 2019 forma parte do Consello Social da Universidade da Coru\u00f1a e en outubro de 2019 a asociaci\u00f3n ARHOE para a racionalizaci\u00f3n dos horarios nomeouna a s\u00faa coordinadora en Galicia."}
{"id": "366490", "revid": "1888", "url": "https://gl.wikipedia.org/wiki?curid=366490", "title": "Mar\u00eda Inmaculada Rodr\u00edguez Cuervo", "text": ""}
{"id": "366491", "revid": "23204", "url": "https://gl.wikipedia.org/wiki?curid=366491", "title": "Nordica", "text": "Nordica \u00e9 a aeroli\u00f1a nacional de Estonia. A compa\u00f1\u00eda \u00e9 propiedade do estado estoniano, ten a s\u00faa sede en Tal\u00edn e est\u00e1 aseada no aeroporto desa cidade.\nHistoria.\nA compa\u00f1\u00eda fundouse o 25 de setembro de 2015 por decisi\u00f3n do goberno estoniano co nome de Nordic Aviation, tras a liquidaci\u00f3n da anterior aeroli\u00f1a nacional, Estonian Air. As operaci\u00f3ns comezaron o 8 de novembro dese meso ano cun voo entre Tal\u00edn e Amsterdam.\nO 30 de marzo de 2016 anunciouse que o novo nome da aeroli\u00f1a ser\u00eda Nordica.\nNo primeiro ano a aeroli\u00f1a eslovena Adria Airways operou a meirande parte dos voos de Nordica mentres esta se fac\u00eda coa s\u00faa propia frota e tripulaci\u00f3n. Dende o 19 de novembro de 2016 Nordica estableceu unha asociaci\u00f3n estrat\u00e9xica con LOT Polish Airlines, usando a s\u00faa plataforma comercial, o seu sistema de billetes e o seu c\u00f3digo de voo.\nFrota.\nNordica est\u00e1 en proceso de facerse coa s\u00faa propia frota. En xaneiro de 2017 a s\u00faa frota estaba formada polos seguintes avi\u00f3ns:"}
{"id": "366492", "revid": "23204", "url": "https://gl.wikipedia.org/wiki?curid=366492", "title": "Santa Clara, California", "text": "Santa Clara \u00e9 unha cidade que se atopa no estado de California, Estados Unidos. No censo de 2010 ti\u00f1a unha poboaci\u00f3n de 116.468 habitantes, o que sup\u00f3n unha densidade de 2.400 persoas por km\u00b2, fac\u00e9ndoa a novena cidade con maior poboaci\u00f3n da \u00e1rea da ba\u00eda de San Francisco. Santa Clara est\u00e1 situada no centro de Silicon Valley e \u00e9 sede de moitas compa\u00f1\u00edas de alta tecnolox\u00eda, como por exemplo Intel. Na cidade tam\u00e9n se encontra o Levi's Stadium, estadio onde xogan os seus partidos os San Francisco 49ers, equipo da liga de f\u00fatbol americano NFL."}
{"id": "366493", "revid": "56817", "url": "https://gl.wikipedia.org/wiki?curid=366493", "title": "Chris Bristow", "text": "Christopher William \"Chris\" Bristow nado o 2 de decembro de 1937 e finado o 19 de xu\u00f1o de 1960, foi un piloto brit\u00e1nico de F\u00f3rmula Un. Bristow era fillo do dono dun garaxe de Londres, e estaba solteiro. A Bristow cham\u00e1bano \"wild man of British club racing\", o (\"home salvaxe do club brit\u00e1nico de carreiras\"), colisionou en case todos os circu\u00edtos nos que correu. Comezou catro carreiras do campionato do mundo da f\u00f3rmula un e non anotou ning\u00fan punto do campionato.\nMorreu durante o Gran Premio de B\u00e9lxica de 1960 no moi r\u00e1pido circu\u00edto de Spa-Francorchamps, en condici\u00f3ns c\u00e1lidas, secas e asolladas. Bristow estrelou o seu Yeoman Credit Racing Cooper T51 na curva de Burnenville na volta vinte mentres loitaba para permanecer diante do Ferrari de Willy Mairesse.\nBristow e Alan Stacey morreron preto e dentro duns minutos o un do outro. Ambos se estrelaron en Burnenville, a mesma curva r\u00e1pida a man dereita na que Stirling Moss resultara gravemente ferido o d\u00eda anterior. Os coches pasaban regularmente a curva de Burnenville a 193 kms. por hora. Al\u00ed hab\u00eda un terrapl\u00e9n de 1\u00b420 metros e arame de p\u00faas no prado a uns 3 metros de distancia da estrada. O Cooper de Bristow golpeou o talude e envorcou. Foi guindado ao arame de p\u00faas, que o decapitou e matou ao instante.\nCon respecto ao estilo de conduci\u00f3n indisciplinado de Bristow, un amigo seu dixo despois do accidente: \"Todos sabiamos que isto \u00eda suceder. Non serve de nada dicir algo agora, pero Chris simplemente non ti\u00f1a a experiencia para pilotar nun Gran Premio\".\nO ga\u00f1ador do trofeo anual McLaren Autosport BRDC Award para os novos pilotos brit\u00e1nicos prometedores tam\u00e9n se presenta como Trofeo Chris Bristow.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366495", "revid": "98629", "url": "https://gl.wikipedia.org/wiki?curid=366495", "title": "Bruce Halford", "text": "Bruce Halford nado en Hampton-in-Arden (ent\u00f3n Warwickshire) o 18 de maio de 1931 e finado o 2 de decembo de 2001 foi piloto de carreiras brit\u00e1nico de Inglaterra.\nHalford pilotou na F\u00f3rmula Un de a participando en nove Grandes Premios do Campionato Mundial de F\u00f3rmula 1 e numerosas carreiras f\u00f3ra de campionato.\nMorreu en Churston Ferrers, Devon. O obituario de Halford no \"The Daily Telegraph\" describiuno como \"un dos \u00faltimos da selecta banda de pilotos propietarios de equipos privados dos anos 50 desde o apoxeo dos autos cl\u00e1sico de Grand Prix con motor dianteiro.\" \nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366496", "revid": "23204", "url": "https://gl.wikipedia.org/wiki?curid=366496", "title": "Colin Smith", "text": "Christopher Colin Smith, nado en Brighton (East Sussex, no sueste de Inglaterra) o 27 de setembro de 1927 e finado en Cambridge o 16 de febreiro de 1997, foi un hispanista e lexic\u00f3grafo ingl\u00e9s, profesor de lingua e literatura espa\u00f1olas na Universidade de Cambridge, e tradutor \u00f3 ingl\u00e9s de \"Merl\u00edn e familia\", a primeira novela en galego de \u00c1lvaro Cunqueiro.\nFoi unha das mais sobranceiras autoridades en Literatura medieval espa\u00f1ola no \u00e1mbito anglosax\u00f3n, e compilador do dicionario biling\u00fce espa\u00f1ol-ingl\u00e9s / ingl\u00e9s espa\u00f1ol de maior \u00e9xito no \u00faltimo terzo do s\u00e9culo XX.\nOs seus intereses abrangueron dende a arqueolox\u00eda e entomolox\u00eda ata a filolox\u00eda e toponimia, \u00e1mbitos nos que destacaron a s\u00faa impecable e definitiva edici\u00f3n do poema do Mio Cid e o seu traballo como coeditor de \"The Place-Names of Roman Britain\", respectivamente.\nDende 1975 foi catedr\u00e1tico de Espa\u00f1ol no Saint Catharine's College da Universidade de Cambridge, posto que ocupou ata o seu retiro en 1990.\nTraxectoria.\nNado nunha familia que amaba o saber e as artes, herdou de seu pai o interese pola arqueolox\u00eda e a paix\u00f3n por co\u00f1ecer a historia das cousas, por investigar de onde proceden e como chegan a ser o que son. Os seus primeiros estudos f\u00edxoos na Varndean School, Brighton. A divisi\u00f3n entre artes e ciencias nunca foi con el. Escolleu as linguas como profesi\u00f3n e como campo de estudo, pero retivo toda a vida o seu interese pola biolox\u00eda. Xa retirado descubriu unha nova mosca no seu Sussex nativo.\nNunha \u00e9poca de r\u00edxida especializaci\u00f3n, o seu esp\u00edrito era xustamente o oposto, e froito dese amor por case todo xorde a s\u00faa pr\u00e1ctica lexicogr\u00e1fica.\nDesde a s\u00faa \u00e9poca de estudante universitario estivo vinculado \u00e1 Universidade de Cambridge: comezou os seus estudos de espa\u00f1ol no Saint Cath's, licenci\u00e1ndose no 1950. O traballo de profesor levouno \u00f3 norte, \u00e1 Universidade de Leeds, onde permaneceu durante 15 anos no Departamento de Espa\u00f1ol como profesor de materias relacionadas co S\u00e9culo de Ouro espa\u00f1ol. O per\u00edodo que vai de 1953-68 corresp\u00f3ndese co da expansi\u00f3n das novas universidades brit\u00e1nicas e en 1964 \u00e9 promovido a profesor s\u00e9nior (\"senior lecturer\").\nDoutorouse en 1953 cunha tese sobre a linguaxe po\u00e9tica de G\u00f3ngora, pero dende ese momento comeza a retroceder primeiro cara \u00f3 renacemento e logo ata a Idade Media. A s\u00faa inclinaci\u00f3n filol\u00f3xica acabouno convertendo nun medievalista, cun particular interese pola \u00e9pica. O centro das s\u00faas investigaci\u00f3ns residiron nun dos grandes poemas \u00e9picos europeos, o \"Poema del M\u00edo Cid\". Nunca se amosou temeroso da controversia e a s\u00faa edici\u00f3n de 1972 do poema castel\u00e1n romp\u00eda coas pr\u00e1cticas editoriais espa\u00f1olas e atacaba directamente as teor\u00edas pidalianas prevalentes.\nA s\u00faa antolox\u00eda Spanish Ballads de 1964 foi unha gu\u00eda cl\u00e1sica dos estudos hisp\u00e1nicos no Reino Unido durante moitos anos.\nIn 1968 regresou a Cambridge como profesor titular (\"university lecturer\"), e en breve recibiu unha c\u00e1tedra en Cath's. De 1975 a 1990 foi o catedr\u00e1tico de Espa\u00f1ol da Universidade de Cambridge. A\u00ednda que desempe\u00f1ou postos administrativos na Facultade de Linguas Medievais e Modernas, os seus intereses recaeron sempre na docencia e na investigaci\u00f3n.\nA s\u00faa faceta de dicionarista chegoulle case por azar. Foi unha encomenda da editora berlinesa Langenscheidt que quer\u00eda un dicionario de espa\u00f1ol e ingl\u00e9s. O \"Standard Dictionary of Spanish and English\" apareceu en 1966, e a segunda edici\u00f3n revisada en 1988. A\u00ednda que o propio Colin Smith se queixou da falta de reco\u00f1ecemento do traballo dos lexic\u00f3grafos, isto non lle impediu aceptar o reto do proxecto moito m\u00e1is ambicioso da Collins. Con colaboradores de Leeds e Nova York, o impresionante \"Collins Spanish-English English-Spanish Dictionary\" apareceu en 1971.\nA edici\u00f3n revisada de 1988 intentaba cubrir os usos hispanoamericanos, e a cobertura desta e outras \u00e1reas do l\u00e9xico foi a\u00ednda moito m\u00e1is completa na terceira e espl\u00e9ndida edici\u00f3n de 1992.\nCo clasicista A.L.F. Rivet o foco da s\u00faa investigaci\u00f3n centrouse na influencia do substrato c\u00e9ltico sobre o lat\u00edn brit\u00e1nico e o resultado foi o seu libro \"The Place-Names of Roman Britain\" aparecido en 1979 e reimpreso en 1981.\nFoi presidente (1976-1981) da MHRA (Modern Humanities Research Association) pero sempre prefer\u00eda que o reco\u00f1ecesen como felizmente casado e pai de tres fillas.\nXa xubilado, de visita en Galicia co\u00f1eceu persoalmente e trabou amizade con dous dos m\u00e1is importantes novelistas galegos a\u00ednda vivos, Alvaro Cunqueiro e Gonzalo Torrente Ballester. Traduciulles para o ingl\u00e9s senllos libros do galego e do espa\u00f1ol, \"Merl\u00edn e familia\" e \"Cr\u00f3nica del rey pasmado\".\nHonras e distinci\u00f3ns.\nA\u00ednda que esquivo coas formalidades chegar\u00edanlle os reco\u00f1ecementos e distinci\u00f3ns."}
{"id": "366497", "revid": "197", "url": "https://gl.wikipedia.org/wiki?curid=366497", "title": "D\u00eda Internacional da Muller e a Nena na Ciencia", "text": "A Asemblea Xeral das Naci\u00f3ns Unidas, na Resoluci\u00f3n 70/474/Add.2 de 2015, decidiu proclamar o 11 de febreiro de cada ano D\u00eda Internacional da Muller e a Nena na Ciencia."}
{"id": "366498", "revid": "92340", "url": "https://gl.wikipedia.org/wiki?curid=366498", "title": "Henriette d'Angeville", "text": "Henriette d'Angeville, nada en Semur-en-Auxois o 10 de marzo de 1794 e finada en Lausana o 13 de xaneiro de 1871, foi unha alpinista francesa, considerada a primeira muller a atinxir o cumio do Mont Blanc e por ese feito \u00e9 co\u00f1ecida como a \"Mademoiselle d'Angeville, la fianc\u00e9e du mont Blanc\" (a noiva do Mont Blanc)\nAscensi\u00f3n.\nDende hab\u00eda moito tempo desexaba subir \u00f3 Mont Blanc, polo Henriette d'Angeville mandou confeccionar roupa especial para atinxir o seu fin. Segundo as s\u00faas propias palabras, \"je suis la fianc\u00e9e du Maudit\"!, \"son a noiva do Maldito\" (pois o Mont Maudit \u00e9 unha pasaxe case que obrigatoria para atinxir o Mont Blanc).\nAcompa\u00f1ada por seis gu\u00edas de monta\u00f1a atinxe a cima o 3 de setembro de 1838, feito que \u00e9 debidamente apreciado polos \"chamoniards\" (habitantes de Chamonix) que non consideraban que Marie Paradis fixera alpinismo realmente pois fora \"tirada, arrastrada e levada\" at\u00e9 \u00e1 cima.\nHenriette d'Angeville fixo alpinismo durante 25 anos e rematou coa subida do Oldenhorn en Les Diablerets nos Alpes Berneses.\nEspeleolox\u00eda.\n\u00d3 redor de 1820, e vivindo en Ferney-Voltaire, en Francia, pero \u00e1s portas de Xenebra, comeza a interesarse pola espeleolox\u00eda chegando mesmo a fundar un museo de mineralox\u00eda en Lausana.\nReco\u00f1ecementos.\nComo homenaxe pux\u00e9ronlle o seu nome a unha locomotora, \"locomotora Mademoiselle d'Angeville\" que funcionou no Tranv\u00eda do Mont Blanc."}
{"id": "366499", "revid": "89787", "url": "https://gl.wikipedia.org/wiki?curid=366499", "title": "Amalie Dietrich", "text": "Koncordie Amalie Dietrich, (nada Nelle) nada o 26 de maio de 1821 e finada o 9 de marzo de 1891, foi unha naturalista alem\u00e1, co\u00f1ecida polo seu traballo en Australia, onde pasou dez anos obtendo mostras para o Museo Godeffroy de Hamburgo."}
{"id": "366500", "revid": "23204", "url": "https://gl.wikipedia.org/wiki?curid=366500", "title": "Ida Laura Pfeiffer", "text": "Ida Laura Pfeiffer, nada en Viena o 14 de outubro de 1797 e finada na mesma cidade o 27 de outubro de 1858, foi unha exploradora e escritora de libros de viaxes austr\u00edaca.\nTraxectoria.\nAt\u00e9 os 45 anos era unha ama de casa que so\u00f1aba con viaxar. Cando conseguiu criar \u00f3s seus fillos, vendeu a s\u00faa casa e o seu piano, e con ese di\u00f1eiro comezou as s\u00faas viaxes de explotaci\u00f3n do mundo. Ao retornar publicou un libro de viaxes coas anotaci\u00f3ns do seu diario, o que lle proporcionou algunha notoriedade. Conforme se foi tornando m\u00e1is co\u00f1ecida, obti\u00f1a pasaxes gratu\u00edtas en nav\u00edos estadounidenses e alem\u00e1ns. Xeralmente viaxaba con pouco di\u00f1eiro, durm\u00eda e com\u00eda na casa de persoas com\u00fans, fac\u00eda anotaci\u00f3ns sobre as cousas que v\u00eda, us\u00e1ndoas como base para posteriores libros de viaxe e visitaba lugares f\u00f3ra das rutas tur\u00edsticas tradicionais, algunhas veces explorando rexi\u00f3ns perigosas. Foi a primeira muller en ser aceptada como membro honorario nas sociedades xeogr\u00e1ficas de Berl\u00edn e Par\u00eds. Foi laureada polo rei de Prusia cunha medalla de ouro pola s\u00faa contribuci\u00f3n \u00e1s artes e \u00e1s ciencias.\nPrimeira viaxe \u00f3 redor do mundo.\nIda Pfeiffer partiu de Viena en maio de 1846, collendo un veleiro en Hamburgo para R\u00edo de Xaneiro, onde desembarcou o 17 de setembro de 1846 tras dous meses e medio de viaxe. En febreiro de 1847 fixo o temido percorrido mar\u00edtimo polas augas tempestuosas \u00f3 redor do Cabo de Fornos at\u00e9 Valpara\u00edso en Chile (\"A aparencia de Valpara\u00edso \u00e9 banal e mon\u00f3tona\" \"As clases inferiores son principalmente feas\"). Atravesando o Pac\u00edfico e facendo escala en Tahit\u00ed (\"xamais vin escenas tan vergo\u00f1osas de depravaci\u00f3n p\u00fablica\"), onde foi recibida pola ra\u00ed\u00f1a, chegou a Macau, despois a Hong Kong e Cant\u00f3n (\"comen cans, gatos, camundongos e ratos, os intestinos das aves, e o sangue de todos os animais\" \"os chineses son inimigos dos ba\u00f1os e do lavado\" \"os chineses son acusados de matar varios dos seus beb\u00e9s\" \"talvez non exista naci\u00f3n na face da terra igual \u00f3s chineses na dilixencia e aplicaci\u00f3n\"). Neses lugares, a aparici\u00f3n dunha muller branca foi un evento extraordinario, e varias veces viuse cercada de persoas curiosas, a punto de se sentir ameazada. Pasando por Singapur (\"A cidade de Singapur e as s\u00faas aforas conte\u00f1en m\u00e1is de 20.000 habitantes. As r\u00faas parec\u00e9ronme amplas e limpas, mais as casas non son bonitas.\") proseguiu at\u00e9 Sri Lanka (\"as r\u00faas [de Kandy] son bonitas, largas e limpas; as casas, con s\u00f3 un andar, est\u00e1n cercadas con varandas e columnatas\"), de al\u00ed, tras longas excursi\u00f3ns, atinxiu ao final de outubro de 1847 o sur da India. As principais paradas da s\u00faa viaxe polo subcontinente indio foron Calcuta, Benar\u00e9s e Bombai (\"Na India, sobre o chamado 'goberno ingl\u00e9s libre', atopei unha triste proba de que a posici\u00f3n dos escravos no Brasil \u00e9 mellor que a dos campesi\u00f1os libres aqu\u00ed\"). Foi recibida nas casas dos indios ricos e eminentes, participou nunha caza do tigre, mais tam\u00e9n percorreu longas distancias en carros de boi. En abril de 1848, proseguiu viaxe para Mesopotamia e Persia (\"Ning\u00fan pa\u00eds do mundo ten m\u00e1is monta\u00f1as e menos r\u00edos que Persia\"), visitou Bagdad, acompa\u00f1ou caravanas a trav\u00e9s do deserto, viu as ru\u00ednas Babilonia e N\u00ednive e foi ameazada por ladr\u00f3ns. O c\u00f3nsul brit\u00e1nico en Tabriz, un co\u00f1ecedor da rexi\u00f3n, quedou profundamente impresionado coa ousad\u00eda das s\u00faas aventuras. Pasando por Armenia, Xeorxia, Odesa (\"Os rusos e os cosacos te\u00f1en trazos rudos e est\u00fapidos, e o seu comportamento corresponde completamente \u00f3 que a s\u00faa aparencia indica\"), Constantinopla e Atenas volveu para casa, chegando en Viena en novembro de 1848, preocupada cos desdobramentos da Revoluci\u00f3n de 1848. O rexistro desa viaxe, \"Eine Frauenfahrt un die Welt\" (Viaxe dunha muller \u00f3 redor do mundo), foi publicado en Viena en 1850 en tres volumes. A traduci\u00f3n inglesa, \"A Woman's Journey round the World\", foi publicada en Londres en 1850.\nNesa viaxe Ida Pfeiffer visitou o R\u00edo de Xaneiro, onde desembarca o 17 de setembro de 1846 tras permanecer dous meses e medio a bordo dun veleiro. De todos os viaxeiros estranxeiros que estiveron en R\u00edo no s\u00e9culo XIX, Ida Pfeiffer talvez ofreza a imaxe m\u00e1is negativa da cidade. \u201cTalvez resida nesa actitude cr\u00edtica e en gran parte depreciativa do pa\u00eds a raz\u00f3n da forma de ser o seu nome e a s\u00faa obra menos co\u00f1ecidos e considerados por estudosos brasileiros, a pesar dos valiosos datos que cont\u00e9n.\u201d Mais a\u00ednda que pense que a Praia dos Mineiros (entre a Praza do Pa\u00e7o, actual Praza XV, e o Arsenal da Mari\u00f1a), onde desembarcou, \u201csucia e repugnante, habitada por unhas ducias de negros igualmente sucios e repugnante\u201d, o Pazo Imperial un \u201cedificio grande mais prosaico, como unha casa particular, sen pretensi\u00f3n de gusto ou beleza arquitet\u00f4nica\u201d, a Praza do Pa\u00e7o, \u201csucio, servindo \u00e1 noite de local para durmir para moitos negros pobres e libres, que de ma\u00f1\u00e1 fan al\u00ed as s\u00faas necesidades, sen ning\u00fan pudor, na fronte de todos\u201d e o Campo de Santa Ana \u201co m\u00e1is sucio de todos os lugares\u201d, onde viu \u201ccorpos de cans e gatos en decomposicion\u201d e lavandeiras na fonte \u201clavando e secando e berrando\u201d, de modo que \"unha persoa se sente feliz de deixar o lugar\", Ida reco\u00f1ece a beleza e impo\u00f1encia* do acueduto, semellante a unha \u201cobra romana\u201d, admite que \u201co destino dos escravos non \u00e9 tan ruin como moitos europeos cren\u201d e que \u201ca vida dos escravos \u00e9 mellor en todo que a dos campesi\u00f1os rusos, polacos ou exipcios que nin sequera consideramos escravos\u201d, reco\u00f1ece que a cidade esta moi ben iluminada\u201d e que \u00e9 seguro andar nas r\u00faas \u00e1 noite e sorpr\u00e9ndese co interior do Teatro da \u00d3pera (o Imperial Teatro de S\u00e3o Pedro de Alc\u00e2ntara, onde fica o actual Teatro Jo\u00e3o Caetano), coas s\u00faas \u201csalas amplas e magn\u00edficas, un escenario grande e profundo, capacidade para m\u00e1is de 2 mil persoas e catro lances de camarotes espazosos\u201d. Ida describe a impo\u00f1enza* das festas, entre elas a do bautizo da princesa imperial e a do aniversario do emperador Pedro II do Brasil. Pasea nas aforas da cidade \u2013 Alto da Boa Vista, xard\u00edn bot\u00e1nico, Corcovado (onde \u201camosouse diante dos nosos ollos un panorama semellante como o mundo ten poucos para ofrecer\u201d), Palacio de San Crist\u00f3v\u00e3o \u2013 e fai excursi\u00f3ns at\u00e9 cidades pr\u00f3ximas naquela \u00e9poca, creadas hab\u00eda pouco tempo por colonos europeos, como Petr\u00f3polis e Nova Friburgo. A cami\u00f1o de Petr\u00f3polis, ela e o seu acompa\u00f1ante escaparon por un tris do ataque dun escravo furioso por ser espancado* pouco antes polo dono. Se a urbe carioca en si non a impresionou tanto, Ida reco\u00f1ece os tesouros \"con que a natureza adornou de forma realmente abondosa as aforas desta cidade \u201d. Ao proseguir viaxe at\u00e9 Valpara\u00edso, cando o veleiro fixo escala no porto de Santos, Ida aproveitou para subir en burro at\u00e9 a cidade de S\u00e3o Paulo, ent\u00f3n con 22.000 habitantes, e xa \"un lugar de grande importancia para o comercio interno do pa\u00eds\".\nSegunda viaxe ao redor do mundo.\nEn 1851 foi para Inglaterra e para Sur\u00e1frica, coa intenci\u00f3n de penetrar no interior. Iso foille imposible, pero foi para o arquip\u00e9lago Malaio, pasando dezaoito meses nas Illas da Sonda, onde visitou os Dyaks de Borneo e foi unha das primeiras persoas en relatar o comportamento dos Bataks de Sumatra e dos habitantes das illas Molucas. Despois dunha visita a Australia, Madame Pfeiffer foi para California, Oreg\u00f3n, Per\u00fa, Ecuador, Nova Granada e volveu para o norte at\u00e9 os Grandes Lagos, chegando \u00e1 s\u00faa casa en 1854. O seu libro, \"Meine zweite Weltreise\" (\"A mi\u00f1a segunda viaxe o redor do mundo\") , foi publicado en Viena en 1856. A traduci\u00f3n inglesa, \"Second Journey round the World\", foi publicada en Londres en 1857."}
{"id": "366501", "revid": "5863", "url": "https://gl.wikipedia.org/wiki?curid=366501", "title": "Beatriz Gonz\u00e1lez Loro\u00f1o", "text": "Mar\u00eda Beatriz Gonz\u00e1lez Loro\u00f1o, nada en Vilagarc\u00eda de Arousa o 25 de xaneiro de 1966, \u00e9 unha pol\u00edtica galega do PPdeG.\nTraxectoria.\nLicenciada en Dereito. Foi concelleira de Vilagarc\u00eda de Arousa. Foi elixida deputada no Parlamento de Galicia nas elecci\u00f3ns auton\u00f3micas de 2001. En 2010 foi nomeada xerente da Fundaci\u00f3n Cidade da Cultura. Foi relevada deste posto en novembro de 2016."}
{"id": "366502", "revid": "1888", "url": "https://gl.wikipedia.org/wiki?curid=366502", "title": "Mar\u00eda Beatriz Gonz\u00e1lez Loro\u00f1o", "text": ""}
{"id": "366503", "revid": "22570", "url": "https://gl.wikipedia.org/wiki?curid=366503", "title": "Officially Dead", "text": "Officially Dead \u00e9 un EP da banda estadounidense de rock alternativo Veruca Salt, publicado o 7 de xullo de 2003 a trav\u00e9s do selo Embryo Records. O traballo foi editado en Australia e chegou ao n\u00famero 3 do \"top 100\" de Triplo J.\nA primeira edici\u00f3n do EP conti\u00f1a moitos erros. Por exemplo, o corte 3 \u00e9 realmente \"Blissful Queen\" e aparec\u00eda listado como \"Smoke &amp; Mirrors\". A amiga de Louise Post Summer no apareceu acreditada polo tatuaxe da portada ata a segunda edici\u00f3n."}
{"id": "366504", "revid": "56817", "url": "https://gl.wikipedia.org/wiki?curid=366504", "title": "Demolition Plot J-7", "text": "Demolition Plot J-7 \u00e9 o segundo EP da banda estadounidense de indie rock Pavement, publicado o 1 de xu\u00f1o de 1990 a trav\u00e9s do selo Drag City. Foi a primeira edici\u00f3n do grupo a trav\u00e9s desta discogr\u00e1fica e tam\u00e9n o seu primeiro traballo non autoeditado. \"Demolition Plot J-7\" comparte moitas das influencias indie e punk rock do seu EP de estrea de 1989 \"Slay Tracks (1933-1969)\", pero tam\u00e9n diversifica o son da banda incorporando teclados.\nMoitos dos temas de \"Demolition J-7\" foron compostos mentres Scott Kannberg e Jason Fawkes estaban na s\u00faa banda de curta vida Pa. Despois de que Stephen Malkmus escoitase demos gravadas por Pa, as canci\u00f3ns convert\u00e9ronse nun proxecto de Pavement. As sesi\u00f3ns de gravaci\u00f3n de \"Demolition J-7\" foron m\u00e1is dif\u00edciles que as de \"Slay Tracks\" debido \u00e1 tensi\u00f3n que hab\u00eda entre o produtor Gary Young e Jason Fawkes.\nListaxe de canci\u00f3ns.\nTodos os temas compostos por Stephen Malkmus, con algunhas das primeiras versi\u00f3ns atribu\u00eddas a Scott Kannberg."}
{"id": "366505", "revid": "25871", "url": "https://gl.wikipedia.org/wiki?curid=366505", "title": "Amongst the Waves", "text": "\"Amongst the Waves\" \u00e9 unha canci\u00f3n da banda estadounidense de rock alternativo Pearl Jam, publicada o 21 de xu\u00f1o de 2010 como terceiro sinxelo do \u00e1lbum \"Backspacer\". A s\u00faa m\u00fasica est\u00e1 composta polo guitarrista Stone Gossard e a letra polo vocalista Eddie Vedder. O d\u00eda 17 de maio a canci\u00f3n puido escoitarse por vez primeira na radio. O tema acadou o n\u00famero 17 da lista \"Billboard Alternative Songs\". Realizouse un v\u00eddeo musical para o sinxelo lanzado en xu\u00f1o de 2010.\nListaxe de canci\u00f3ns.\nTodas as letras escritas por Eddie Vedder"}
{"id": "366506", "revid": "89787", "url": "https://gl.wikipedia.org/wiki?curid=366506", "title": "Dolors Aleu Riera", "text": "Dolors Aleu Riera, nada en Barcelona o 7 de abril de 1857 e finada na mesma cidade o 18 de febreiro de 1913, foi unha m\u00e9dica espa\u00f1ola, a primeira muller licenciada en Medicina e Cirurx\u00eda de Espa\u00f1a, en 1882, e a segunda en obter o t\u00edtulo de doutora.\nBiograf\u00eda.\nFilla \u00fanica da familia Aleu e Riera, comezou os estudos de Medicina na Facultade de Medicina da Universidade de Barcelona, en setembro de 1874 , finaliz\u00e1ndoos en 1879. Non puido facer o exame de licenciatura ata tres anos despois, cando lle concederon o permiso para presentarse, o 4 de abril de 1882, examin\u00e1ndose o 19 de xu\u00f1o dese mesmo ano e obtendo o aprobado con nota de excelente.\nDoutorouse en Madrid o 8 de outubro de 1882, catro d\u00edas despois de que o fixera Martina Castells Ballesp\u00ed (1852-1884). Titulou a s\u00faa tese de doutoramento como \"De la necesidad de encaminar por nueva senda la educaci\u00f3n higi\u00e9nico-moral de la mujer\". Posteriormente se especializou en Xinecolox\u00eda e Pediatr\u00eda.\nDolors Aleu foi a \u00fanica que exerceu a s\u00faa profesi\u00f3n das tres primeiras mulleres que estudaron medicina en Espa\u00f1a, e as tres catal\u00e1s. Tivo consulta aberta en Barcelona durante 25 anos. Non foi as\u00ed con Martina Castells, que morreu antes de poder exercer, nin con Elena Maseras (1853-1905), que se dedicou \u00f3 ensino.\nDurante o seu exercicio profesional foi tam\u00e9n profesora de hixiene dom\u00e9stica na Academia para a Ilustraci\u00f3n da Muller, en Barcelona.\nTam\u00e9n escribiu alg\u00fans textos de car\u00e1cter divulgativo, dirixidos a mellorar a calidade de vida das mulleres, especialmente no eido da maternidade, como \"\"Consellos a unha nai sobre o r\u00e9xime, limpeza, vestidos, sono, exercicio e entretemento dos meni\u00f1os\". Nos seus escritos criticaba, entre outros aspectos, as obrigas que as normas morais e est\u00e9ticas da \u00e9poca impo\u00f1\u00edan \u00e1s mulleres sobre a forma de vestir: \"A peza de roupa que m\u00e1is dano causa no corpo da muller \u00e9 o cors\u00e9. L\u00e9vase moi apertado, para aumentar a delgadez do corpo. \u00a1Como se o delgado fose equivalente do fermoso!\". Recoll\u00eda tam\u00e9n a confesi\u00f3n dalgunha das s\u00faas pacientes, que levaban anos enfermas sen acudir \u00f3 m\u00e9dico, de que deixar\u00edan pasar m\u00e1is anos se non tivesen ocasi\u00f3n de consultarse cunha muller.\nCasou en 1883 con Camilo Cuy\u00e1s Mart\u00ed, axente de bolsa barcelon\u00e9s, e tivo dous fillos, Juan e Camilo.\nMorreu o 18 de febreiro de 1913, \u00e1 idade de 56 anos."}
{"id": "366507", "revid": "1131", "url": "https://gl.wikipedia.org/wiki?curid=366507", "title": "Samuel Eij\u00e1n Lorenzo", "text": ""}
{"id": "366508", "revid": "1131", "url": "https://gl.wikipedia.org/wiki?curid=366508", "title": "Leopoldo Eijo y Garay", "text": ""}
{"id": "366509", "revid": "89787", "url": "https://gl.wikipedia.org/wiki?curid=366509", "title": "Angeline Stickney", "text": "Chloe Angeline Stickney Hall, nada o 1 de novembro de 1830 e finada en North Andover (Massachusetts) o 3 de xullo de 1892 foi unha sufraxista, abolicionista e matem\u00e1tica estadounidense, esposa do astr\u00f3nomo Asaph Hall. Non empregou o seu primeiro nome, polo que foi co\u00f1ecida como Angeline Stickney Hall.\nTraxectoria.\nAngeline era filla Theophilus Stickney e Electa Cook.\nA\u00ednda que de familia pobre, Angeline Stickney foi capaz de asistir \u00e1 Universidade Central en McGraw, Nova York coa axuda da s\u00faa irm\u00e1 Ruth e por ensinar na universidade. Diplomouse en ciencias e matem\u00e1ticas, facendo cursos de c\u00e1lculo e astronom\u00eda matem\u00e1tica. A universidade central era unha escola progresiva onde estudantes con poucos medios, inclu\u00edndo mulleres e afroamericanos libres, poder\u00eda lograr un grao universitario. A\u00ed foi onde se volveu unha defensora apaixonda do sufraxio feminino e da supresi\u00f3n da escravitude.\nAngeline Stickney e Asaph Hall co\u00f1ec\u00e9ronse na universidade. Stickney era dous anos m\u00e1is vella que Hall e era a s\u00faa instrutora en xeometr\u00eda e alem\u00e1n. Durante os seus d\u00edas xuntos como profesor e estudante, Hall e os seus compa\u00f1eiros propu\u00f1an cuesti\u00f3ns e problemas que pensaban que Stickney non poder\u00eda solucionar, mais ela nunca fallou nas soluci\u00f3ns.\nStickney e Hall casaron en Elkhorn, Wisconsin o 31 de marzo de 1856. Inmediatamente ap\u00f3s o casamento, a parella mudouse a Ann Arbor de modo que Hall puidese continuar a s\u00faa educaci\u00f3n. Tres meses m\u00e1is tarde, marcharon a Shalersville, Ohio.\nStickney animouno a continuar a s\u00faa busca de sat\u00e9lites de Marte cando estaba a punto de abandonala, e finalmente logrou o \u00e9xito descubrindo Fobos e Deimos.\nO cr\u00e1ter m\u00e1is grande de Phobos, o cr\u00e1ter Stickney, recibe o seu nome por ela.\nMorreu en North Andover, Massachusetts aos 61 anos.\nFamilia.\nStickney educou na casa os seus catro fillos e todos asistiron \u00e1 Universidade Harvard. O seu terceiro fillo, Angelo Hall, ministro unitario, escribiu a s\u00faa biograf\u00eda. O seu fillo m\u00e1is vello, Asaph Hall, Jr., naceu o 6 de outubro de 1859 e chegou a ser director do observatorio de Detroit entre 1892 a 1905. Os outros fillos foron Samuel (segundo fillo) e Percival (cuarto); Percival Hall (1872\u20131953) foi o segundo presidente de Universidade Gallaudet entre 1910 e 1946."}
{"id": "366510", "revid": "47401", "url": "https://gl.wikipedia.org/wiki?curid=366510", "title": "Chloe Angeline Stickney Hall", "text": ""}
{"id": "366511", "revid": "89787", "url": "https://gl.wikipedia.org/wiki?curid=366511", "title": "Faustina Pignatelli", "text": "Faustina Pignatelli Carafa, princesa de Colubrano, nada en N\u00e1poles o 9 de decembro de 1705 e finada na mesma cidade o 30 de decembro de 1785, foi unha cient\u00edfica italiana. Foi a segunda muller elixida para a Academia de Ciencias de Bologna (1732). \nTraxectoria.\nFoi educada por Nicola De Martino, xunto co seu irm\u00e1n Peter, e foi fundamental na presentaci\u00f3n das teor\u00edas de Isaac Newton en N\u00e1poles. Tras casar co poeta Francesco Domenico Carafa en 1724, recibiu o principado de Colubrano como dote polo seu pai. Foi unha importante participante no debate cient\u00edfico en Italia e mantivo correspondencia coa Academia Francesa das Ciencias.\nFaustina ti\u00f1a unha s\u00f3lida preparaci\u00f3n matem\u00e1tica, o que lle permitiu elaborar unha posici\u00f3n orixinal sobre o problema das forzas vivas e entrar no debate cunha serie de reflexi\u00f3ns epistemol\u00f3xicas. Isto valeulle a elecci\u00f3n como membro de honra da Academia de Ciencias de Bolo\u00f1a en 1732; sendo a segunda muller, despois de Laura Bassi, en ser admitida nesa instituci\u00f3n.\nPublicou en 1734, como \"'anonimae napolitane\" na \"Nova Acta eruditorum\" de Leipzig, unha disertaci\u00f3n titulada \"Problematic Mathematica\".\nFrancesco Maria Zanotti mencionouna como matem\u00e1tica agasallada na Academia de Ciencias en Bologna en 1745. \nEn 1751 Zanotti recolleu nun libro, \"Sobre a forza dos corpos que chaman vivos\", escrito en forma de di\u00e1logo imaxinario entre cient\u00edficos reais e vivos, o debate habido en 1750, con motivo da s\u00faa visita a N\u00e1poles, con Pignatelli e os cient\u00edficos vinculados a seu c\u00edrculo, no que se puxo de manifesto ese c\u00edrculo napolitano. \u00e1 primac\u00eda da metaf\u00edsica sobre a ciencia."}
{"id": "366512", "revid": "31997", "url": "https://gl.wikipedia.org/wiki?curid=366512", "title": "Penelope Fitzgerald", "text": "Penelope Fitzgerald, ou co nome de solteira Penelope Knox, nada en Lincoln o 17 de decembro de 1916 e finada en Londres o 28 de abril de 2000, foi unha novelista, poeta, ensa\u00edsta e bi\u00f3grafa inglesa, galardoada co Premio Booker de 1979.\nTraxectoria.\nNaceu no seo dunha familia de intelectuais: foi filla de Edmund Knox, editor da revista sat\u00edrica \"Punch\",e sobri\u00f1a dos te\u00f3logos Ronald e Wilfred Knox, o primeiro novelista e o segundo, especialista na Biblia, e tam\u00e9n do clasicista e cript\u00f3logo Dolly Knox. Por parte de nai era neta do bispo de Lincoln e seguiu os pasos da nai para formarse no Somerville College, na Universidade de Oxford. \nTraballou na BBC durante a segunda guerra mundial e, en 1941, casou co militar irland\u00e9s Desmond Fiztgeral, do matrimonio naceron tres fillos. Tam\u00e9n foi ensinante de franc\u00e9s na escola londiniense \"Queen's Gate School\", onde tivo a Camila do Reino Unido como alumna. \nComezou a publicar a s\u00faa obra de forma serodia: en 1975, con 58 anos, sa\u00edu do prelo o seu primeiro libro, unha biograf\u00eda do pintor prerrafaelita Edward Burne-Jones. A s\u00faa primeira novela foi \"The Golden Child\" (1977), na que mestura o c\u00f3mico e o misterio. No anos seguintes acadou sona con catro novelas de forte contido autobiogr\u00e1fico: \"The Bookshop\" (1978), \"Offshore\" (1979), \"Human Voices\" (1980) e \"At Freddie's\" (1982). Finalista do premio Booker en 1978 con \"The Bookshop\", ga\u00f1ar\u00eda este reco\u00f1ecemento no ano seguinte grazas a \"Offshore\" na que a protagonista vive nun barco no T\u00e1mese, como ela mesma fixera. Posteriormente, interesouse por novelar feitos ambientados no pasado como en \"Innocence\" (1986), onde recrea o romance entre unha arist\u00f3crata e un comunista na Italia da d\u00e9cada de 1950, ou a Rusia prerevolucionaria en \"The Beginning of Spring\" (1988). \nFoi considerada como unha das autoras m\u00e1is senlleiras das letras brit\u00e1nicas do s\u00e9culo XX, tal e como reco\u00f1eceu o xornal \"The Times\" en 2008. Ademais, en 2012, The Observer inclu\u00edu a s\u00faa derradeira novela, \"The Blue Flower\" entre as \"dez mellores novelas hist\u00f3ricas."}
{"id": "366513", "revid": "15490", "url": "https://gl.wikipedia.org/wiki?curid=366513", "title": "Marie-Jeanne de Lalande", "text": "Marie-Jeanne-Am\u00e9lie Le Francais de Lalande, nada co apelido Harlay en 1768 e finada o 8 de novembro de 1832, foi unha astr\u00f3noma e matem\u00e1tica francesa.\nTraxectoria.\nEra a filla ilex\u00edtima de astr\u00f3nomo Joseph Jerome de Lalande (1732-1807). En 1788 casou cun curm\u00e1n do seu pai, tam\u00e9n astr\u00f3nomo, Michel Le Francais de Lalande (1776-1839). O seu pai ensinou \u00e1 nova parella os c\u00e1lculos e os m\u00e9todos da observaci\u00f3n en astronom\u00eda.\nTraballou estreitamente ao lado do seu pai e contribu\u00edu a moitas das s\u00faas publicaci\u00f3ns.\nA s\u00faa reputaci\u00f3n como muller cient\u00edfica \u00e9 reco\u00f1ecida por unha an\u00e9cdota relacionada con Carl Friedrich Gauss: En 1806, durante unha campa\u00f1a militar en Prusia, declarou que non co\u00f1ec\u00eda m\u00e1is ca unha muller francesa que traballase na ciencia, Madame Le Fran\u00e7ois de Lalande.\nMorreu en 1832 aos 64 anos. A s\u00faa filla, foi chamada Caroline por Caroline Herschel, xa que a s\u00faa data de nacemento, 20 de xaneiro de 1790 foi o primeiro d\u00eda que un cometa descuberto por Herschel foi vis\u00edbel dende Par\u00eds. O seu fillo recibiu o seu nome por Isaac Newton.\nObra.\nCalculou as \"Tables horaires de marine\", que foron publicadas na obra do seu pai \"Abgr\u00e9ge de navigation historique th\u00e9orique et pratique avec tables horaires\" (1793). Estes c\u00e1lculos val\u00e9ronlle ao seu pai unha das medallas do Lyc\u00e9e des Artes para artistas e eruditos distinguidos.\nO seu traballo tam\u00e9n se publicou no almanaque anual do seu pai dende 1794 a 1806.\nEn 1799, estabeleceu un cat\u00e1logo de 10\u00a0000 estrelas.\nEn 1791, a s\u00faa pericia en astronom\u00eda valeulle o privilexio de guiar o fillo do c\u00e9lebre astr\u00f3nomo Jean Dominique Cassini na s\u00faa primeira observaci\u00f3n no College de France.\nColabou tam\u00e9n na escritura de \"Histoire c\u00e9leste fran\u00e7aise\" escrito por Lalande e publicado en 1801. O traballo indica a posici\u00f3n de 50\u00a0000 estrelas.\nO cr\u00e1ter De Lalande recibe o seu nome na s\u00faa homenaxe."}
{"id": "366514", "revid": "98629", "url": "https://gl.wikipedia.org/wiki?curid=366514", "title": "Carel Godin de Beaufort", "text": "Jonkheer (Bar\u00f3n) Karel Pieter Antoni Jan Hubertus (Carel) Godin de Beaufort nado en Maarsbergen o 10 de abril de 1934 e finado en Colonia, Alema\u00f1a o 2 de agosto de 1964 foi un pilotode carreiras e nobre holand\u00e9s dos Pa\u00edses Baixos. Competiu na F\u00f3rmula Un entre e .\nCarreira.\nGodin de Beaufort participou en 31 Grandes Premios do Campionato do Mundo, convert\u00e9ndose no primeiro holand\u00e9s en puntuar no Campionato do Mundo de F\u00f3rmula Un e en numerosas carreiras de F\u00f3rmula Un fora do Campionato. Foi un dos \u00faltimos pilotos verdaderamente afeccionados na F1, e pilotou os seus propios coches, pintados co vibrante cor de carreiras holand\u00e9s: laranxa, baixo o escudo \"Ecurie Maarsbergen\", o equipo tomou o seu nome da casa de campo de Beaufort. Nos primeiros anos consider\u00e1rono unha especie de chicana m\u00f3bil, e un perigo para os outros pilotos da pista. Con todo, en anos posteriores converteuse nun rival competente e popular.\nSempre un devoto de Porsche (soamente pilotou d\u00faas carreiras do campionato do mundo con outros coches) era unha visi\u00f3n familiar no campionato e nas carreiras f\u00f3ra de Campionato no seu Porsche 718 laranxa, comprado ao equipo Rob Walker Racing Team. A\u00ednda que o 718 xa estaba obsoleto no seu primeiro ano con el, persistiu con el pois era o \u00fanico dese\u00f1o no cal cab\u00eda o seu rexo corpo. O tama\u00f1o do coche, e un trazo de humor autocr\u00edtico do propio Beaufort, valeulle o alcumo de \"Porsche Gordi\u00f1o\". Coa estereotipada excentricidade aristocr\u00e1tica a mi\u00fado pilotaba sen zapatos, E na s\u00faa \u00faltima carreira en Alema\u00f1a ata foi visto correndo as voltas da pr\u00e1ctica levando unha peluca dos Beatles, en lugar do seu casco.\nMorte.\nGodin de Beaufort pilotaba o Porsche 718 na pr\u00e1ctica para o Gran Premio de Alema\u00f1a de 1964 en N\u00fcrburgring cando o coche sa\u00eduse de s\u00fapeto da pista na infame curva de Bergwerk. Sa\u00edu despedido do coche e sufriu m\u00faltiples feridas na cabeza, o peito e as pernas. Inicialmente Beaufort foi levado a un hospital en Koblenz, pero ao d\u00eda seguinte foi trasladado a un importante centro neurol\u00f3xico en Colonia onde morreu pola noite.\nRexistro de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021 participou cun F\u00f3rmula 2.\nResultados completos na F\u00f3rmula 1 f\u00f3ra de campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366515", "revid": "98629", "url": "https://gl.wikipedia.org/wiki?curid=366515", "title": "Helen Megaw", "text": "Helen Dick Megaw, nada en\u00a0Dubl\u00edn\u00a0o\u00a01 de xu\u00f1o de 1907 e finada en Ballycastle o\u00a026 de febreiro de 2002, foi unha mineraloxista irlandesa que contribu\u00edu ao desenvolvemento da cristalograf\u00eda de raios X, t\u00e9cnica que utilizou para estudar os cristais de xeo e determinar a estrutura da perovskita. O seu libro \"Ferroelectricity in Crystals\" sobre o fen\u00f3meno da ferroelectricidade\u00a0foi durante moito tempo a principal obra de referencia sobre ese tema.\nTraxectoria.\nHelen Megaw naceu en Dubl\u00edn no seo dunha familia influente. O seu pai, Robert Dick Megaw, avogado e pol\u00edtico, foi xu\u00edz do Tribunal Supremo de Irlanda do Norte. Megaw asistiu \u00e1 escola en Dubl\u00edn e en Brighton. Estudou na\u00a0Universidade da Ra\u00ed\u00f1a de Belfast durante un ano e en 1926 trasladouse a Girton College (Cambridge) para estudar Ciencias naturais. Tras graduarse en 1930, iniciou os estudos de doutoramento na Universidade de Cambridge. O seu supervisor John Bernal, un dos primeiros investigadores en reco\u00f1ecer o potencial da cristalograf\u00eda de raios X para o estudo de compostos qu\u00edmicos, iniciou a Megaw neste campo, onde a investigadora realizou as s\u00faas contribuci\u00f3ns cient\u00edficas m\u00e1is notables, como o estudo de diferentes tipos de cristais de xeo, levado a cabo durante o seu doutoramento. Xunto con Bernal, tam\u00e9n investigou os enlaces de hidr\u00f3xeno en hidr\u00f3xidos met\u00e1licos, traballo que recibiu moita atenci\u00f3n.\nMegaw obtivo o t\u00edtulo de doutor en 1934. Entre 1935 e 1937 proseguiu o seu traballo de investigaci\u00f3n en Viena e Oxford. Desde 1937 at\u00e9 1943 traballou como profesora de escola. En\u00a01943 conseguiu un emprego en Philips Lamps Ltd, situada en Mitcham, onde investigou o titanato de bario (BaTiO3), un composto ferroel\u00e9ctrico de grande interese para a industria electr\u00f3nica. Megaw determinou a estrutura cristalina do material e descubriu que era do mesmo tipo que as perovskitas, chegando a converterse nunha dos principais expertos nestes minerais. En 1945, obtivo un posto como investigadora no Laboratorio Cristalogr\u00e1fico de Birkbeck College. Ao cabo dun ano regresou a Cambridge como profesora na s\u00faa alma m\u00e1ter, Girton College, e continuou a s\u00faa carreira cient\u00edfica nos Laboratorios Cavendish, investigando materiais ferroel\u00e9ctricos e os feldespatos. Ademais do seu labor como investigadora e educadora, Megaw foi participante activa da asociaci\u00f3n Third Foundation, responsable da fundaci\u00f3n en 1954 do terceiro colexio para mulleres de Cambridge e formou parte da direcci\u00f3n do colexio at\u00e9 1972.\nObra.\nAdemais de varios artigos cient\u00edficos, Megaw escribiu \"Ferroelectricity in Crystals\", publicado pola editorial Methuen en 1957, unha obra innovadora e a primeira do seu tipo, e \"Crystal Structures\": \"a Working Approach\", publicada por W.B. Saunders Co en 1973. Doou varios dos diagramas das estruturas de cristais que estudaba ao Consello de Dese\u00f1o Industrial, que os empregou no dese\u00f1o de diversos obxectos, entre eles un xogo de t\u00e9 exhibido no Festival de Gran Breta\u00f1a de 1951.\nPremios e reco\u00f1ecementos.\nO Comit\u00e9 Antarctic Place-names do Reino Unido (UK-APC) nomeou na\ns\u00faa honra a illa Megaw, parte das Illas Bennet da\nAnt\u00e1rtida en reco\u00f1ecemento ao seu estudo dos cristais de xeo.. Tam\u00e9n leva o seu nome a megawita (CaSnO3), un tipo de perovskita.\nMegaw foi a primeira muller en recibir a Medalla Roebling da Sociedade Mineral\u00f3xica Americana. Obtivo dous doutoramentos honoris causa da Universidade de Cambridge e da Universidade da Ra\u00ed\u00f1a de Belfast respectivamente."}
{"id": "366516", "revid": "98629", "url": "https://gl.wikipedia.org/wiki?curid=366516", "title": "Elena Maseras", "text": "Mar\u00eda Elena Maseras Ribera, nada en Vila-seca (Tarragona) o 25 de maio de 1853 e finada en Ma\u00f3 (Baleares), en 1905, foi unha m\u00e9dica espa\u00f1ola, a primeira muller espa\u00f1ola en matricularse na Universidade, concretamente na Facultade de Medicina da Universidade de Barcelona, no curso 1872-73.\nTraxectoria.\nComezou os seus estudos como alumna libre en setembro de 1872, ata que foi admitida nas aulas en 1875, sendo ben recibida por compa\u00f1eiros e profesores.\nA\u00ednda que rematou os estudos en 1878, non obtivo a autorizaci\u00f3n para presentarse \u00f3 exame de licenciatura ata xu\u00f1o de 1882, pois as autoridades burocr\u00e1ticas non sab\u00edan que facer ante o feito de que fose unha muller. Finalmente, examinouse o 25 de outubro dese mesmo ano e obtivo a cualificaci\u00f3n de excelente.\nNon consta que chegase a doutorarse, a diferenza de Dolors Aleu Riera e Martina Castells Ballesp\u00ed, que, con Elena, foron as tres primeiras mulleres en licenciarse en Medicina, en 1882.\nSuponse que, desanimada polas trabas burocr\u00e1ticas que se lle puxeron por ser muller, deixou a medicina e dedicouse \u00f3 ensino, primeiro en Vilanova i la Geltr\u00fa (Barcelona) e, dende 1890, en Ma\u00f3, onde morreu.\nEn Ma\u00f3 foi colaboradora habitual de \"El Pueblo\", un xornal local republicano e democr\u00e1tico, onde publicou diversos artigos no eido da sa\u00fade, a cultura e o ocio. Pronunciou tam\u00e9n numerosas conferencias sobre temas relacionados coa sa\u00fade e a muller, como \"A hixiene en harmon\u00eda coa cultura da muller\" ou \"Necesidade de hixiene nas escolas\".\nMorreu \u00f3 pouco de cumprir 50 anos, dunha enfermidade card\u00edaca.\nNon foi ata o 8 de marzo de 1910 que o Ministerio de Instruci\u00f3n P\u00fablica ditou un Decreto Real polo que se permit\u00eda, para toda Espa\u00f1a, o acceso libre das mulleres en t\u00f3dalas instituci\u00f3ns docentes, en igualdade de condici\u00f3ns que os homes.\nReco\u00f1ecementos.\nO Observatorio de la Igualdad de la Universidade Rovira i Virgili outorga o premio M. Elena Maseras co obxectivo de \"promover la incorporaci\u00f3n de la perspectiva y los estudios de g\u00e9nero en la docencia y en la investigaci\u00f3n, y as\u00ed eliminar discriminaciones y desigualdades entre los hombres y las mujeres en todos los estamentos y funciones de la comunidad universitaria\".\nEn 2016 creouse en Vila-seca (Tarragona) o Centre d'Estudis Vila-secans \"Maria Elena Maseras\".\nDende o 2 de outubro de 2019, o Colexio P\u00fablico N\u00famero 5 de Miguelturra (Ciudad Real) leva o nome \"Mar\u00eda Elena Maseras\"."}
{"id": "366517", "revid": "1505", "url": "https://gl.wikipedia.org/wiki?curid=366517", "title": "Aemilia Hilaria", "text": "Aemilia Hilaria, nada arredor de 300 e finada arredor de 363, foi unha m\u00e9dica galorromana. Practicou a medicina e escribiu libros sobre xinecolox\u00eda e obstetricia. Era chamada \"Hilaria\" debido \u00e1 s\u00faa alegr\u00eda infantil.\nTraxectoria.\nAemilia naceu no Imperio Romano nunha \u00e1rea preto do que \u00e9 agora Mosela, Francia. Creceu na zona e converteuse en m\u00e9dica al\u00ed. Aemilia era a t\u00eda materna de Ausonio, un galorromano que se converteu en titor do emperador Graciano o Mozo. Ausonio escribiu unha serie de poemas biogr\u00e1ficos sobre os membros da s\u00faa familia, inclu\u00edndo Aemilia, chamado \"Parentalia\". No seu poema sobre a s\u00faa t\u00eda describiuna como unha \"virxe dedicada\", que rexeitou o matrimonio para continuar a s\u00faa carreira. Describiuna como \u00abadestrada nas artes m\u00e9dicas tan ben como calquera home\u00bb, as\u00ed como unha m\u00e9dica honesta e h\u00e1bil, que tam\u00e9n axudou o seu irm\u00e1n cos seus propios estudos de medicina.\nNa cultura popular.\nAemilia \u00e9 unha das mulleres destacadas inclu\u00edda na peza de instalaci\u00f3n \"The Dinner Party\" de Judy Chicago, sendo representada como un dos 999 nomes no \"Heritage Floor\"."}
{"id": "366518", "revid": "89787", "url": "https://gl.wikipedia.org/wiki?curid=366518", "title": "Florence Bascom", "text": "Florence Bascom (14 de xullo de 1862 \u2013 18 de xu\u00f1o de 1945) foi unha xe\u00f3loga estadounidense, a segunda muller en obter o doutoramento (Ph.D) en xeolox\u00eda nos Estados Unidos e a primeira contratada polo United States Geological Survey. Foi co\u00f1ecida por facer descubrimentos innovadores no seu campo. Precedeu \u00e1 seguinte xeraci\u00f3n de notables mulleres xe\u00f3logas.\nInfancia e educaci\u00f3n.\nNaceu en Williamstown, Massachusetts o 14 d xullo de 1862. O seu pai era John Bascom, profesor do Williams College e posterior presidente da Universidade de Wisconsin-Madison. A s\u00faa nai, Emma Curtiss Bascom, foi unha activista dos dereitos da muller implicada no movemento sufraxista. Os seus pais eran firmes defensores dos dereitos da muller e animaban as mulleres a cursar unha educaci\u00f3n superior.\nFlorence Bascom graduouse en humanidades (B.A.) e en letras (B.Litt.) en 1882, e despois en ciencias en 1884 na Universidade de Wisconsin, e permaneceu al\u00ed para obter o seu m\u00e1ster de ciencias (M.S.) en 1887. Durante ese tempo as mulleres ti\u00f1an un acceso limitado a recursos educativos como a biblioteca e o ximnasio, e mesmo \u00e1s aulas se hab\u00eda nelas homes. Os seus profesores na Universidade de Wisconsin, Charles Van Hise e Roland Irving, formaban parte da USGS. Bascom recibiu o t\u00edtulo de doutoramento (Ph.D.) na Universidade Johns Hopkins. Cando estaba estudando na Johns Hopkins obrig\u00e1bana a sentar detr\u00e1s dunha pantalla para non perturbar aos homes.\nA\u00ednda que foi a segunda muller que obtivo un doutoramento (Ph.D) en xeolox\u00eda, foi a primeira muller xe\u00f3loga que presentou un artigo cient\u00edfico ante o Geological Survey of Washington, en 1901. Tam\u00e9n foi a primeira muller elixida para o Consello do Geological Survey of America (en 1924; non se volveu a elixir outra muller ata 1945). Empezou a s\u00faa carreira de ensinanza en 1884 no instituto da Escola Hampton de Negros e Indios Americanos (actualmente co\u00f1ecida como Universidade Hampton), e traballou al\u00ed durante un ano antes de volver \u00e1 Universidade de Wisconsin para obter o seu m\u00e1ster. Ensinou matem\u00e1ticas e ciencias no Rockford College desde 1887 a 1889 e despois na Universidade do Estado de Ohio desde 1893 a 1895.\nDeixou a Universidade do Estado de Ohio para traballar no Bryn Mawr College, onde puido realizar investigaci\u00f3ns orixinais e impartir cursos de xeolox\u00eda de nivel m\u00e1is alto. Al\u00ed fundou o Departamento de Xeolox\u00eda e puxo en marcha un programa de graduaci\u00f3n no que se adestraron moitas das primeiras mulleres xe\u00f3logas do s\u00e9culo XX.\nBascom retirouse da ensinanza en 1928 pero continuou traballando para o U.S. Geological Survey ata 1936.\nTraballo.\nBascom obtivo o posto de xe\u00f3loga asistente no U.S. Geological Survey en 1896 e foi a primeira muller nomeada para ese posto. Desde 1896 a 1908, foi editora asociada da revista \"American Geologist\".\nFoi ascendida ao posto de xe\u00f3loga en 1909 pola USGS e asignada \u00e1 rexi\u00f3n do Pedemonte Medioatl\u00e1ntico dos Estados Unidos. Unha gran parte do seu traballo estivo centrado nas rochas cristalinas e a xeomorfolox\u00eda desta rexi\u00f3n. Este traballo a\u00ednda ten influencia no s\u00e9culo XXI. Creou os moi co\u00f1ecidos folios do U.S. Geological Survey sobre Filadelfia (1909), Trenton (1909), Elkton-Wilmington (1920), Quakertown-Doylestown (1931) e Honeybrook-Phoenixville (1938).\nRecibiu 4 estrelas na primeira edici\u00f3n do \"American Men and Women of Science\" (que, en realidade, daquela cham\u00e1base \"American Men of Science\"), un alto honor para un cient\u00edfico de calquera sexo.\nTam\u00e9n se considera que contribu\u00edu de forma importante \u00e1 comprensi\u00f3n de como se formaron os montes Apalaches grazas aos seus estudos de investigaci\u00f3n de petrolox\u00eda.\nA Dra. Bascom foi profesora de xeolox\u00eda no Bryn Mawr College durante 33 anos, onde desenvolveu o simple curso de xeolox\u00eda que hab\u00eda nun curso de carreira completo, e posteriormente nun programa de graduado. Influ\u00edu e ensinou \u00e1 maior\u00eda das mulleres xe\u00f3logas de finais do s\u00e9culo XIX e inicios do XX, e deixou a s\u00faa pegada na investigaci\u00f3n xeol\u00f3xica futura nos Estados Unidos. Os seus estudantes describ\u00edana como incisiva, rigorosa e coherente.\nEn 1928 Bascom retirouse da s\u00faa longa e influente carreira docente. A\u00ednda estando retirada, continuou traballando para o USGS ata 1936.\nA tese de doutoramento de Bascom tratou sobre a reidentificaci\u00f3n de certas rochas que se pensaba que eran sedimentarias pero que en realidade demostrou que eran metam\u00f3rficas formadas por metamorfismo de lavas, para o que usou avanzadas t\u00e9cnicas petrogr\u00e1ficas e foi moi influente no campo da xeolox\u00eda.\nTivo varias estudantes que acabaron sendo membros do USGS: Eleanora Bliss Knopf, Anna Jonas Stose, Louise Kingsley, Katharine Fowler-Billings, Mary Porter, Julie Gardner, e Ida Helen Ogilvie.\nEn 1894, Bascom foi a segunda muller elixida pola Geological Society of America. Chegou a ser conselleira en 1924 e vicepresidenta da sociedade en 1930. Foi membro do United States National Research Council e da American Geophysical Union. A Geological Society of Washington permitiulle presentar un artigo cient\u00edfico; e foi a primeira muller ao que se lle concedeu ese honor.\nFlorence Bascom morreu dunha apoplex\u00eda (hemorraxia cerebral) o 18 de xu\u00f1o de 1945. Est\u00e1 enterrada nun cemiterio do college de Williamstown preto doutros membros da s\u00faa familia.\nPublicaci\u00f3ns.\nFlorence Bascom publicouuns 40 artigos obre petrograf\u00eda xen\u00e9tica, xeomorfolox\u00eda e gravas. O seu propio relato de como foi a s\u00faa mocidade en Madison pode encontrarse na \"Wisconsin Magazine of History\", marzo de 1925. "}
{"id": "366519", "revid": "127505", "url": "https://gl.wikipedia.org/wiki?curid=366519", "title": "Cama el\u00e1stica", "text": "Unha cama el\u00e1stica\u00a0\u00e9 unha lona el\u00e1stica que unida a unha estrutura met\u00e1lica mediante resortes serve para o entretemento infantil. A diversi\u00f3n dos nenos consiste en saltar e dar viravoltas sobre ela aproveitando o impulso da s\u00faa elasticidade. A\u00a0cama el\u00e1stica \u00e9 o aparello m\u00e1is reco\u00f1ecido da ximnasia en cama el\u00e1stica grazas ao seu debut nos Xogos Ol\u00edmpicos de Sydney 2000.\nEntre os riscos que implican as camas el\u00e1sticas at\u00f3panse os golpes e as ca\u00eddas exteriores. Para evitalos, ao seu redor col\u00f3case unha malla protectora e tanto os resortes como a estrutura prot\u00e9xense con colch\u00f3ns de gomaescuma.\nEstes aparellos at\u00f3panse nalg\u00fans parques p\u00fablicos as\u00ed como noutros recintos de lecer tales como feiras ou parques de atracci\u00f3ns. Con todo, tam\u00e9n existen modelos de menor tama\u00f1o para situalos en xard\u00edns particulares.\nAlg\u00fans accesorios son:\nA cama el\u00e1stica no circo.\nA cama el\u00e1stica constit\u00fae tam\u00e9n un bo instrumento para a arte circense xa que sobre a mesma, os acr\u00f3batas poden realizar espectaculares piruetas tales como saltos con xiro, saltos mortais, saltos de extensi\u00f3n etc. Ademais, polas s\u00faas caracter\u00edsticas, a cama el\u00e1stica pr\u00e9stase ben a n\u00fameros de acrobacia c\u00f3mica nos que os artistas simulan ca\u00eddas, golpes, enganchadas etc.\nVantaxes de saltar nunha cama el\u00e1stica.\nSegundo a NASA (National Aeronautics and Space Administration) saltar sobre unha cama el\u00e1stica \u00e9 un 68% m\u00e1is eficaz que correr. "}
{"id": "366521", "revid": "1822", "url": "https://gl.wikipedia.org/wiki?curid=366521", "title": "Mar\u00eda Elena Maseras Ribera", "text": ""}
{"id": "366522", "revid": "72725", "url": "https://gl.wikipedia.org/wiki?curid=366522", "title": "\u00c9curie Maarsbergen", "text": "\u00c9curie Maarsbergen (franc\u00e9s para Escudar\u00eda Maarsbergen) era o nome usado polo piloto de carreiras Carel Godin de Beaufort para participar cos seus propios coches na F\u00f3rmula 1 e carreiras de coches deportivos entre 1957 e 1964. Habitualmente os veh\u00edculos eran pilotados polo propio Beaufort, pero tam\u00e9n proporcionou coches para outros pilotos durante este per\u00edodo.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2021 indican que participou na carreira cun coche de F2."}
{"id": "366523", "revid": "45576", "url": "https://gl.wikipedia.org/wiki?curid=366523", "title": "Ecurie Maarsbergen", "text": ""}
{"id": "366524", "revid": "23204", "url": "https://gl.wikipedia.org/wiki?curid=366524", "title": "Tsuneko Okazaki", "text": "Tsuneko Okazaki, nada o 7 de xu\u00f1o de 1933, \u00e9 unha cient\u00edfica xaponesa, bi\u00f3loga molecular, co\u00f1ecida por descubrir e investigar en 1968, xunto co seu home Reiji Okazaki (1930-1975), uns fragmentos caracter\u00edsticos de ADN que recibiron o nome de fragmentos de Okazaki en memoria dos descubridores.\nTr\u00e1tase de cadeas curtas de nucle\u00f3tidos que se forman durante a duplicaci\u00f3n do ADN na chamada \"duplicaci\u00f3n descontinua\".\nBiograf\u00eda.\nGraduouse na Universidade de Nagoia (Xap\u00f3n en 1956 e foi a primeira muller profesora nesta universidade, para pasar despois a exercer de profesora no Instituto M\u00e9dico da Universidade Fujita.\nNo ano 2000 recibiu o Premio L'Or\u00e9al-UNESCO a Mulleres en Ciencia, premio que se concede anualmente a cinco cient\u00edficas distinguidas, unha por cada continente.\nEn 2015, a Universidade de Nagoia creou o Premio Tsuneko e Reiji Okazaki en honor \u00f3 legado do matrimonio."}
{"id": "366526", "revid": "89787", "url": "https://gl.wikipedia.org/wiki?curid=366526", "title": "Eduarda Feijoo de Mendoza", "text": "Eduarda Feijoo de Mendoza, nada na provincia de Ourense cara a 1849 e finada en Madrid o 8 de maio de 1908, foi unha escritora galega en lingua castel\u00e1.\nTraxectoria.\nEscritora do romanticismo, colaborou coa prensa madrile\u00f1a na d\u00e9cada de 1860 e publicou novela hist\u00f3rica. En 1881 recibiu unha axuda da Deputaci\u00f3n provincial de Ourense de 500 pesetas para escribir o estudo hist\u00f3rico \"Los reyes suevos de Galicia\". Nos derradeiros anos, quedou xorda e morreu atropelada por un coche na Glorieta de Bilbao, facendo esquina coa \"calle de Luchana\", en Madrid.\nVida persoal.\nCasou con Anselmo Gonz\u00e1lez Serrano (1838\u2014Madrid, 20/03/1899)."}
{"id": "366527", "revid": "89787", "url": "https://gl.wikipedia.org/wiki?curid=366527", "title": "Mary Edwards", "text": "Mary Edwards, nada arredor de 1750 e finada en setembro de 1815, foi unha calculadora humana que traballou para o British Nautical Almanac e foi unha das poucas mulleres pagadas directamente polo Board of Longitude, o que lle permitiu ga\u00f1ar a vida como cient\u00edfica.\nTraxectoria.\nEdwards unha das 35 calculadoras humanas que calcularon a posici\u00f3n do sol, da l\u00faa e dos planetas en horas diferentes do d\u00eda para os almanaques n\u00e1uticos anuais empregados na navegaci\u00f3n mar\u00edtima.\nEdwards entrou no proxecto do almanaque grazas ao seu marido. John Edwards (c\u00a01748\u20131784) traballara en tempo parcial como calculador para complementar os ingresos familiares e recibiu pago polo seu traballo de seis meses por cada un dos almanques de 1773 ata a s\u00faa morte en 1784. S\u00e1bese que Mary Edwards fixera moitos dos c\u00e1lculos cando escribiu ao astr\u00f3nomo real Nevil Maskelyne para preguntar se poder\u00eda continuar ela co traballo para apoiala a ela e as s\u00faas fillas ap\u00f3s a morte do seu marido.\nCo tempo, a s\u00faa reputaci\u00f3n, co\u00f1ecida pola fiabilidade e precisi\u00f3n significou que pod\u00eda ter m\u00e1is traballo. Continuou at\u00e9 a s\u00faa morte en 1815. A s\u00faa filla, Eliza (1779-1846), tam\u00e9n traballou como calculadora, inicialmente axudando dende unha idade nova e independentemente ap\u00f3s a morte da s\u00faa nai en 1815. Continuou a traballar para o Nautic Almanac at\u00e9 1832, cando os traballos de c\u00e1lculo foron centralizados en Londres.\nO planeta menor 12627 Maryedwards foi nomeado na s\u00faa honra."}
{"id": "366528", "revid": "92340", "url": "https://gl.wikipedia.org/wiki?curid=366528", "title": "Marie Anne Victoire Pigeon", "text": "Marie Anne Victoire Pigeon d'Osangis, nada en Par\u00eds en 1724 e finada en Berl\u00edn en 1767, foi unha matem\u00e1tica e escritora francesa, co\u00f1ecida como madame de Pr\u00e9montval despois do seu matrimonio.\nTraxectoria.\nEra a filla do cient\u00edfico Jean Pigeon e dende nova tivo predisposici\u00f3n para as ciencias. Comezou ent\u00f3n a recibir lecci\u00f3ns do matem\u00e1tico Pierre Le Guay de Pr\u00e9montval, que fora alumno do seu pai. En 1744 fuxiu co seu profesor a Su\u00edza, onde casaron, e despois a Berl\u00edn.\nEn 1752, foi nomeada profesora da princesa Guillermina de Hesse-Kassel.\nAparece mencionada xunto co seu marido en \"Jacques le Fataliste\", de Denis Diderot. Segundo J. Assezat, ela foi a que provocou a dedicaci\u00f3n de \"M\u00e9moires sur diff\u00e9rents sujets de math\u00e9matiques\", do mesmo Diderot."}
{"id": "366529", "revid": "54334", "url": "https://gl.wikipedia.org/wiki?curid=366529", "title": "Nicolasa A\u00f1\u00f3n", "text": "Nicolasa A\u00f1\u00f3n Paz, nada en Boel (na parroquia de San Pedro de Outes, concello de Outes), o 28 de febreiro de 1810 e finada no mesmo lugar o 1 de novembro de 1887, foi unha campesi\u00f1a e poeta galega. Foi a irm\u00e1 m\u00e1is vella do poeta e xornalista galego Francisco A\u00f1\u00f3n Paz, precursor do rexurdimento cultural galego do s\u00e9culo XIX.\nTraxectoria.\nNaceu no seo dunha familia de labregos acomodados e dedicouse toda a vida \u00f3 traballo no campo e \u00e1s tarefas dom\u00e9sticas.\nCasou o 23 de xu\u00f1o de 1829 con Pedro Buj\u00e1n Coiradas, de Pazos (Santa Mar\u00eda de Ent\u00edns), tam\u00e9n de Outes, e tivo tres fillos: Jes\u00fas, Eduardo e Jos\u00e9.\nNicolasa era analfabeta, cousa habitual entre os campesi\u00f1os e as mulleres do tempo, pero en 1885, con 75 anos de idade, ditou \u00f3 mestre Jacobo Lema Fern\u00e1ndez un feixe de poes\u00edas que hoxe constit\u00faen a \u00fanica mostra da s\u00faa poes\u00eda; o manuscrito resultante estivo parcialmente in\u00e9dito ata 2014. Jacobo Lema era natural de Olveira (Dumbr\u00eda), de onde era p\u00e1rroco o fillo de Nicolasa, Jes\u00fas.\nO texto est\u00e1 formado por catro poemas en castel\u00e1n e dous m\u00e1is en galego, de certa extensi\u00f3n e de tem\u00e1tica relixiosa; s\u00f3 un dos poemas, en galego, \u00e9 que se aparta desta tem\u00e1tica e recolle a visita que fixera o rei Afonso XII a Santiago de Compostela.\nEn 1886, o xornalista noi\u00e9s Lisardo Rodr\u00edguez Barreiro foi co\u00f1ecela a Boel e recolleu na reportaxe d\u00faas poes\u00edas que Nicolasa lle recitou: unha era a dedicada a Afonso XII e outra in\u00e9dita, dedicada \u00e1 morte do seu irm\u00e1n Francisco A\u00f1\u00f3n.\nO 1 de novembro de 1887 faleceu a consecuencia dunha pulmon\u00eda, na mesma casa onde nacera, e da que s\u00f3 quedan as ru\u00ednas e unha placa que s\u00f3 lembra o poeta Francisco A\u00f1\u00f3n.\nO periodista e escritor espa\u00f1ol Manuel Ossorio y Bernard dedicoulle unha entrada na s\u00faa obra \"Apuntes para un diccionario de escritoras espa\u00f1olas del siglo XIX\", publicado en cinco cap\u00edtulos na revista cultural \"La Espa\u00f1a Moderna\", entre setembro de 1889 e maio de 1990.\nNingu\u00e9n volve mencionar a Nicolasa ata 1963, cando Ricardo Carballo Calero publica a s\u00faa \"Historia da literatura galega contempor\u00e1nea\" e contempla a s\u00faa obra \"ao agarimo da sombra do seu irm\u00e1n\". Xes\u00fas Alonso Montero d\u00e1lle unha entrada na \"Gran Enciclopedia Galega\" que, na edici\u00f3n de 2003, di que nacera \"entre 1806 e 1810\" e que da s\u00faa obra s\u00f3 se conservan \"d\u00faas composici\u00f3ns, en estrofas octosil\u00e1bicas, que pos\u00faen toda a gracia e espontaneidade da poes\u00eda popular\". L\u00e9mbrese que o manuscrito de Jacobo Lema non se fixo p\u00fablico ata o ano 2014, despois de que o escritor Ram\u00f3n Blanco Fern\u00e1ndez o atopase casualmente en outubro de 2012 cando presentaba na Serra de Outes un libro seu sobre Francisco A\u00f1\u00f3n.\nPosteriormente, tam\u00e9n foi reivindicada por Xosefina L\u00f3pez de Serantes, Carmen Blanco e Aurora Marco."}
{"id": "366530", "revid": "89787", "url": "https://gl.wikipedia.org/wiki?curid=366530", "title": "Brian Naylor", "text": "John Brian Naylor nado en Salford, Gran Manchester, Inglaterra o 24 de marzo de 1923 e finado en Marbella, Espa\u00f1a o 8 de agosto de 1989 foi un piloto de carreiras brit\u00e1nico de Inglaterra. Participou en 7 Grandes Premios do Campionato Mundial de F\u00f3rmula 1, debutou o 3 de agosto de1958. Non logrou ning\u00fan punto de campionato.\nNaylor financiou a construci\u00f3n do seu propio Cooper baseado no coche JBW, que correu en varios grandes premios, a\u00ednda que o coche estaba lonxe de ter un bo nivel.\nAcabou 42\u00ba nas 500 Millas de Daytona de 1961 convert\u00e9ndose no primeiro pilot europeo en competir na NASCAR.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366531", "revid": "23204", "url": "https://gl.wikipedia.org/wiki?curid=366531", "title": "May-Britt Moser", "text": "May-Britt Moser, nada en Fosnav\u00e5g o 4 de xaneiro de 1963 \u00e9 unha profesora, neurocient\u00edfica e psic\u00f3loga norueguesa.\nEn 2014 foi galardoada co Premio Nobel de Fisiolox\u00eda ou Medicina, compartido con John O'Keefe e Edvard Moser, \u00abpolos seus descubrimentos de c\u00e9lulas que constit\u00faen un sistema de posicionamento no cerebro\u00bb.\nMay-Britt Moser xunto con Edvard Moser constit\u00faen o quinto matrimonio ao longo da historia no que ambos os c\u00f3nxuxes conseguiron obter o premio Nobel."}
{"id": "366532", "revid": "56817", "url": "https://gl.wikipedia.org/wiki?curid=366532", "title": "Luigi Taramazzo", "text": "Luigi Taramazzo nado o 5 de maio de 1932 e finado o 15 de febreiro de 2004 foi un piloto de carreiras de Italia. A s\u00faa \u00fanica participaci\u00f3n nun Gran Premio de F\u00f3rmula 1 foi no Gran Premio de M\u00f3naco de 1958, onde compartiu o Maserati 250F de Ken Kavanagh. Ning\u00fan dos pilotos cualificou o coche, polo que Taramazzo non comezou a carreira.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366533", "revid": "56817", "url": "https://gl.wikipedia.org/wiki?curid=366533", "title": "Lords of Sounds and Lesser Things", "text": "Lords of Sounds and Lesser Things \u00e9 un EP da banda estadounidense de rock alternativo Veruca Salt, publicado o 30 de novembro de 2004 a trav\u00e9s do su propio selo Velveteen Records.\nO EP est\u00e1 composto por cinco novas canci\u00f3ns e unha gravaci\u00f3n de Richard Patrick de Filter berrando repetidamente \"I got my pants on!\" (p\u00faxenme os pantal\u00f3ns). Dous dos temas, \"Save You\" e \"The Sun\", foron regravados para o cuarto \u00e1lbum da banda, \"IV\". O EP estivo dispo\u00f1ible orixinalmente s\u00f3 nos concertos do grupo ou a trav\u00e9s da s\u00faa p\u00e1xina web, por\u00e9n, hoxe en d\u00eda pode atoparse na meirande parte das grandes distribuidoras online."}
{"id": "366534", "revid": "96271", "url": "https://gl.wikipedia.org/wiki?curid=366534", "title": "Alfredo Rebollar Mart\u00ednez", "text": "Alfredo Rebollar Mart\u00ednez, finado en Serantes (Ferrol) o 30 de xullo de 1995, foi un pol\u00edtico galego.\nTraxectoria.\nMilitou nas Irmandades da Fala e durante a Segunda Rep\u00fablica Espa\u00f1ola afiliouse a Izquierda Republicana. Participou no mitin de Mera en novembro de 1935 que abriu a campa\u00f1a electoral do Partido Galeguista, xunto con Castelao, Vilar Ponte e Su\u00e1rez Picallo. Logo do triunfo da Fronte Popular nas elecci\u00f3ns de febreiro de 1936 foi nomeado alcalde de Ortigueira en marzo. Logo do golpe de Estado do 18 de xullo de 1936 foi destitu\u00eddo o 21 de xullo por Lobo Navascu\u00e9s, tenente da Garda Civil, e encarcerado. Finou en Serantes con 97 anos.\nVida persoal.\nEra irm\u00e1n de Carmen Rebollar Mart\u00ednez, quen casou en 1929 con Victoriano Taibo. Casou con Isabel Romero Leira."}
{"id": "366535", "revid": "98629", "url": "https://gl.wikipedia.org/wiki?curid=366535", "title": "Gerino Gerini", "text": "Gerino Gerini nado en roma, Italia o 10 de agosto de 1928 e finado o 17 de abril de 2013 foi un piloto de carreiras italiano.\nNativo de Roma, participou en sete Grandes Premios do Mundial de F\u00f3rmula Un, debutou o 22 de xaneiro de 1956. Anotou 1\u00b45 puntos de campionato. Tam\u00e9n participou en numerosas carreiras de F\u00f3rmula Un f\u00f3ra de Campionato, as\u00ed como en carreiras de autos deportivos tanto en Ferraris como en Maseratis.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366536", "revid": "98629", "url": "https://gl.wikipedia.org/wiki?curid=366536", "title": "Andr\u00e9 Milhoux", "text": "Andr\u00e9 Milhoux, nado o 9 de decembro de 1928, \u00e9 un expiloto de carreiras belga. Participou nun Gran Premio do Campionato do Mundo de F\u00f3rmula 1, o Gran Premio de Alema\u00f1a de 1956 o 5 de agosto de 1956, pero tivo que retirarse logo de 15 voltas debido a un fallo de motor. Non conseguiu ning\u00fan punto no campionato.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366537", "revid": "56817", "url": "https://gl.wikipedia.org/wiki?curid=366537", "title": "Slay Tracks (1933-1969)", "text": "Slay Tracks (1933-1969) (tam\u00e9n co\u00f1ecido s\u00f3 como Slay Tracks) \u00e9 o EP de estrea da banda estadounidense de indie rock Pavement. O grupo, que naquel momento estaba formado polos membros fundadores Stephen Malkmus (guitarra, voces) e Scott Kannberg (guitarra), gravou \"Slay Tracks\" co produtor e futuro integrante Gary Young (bater\u00eda) nunha sesi\u00f3n de catro horas. O EP lanzouse nun disco de vinilo de 7\" a trav\u00e9s do propio selo da banda Treble Kicker en 1989. A m\u00fasica de \"Slay Tracks\" est\u00e1 influenciada por grupos de indie e punk rock como Swell Maps e The Fall, e moitas das letras est\u00e1n inspiradas na vida no lugar de orixe da banda, en Stockton, California.\nA\u00ednda que s\u00f3 se fabricaron 1 000 copias de \"Slay Tracks\", o EP foi un \u00e9xito no \"underground\". En xeral tivo unha boa resposta entre os cr\u00edticos, a\u00ednda que a meirande parte das cr\u00edticas iniciais provi\u00f1an de publicaci\u00f3ns independentes. As canci\u00f3ns de \"Slay Tracks\" aparecer\u00edan posteriormente no recompilatorio de 1993 \"Westing (By Musket and Sextant)\", acadando unha audiencia m\u00e1is ampla que a inicial edici\u00f3n limitada do EP.\nListaxe de canci\u00f3ns.\nTodos os temas copostos por Stephen Malkmus."}
{"id": "366538", "revid": "15490", "url": "https://gl.wikipedia.org/wiki?curid=366538", "title": "Mar\u00eda del Portal Panisse", "text": "Mar\u00eda del Portal Emiliana Panisse Ferrer, nada na Coru\u00f1a o 11 de outubro de 1914 e finada en Compostela en 2001, foi unha farmac\u00e9utica galega, co\u00f1ecida como \"Maruxa\" e como \"a boticaria da liberdade\".\nTraxectoria.\nNaceu no seo dunha familia liberal, ilustrada e culta da Coru\u00f1a. Viviu no Orz\u00e1n e en Mar\u00eda Pita e pasaba os ver\u00e1ns en Almeiras, Culleredo, preto da cidade herculina. Tras estudar a primaria e o bacharelato en diferentes centros da Coru\u00f1a, preparou oposici\u00f3ns \u00f3 Ministerio da Gobernaci\u00f3n. Por\u00e9n, estas foron canceladas \u00f3 instaurarse a Segunda Rep\u00fablica Espa\u00f1ola en abril de 1931.\nDecidiu ent\u00f3n estudar Biolox\u00eda en Madrid, mais tivo que renunciar pola situaci\u00f3n econ\u00f3mica da familia. Matriculouse ent\u00f3n en Qu\u00edmica na Universidade de Santiago de Compostela. Na facultade entrou en contacto co movemento galeguista de man de, entre outros, Francisco Fern\u00e1ndez del Riego e da que ser\u00eda a dona deste, Evelina Hervella Nieto. Tras terminar a carreira, en 1937 regresa \u00e1 Coru\u00f1a. Estuda Maxisterio e exerceu durante un tempo.\nCasou en 1941 con Enrique R\u00edos Su\u00e1rez, comunista e profesor axudante de qu\u00edmica inorg\u00e1nica, a quen co\u00f1ecera na facultade, e instalouse de novo en Compostela. Al\u00ed naceron as s\u00faas fillas, Adela e Mar\u00eda do Carmo, e o seu fillo, Enrique. Para evitar o adoutrinamento da escola franquista, inscr\u00edbeos na \"Preceptor\u00eda San Jos\u00e9\", que m\u00e1is tarde ser\u00eda a Academia Minerva, na actualidade co\u00f1ecido coma Colexio Manuel Peleteiro. Maruxa conseguiu traballo de mestra no colexio das Orfas e Enrique accedeu a un posto de axudante na universidade. Ao rematar a carreira de Farmacia, abriu unha botica na r\u00faa de San Pedro.\nEn 1952 diagnostic\u00f3uselle a Enrique unha grave doenza coronaria que causar\u00e1 a s\u00faa morte seis anos despois. Iso levou a Mar\u00eda del Portal a estudar a carreira de Farmacia. Tras licenciarse en 1957, abriu unha farmacia na r\u00faa de Fonseca. A s\u00faa forma de atender \u00f3 p\u00fablico deulle o sobrenome de \"boticaria da liberdade\". De feito, mentres o franquismo prohib\u00eda o aborto e o emprego de anticonceptivos, ela dispensaba p\u00edlulas e preservativos, naturalmente sen receita m\u00e9dica."}
{"id": "366539", "revid": "1093", "url": "https://gl.wikipedia.org/wiki?curid=366539", "title": "Jos\u00e9 Valado Feijoo", "text": ""}
{"id": "366540", "revid": "1093", "url": "https://gl.wikipedia.org/wiki?curid=366540", "title": "Mar\u00eda de los Remedios Castedo Carballo", "text": ""}
{"id": "366541", "revid": "1410", "url": "https://gl.wikipedia.org/wiki?curid=366541", "title": "Piero Scotti", "text": "Piero Scotti nado en Florencia o 11 de novembro de 1909 e finado o 14 de febreiro de 1976 foi un piloto de carreiras italiano. Participou nun Gran Premio do Campionato do Mundo de F\u00f3rmula 1 o 3 de xu\u00f1o de 1956. No logrou puntuar.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366543", "revid": "25871", "url": "https://gl.wikipedia.org/wiki?curid=366543", "title": "Mind Your Manners", "text": "\"Mind Your Manners\" \u00e9 unha canci\u00f3n da banda estadounidense de rock alternativo Pearl Jam, publicada o 11 de xullo de 2013 como sinxelo principal do seu \u00e1lbum \"Lightning Bolt\". O guitarrista do grupo Mike McCready dixo \"\u00c9 o meu intento de facer unha canci\u00f3n realmente dura ao estilo dos Dead Kennedys\". As letras do cantante Eddie Vedder critican a relixi\u00f3n organizada, que considera hip\u00f3crita pola s\u00faa intoleracian e \"tantas das cousas que sa\u00edron desas organizaci\u00f3ns, como o abuso de nenos e seu posterior encubrimento\".\nA canci\u00f3n foi tocada ao vivo por vez primeira no seu concerto en London, Ontario o d\u00eda 16 de xullo de 2013. O v\u00eddeo musical da canci\u00f3n, dirixido por Danny Clinch, apareceu o 23 de agosto dese mesmo ano."}
{"id": "366544", "revid": "1822", "url": "https://gl.wikipedia.org/wiki?curid=366544", "title": "Mar\u00eda del Portal Emiliana Panisse Ferrer", "text": ""}
{"id": "366545", "revid": "98629", "url": "https://gl.wikipedia.org/wiki?curid=366545", "title": "G\u00f3bidos", "text": "Os g\u00f3bidos (Gobiidae) son unha familia de peixes que comprende m\u00e1is de 2.000 especies clasificadas en m\u00e1is de 200 x\u00e9neros, o que a fai unha das familias de peixes m\u00e1is numerosas. A maior\u00eda deles son relativamente pequenos, normalmente de menos de 10\u00a0cm de lonxitude. Alg\u00fans g\u00f3bidos est\u00e1n entre os vertebrados m\u00e1is pequenos do mundo, como o \"Trimmatom nanus\" e o \"Pandaka pygmaea\", que miden menos de 1\u00a0cm de longo cando son adultos. Pero alg\u00fans g\u00f3bidos grandes como os dos x\u00e9neros \"Gobioides\" ou \"Periophthalmodon\" poden chegar aos 30\u00a0cm, a\u00ednda que isto \u00e9 excepcional. Xeralmente, son p\u00e9ixes bent\u00f3nicos, \u00e9 dicir, viven nos fondos. A\u00ednda que poucos deles son importantes para a alimentaci\u00f3n humana, son de grande importancia como especies presas nos ecosistemas dos que se alimentan peixes comercialmente importantes como o bacallau, burro, barramundi (\"Lates calcarifer\"), e peixes planos. Varios g\u00f3bidos son tam\u00e9n interesantes como peixes de acuario, como os do x\u00e9nero \"Brachygobius\". As relaci\u00f3ns filoxen\u00e9ticas dos g\u00f3bidos foron estudados por medio de an\u00e1lises de datos moleculares.\nDescrici\u00f3n.\nO aspecto m\u00e1is distintivo da morfolox\u00eda dos g\u00f3bidos \u00e9 a fusi\u00f3n das aletas p\u00e9lvicas formando unha ventosa discoidal. Esta ventosa \u00e9 funcionalmente an\u00e1loga \u00e1 ventosa da aleta dorsal que pos\u00faen as r\u00e9moras ou \u00e1 ventosa da aleta p\u00e9lvica dos ciclopt\u00e9ridos, pero \u00e9 anatomicamente distinta; estas semellanzas son o produto dunha evoluci\u00f3n converxente. Os g\u00f3bidos poden a mi\u00fado verse usando a ventosa para adherirse a rochas e corais, e nos acuarios p\u00e9ganse \u00e1s paredes de cristal do tanque.\nDistribuci\u00f3n e h\u00e1bitat.\nOs g\u00f3bidos est\u00e1n espallados por todo o mundo en ambientes tropicais e temperados preto das costas mari\u00f1as, en augas salobres ou en doces. A s\u00faa \u00e1rea de distribuci\u00f3n est\u00e9ndese desde os arrecifes de coral do Vello Mundo aos mares do Novo Mundo, e incl\u00fae os r\u00edos e h\u00e1bitats litorais de Europa e Asia. Nos arrecifes de coral, os g\u00f3bidos constit\u00faen o 35% do total de peixes e o 20% da diversidade de especies. Os g\u00f3bidos son xeralmente habitantes dos fondos e viven dentro do corpo de invertebrados ou dentro das galer\u00edas que estes escavan.\nSubfamilias.\nA familia dos g\u00f3bidos comprende seis subfamilias, que son:\nAmblyopinae.\nOs membros da subfamilia Amblyopinae son g\u00f3bidos alongados que viven na lama. As s\u00faas d\u00faas aletas dorsais est\u00e1n conectadas por unha estrutura membranosa e os seus ollos est\u00e1n moi reducidos. Son xeralmente de cores rosas, vermellas ou p\u00farpuras. Os Amblyopinae cont\u00e9n 12 x\u00e9neros e unhas 23 especies.\nBenthophilinae.\nOs membros de Benthophilinae son end\u00e9micos da rexi\u00f3n Ponto-Caspiana (que incl\u00fae o mar de M\u00e1rmara, o Negro, o de Azov, o Caspio e o de Aral). Os representantes da subfamilia te\u00f1en aletas p\u00e9lvicas fusionadas e aletas dorsais e anais alongadas. Dist\u00ednguense da subfamilia estreitamente relacionada Gobiinae pola ausencia de vexiga natatoria nos adultos e a localizaci\u00f3n dos raios superiores das aletas pectorais dentro da membrana da aleta. Entre os seus membros est\u00e1n \"Benthophilus\", \"Neogobius fluviatilis\" e \"Ponticola kessleri\".\nGobiinae.\nOs membros de Gobiinae son os g\u00f3bidos m\u00e1is t\u00edpicos e os m\u00e1is espallados polo mundo e m\u00e1is diversificados, e conte\u00f1en unhas 2.000 especies e 150 x\u00e9neros.\nGobionellinae.\nOs membros de Gobionellinae habitan principalmente en h\u00e1bitats de estuario, a\u00ednda que alg\u00fans son de auga doce e s\u00f3 hai un x\u00e9nero mari\u00f1o, \"Gnatholepis\". Enc\u00f3ntranse en rex\u00f3ns tropicais e temperadas arredor do mundo coa excepci\u00f3n do noroeste do oc\u00e9ano Atl\u00e1ntico, o mar Mediterr\u00e1neo e a rexi\u00f3n Ponto-Caspiana. Comprende arredor de 370 especies e 55 x\u00e9neros.\nOxudercinae.\nOs membros de Oxudercinae est\u00e1n moi especializados. Poden sa\u00edr da auga e sobrevivir durante longos per\u00edodos de tempo en terra por medio da combinaci\u00f3n de adaptaci\u00f3ns de comportamento e fisiol\u00f3xicos, como ter aletas pectorais que act\u00faan como unhas patas simples; a capacidade de respirar pola pel (como as ras); e de escavar e enterrarse no barro h\u00famido para evitar secarse. Viven en \u00e1reas intermareais que quedan secas na marea baixa, especialmente en zonas de chairas de barro costeiras e bosques de mangleiros, e s\u00f3 se atopan en rexi\u00f3ns tropicais e subtropicais.\nSicydiinae.\nOs Sicydiinae son unha pequena subfamilia de g\u00f3bidos de auga doce, que comprende s\u00f3 9 x\u00e9neros. Enc\u00f3ntranse normalmente en regatos de monta\u00f1a de correntes r\u00e1pidas de illas tropicais.\nEcolox\u00eda e biolox\u00eda.\nOs g\u00f3bidos son principalmente peixes de h\u00e1bitats de augas mari\u00f1as pouco fondas, como pozas de marea, arrecifes de coral e prader\u00edas mari\u00f1as (por exemplo de posidonias); son tam\u00e9n moi numerosos en augas salobres e h\u00e1bitats de estuario, como os cursos inferiores dos r\u00edos, pantanos de mangleiros e marismas salgadas. Un pequeno n\u00famero de especies de g\u00f3bidos (uns poucos centos) est\u00e1n tam\u00e9n adaptadas a ambientes de auga doce. Entre estes est\u00e1n os g\u00f3bidos asi\u00e1ticos de r\u00edo (\"Rhinogobius\" spp.), o g\u00f3bido do deserto australiano (\"Chlamydogobius eremius\") e o g\u00f3bido de auga doce europeo \"Padogobius bonelli\". A maior\u00eda dos g\u00f3bidos alim\u00e9ntanse de pequenos invertebrados, a\u00ednda que algunhas das especies m\u00e1is grandes comen outros peixes e unhas poucas comen algas planct\u00f3nicas.\nReproduci\u00f3n.\nOs g\u00f3bidos pegan os seus ovos ao substrato, como vexetaci\u00f3n, coral, ou rochas. Po\u00f1en de cinco a uns poucos centos de ovos, dependendo das especies. Despois de fertilizaren os ovos, o macho garda os ovos do ataque dos depredadores e mantenos libres de detritos. O macho abana os ovos, proporcion\u00e1ndolles as\u00ed ox\u00edxeno. A femia mant\u00e9n o burato. Os ovos eclosionan pasados uns poucos d\u00edas. As larvas nacen transparentes e desenvolven a s\u00faa coloraci\u00f3n despois de espallarse para encontrar un h\u00e1bitat axeitado. As larvas de moitas especies de g\u00f3bidos de augas doces son levadas corrente abaixo ata augas salobres, ou mesmo ata o mar. Volven a augas doces semanas ou meses despois.\nOs g\u00f3bidos en augas c\u00e1lidas chegan \u00e1 idade adulta en poucos meses, mentres que os g\u00f3bidos en ambientes m\u00e1is fr\u00edos chegan a adultos en dous anos. A duraci\u00f3n da vida total dos g\u00f3bidos var\u00eda dun a dez anos, e de novo as especies de augas c\u00e1lidas viven xeralmente m\u00e1is.\nComportamento.\nConstruci\u00f3n da toqueira.\nOs g\u00f3bidos xeralmente viven en parellas de macho e femia que constr\u00faen e comparten unha toqueira, de xeito similar a moitos outros peixes como a tilapia de Mozambique. Son toqueiras escavadas na area que usan como refuxio e lugar de desova. Os g\u00f3bidos utilizan as s\u00faas bocas para escavar no fondo do mar, retirando fragmentos de coral morto, pedri\u00f1as e algas bent\u00f3nicas para as\u00ed constru\u00edr a toqueira. Os gobios mante\u00f1en as s\u00faas toqueiras varrendo a area do interior. Ademais, os g\u00f3bidos utilizan cachi\u00f1os de coral para bloquear a entrada. Un s\u00f3 g\u00f3bido transporta nove anacos de coral por minuto. Os g\u00f3bidos tam\u00e9n constr\u00faen un pequeno mont\u00edculo de 6 a 13\u00a0cm de alto na entrada da s\u00faa toquiera de desova. O mont\u00edculo permite que a auga fl\u00faa r\u00e1pido sobre el. O fluxo de auga creado polo mont\u00edculo axuda a proporcionar ox\u00edxeno aos ovos. A\u00ednda que a construci\u00f3n da toqueira \u00e9 un comportamento cooperativo feito polos dous sexos, os machos xeralmente dedican maiores esforzos ao mantemento da toqueira que as femias. As femias dedican m\u00e1is tempo a alimentarse, porque o \u00e9xito reprodutivo \u00e9 \u00f3ptimo cando as femias dedican m\u00e1is enerx\u00eda a prepararse para a reproduci\u00f3n. Un dato interesante \u00e9 que despois da po\u00f1eren os ovos, os papeis de machos e femias cambian. As femias pasan a ser as que mante\u00f1en a toqueira principalmente, e os machos son os que m\u00e1is coidan dos ovos aban\u00e1ndoos para proporcionarlles ox\u00edxeno. Por\u00e9n, cando as femias abandonan a toqueira, os mont\u00edculos perden altura. Os machos ent\u00f3n abandonan o coidado dos ovos e comen os ovos, prepar\u00e1ndose para futuras oportunidades de apareamento. As toqueiras dos g\u00f3bidos var\u00edan en tama\u00f1o dependendo do tama\u00f1o da especie.\nCleptogamia.\nA cleptogamia \u00e9 o comportamento tramposo durante a reproduci\u00f3n. A femia dos g\u00f3bidos prefire machos con corpos grandes. Como non todos os machos te\u00f1en corpos grandes, os que son pequenos poden intentar enganar en vez de gastar enerx\u00eda en atopar parellas. Os trampulleiros esperan preto do terreo de desova dos gobios emparellados e ent\u00f3n liberan o seu esperma no terreo de desova en canto a femia emparellada libera os seus ovos. A\u00ednda que o esperma dos tramposos fertiliza alg\u00fans ovos, o macho da parella non pode distinguir os ovos fertilizados por el dos fertilizados por outros. Por tanto, o macho emparellado presta coidados parentais igualmente a todos os ovos.\nA cleptogamia \u00e9 unha boa estratexia en diversos aspectos. Primeiro, os tramposos non necesitan ter os seus propios territorios, polo que non te\u00f1en que gastar enerx\u00eda en protexer os seus territorios, como fan a maior\u00eda dos machos. A maior\u00eda dos machos necesitan ter o seu propio territorio porque as femias non escollen para aparearse a machos que non o te\u00f1an. Segundo, os tramposos non proporcionan coidados parentais aos ovos, cousa que si fan os machos emparellados. Por tanto, os tramposos poden aforrar enerx\u00eda, e poden dedicar m\u00e1is esforzos a encontrar novas parellas \u00e1s que enganar.\nO custo da cleptogamia \u00e9 que os tramposos poden sufrir ataques agresivos dos machos emparellados que son xeralmente moito m\u00e1is grandes e fortes que os tramposos. Para os tramposos pequenos, os ataques dos machos emparellados poden ser prexudiciais e a mi\u00fado acaban coa s\u00faa morte.\nOs tramposos tam\u00e9n se denominan pseudofemias, xa que son pequenos e apenas distinguibles das femias. Este pequeno tama\u00f1o corporal fai que sexa m\u00e1is f\u00e1cil enganar. Os machos emparellados pensar\u00e1n a maior parte das veces que os tramposos son femias e as\u00ed non intentan escorrentalos. Os machos emparellados denom\u00ednanse machos \u201cburgueses\u201d, porque son m\u00e1is grandes, fortes e te\u00f1en parella.\nCambio de sexo.\nUnhas poucas especies de g\u00f3bidos, como \"Rhinogobiops nicholsii\" e \"Lythrypnus dalli\", poden cambiar de sexo. O cambio de sexo \u00e9 posible nestes g\u00f3bidos porque os xenitais externos de machos e femias non difiren moito. Os cambios de sexo poden trdar en completarse d\u00edas ou semanas. A maior\u00eda dos cambios de sexo nos g\u00f3bidos son de femia a macho (protoxinia) e son m\u00e1is raros de macho a femia (protandria). Os cambios de femia a macho obs\u00e9rvanse tam\u00e9n noutros peixes como os l\u00e1bridos, pomac\u00e9ntridos, e alg\u00fans perciformes mari\u00f1os. Os cambios de femia a macho ocorren xeralmente cando morre o macho residente do grupo. Se non hai macho no grupo a reproduci\u00f3n \u00e9 imposible e nese caso a femia dominante conv\u00e9rtese en macho. Os cambios de macho a femia ocorren cando as femias mostran unha preferencia por determinadas caracter\u00edsticas do macho. Por exemplo, as femias de g\u00f3bidos prefiren os machos grandes, e uns poucos machos grandes dunha zona apar\u00e9anse con moitas femias, mentres que os machos pequenos perden as s\u00faas oportunidades de aparearse. Os machos pequenos poden elixir entre comportarse como tramposos (cleptogamia; v\u00e9xase m\u00e1is arriba) ou transformarse en femias porque todas as femias te\u00f1en unha alta probabilidade de aparearse. Ao convert\u00e9rense en femias, os machos poden asegurarse de que producen descendentes.\nAlg\u00fans g\u00f3bidos desenvolveron extraordinariamente a capacidade de cambiar de sexo. \"Gobiodon histrio\" que vive no arrecife da Gran Barreira de Coral australiano mostra cambios desexo bidireccionais. Este peixe \u00e9 unha das poucas especies que pode facer este cambio nas d\u00faas direcci\u00f3ns. Viuse que cando dous \"Gobiodon historio\" femias, que eran antes machos, est\u00e1n na mesma zona do arrecife de coral, unha delas transf\u00f3rmase de novo en macho.\nDeterminaci\u00f3n do sexo.\nA determinaci\u00f3n do sexo no \"Gobiodon erythrospilus\" non ocorre ata que os individuos novos atopan parellas potenciais. Atopar unha potencial parella pode ser dif\u00edcil para os \"Gobiodon erythrospilus\" xuven\u00eds, xa que moitos dos recursos do coral, cruciais para atraer parellas, est\u00e1n ocupados por outras parellas de g\u00f3bidos. Os individuos novos s\u00f3 poden conseguir parella cando morre un membro dalgunha parella preexistente. Os sexos dos individuos novos est\u00e1n determinados segundo os sexos das s\u00faas parellas potenciais. Cando un g\u00f3bido xuvenil se encontra cunha femia, conv\u00e9rtese no macho e viceversa. Este tipo de determinaci\u00f3n do sexo denom\u00ednase determinaci\u00f3n do sexo influ\u00edda socialmente.\nNavegaci\u00f3n.\nAlg\u00fans g\u00f3bidos poden lembrar puntos de referencia que est\u00e1n a curtas distancias, e \u00fasanos para encontrar o seu cami\u00f1o. O pequeno \"Bathygobius soporator\" vive en zonas intermareais. Nada polas pozas de marea durante a marea alta e memoriza como se conecta cada poza coas demais. Despois, durante a marea baixa, pode presentar un comportamento saltador entre pozas moi exacto, xa que memorizou os cami\u00f1os. Se o situamos nun ambiente novo, este g\u00f3bido non mostra este comportamento saltador nin salta a pozas incorrectas. Non obstante, pasada unha noche, mostra os mesmos comportamentos saltados de gran precisi\u00f3n.\nElecci\u00f3n de h\u00e1bitat.\nF\u00edxose un estudo para comprender como reaccionan os g\u00f3bidos para cambiar de h\u00e1bitat. Aos g\u00f3bidos se lles deu d\u00faas opci\u00f3ns a elixir: un h\u00e1bitat seguro con menos comida e un h\u00e1bitat perigoso con m\u00e1is comida. Os resultados tanto de g\u00f3bidos cheos coma esfameados revelaron que os g\u00f3bidos, cando se confrontaron coa alternativa entre buscar comida e evitar a predaci\u00f3n, fixeron elecci\u00f3ns que melloraban a busca de comida. \nSimbiose.\nOs g\u00f3bidos \u00e1s veces establecen relaci\u00f3ns simbi\u00f3ticas con outras especies, como cos camar\u00f3ns de toqueira. Nestas d\u00faas especies \u00e9 o camar\u00f3n o encargado do mantemento da toqueira escavada na area na cal viven tanto o g\u00f3bido coma o camar\u00f3n. O camar\u00f3n ten unha vista mala en comparaci\u00f3n co g\u00f3lbido, pero se ve ou sente que o gobio entra repentinamente na toqueira, el s\u00e9gueo. O g\u00f3bido e o camar\u00f3n ment\u00e9\u00f1ense en contacto, o camar\u00f3n faino usando as s\u00faas antenas e o peixe golpea o camar\u00f3n coa cola cando est\u00e1 alarmado. Estes g\u00f3bidos denom\u00ednanse \u00e1s veces \"g\u00f3bidos vixilantes\" ou \"g\u00f3bidos dos camar\u00f3ns\". Cada parte benef\u00edciase desta relaci\u00f3n: o camar\u00f3n consegue que o avisen cando se aproxima un perigo, e o g\u00f3bido consegue un fogar seguro para refuxiarse e un lugar para po\u00f1er ovos.\nOutro exemplo de simbiose \u00e9 a dos g\u00f3bidos \"Elacatinus\" spp, chamados \"g\u00f3bidos limpadores\", que eliminan os parasitos da pel, aletas, boca e branquias dunha ampla variedade de grandes peixes. O aspecto m\u00e1is salientable desta simbiose \u00e9 que moitos dos peixes que visitan a estaci\u00f3n de limpeza dos g\u00f3bidos noutras circunstancias tratar\u00edan de comer a un peixe pequeno como o g\u00f3bido. Nesta relaci\u00f3n o g\u00f3bido benef\u00edciase dunha continua fonte de alimentaci\u00f3n, e os peixes grandes quedan libres de parasitos.\nOutra forma de simbiose d\u00e1se entre os g\u00f3bidos e o coral \"Heliofungia actiniformis\" (Fungiidae), na cal os g\u00f3bidos do x\u00e9nero \"Eviota\" nadan entre os tent\u00e1culos do coral posiblemente para agocharse dos predadores.\nImportancia comercial.\nOs g\u00f3bidos te\u00f1en unha importancia comercial en Rusia e Ucra\u00edna. P\u00e9scanse no mar de Azov, noroeste do mar Negro e mar Caspio. As especies m\u00e1is importantes son \"Neogobius melanostomus\", \"Neogobius fluviatilis\", \"Mesogobius batrachocephalus\" e \"Zosterisessor ophiocephalus\". O mencionado \"Z. ophiocephalus\" \u00e9 tam\u00e9n un peixe comercial en Italia.\nNo acuario.\nVarias especies de g\u00f3bidos poden terse en acuarios. A maior\u00eda dos gobios en catividade son mari\u00f1os. Quizais o m\u00e1is popular \u00e9 o pequeno pero moi colorido gobio neon (\"Elacatinus \"). A maior\u00eda dos g\u00f3bidos permanecen preto da porci\u00f3n inferior do acuario, escond\u00e9ndose entre as pedras do acuario, pero algunhas especies (especialmente os g\u00f3bidos dos camar\u00f3ns) prefer\u00edan escavar eles mesmos pequenas galer\u00edas. Os acuaristas proporci\u00f3nanlles un substrato de gran fino para evitar que se danen nas s\u00faas delicadas partes inferiores. Nos acuarios t\u00e9\u00f1ense normalmente en especies de auga salgada como o \"Amblyeleotris\" e o \"Cryptocentrus\"."}
{"id": "366546", "revid": "89787", "url": "https://gl.wikipedia.org/wiki?curid=366546", "title": "Dorotea Bucca", "text": "Dorotea Bucca, nada en Bolo\u00f1a en 1360 e finada en 1436, co\u00f1ecida tam\u00e9n co nome de Dorotea Bocchi, foi unha m\u00e9dica, fil\u00f3sofa e universitaria italiana de finais do s\u00e9culo XIV e comezos do XV. A\u00ednda que as mulleres ti\u00f1an prohibido o ensino superior e o desempe\u00f1o de moitas profesi\u00f3ns, foi a primeira muller en ocupar unha c\u00e1tedra na universidade italiana.\nTraxectoria.\nNon se co\u00f1ecen moitos datos sobre a s\u00faa vida, ag\u00e1s que naceu en Bolo\u00f1a e al\u00ed se doctorou en Medicina e Filosof\u00eda Moral e despois, a partir de 1390, ocupou unha c\u00e1tedra de medicina e filosof\u00eda na Universidade de Bolo\u00f1a durante m\u00e1is de 40 anos. Esa mesma c\u00e1tedra xa fora ocupada anteriormente polo seu pai, Giovanni Bucco, tam\u00e9n afamado m\u00e9dico e fil\u00f3sofo. A actitude cara \u00e1s mulleres capacitadas en medicina, semella ter sido m\u00e1is aberta en Italia que en Francia ou en Inglaterra con anterioridade ao s\u00e9culo XIX.\nXunto a Dorotea Bucca, outras mulleres de orixe italiana relacionadas coa pr\u00e1ctica da medicina foron: Trotula Salerno (s\u00e9culo XI), Abella, Jacobina Felicia, Alessandra Giliani (figura m\u00edtica por exercer a pr\u00e1ctica das disecci\u00f3ns e por inventar unha t\u00e9cnica para introducir un l\u00edquido que permit\u00eda ve-los vasos sangu\u00edneos, no s\u00e9culo XIV), Mercuriade (tam\u00e9n do s\u00e9culo XIV), Calrice di Durisio (s\u00e9culo XV) ou Anna Morandi Manzolini (profesora de anatom\u00eda na Universidade de Bolo\u00f1a en 1760).\nNo Museo da cidade de Bolo\u00f1a, aparece representada nun busto de terracota de 1690 aproximadamente."}
{"id": "366547", "revid": "27155", "url": "https://gl.wikipedia.org/wiki?curid=366547", "title": "G\u00f3bido", "text": ""}
{"id": "366548", "revid": "27155", "url": "https://gl.wikipedia.org/wiki?curid=366548", "title": "Gobiidae", "text": ""}
{"id": "366549", "revid": "15490", "url": "https://gl.wikipedia.org/wiki?curid=366549", "title": "Dorotea Bocchi", "text": ""}
{"id": "366550", "revid": "839", "url": "https://gl.wikipedia.org/wiki?curid=366550", "title": "Varvara Rudneva", "text": "Varvara Aleksandrovna Rudneva-Kashevarova (en ), nada en 1844 e finada en 1899, foi unha m\u00e9dica rusa. Foi a segunda muller en Rusia en ser doutora e en obter un grao en medicina (1876), despois de Nadezhda Suslova. O seu exame foi un caso extraordinario en Rusia daquela e recibiu moita atenci\u00f3n. \nA pesar da prohibici\u00f3n de que as mulleres estudaran na Universidade, d\u00e9ronlle un permiso especial para estudar pola s\u00faa hablidade para tratar pacientes mulleres que rexeitaban ser tratadas por doutores masculinos debido a raz\u00f3ns relixiosas."}
{"id": "366551", "revid": "5863", "url": "https://gl.wikipedia.org/wiki?curid=366551", "title": "Galegos nos Estados Unidos de Am\u00e9rica", "text": "Os galegos nos Estados Unidos de Am\u00e9rica ou galegoamericanos son os inmigrantes galegos, e os seus descendentes, que se asentaron nos Estados Unidos de Am\u00e9rica. En 2023 eran m\u00e1is de 22\u00a0000.\nDescrici\u00f3n.\nA migraci\u00f3n galega aos Estados Unidos tivo lugar principalmente entre 1868 e 1930, a\u00ednda que houbo unha segunda vaga migratoria m\u00e1is pequena a finais da d\u00e9cada de 1940 e na de 1950, \u00e9poca na que os galegos chegaron a formar unha pequena comunidade en Newark.\nHai varias personalidades galegas que viven ou viviron un tempo nos Estados Unidos, pero que non est\u00e1n nacionalizados norteamericanos, como a m\u00fasica Cristina Pato ou o mestre Anxo Brea. A lista de m\u00e1is abaixo ref\u00edrese s\u00f3 a aqueles que te\u00f1en a nacionalidade estadounidense con ascendencia total ou parcial galega."}
{"id": "366552", "revid": "23204", "url": "https://gl.wikipedia.org/wiki?curid=366552", "title": "Galegoamericanos", "text": ""}
{"id": "366557", "revid": "23204", "url": "https://gl.wikipedia.org/wiki?curid=366557", "title": "Anna Atkins", "text": "Anna Atkins, nada en Tonbridge, no Condado de Kent (Inglaterra), o 16 de marzo de 1799 e finada o 9 de xu\u00f1o de 1871, foi unha bi\u00f3loga e bot\u00e1nica inglesa.\nEst\u00e1 considerada a primeira muller fot\u00f3grafa da historia. Tam\u00e9n \u00e9 a primeira persoa en publicar un libro ilustrado con fotograf\u00edas, un libro escrito \u00e1 man e publicado en 1843 baixo o t\u00edtulo de \"Fotograf\u00edas de las Algas Brit\u00e1nicas: Impresiones Cianotipos\", do que se editou s\u00f3 un reducido n\u00famero de exemplares.\nBiograf\u00eda.\nA nai morreu durante o parto, polo que tivo que ser criada polo seu pai, John George Children, qu\u00edmico, miner\u00f3logo e zo\u00f3logo. D\u00e9uselle o nome do pai a un mineral, a childrenita, e a unha serpe australiana, a pit\u00f3n de Children (\"Antaresia childreni\").\nEn 1842, John Herschel, amigo da familia, inventou o proceso fotogr\u00e1fico co\u00f1ecido como cianotipia, co obxectivo de resolver a dificultade de realizar debuxos precisos de especies vexetais con destino a traballos cient\u00edficos. Con este m\u00e9todo cr\u00e9ase unha imaxe en branco sobre un fondo azul. Esta t\u00e9cnica foi a utilizada por Atkins en 1843 na autoedici\u00f3n dunha primeira entrega de fotogramas de cianotipos de algas, nun libro do que s\u00f3 se editaron unhas doce copias, unha delas conservada no National Media Museum de Bradford, Inglaterra. Posteriormente publicou m\u00e1is entregas da serie \"British Algae\", as\u00ed como outros libros, como \"Cianotipias de las Plantas con Flores y Helechos Brit\u00e1nicos y Extranjeros\" (1854).\nO seu traballo foi o primeiro intento de plasmar imaxes da forma m\u00e1is obxectiva posible, achegando un valor non s\u00f3 cient\u00edfico sen\u00f3n tam\u00e9n art\u00edstico.\nMorreu con 72 anos de idade, o 9 de xu\u00f1o de 1871, de par\u00e1lise e reumatismo."}
{"id": "366558", "revid": "5132", "url": "https://gl.wikipedia.org/wiki?curid=366558", "title": "Levi Strauss &amp; CO", "text": ""}
{"id": "366559", "revid": "1131", "url": "https://gl.wikipedia.org/wiki?curid=366559", "title": "Levi's Stadium", "text": "O Levi's Stadium \u00e9 un estadio situado na cidade de Santa Clara, California (Estados Unidos), aproximadamente a 64\u00a0km de San Francisco. Desde 2014 \u00e9 o estadio local dos San Francisco 49ers da National Football League (NFL). Tras xogar desde 1973 en Candlestick Park, os 49ers decidiron constru\u00edr un novo estadio, sendo a s\u00faa idea inicial mantelo en Candlestick Point (San Francisco). O proxecto, que inclu\u00eda plans de mellora urban\u00edstica no barrio non puido ser levado a cabo ao fracasar as negociaci\u00f3ns co concello. As\u00ed, decidiron trasladar o seu proxecto a Santa Clara, onde xa estaba a sede administrativa do equipo. Finalmente, o estadio foi inaugurado o 17 de xullo de 2014. O estadio conta con capacidade para albergar a 68.500 espectadores, ampli\u00e1beis at\u00e9 os 75.000.\nHistoria.\nTras a decisi\u00f3n de constru\u00edr un novo estadio en Santa Clara por parte os San Francisco 49ers da NFL, o recinto comezouse a constru\u00edr en abril de 2012, sendo finalmente inaugurado dous anos despois. Este estadio substit\u00fae ao Candlestick Park, o cal foi demolido en febreiro de 2015. A empresa de vestimenta Levi Strauss &amp; Co. \u00e9 o patrocinador titular do estadio. Ademais de albergar os partidos dos 49ers, o estadio \u00e9 sede da Foster Farms Bowl da NCAA, ademais dun partido anual dos San Jose Earthquakes da Major League Soccer. Tam\u00e9n foi sede do partido inaugural da Copa Am\u00e9rica Centenario de f\u00fatbol.\nPola s\u00faa banda, utilizouse para un partido amigable de f\u00fatbol entre M\u00e9xico e Chile o 6 de setembro, un partido da National Hockey League en 2014, un partido da National Hockey League entre San Jose Sharks e Los Angeles Kings en 2015, o espect\u00e1culo de loita libre profesional WrestleMania 31 en 2015, cunha asistencia de 76.976 espectadores, e a Super Bowl 50 en 2016. A s\u00faa capacidade oficial \u00e9 de 68.500 espectadores, ampli\u00e1bel at\u00e9 os 75.000 para eventos especiais. O estadio \u00e9 de ceo aberto e conta con c\u00e9spede natural, 2.500 metros cadrados de teito verde, 1.800 metros cadrados de paneis solares, e un sistema de reciclaxe de auga para rega e ba\u00f1os."}
{"id": "366560", "revid": "5863", "url": "https://gl.wikipedia.org/wiki?curid=366560", "title": "Mar\u00eda Xes\u00fas Lama L\u00f3pez", "text": ""}
{"id": "366561", "revid": "32797", "url": "https://gl.wikipedia.org/wiki?curid=366561", "title": "Daniela N\u00fa\u00f1ez Bachiller", "text": "Daniela N\u00fa\u00f1ez Bachiller, nada en Valladolid o 12 de marzo de 1902, foi unha m\u00e9dico espa\u00f1ola, a primeira en exercer na cidade da Coru\u00f1a.\nTraxectoria.\nFilla de Ezequiel N\u00fa\u00f1ez N\u00fa\u00f1ez, militar de Betanzos destinado en Valladolid, e da ulmetense Amancia Bachiller D\u00edaz, tivo cinco irm\u00e1ns: Ezequiel, Luis, Pilar, Carmen e Mar\u00eda de la Concepci\u00f3n.\nEstudou o bacharelato no Instituto Xeral e T\u00e9cnico. Estudou na Facultade de Medicina (1918-1925). Durante o segundo semestre do curso 1927-28 realizou un \"Cours de pratique obstetricale et a pris part aux divers exercices\" na Clinique obstetricale et gynecologique Tarnier da Facultade de Medicina da Universidade de Par\u00eds. Trasladouse a Coru\u00f1a, onde instalou unha cl\u00ednica xinecol\u00f3xica. En 1929 volve trasladarse a Par\u00eds para realizar un \"Cours de pratique Obstetricale\" en xu\u00f1o."}
{"id": "366562", "revid": "25871", "url": "https://gl.wikipedia.org/wiki?curid=366562", "title": "Peter Ashdown", "text": "Peter Hawthorn Ashdown nado en Danbury, Essex o 16 de outubro de 1934, \u00e9 un expiloto de carreiras. Pilotou nun s\u00f3 Gran Premio do Campionato do Mundo de F\u00f3rmula 1, competindo cun Cooper.\nAntes da F\u00f3rmula Un, foi un dos l\u00edderes da escena brit\u00e1nica, pero un accidente en Rouen-Les-Essarts en 1958, no que se rompeu a clav\u00edcula, dificultou considerablemente a s\u00faa carreira. Continuou nas carreiras e competiu nun Cooper-Climax de F\u00f3rmula 2 substitu\u00edndo a Alan Brown no Gran Premio do Reino Unido de 1959 en Aintree. Terminou na 12\u00aa posici\u00f3n, terceiro dos coches de F2 a seis voltas do ga\u00f1ador. Logo pasou a pilotar un Lola F\u00f3rmula J\u00fanior e moitos outros pequenos coches deportivos, ga\u00f1ando a s\u00faa clase nos 1000 km de N\u00fcrburgring en 1960 e 1962. Retirouse en 1962.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366563", "revid": "1131", "url": "https://gl.wikipedia.org/wiki?curid=366563", "title": "Tan Yunxian", "text": "Tan Yunxian, nada en 1461 e finada en 1554, foi unha m\u00e9dica durante a Dinast\u00eda Ming en China.\nTraxectoria.\nA avoa de Tan era a filla dun m\u00e9dico. Unha\u00a0 raz\u00f3n de que o av\u00f3 de Tan casara coa s\u00faa avoa foi para aprender medicina. Dous dos fillos dos seus av\u00f3s foron capaces de pasar os exames \"jinshi\", e convert\u00e9ronse en oficiais. Un destes fillos foi o pai de Tan. Debido \u00f3 cari\u00f1o que os seus av\u00f3s ti\u00f1an por ela, pas\u00e1ronlle os seus co\u00f1ecementos m\u00e9dicos. Tan Yunxian casou m\u00e1is tarde, criou catro nenos, e practicou a medicina en mulleres. Tan tivo unha vida m\u00e1is longa que a maior\u00eda, morrendo \u00e1 idade de 93.\nA pr\u00e1ctica m\u00e9dica de Tan concentrouse no tratamento das mulleres. Inicialmente empezou tratando \u00f3s seus propios nenos, coa orientaci\u00f3n da s\u00faa avoa para confirmar os seus diagn\u00f3sticos. Os rexistros do libro de Tan mostran os casos de trinta e un dos pacientes que tratou. As mulleres coas que traballaba normalmente ti\u00f1an enfermidades cr\u00f3nicas, m\u00e1is que enfermidades temporais. Na \u00e9poca da China Ming, moitas das mulleres ti\u00f1an \u201cenfermidades de mulleres,\u201d como irregularidades menstruais, abortos repetidos, infertilidade e fatiga posparto. Outros pacientes tiveron enfermidades que calquera sexo pod\u00eda contraer, como tose, insomnio, erupci\u00f3ns, inflamaci\u00f3ns, diarrea ou n\u00e1useas.\nTan, como outros doutores literatos, a mi\u00fado prescrib\u00eda medicinas feitas con herbas \u00f3s seus pacientes. Tan tam\u00e9n practicou a moxibusti\u00f3n. Isto era a combusti\u00f3n de moxa, ou artemisa seca, en puntos espec\u00edficos do corpo, que era similar \u00e1 acupuntura. Este proceso estimulaba a circulaci\u00f3n do qi. Xa que o m\u00e9dico para aplicar a moxa ti\u00f1a que tocar fisicamente \u00f3 paciente, os doutores masculinos eran incapaces de aplicar este tratamento en mulleres. Tan tratou a moitas mulleres traballadoras no seu traballo. Varias notas mostran as conclusi\u00f3ns de Tan de como estas mulleres a mi\u00fado ti\u00f1an demasiado traballo,\u00a0 provoc\u00e1ndolles varios s\u00edntomas.\nA pesar de que Tan Yunxian era capaz de practicar xinecolox\u00eda, pediatr\u00eda e obstetricia, a s\u00faa experiencia noutros campos era limitada. Tan s\u00f3 foi capaz de practicar a medicina no pa\u00eds entre os seus amigos ou co\u00f1ecidos. A\u00ednda despois de rematar o libro de \"Ditos\" \"dunha\" \"M\u00e9dica\", non foi capaz de publicalo. De feito, tivo que pedirlle \u00f3 seu fillo que lle imprimira algunhas partes para ela.\nEstado das m\u00e9dicas na China Ming.\nDe forma bastante diferente que as s\u00faas contrapartidas masculinas da antiga China, as mulleres non perfeccionaban as s\u00faas habilidades con mestres nin\u00a0 ti\u00f1an o prop\u00f3sito ou obxectivo de montar as s\u00faas cl\u00ednicas propias ap\u00f3s a s\u00faa aprendizaxe. Para as mulleres, a ensinanza familiar era o modo est\u00e1ndar de educaci\u00f3n. A\u00ednda que as mulleres estaban bastante cualificadas nas t\u00e9cnicas m\u00e9dicas, raramente fixeron adici\u00f3ns te\u00f3ricas \u00f3 campo. \u00d3 contrario que \u00f3s doutores masculinos do seu tempo, as mulleres recibiron ensinanzas m\u00e9dicas para asistir \u00f3s homes na s\u00faa familia facendo alg\u00fans \"traballos de apoio\"."}
{"id": "366564", "revid": "56817", "url": "https://gl.wikipedia.org/wiki?curid=366564", "title": "Alain de Changy", "text": "Alain Carpentier de Changy nado en Bruxelas o 5 de febreiro de 1922 e finado en Etterbeek o 5 de agosto de 1994 foi un piloto de carreiras belga. A s\u00faa \u00fanica participaci\u00f3n nun Gran Premio do Campionato do Mundo de F\u00f3rmula 1 foi no Gran Premio de M\u00f3naco de 1959 cun Cooper correndo para a Ecurie Nationale Belge, pero non cualificou. Tivo m\u00e1is \u00e9xito nas carreiras de coches de deportivos.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366568", "revid": "61937", "url": "https://gl.wikipedia.org/wiki?curid=366568", "title": "Fariseo", "text": " era un membro ou seguidor do xuda\u00edsmo farisaico, e por coincidencia pode referir tam\u00e9n a un membro do movemento relixioso perushim. Coa preponderancia do cristianismo, e debido a que os fariseos op\u00fa\u00f1anse \u00f3s cristi\u00e1ns, e a outros grupos relixiosos, como os saduceos, o termo pasou a designar a unha persoa que apenas amosa relixiosidade externamente."}
{"id": "366570", "revid": "25871", "url": "https://gl.wikipedia.org/wiki?curid=366570", "title": "Inma Cuesta", "text": "Inma Cuesta Mart\u00ednez, nada en Valencia o 25 de xu\u00f1o de 1980, \u00e9 unha actriz espa\u00f1ola."}
{"id": "366574", "revid": "98629", "url": "https://gl.wikipedia.org/wiki?curid=366574", "title": "Fritz d'Orey", "text": "Frederico Jos\u00e9 Carlos Themudo \"Fritz\" d'Orey nado en S\u00e3o Paulo, o 25 de marzo de 1938 \u00e9 un expiloto de carreiras do Brasil. Participou en tres Grandes Premios do Campionato do Mundo de F\u00f3rmula 1, debutou o 5 de xullo de 1959. Non logrou ning\u00fan punto de campionato.\nFillo de inmigrantes portugueses que se dedicaban ao comercio de autom\u00f3biles, estudou no tradicional Colexio San Lu\u00eds e Econom\u00eda na Wharton School of the University of Pennsylvania.\nAndaina nas carreiras.\nComezou a correr en Interlagos, cando o aut\u00f3dromo a\u00ednda estaba aberto aos pilotos afeccionados, correndo contra os pilotos da \u00e9poca, como Camilo Crist\u00f3faro e Chico Landi. Correu as probas da \u00e9poca, como as Mil Millas e venceu varias carreiras como os 500 quil\u00f3metros de Interlagos, o GP do R\u00edo de Xaneiro etc. Foi un dos pioneiros en tentar as carreiras internacionais, xuntamente con Christian Heins, participando nunha categor\u00eda europea da \u00e9poca, co\u00f1ecida como F\u00f3rmula J\u00fanior, por recomendaci\u00f3n de Juan Manuel Fangio, que o vira correr nunha proba en Buenos Aires. Logo na estrea europea venceu o GP de Messina en Sicilia con Christian Heins segundo.\nSeus r\u00e1pidos logros o levou \u00e1 F\u00f3rmula 1. Fritz d'Orey estreouse no Gran Premio de Francia de 1959, o 5 de xullo, no circu\u00edto de Reims-Gueux, como piloto do equipo independente Scuderia Centro Sud, pilotando o Maserati 250F n\u00famero 38. Na mesma proba tam\u00e9n debutou o despois vencedor e construtor Dan Gurney. Fritz sa\u00edu d\u00e9cimo oitavo entre os 22 inscritos, terminando a carreira en d\u00e9cimo lugar, que foi vencida por Tony Brooks de Ferrari.\nD\u00faas semanas despois Fritz d'Orey participou co mesmo coche no Gran Premio do Reino Unido de 1959, en Aintree. Co n\u00famero 40, se clasificou vix\u00e9simo entre trinta inscritos. Viuse envolto nun accidente na volta 57 e abandonou a proba, vencida por Jack Brabham da escuadra Cooper.\nA s\u00faa derradeira participaci\u00f3n na F\u00f3rmula 1 foi no Gran Premio dos Estados Unidos de 1959, disputado o 12 de decembro na pista de Sebring. Inscrib\u00eduse como piloto do equipo Camoradi, escuadra que participaba no Campionato Mundial de Sport Prototipo, sendo a \u00fanica participaci\u00f3n do chasis Tec-Mec F415 e motor Maserati. Na carreira preliminar de F\u00f3rmula J\u00fanior, terminou de segundo, facendo a mellor volta do circu\u00edto. Na proba principal, sa\u00edu en d\u00e9cimo s\u00e9timo lugar entre 22 inscritos e abandonou tras seis voltas con problemas mec\u00e1nicos. A carreira venceuna Bruce McLaren.\nContratado por Ferrari en 1960, participou nas 12 Horas de Sebring, a s\u00faa carreira viuse precozmente interrompida ao sufrir un grave accidente nos adestramentos de clasificaci\u00f3n das 24 Horas de Le Mans de 1960, cando tras unha curva a 270\u00a0km/h, o fr\u00e1xil coche bateu nunha \u00e1rbore, se partiu polo medio e ficou tirado na pista, con traumatismo cranial, entre outras lesi\u00f3ns, tendo que pasar oito meses en recuperaci\u00f3n e abandonando prematuramente a s\u00faa prometedoira carreira.\nVolveu ao Brasil, tornouse empresario da construci\u00f3n civil con \u00e9xito ata a s\u00faa xubilaci\u00f3n. reside en R\u00edo de Xaneiro.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366575", "revid": "15490", "url": "https://gl.wikipedia.org/wiki?curid=366575", "title": "Tzvetan Todorov", "text": "Tzvetan T\u00f3dorov (en b\u00falgaro, \u0426\u0432\u0435\u0442\u0430\u043d \u0422\u043e\u0434\u043e\u0440\u043e\u0432), nado en Sof\u00eda o 1 de marzo de 1939 e finado en Par\u00eds o 7 de febreiro de 2017, foi un ling\u00fcista, fil\u00f3sofo, historiador, cr\u00edtico e te\u00f3rico literario de expresi\u00f3n e nacionalidade francesa, tras residir no pa\u00eds galo dende 1963. Recibiu diversas distinci\u00f3ns de relevancia."}
{"id": "366576", "revid": "56817", "url": "https://gl.wikipedia.org/wiki?curid=366576", "title": "Scuderia Centro Sud", "text": "A Scuderia Centro Sud foi un equipo de carreiras privado fundado por Guglielmo \"Mimmo\" Dei que participou na F\u00f3rmula Un e carreiras de coches deportivos entre 1956 e 1965.\nForon notables por participar nun total de 49 roldas do campionato do mundo, con coches como Maserati 250F, varios Coopers con motor Maserati e na d\u00e9cada de 1960, un BRM P57. Anotaron un total de 24 puntos (a maior\u00eda deles grazas ao piloto Masten Gregory), pero nunca ga\u00f1aron unha carreira.\nTam\u00e9n fixeron a Maria Teresa de Filippis a primeira piloto de F\u00f3rmula 1 da historia.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366577", "revid": "98629", "url": "https://gl.wikipedia.org/wiki?curid=366577", "title": "Francisco Dur\u00e1n Dom\u00ednguez", "text": "Francisco Dur\u00e1n Dom\u00ednguez\u00a0, nado o 17 de novembro de 1911\u00a0en\u00a0Casar de C\u00e1ceres,\u00a0\u00e9 un poeta cacere\u00f1o, autor dos poemas \"Miedo sabroso\"\u00a0e\u00a0\"El mendigo\".\nTraxectoria.\nDe mozo traballou como porqueiro nunha piara, con pouco tempo para ir \u00e1 escola.\nA s\u00faa afecci\u00f3n polas letras veu pola lectura de Luis Chamizo e de Gabriel y Gal\u00e1n.\n\u00d3 comezo da guerra civil espa\u00f1ola Francisco foi prisoneiro por varios meses, ocasi\u00f3n que aproveitou para escribir. Nestes tempos escribiu \"Miedo sabroso\" (1939) e \"El mendigo\" (1940).\nDende que sa\u00edu do c\u00e1rcere traballou en RENFE at\u00e9 xubilarse."}
{"id": "366578", "revid": "89787", "url": "https://gl.wikipedia.org/wiki?curid=366578", "title": "Canoa (deporte)", "text": "A\u00a0canoa \u00e9 un deporte ou actividade recreativa que implica vogar\u00a0unha\u00a0canoa\u00a0cun s\u00f3 remo. Nalgunhas partes de Europa, a canoa como deporte ref\u00edrese ao pirag\u00fcismo e ao\u00a0kayak\u00a0ao mesmo tempo, cunha canoa denominada\u00a0\"Canoa aberta.\" Algunhas persoas lles chaman \"Canoas canadenses\" mais Canad\u00e1 non foi o \u00fanico pa\u00eds que inventou \"A Canoa\".\nUn modo antigo de transporte, a canoa moderna foi estabelecida no s\u00e9culo XIX. En 1924, asociaci\u00f3ns de canoa desde Austria, Alema\u00f1a, Dinamarca e Suecia fundaron a\u00a0\"Internationalen Representation for Kanusport\", precursora da\u00a0Internacional Canoe Federation. A canoa pasou a ser parte dos Xogos Ol\u00edmpicos no ver\u00e1n de 1936. A forma principal de deporte competitivo era canoa sprint. Entre outras est\u00e1n\u00a0canoa polo, canoa en augas bravas, canoa marat\u00f3n, ICF canoa marat\u00f3n, e playboating. Unha forma de actividade recreativa de canoa \u00e9 canoa c\u00e1mping.\nExisten diversas asociacions de canoa en\u00a0Am\u00e9rica, Canad\u00e1, Reino Unido, Escocia, e Gales.\nTipos de canoas.\nHai diferentes tipos de canoas:"}
{"id": "366580", "revid": "22570", "url": "https://gl.wikipedia.org/wiki?curid=366580", "title": "Cruz D\u00edaz Marcos", "text": "Cruz D\u00edaz Marcos, nado en\u00a0Casillas de Coria\u00a0o\u00a02 de decembro\u00a0de 1955, \u00e9 un acordeonista, poeta e escritor en castel\u00e1n\u00a0e\u00a0estreme\u00f1o.\nAs s\u00faas primeiras poes\u00edas foron publicadas en \"Seis y siete\", suplemento dominical do xornal\u00a0Hoy\u00a0e tam\u00e9n colaborou con revistas literarias como\u00a0\"Clar\u00edn\" ou a vasca \"Gemma de Aranguren\". Participou ademais en varios premios literarios, destancando o premio\u00a0\"Ciudad de Coria\" en 1991 e 1992, o\u00a0\"Premio de Poes\u00eda Ruta de la Plata\" en 1981 e o premio de poes\u00eda de Calzadilla de 2002. Colavorou en \"La nueva literatura en estreme\u00f1u 2\" publicada en 2012.\nO 31 de maio de 2014 participou na xuntanza de escritores extreme\u00f1os en Ceclav\u00edn (C\u00e1ceres)."}
{"id": "366581", "revid": "22570", "url": "https://gl.wikipedia.org/wiki?curid=366581", "title": "Enrique Louzado Moriano", "text": "Enrique Louzado Moriano, nado en Villanueva de la Sierra\u00a0o 24 de abril de 1933, \u00e9 un\u00a0investigador e un dos poetas referentes da literatura en\u00a0estreme\u00f1o.\nTraxectoria.\nFoi profesor diplomado e estudou nos seminarios de\u00a0Coria\u00a0e de C\u00e1ceres. Foi\u00a0ordenado sacerdote no ano 1958, pero acabou seculariz\u00e1ndose e comezou a traballar como mestre nun colexio privado\u00a0placentino.\nAl\u00e9n da s\u00faa labor docente, Enrique escribiu en moitas revistas, como\u00a0\"Valb\u00f3n\", \"Alcon\u00e9tar\"\u00a0ou \"Alc\u00e1ntara\"\u00a0e tam\u00e9n o xornal\u00a0\"Extremadura\"."}
{"id": "366582", "revid": "1131", "url": "https://gl.wikipedia.org/wiki?curid=366582", "title": "Dygra Films", "text": "Dygra Films foi un estudio de animaci\u00f3n por computadora e multimedia galego, activo entre 1987 e 2012. Dygra Films centraba os seus esforzos en d\u00faas li\u00f1as de negocio: produtos de produci\u00f3n propia e servizos a clientes.\nTraxectoria.\nFoi fundado na Coru\u00f1a en 1987 como un estudio de dese\u00f1o gr\u00e1fico. Apostou pola creaci\u00f3n dun estudio asociado \u00e1 innovaci\u00f3n tecnol\u00f3xica e creativa. En 1991 crearon os primeiros interactivos t\u00e1ctiles. Desenvolveron en 1995 as primeiras webs de Uni\u00f3n Fenosa e TVG, e en 1996 crearon un dos primeiros simuladores de xogo, \"Bicho\". Crearon o prototipo \u201cSanti\u201d (percusor do Googlemaps), a primeira pel\u00edcula 3D animada en Europa, \"O bosque animado\" (2001), o primeiro anuncio en Dixital 3D estereosc\u00f3pico na historia da publicidade espa\u00f1ola, (Campa\u00f1a Movistar 2008-2009) e a primeira pel\u00edcula animada en Dixital 3D en Espa\u00f1a (\"Holy night!\" estreada no Nadal do 2010).\nEn xaneiro de 2012 anunciouse o peche da empresa tras diversos problemas como o non pagar en 7 meses a todos os seus traballadores e non recibir di\u00f1eiro por parte da Xunta de Galicia e as televisi\u00f3ns."}
{"id": "366583", "revid": "1131", "url": "https://gl.wikipedia.org/wiki?curid=366583", "title": "Casa da Cultura Teodoro Cuesta", "text": "A Casa da Cultura Teodoro Cuesta de Mieres inaugurouse o 31 de maio de 1988 e dende ent\u00f3n exerce de catalizador de actividades e proxectos vencellados coas artes esc\u00e9nicas, as artes pl\u00e1sticas, as artes gr\u00e1ficas e a m\u00fasica. Dende o ano 2007 conta cun teatro con capacidade para 400 persoas e un sal\u00f3n de actos con capacidade para 120 persoas.\nLeva o nome do que fora o m\u00e1is co\u00f1ecido dos escritores en lingua asturiana, Teodoro Cuesta, ademais de m\u00fasico e compositor.\nO Premio Teodoro Cuesta, o meirande galard\u00f3n de poes\u00eda dos que se convocan en Asturias, cel\u00e9brase na Casa da Cultura. Entre os seus ga\u00f1adores c\u00f3ntanse Berta Pi\u00f1\u00e1n, Lourdes \u00c1lvarez, Xuan Bello o Ant\u00f3n Garc\u00eda."}
{"id": "366584", "revid": "98629", "url": "https://gl.wikipedia.org/wiki?curid=366584", "title": "Neville Lederle", "text": "Neville Lederle nado en Theunissen, Estado Libre de Orange o 25 de setembro de 1938, \u00e9 un expiloto de competici\u00f3n de Sur\u00e1frica. Participou en dous Grandes Premios do Campionato Mundial de F\u00f3rmula Un, logrando un s\u00f3 punto de campionato.\nComezou na F\u00f3rmula Un co seu Lotus 18 motor Ford en 1961, retirouse do Gran Premio de Rand de 1961 e quedou soamente 14\u00ba no Cape Grand Prix de 1962 en xaneiro de 1962. A finais dese ano, adquiriu un Lotus cun motor de Climax e chegou quinto no Gran Premio de Rand de 1962 e cuarto no Gran Premio de Natal de 1962. Esta forma levouno a un sexto lugar no Campionato do Mundo no Gran Premio de Sur\u00e1frica de 1962 logrando as\u00ed un punto no Campionato do Mundo na s\u00faa primeira carreira nese nivel.\nEn 1963 Lederle rompeu unha perna na pr\u00e1ctica para as 9 Horas de Rand e perdeu unha gran parte da tempada de 1964 mentres se recuperaba. Volveu co seu Lotus 21 para o final de tempada 1964 no Gran Premio de Rand onde terminou d\u00e9cimo, pero por pouco non puido cualificar para o Gran Premio de Sur\u00e1frica de 1965. Logo desta decepci\u00f3n, Lederle efectivamente retirouse das carreiras para concentrarse nos seus negocios, que inclu\u00eda un concesionario de Volkswagen.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366585", "revid": "1888", "url": "https://gl.wikipedia.org/wiki?curid=366585", "title": "Lionel Rexes", "text": "Lionel Rexes Mart\u00ednez, nado en Par\u00eds en 1971, \u00e9 un escritor galego.\nTraxectoria.\nReside en Alfoz. \u00c9 licenciado en Maxisterio pola Universidade Aut\u00f3noma de Madrid. \u00c9 impulsor da bit\u00e1cora \"Vasoiras da Xibarda\" e un dos organizadores dos encontros de escritores Ponte Literaria en 2015 e 2016. "}
{"id": "366586", "revid": "1888", "url": "https://gl.wikipedia.org/wiki?curid=366586", "title": "Lionel Rexes Mart\u00ednez", "text": ""}
{"id": "366588", "revid": "89787", "url": "https://gl.wikipedia.org/wiki?curid=366588", "title": "Pepe Pein\u00f3", "text": "Jos\u00e9 V\u00e1zquez Pein\u00f3, co\u00f1ecido como Pepe Pein\u00f3, nado en Lugo o 27 de outubro de 1960, \u00e9 un director de cine, escritor e pol\u00edtico galego.\nTraxectoria.\nProfesor do IES Alfoz do Valadouro. Foi actor e director do Grupo Teatral Raiolas de Alfoz e dirixiu varias pel\u00edculas. \u00c9 concelleiro do PPdeG en Alfoz dende 2011. \u00c9 autor de varias obras de teatro e en 2015 publicou a novela \"Escombros, moitos escombros\"."}
{"id": "366589", "revid": "1888", "url": "https://gl.wikipedia.org/wiki?curid=366589", "title": "Jos\u00e9 V\u00e1zquez Pein\u00f3", "text": ""}
{"id": "366594", "revid": "1888", "url": "https://gl.wikipedia.org/wiki?curid=366594", "title": "Mar\u00eda Gonz\u00e1lez Lopo", "text": ""}
{"id": "366596", "revid": "23204", "url": "https://gl.wikipedia.org/wiki?curid=366596", "title": "Manuscritos do Mar Morto", "text": "Os manuscritos do Mar Morto ou rolos de Qumr\u00e1n, chamados as\u00ed por atoparse en covas situadas en Qumr\u00e1n, \u00e1 beira do mar Morto, son unha colecci\u00f3n de 972 manuscritos. A maior\u00eda datan de entre os anos 250 a. C. e 66 d. C., antes da destruci\u00f3n do segundo Templo de Xerusal\u00e9n polos romanos no ano 70 d. C.\nDescrici\u00f3n.\nA case totalidade dos manuscritos est\u00e1n redactados en hebreo e arameo, e s\u00f3 alg\u00fans exemplares en grego. Os primeiros sete manuscritos foron achados acidentalmente por pastores bedu\u00ednos a finais de 1946, nunha cova nas proximidades das ru\u00ednas de Qumr\u00e1n, na beira noroccidental do Mar Morto. Posteriormente, ata o ano 1956, atop\u00e1ronse manuscritos nun total de 11 covas da mesma rexi\u00f3n.\nParte dos manuscritos atopados no mar Morto constit\u00faen o testemu\u00f1o m\u00e1is antigo do texto b\u00edblico encontrado ata a data. En Qumr\u00e1n descubrironse aproximadamente 200 copias, a maior\u00eda moi fragmentadas, de t\u00f3dolos libros da Biblia hebrea, con excepci\u00f3n do libro de Ester (a\u00ednda que tampouco se atoparon fragmentos de Nehem\u00edas, que na Biblia hebrea forma parte do libro de Esdras). Do libro de Isa\u00edas atopouse un exemplar completo.\nOutra parte dos manuscritos son libros non inclu\u00eddos no canon da Tanak, comentarios, calendarios, oracions e normas dunha comunidade relixiosa xud\u00eda espec\u00edfica, que a maior\u00eda dos expertos identifica cos esenios.\nA maior\u00eda dos manuscritos at\u00f3panse hoxe no Museo de Israel en Xerusal\u00e9n, no Museo Rockefeller de Xerusal\u00e9n, as\u00ed coma no Museo Arqueol\u00f3xico Xordano en Am\u00e1n (Xordania). Alg\u00fans manuscritos ou fragmentos at\u00f3panse tam\u00e9n na Biblioteca Nacional de Francia en Par\u00eds ou en mans privadas, coma a Colecci\u00f3n Sch\u00f8yen en Noruega.\nDescubrimento.\nCo\u00f1\u00e9cese que hai anos na rexi\u00f3n foron descobertas en diferentes circunstancias vaixelas de barro con manuscritos b\u00edblicos e outros escritos en hebreo e grego. Un achado ocorreu nunha vaixela de barro preto de Xeric\u00f3, no ano 217 e Or\u00edxenes utiliz\u00f3u manuscritos dos Salmos descobertos al\u00ed; logo no s\u00e9culo IX informouse doutro achado realizado por xudeus, e informarono a unha igrexa cristi\u00e1n.\nOs primeiros sete rolos de pergami\u00f1o que con certeza proceden das covas de Qumran foron encontrados en 1947 por Jum'a e o seu curm\u00e1n Mohammed ed-Dhib, dous pastores bedu\u00ednos da tribo Ta'amireh nunha cova de Qumr\u00e1n. Atop\u00e1rono por casualidade mentres persegu\u00edan a unha das s\u00faas cabras.\nEstes rolos foron vendidos (troceados, para aumentar o seu prezo), a dous anticuarios de Bel\u00e9n. Catro deles foron vendidos (por unha pequena cantidade) a archimandrita do mosteiro sirio-ortodoxo de San Marcos en Xerusal\u00e9n, Atanasio Josu\u00e9 Samuel (m\u00e1is co\u00f1ecido como Mar Samuel). Os tres seguintes, ao final, foron a parar a mans do profesor xudeu Eleazar Sukenik, arque\u00f3logo da Universidade Hebrea de Xerusal\u00e9n que, d\u00e1ndose conta do valor dos mesmos comprounos en 1954.\nPosteriormente publicaronse copias dos rolos, causando un masivo interese en arque\u00f3logos b\u00edblicos, cuxo froito ser\u00eda o achado doutros seiscentos pergami\u00f1os, e centos de fragmentos.\nO m\u00e1is importante deste achado \u00e9 a s\u00faa antig\u00fcidade, que permite estudar importantes fontes teol\u00f3xicas e organizativas do xuda\u00edsmo e do cristianismo. A maior\u00eda dos manuscritos datan de entre os anos 250 a. C. e 66 d. C., estando entre eles os textos mais antigos dos que se disp\u00f3n en lingua hebrea do Tanak ou Antigo Testamento b\u00edblico. Cr\u00e9ese que foron ocultados polos esenios para preservalos da guerra dos romanos contra os rebeldes xudeus naqueles anos.\nComo os manuscritos foron atopados en 11 covas, a denominaci\u00f3n de cada fragmento realizouse indicando primeiro o n\u00famero da cova na que foi atopado seguido pola letra Q (\u00e9 dicir 1Q, 2Q e seguintes).\nEn febreiro de 2017, arque\u00f3logos da Universidade Hebrea de Xerusal\u00e9n anunciaron o descubrimento da cova 12 nuns outeiros ao oeste de Qumr\u00e1n, cerca da beira noroeste do Mar Morto. A\u00ednda que non se atoparon manuscritos nesta cova, encontraronse frascos de almacenamento baleiros rotos e cr\u00e9ese que o seu contido foi retirado anteriormente. Ademais, encontraronse machadas de ferro datadas arededor do ano 1950, dando a entender que a cova foi saqueada."}
{"id": "366597", "revid": "23204", "url": "https://gl.wikipedia.org/wiki?curid=366597", "title": "Encontro Medieval de L'Entregu", "text": "O Encontro Medieval de\u00a0L'Entregu \u00e9 unha actividade que se celebra dende o ano 2006 organizada pola Sociedade Cultural e de Festas de L'Entregu, en Samart\u00edn del Rei Aurelio.\nOrixe.\nEsta actividade nace coa idea de dar un xiro \u00e1s tradicionais Festas de La Laguna nas que est\u00e1 enmarcado, e sobre todo, de recuperar a historia do concello a trav\u00e9s da figura do rei Aurelio.\nDesenvolvemento.\nCada ano esc\u00f3llese un rei Aurelio entre persoas destacadas da vida social, cultural ou deportiva do concello. Esta persoa ser\u00e1 coroada rei no Teatro Municipal de Samart\u00edn del Rei Aurelio no trascurso dunha obra teatral que a Sociedade Cultural e de Festas de L'Entregu\u00a0encarga cada ano a un escritor diferente.\nDespois da coroaci\u00f3n e a representaci\u00f3n teatral organ\u00edzase unha cea medieval que est\u00e1 presidida polo recentemente nomeado rei Aurelio, representantes do Concello de Samart\u00edn del Rei Aurelio, autoridades, e todas as persoas que lles gusten de asistir e vaian vestidas con roupa medieval.\nDurante os tres d\u00edas que dura o Encontro inst\u00e1lase un mercado medieval arredor do Parque de La Laguna no que te\u00f1en lugar actividades de marcado talante medieval como loitas de espadas, representaci\u00f3ns teatrais de embarcadoiro, espect\u00e1culos de cetrar\u00eda ou torneo de cabaleiros dacabalo, entre outras moitas.\nUnha das actividades que xera m\u00e1is expectaci\u00f3n \u00e9 o desfile medieval que se desenvolve o s\u00e1bado pola tarde e no que participa o rei xa coroado para recibir o apoio dos seus s\u00fabditos polos embarcadoiros do pobo. O rei vai acompa\u00f1ado de gaitas, autoridades, grupos de animaci\u00f3n e de todas aquelas persoas que vaian vestidas con traxes medievais.\nEstas actividades cel\u00e9branse sempre a terceira fin de semana de xullo, venres, s\u00e1bado e domingo, no marco das Festas de La Laguna\u00a0que son as festas patronais da vila, con m\u00e1is dun s\u00e9culo de tradici\u00f3n.\nToda a cartelar\u00eda e publicidade relacionada co Encontro Medieval faise en idioma asturiano.\nHistoria.\nO I Encontro Medieval tivo lugar no ano 2006 coa coroaci\u00f3n de Jos\u00e9 Mar\u00eda L\u00f3pez Su\u00e1rez e coa representaci\u00f3n da obra teatral \"Entre querellas y doncellas\", de Pablo Rodr\u00edguez Medina que foi posta en escena polo Grupo Teatro Refajo.\nEn 2007 cel\u00e9brase a segunda edici\u00f3n coa coroaci\u00f3n como rei de Chechu Garc\u00eda. A obra representada \u00e9 \"Texedora d'orbayu\" de Pablo Rodr\u00edguez Medina e representada polo Grupo Teatro Refajo.\nO III Encontro Medieval ten como rei Aurelio a Mario Efr\u00e9n Garc\u00eda Villar que \u00e9 coroado no trascurso da obra \"Las siete novias del rey\", escrita por Xulio Arbes\u00fa e representada polo Grupo Teatro Refajo.\nEn 2009 cel\u00e9brase o IV Encontro Medieval coa coroaci\u00f3n de Ana Rosa Su\u00e1rez e a representaci\u00f3n da \u00f3bra \"Apocalipsis: el camino que nos marca\" de Xos\u00e9 Ram\u00f3n Mart\u00edn Ardines.\nO V Encontro Medieval coroa a Graciano Torre e pon en escena a obra de teatro \"De hechiceras, mujeres y reyes\", escrita por Pedro Alberto Marcos.\nA sexta edici\u00f3n de 2011 cel\u00e9brase coa coroaci\u00f3n do futbolista Secundino Su\u00e1rez (Cundi) e a representaci\u00f3n da obra \"Ensayo general\", escrita por Chechu Garc\u00eda e Roberto Corte.\nO s\u00e9timo Encontro Medieval do ano 2012 coroa ao escritor Pablo Xuan Manzano no trascurso da obra \"Bienvenido rey Aurelio\", escrita por Elisabeth Felgueroso.\nNo oitavo Encontro Medieval de 2013 cor\u00f3ase \u00f3 ilustrador Alfonso Zapico durante a representaci\u00f3n da obra musical \"El rey y otras fibras\" do m\u00fasico e escritor Nacho Fonseca que foi posta en escena e cantada polo grupo de teatro e coro Padre Coll."}
{"id": "366599", "revid": "59564", "url": "https://gl.wikipedia.org/wiki?curid=366599", "title": "Acisclo Manzano", "text": "Acisclo Rogelio Manzano Freire, nado en Ourense o 6 de maio de 1940, \u00e9 un escultor galego.\nTraxectoria.\nEstudou na Escola de Formaci\u00f3n Profesional Acelerada e na Escola de Artes e Oficios de Santiago de Compostela. Traballou nun curto per\u00edodo no obradoiro de Francisco Asorey. Integrouse no grupo \"O volter\" con Xaime Quessada e Xos\u00e9 Lu\u00eds de Dios e no grupo \"Sete artistas galegos\", con Manuel Buci\u00f1os, Arturo Baltar, Virxilio Fern\u00e1ndez Ca\u00f1edo e Xavier Pousa Carrera.\nFoi medalla nacional de Arte Xuvenil e realizou exposici\u00f3ns individuais en Espa\u00f1a e f\u00f3ra dela.\nNo ano 2008 \u00e9 nomeado acad\u00e9mico numerario da Real Academia Galega de Belas Artes na secci\u00f3n de escultura.\nEn 2023 premio Alecr\u00edn da Cultura das entidades culturais galegas en Catalu\u00f1a.\nObra.\nEmpezou cun expresionismo de extraordinaria forza. M\u00e1is tarde foi cara a formas reclu\u00eddas, vagamente figurativas. A etapa ibicenca est\u00e1 directamente inspirada nos restos fidianos do Parten\u00f3n.\nTen ilustrado distintas obras dos escritores Lu\u00eds Gonz\u00e1lez Tosar e Miguel Mosquera Paans.\nPublicaci\u00f3ns.\nArchivos de la memoria y el mar, Ourense, 2008."}
{"id": "366600", "revid": "1888", "url": "https://gl.wikipedia.org/wiki?curid=366600", "title": "Acisclo Manzano Freire", "text": ""}
{"id": "366601", "revid": "98629", "url": "https://gl.wikipedia.org/wiki?curid=366601", "title": "Gatibu", "text": "Gatibu \u00e9 un grupo de rock vasco\u00a0con letras en \u00e9uscaro, xurdido na localidade de Gernika. O termo \"Gatibu\" que d\u00e1 nome \u00f3 grupo significa \"cativo\". O grupo xurdiu \u00f3 redor de Alex Sardui (ex cantante de Exkixu) no ver\u00e1n de 2002. Nas guitarras est\u00e1 Haimar Arejita, na bater\u00eda Gaizka Salazar e do baixo enc\u00e1rgase Mikel Caballero.\nA lingua que cantan \u00e9 o dialecto bisca\u00ed\u00f1o do \u00e9uscaro (\"bizkaiera\"), e non o \u00e9uscaro batua ou unificado como fan a maior\u00eda de grupos vascos. Por mor deste impulso en defensa do \u00e9uscaro bisca\u00ed\u00f1o, recibiron numerosos premios e menci\u00f3ns tanto de instituci\u00f3ns como de asociaci\u00f3ns culturais.\nO seu primeiro disco viu a luz en 2002 e titulouse \"Zoramena\" (tolemia). O disco gravouse co selo Oihuka nos estudos de I\u00f1aki 'Uoho' Ant\u00f3n (\"Extremoduro\" e \"Platero y\u00a0T\u00fa\") en Muxika (Biscaia). Con este primeiro disco obtiveron un grande \u00e9xito debido a temas como \"Musturrek sartunde\" (\"Metido no morro\"), que tivo unha grande acollida polo p\u00fablico vasco e obtivo o premio 'Gaztea' \u00e1 mellor canci\u00f3n do 2003. O disco contou coa colaboraci\u00f3n de Adolfo Cabrales 'Fito' (de \"Platero y\u00a0T\u00fa\" e Fito &amp; Fitipaldis) e de Roberto Iniesta 'Robe' (cantante de \"Extremoduro\"), que cantaron senllos temas en \u00e9uscaro.\nNo ano 2005 sa\u00edu \u00e1 venda o seu segundo \u00e1lbum de estudio, \"Disko Infernu\", con temas como \"Inpernuen ate joka\" (\"Tocando a porta do inferno\") ou \"Gogoratzen zaitut\" (L\u00e9mbrote). No ano 2008, sae \"Laino Guztien Gainetik, Sasi Guztien Azpitik\", no 2010 \"Zuzenean Bizitzeko Gogoa\" e no ano 2012 \"Zazpi Kantoietan\". \"Euritan Dantzan\" sa\u00edu \u00e1 venda no ano 2014 e o seu \u00faltimo \u00e1lbum \"Aske maitte, aske bizi\" en 2016."}
{"id": "366604", "revid": "22570", "url": "https://gl.wikipedia.org/wiki?curid=366604", "title": "Ein Gedi", "text": "Ein Gedi (en hebreo \u05e2\u05d9\u05df \u05d2\u05d3\u05d9) \u00e9 un oasis situado en Israel na ribeira oeste do mar Morto, preto de Masada e das covas de Qumr\u00e1n. A aridez e a calor extremos prevalecen nesta rexi\u00f3n des\u00e9rtica durante a maior parte do ano. Os mananciais perennes de auga potable (\"ein\" significa \"manancial\") que fl\u00faen desde os altos riscos do deserto de Xudea fixeron posibles o asentamento e a agricultura desde tempos antigos.\nEtimolox\u00eda.\nEin Gedi menci\u00f3nase en moitas fontes hist\u00f3ricas e aparece varias veces en escrituras b\u00edblicas, por exemplo, no Cantar dos Cantares (en hebreo \u05e9\u05b4\u05c1\u05d9\u05e8 \u05d4\u05b7\u05e9\u05b4\u05bc\u05c1\u05d9\u05e8\u05b4\u05d9\u05dd, \"Shir Hashirim\"): \"\"Ramo de flores de\" \"alhe\u00f1a\" \"nas vi\u00f1as de En-gadi \u00e9 o meu amado para\" min.\" . David ocultouse de Sa\u00fal nas s\u00faas covas: \"Cando Sa\u00fal volveu de perseguir aos filisteos, avis\u00e1ronlle: \u00abDavid est\u00e1 no deserto de En-gadi\u00bb.\" \nHistoria.\nDescubr\u00edronse abundantes achados nas escavaci\u00f3ns arqueol\u00f3xicas realizadas a partir de 1960, que permitiron esbozar a longa historia deste singular sitio.\nUn kibutz, fundado en 1956, est\u00e1 situado a un quil\u00f3metro do oasis. Ofrece varias atracci\u00f3ns tur\u00edsticas e aproveita os patr\u00f3ns locais do tempo e da abundancia de auga natural para cultivar produtos f\u00f3ra de estaci\u00f3n. Antes da fundaci\u00f3n do kibutz, a \u00e1rea de \"Ein Gedi\" non fora habitada permanentemente desde hai 500 anos.\nParque Nacional Ein Gedi.\nO Parque Nacional de Ein Gedi foi creado en 1971 e \u00e9 unha das reservas naturais m\u00e1is importantes de Israel. O parque sit\u00faase na fronteira este do deserto de Xudea, na costa do mar Morto, e cobre unha \u00e1rea de 6.250 acres (25 km\u00b2).\nNo Parque Nacional Ein Gedi fl\u00faen dous torrentes con auga pura ao longo de todo o ano, Nahal David (arroio de David) e Nachal Arugot (arroio de Arugot). Os torrentes de Shulamit e de Ein Gedi tam\u00e9n fl\u00faen na reserva. Xuntos, os mananciais xeran aproximadamente tres mill\u00f3ns de metros c\u00fabicos de auga por ano, gran parte da cal se utiliza para a agricultura ou se embotella para o consumo directo.\nO parque \u00e9 un santuario natural para moitos tipos de especies vexetais e animais. A vexetaci\u00f3n incl\u00fae plantas e \u00e1rbores de rexi\u00f3ns tropicais, des\u00e9rticas, mediterr\u00e1neas e de estepas, tales como acacias, azufaifos e \u00e1lamos. Existen moitas especies diferentes de aves residentes, \u00e1s que se engaden m\u00e1is de 200 especies durante os per\u00edodos da migraci\u00f3n na rexi\u00f3n."}
{"id": "366605", "revid": "25871", "url": "https://gl.wikipedia.org/wiki?curid=366605", "title": "Virxilio Fern\u00e1ndez", "text": "Virxilio Fern\u00e1ndez Ca\u00f1edo, nado en Ourense en 1925 e finado na mesma cidade o 8 de setembro de 2011, foi un pintor galego.\nTraxectoria.\nEstudou na Escola de Artes e Oficios de Ourense. Integrouse no grupo \"Sete artistas galegos\" (Os Artisti\u00f1as), con Xaime Quessada, Xos\u00e9 Lu\u00eds de Dios, Manuel Buci\u00f1os, Arturo Baltar, Acisclo Manzano e Xavier Pousa Carrera. Expuxo por primeira vez en 1954 no Liceo ourens\u00e1n. En 1957 ingresou na \u00c9cole Nationale Sup\u00e9rieure des Beaux Arts de Par\u00eds, para completar a s\u00faa formaci\u00f3n. En 1972 expuxo por primeira vez en Mil\u00e1n e a partir de 1975 deuse a co\u00f1ecer en Alema\u00f1a. En 1991 realizou unha exposici\u00f3n antol\u00f3xica no Centro Cultural Caixavigo que o consagrou definitivamente en Galicia.\nObra.\nVirxilio \u00e9 un debuxante minucioso e un paisaxista conciso. Tam\u00e9n \u00e9 autor de retablos, pintura a modo de baixorrelevo, que transmite un enorme lirismo."}
{"id": "366606", "revid": "1888", "url": "https://gl.wikipedia.org/wiki?curid=366606", "title": "Virxilio Fern\u00e1ndez Ca\u00f1edo", "text": ""}
{"id": "366609", "revid": "89787", "url": "https://gl.wikipedia.org/wiki?curid=366609", "title": "Presidente de Israel", "text": "O Presidente de Israel (en hebreo, \u05e0\u05b0\u05e9\u05b4\u05c2\u05d9\u05d0 \u05d4\u05b7\u05de\u05b0\u05bc\u05d3\u05b4\u05d9\u05e0\u05b8\u05d4, \"Nes\u00ed Hamedin\u00e1\") \u00e9 o Xefe de Estado de Israel. Como adoita ser habitual nas rep\u00fablicas parlamentarias, o cargo ten funci\u00f3n protocolaria, quedando o poder executivo en mans do primeiro ministro. O Parlamento ou Knesset elixe ao presidente por maior\u00eda simple para un \u00fanico per\u00edodo de sete anos.\nNo ano 2007 Dalia Itzik ocupou o cargo de forma interina substitu\u00edndo a Moshe Katsav, que dimitiu. \nPresidentes do Estado de Israel\nTodos os presidentes de Israel que accederon ao cargo desde a pol\u00edtica, desde Jaim Weizmann at\u00e9 o seu sobri\u00f1o Ezer Weizman, foron membros ou estiveron conectados co Partido Laborista Israel\u00ed. Mosh\u00e9 Katsav, foi o primeiro membro do Likud que accedeu \u00e1 presidencia do Estado de Israel. Shimon Peres, foi membro do partido laborista e pertenceu ao partido Kadima.\nFunci\u00f3ns.\nO presidente do Estado de Israel mant\u00e9n o antigo t\u00edtulo de xefe do Sanedr\u00edn, \u00e9 dicir, a entidade xudicial suprema do pobo xudeu na Terra de Israel durante os tempos antigos.\nCase todas as funci\u00f3ns da presidencia son protocolarias e formais. \u00c9 funci\u00f3n do presidente chamar a un membro da Knesset (Parlamento) para que inicie o proceso de formaci\u00f3n dun novo goberno tras as elecci\u00f3ns, ou ben pola renuncia do goberno anterior. Tam\u00e9n \u00e9 a s\u00faa funci\u00f3n aceptar as credenciais dos embaixadores estranxeiros, asinar tratados e leis aprobadas pola Knesset. Tam\u00e9n \u00e9 tarefa do presidente o nomeamento de xu\u00edces, do gobernador do Banco de Israel e dos xefes de misi\u00f3ns diplom\u00e1ticas no estranxeiro, todo iso de acordo coas recomendaci\u00f3ns do organismo correspondentes.\nO presidente do Estado de Israel, asesorado polo ministro de Xustiza, ten capacidade para conceder indultos a presos e conmutar penas."}
{"id": "366610", "revid": "1131", "url": "https://gl.wikipedia.org/wiki?curid=366610", "title": "Insua dos Poetas", "text": "A Insua dos Poetas \u00e9 un parque situado en Esgueva (Madarn\u00e1s, O Carballi\u00f1o), a car\u00f3n do r\u00edo Pedri\u00f1a.\nO espazo acolle esculturas adicadas a poetas da literatura galega. Est\u00e1 xestionado pola Fundaci\u00f3n Insua dos Poetas, que preside Lu\u00eds Gonz\u00e1lez Tosar."}
{"id": "366619", "revid": "27155", "url": "https://gl.wikipedia.org/wiki?curid=366619", "title": "Tu Youyou", "text": "Tu Youyou (, nada en Ningbo, Rep\u00fablica da China o 30 de decembro de 1930, \u00e9 unha cient\u00edfica, m\u00e9dica e qu\u00edmica farmac\u00e9utica chinesa,\u00a0co\u00f1ecida por descubrir a\u00a0artemisinina e a dihidroartemisinina, empregadas para tratar a\u00a0malaria e coas cales se salvaron mill\u00f3ns de vidas. O punto de partida da s\u00faa investigaci\u00f3n estivo baseado na exploraci\u00f3n de textos sobre medicina chinesa tradicional, atopando que o afirmado sobre a cura da malaria en case todos eles non era correcto, excepto nun s\u00f3 deles.\nO descubrimento da artemisinina e o seu tratamento da malaria est\u00e1 considerado como o descubrimento m\u00e1is significativo da medicina tropical no s\u00e9culo XX para a mellora da sa\u00fade das persoas dos pa\u00edses en desenvolvemento tropicais en Asia do sur, \u00c1frica, e Am\u00e9rica do Sur. Polo seu traballo, Tu recibiu en 2011 o Premio Albert Lasker de Investigaci\u00f3n M\u00e9dica Cl\u00ednica, e en 2015 o\u00a0Premio Nobel de Fisiolox\u00eda ou Medicina. Tu recibiu a metade do premio Nobel por descubrir a eficacia da mol\u00e9cula antimal\u00e1rica da planta \"Artemisia annua\"; a outra metade foi compartida por Satoshi \u014cmura e William Campbell por descubrir un novo composto, a avermectina, capaz de curar infecci\u00f3ns como a oncocercose e a filariase linf\u00e1tica causadas por pequenos parasitos. Tu recibiu o primeiro Nobel de medicina para un cidad\u00e1n chin\u00e9s, ademais de ser a primeira muller desa nacionalidade en recibir un premio Nobel en calquera categor\u00eda."}
{"id": "366624", "revid": "7802", "url": "https://gl.wikipedia.org/wiki?curid=366624", "title": "Vera Bogdanovskaia", "text": ""}
{"id": "366629", "revid": "839", "url": "https://gl.wikipedia.org/wiki?curid=366629", "title": "Manuela del Sagrado Coraz\u00f3n", "text": "Manuela Arriola Uranga, nada en Ondarroa (Biscaia) o 29 de decembro de 1891 e finada en Madrid o 10 de novembro de 1936, m\u00e1is co\u00f1ecida como Manuela del Sagrado Coraz\u00f3n, foi unha relixiosa espa\u00f1ola, unha das vinte e tres Adoratrices del Sant\u00edsimo Sacramento asasinadas durante a persecuci\u00f3n relixiosa, que se desencadeou en tempos da guerra civil espa\u00f1ola. Foi beatificada polo papa Bieito XVI o 28 de outubro de 2007.\nBiograf\u00eda.\nIngresou ao noviciado das Adoratrices del Sant\u00edsimo Sacramento de Madrid o 12 de novembro de 1916, onde cambiou o seu nome polo Manuela do Sacro coraz\u00f3n. Al\u00ed fixo a s\u00faa profesi\u00f3n o 19 de maio de 1924. Foille confiada a formaci\u00f3n das novas relixiosas e dedicouse ao ensino, at\u00e9 a s\u00faa elecci\u00f3n como secretaria xeral da Congregaci\u00f3n, en 1929.\nAo comezar a guerra civil espa\u00f1ola en 1936, o convento das Adoratrices de Madrid foi incautado (28 de xullo), para destinalo a hospital de sangue. As relixiosas tiveron que alugar un piso, onde permaneceron at\u00e9 o 9 de novembro do mesmo ano, d\u00eda no que foron arrestadas polos milicianos e levadas \u00e1s tapias do cemiterio da Almudena. Al\u00ed foron fusilada na madrugada do 10 de novembro. En total eran unhas vinte e tres relixiosas \u00e1 cabeza das cales se atopaba Manuela. O seu corpo foi sepultado no pante\u00f3n das Adoratrices do cemiterio da Almudena.\nCulto.\nManuela del Sagrado Coraz\u00f3n at\u00f3pase \u00e1 cabeza do grupo das vinte e tres relixiosas Adoratrices del Sant\u00edsimo Sacramento, quen inmediatamente despois da s\u00faa morte gozaron de fama de santidade. O proceso de beatificaci\u00f3n foi iniciado o 18 de xaneiro de 1954, a partir de ent\u00f3n reco\u00f1ec\u00e9uselle co t\u00edtulo de serva de Deus. Entre as testemu\u00f1as do proceso atop\u00e1base o chofer do cami\u00f3n que as trasladou ao lugar onde foron fusiladas, quen quedou impresionado polo testemu\u00f1o das relixiosas.\nManuela del Sagrado Coraz\u00f3n e as s\u00faas vinte e d\u00faas compa\u00f1eiras m\u00e1rtires foron beatificadas polo papa Bieito XVI na masiva cerimonia de beatificaci\u00f3n celebrada na praza de San Pedro na Cidade do Vaticano, o 28 de outubro de 2007. En devandita cerimonia elevouse aos altares a 498 v\u00edtimas da guerra civil de Espa\u00f1a do s\u00e9culo XX.\nOs restos mortais de Manuela foron exhumados no cemiterio da Almudena e trasladados \u00e1 capela da casa nai das Adoratrices en Madrid. No calendario universal da Igrexa cat\u00f3lica cel\u00e9brase a s\u00faa memoria o 6 de novembro, mentres que as Adoratrices conmem\u00f3rana o 10 de novembro, d\u00eda do seu martirio."}
{"id": "366634", "revid": "5863", "url": "https://gl.wikipedia.org/wiki?curid=366634", "title": "Asquenasita", "text": ""}
{"id": "366635", "revid": "22570", "url": "https://gl.wikipedia.org/wiki?curid=366635", "title": "Relaci\u00f3n de equivalencia", "text": "En teor\u00eda de conxuntos e \u00e1lxebra a noci\u00f3n de relaci\u00f3n de equivalencia sobre un conxunto, permite establecer unha relaci\u00f3n entre os elementos do conxunto que comparten certa caracter\u00edstica ou propiedade. Isto permite agrupar devanditos elementos en clases de equivalencia, \u00e9 dicir, \u00abpaquetes\u00bb de elementos similares. Isto posibilita a construci\u00f3n de novos conxuntos engadindo todos os elementos dunha mesma clase como un s\u00f3 elemento que os representar\u00e1 e que define a noci\u00f3n de conxunto cociente.\nDefinici\u00f3n.\nSexa formula_1 un conxunto dado non baleiro e formula_2 unha relaci\u00f3n binaria definida sobre formula_1. Dise que formula_2 \u00e9 unha relaci\u00f3n de equivalencia se cumpre as seguintes propiedades:\nNotaci\u00f3n:\nClase de equivalencia ou Relaci\u00f3n de equivalencia.\nEn l\u00f3xica de clases e an\u00e1lise matem\u00e1tica, a relaci\u00f3n de equivalencia formula_2 define subconxuntos disxuntos en formula_1 chamados clases de equivalencia:\nDado un elemento formula_16, o conxunto dado por todos os elementos relacionados con formula_17 definen a clase formula_18, que se chama a clase de equivalencia asociada ao elemento formula_17.\nO elemento formula_17 ch\u00e1mase representante da clase.\nCh\u00e1mase orde ao n\u00famero de clases que xera unha relaci\u00f3n de equivalencia; se \u00e9 finito, dise que a relaci\u00f3n \u00e9 de orde finito.\nO concepto de clase de equivalencia ten importancia en ciencia; dado un conxunto de obxectos ou entidades abstractas (potencialmente infinitas), poden establecerse relaci\u00f3ns de equivalencia sobre a base dalg\u00fan criterio, as clases resultantes son os \"tipos\" nos que se pode clasificar toda a gama de obxectos.\nConxunto cociente.\nAo conxunto de todas as clases de equivalencia denom\u00ednase conxunto cociente e ad\u00f3itase denotalo como \nformula_21 o formula_22\nPartici\u00f3n.\nUnha relaci\u00f3n de equivalencia sobre un conxunto induce unha partici\u00f3n do mesmo, \u00e9 dicir, un conxunto no que se definiu unha relaci\u00f3n de equivalencia pode ser dividido en varios subconxuntos de elementos equivalentes entre si e tales que a reuni\u00f3n deses subconxuntos coincide co conxunto enteiro. O seguinte teorema expresa en termos m\u00e1is formais esa mesma idea:\nA partici\u00f3n ten como elementos as clases de equivalencia. Estas son disxuntas d\u00faas a d\u00faas e a uni\u00f3n delas \u00e9 igual ao conxunto formula_1."}
{"id": "366657", "revid": "1505", "url": "https://gl.wikipedia.org/wiki?curid=366657", "title": "Mayor Fern\u00e1ndez da C\u00e1mara Pita", "text": ""}
{"id": "366728", "revid": "5863", "url": "https://gl.wikipedia.org/wiki?curid=366728", "title": "Mar\u00eda do Cebreiro R\u00e1bade Villar", "text": ""}
{"id": "366729", "revid": "54334", "url": "https://gl.wikipedia.org/wiki?curid=366729", "title": "Fernando Cabo Aseguinolaza", "text": "Fernando Cabo Aseguinolaza, nado en Santiago de Compostela o 4 de xullo de 1961, \u00e9 un escritor e profesor universitario galego.\nTraxectoria.\n\u00c9 catedr\u00e1tico de Teor\u00eda da literatura e Literatura comparada na Universidade de Santiago de Compostela."}
{"id": "366743", "revid": "98629", "url": "https://gl.wikipedia.org/wiki?curid=366743", "title": "Michael May", "text": "Michael May nado en Stuttgart, Alema\u00f1a o 18 de agosto en 1934 \u00e9 un expiloto de competici\u00f3n su\u00edzo. Participou en tres Grandes Premios do Campionato Mundial de F\u00f3rmula 1, debutou o 14 de maio de 1961. Non anotou puntos de campionato.\nLogo dun accidente durante a pr\u00e1ctica para o Gran Premio de Alema\u00f1a de 1961, May concentrouse na enxe\u00f1er\u00eda, axudando a desenvolver un sistema de inxecci\u00f3n de combustible para Porsche e Ferrari.\nEn xeral, atrib\u00faeselle a May a introduci\u00f3n da primeira \u00e1 elevada manipulada nun autom\u00f3bil de competici\u00f3n, o Porsche 550, para producir unha forza aerodin\u00e1mica (ou un pulo cara a abaixo) para mellorar as velocidades nas freadas e nas curvas para reducir os tempos de volta.\nTam\u00e9n traballou no dese\u00f1o de motores de alta compresi\u00f3n, e na mellora na econom\u00eda de combustible, entre outras cousas. O exemplo m\u00e1is notable foi a s\u00faa cabeza \"Fireball\" reelaborada para o motor de alta compresi\u00f3n e alta eficiencia Jaguar V-12 HE.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "366745", "revid": "98629", "url": "https://gl.wikipedia.org/wiki?curid=366745", "title": "Revoluci\u00f3n de Maio", "text": "A Revoluci\u00f3n de Maio foron unha serie de acontecementos revolucionarios ocorridos en maio de 1810 na cidade de Buenos Aires, capital do Vicerreinado do R\u00edo da Prata, dependente do rei de Espa\u00f1a, e que tiveron como consecuencia a destituci\u00f3n do vicerrei Baltasar Hidalgo de Cisneros e a s\u00faa substituci\u00f3n pola Primeira Xunta de goberno.\nOs incidentes da Revoluci\u00f3n de Maio sucederon durante o transcurso da chamada \"Semana de Maio\", entre o 18 de maio, data da confirmaci\u00f3n oficial da ca\u00edda da Xunta Suprema Central, e o 25 de maio, data de asunci\u00f3n da Primeira Xunta.\nA Revoluci\u00f3n de Maio foi unha reacci\u00f3n directa \u00e1 guerra da Independencia espa\u00f1ola. En 1808, o rei Fernando VII abdicou en favor de Napole\u00f3n, que concedeu o trono ao seu irm\u00e1n, Xos\u00e9 Bonaparte. A Xunta Suprema Central impuxo resistencia ao goberno de Xos\u00e9 e \u00e1 ocupaci\u00f3n francesa en Espa\u00f1a, mais acabou sufrindo unha serie de reveses que derivaron na perda espa\u00f1ola da metade norte do pa\u00eds. O 1 de febreiro de 1810, tropas francesas ocuparon Sevilla e tomaron o control de case toda Andaluc\u00eda. A Xunta Suprema recuou para C\u00e1diz e disolveuse e o Consello de Rexencia de Espa\u00f1a e Indias substitu\u00eduno. O 18 de maio chegaron a Buenos Aires noticias dos acontecementos grazas a nav\u00edos brit\u00e1nicos.\nO vicerrei Cisneros tentou manter o statu quo pol\u00edtico, pero un grupo de avogados crioulos e militares organizaron un cabido aberto (unha reuni\u00f3n especial de notables da cidade) o 22 de maio para decidir o futuro do vicerreinado. Os delegados negaron o reco\u00f1ecemento ao Consello de Rexencia en Espa\u00f1a e estabeleceron unha xunta para gobernar no lugar de Cisneros, xa que o goberno que o nomeara vicerrei xa non exist\u00eda. Para manter un sentido de continuidade, Cisneros foi inicialmente nomeado presidente da Xunta. Con todo, isto causou moita axitaci\u00f3n popular, polo que renunciou baixo presi\u00f3n o 25 de maio. O recentemente formado goberno, a Primeira Xunta, inclu\u00edu s\u00f3 representantes de Buenos Aires e invitou a outras cidades do vicerreinado a enviar delegados para unirse a eles. Isto deu lugar ao estalido da guerra entre as rexi\u00f3ns que aceptaron o resultado dos eventos en Buenos Aires e as que non o fixeron.\nCoa Revoluci\u00f3n de Maio deu comezo a guerra da Independencia da Arxentina, a\u00ednda que non fora emitida ningunha declaraci\u00f3n formal de independencia no momento e a Primeira Xunta continuou a gobernar en nome do rei deposto polas Abdicaci\u00f3ns de Baiona, Fernando VII. Como acontecementos moi similares sucederon en moitas outras cidades do continente, a Revoluci\u00f3n de Maio tam\u00e9n \u00e9 considerada como un dos primeiros fitos das guerras de independencia hispanoamericanas. Na actualidade, os historiadores debaten sobre se os revolucionarios eran verdadeiramente leais \u00e1 coroa espa\u00f1ola ou se a declaraci\u00f3n de fidelidade ao rei foi unha artima\u00f1a para ocultar o verdadeiro obxectivo\u2014de alcanzar a independencia\u2014 dunha poboaci\u00f3n que a\u00ednda non estaba preparada para aceptar un cambio tan radical. A declaraci\u00f3n formal de independencia da Arxentina tivo lugar seis anos despois durante o Congreso de Tucum\u00e1n o 9 de xullo de 1816.\nCausas.\nCausas externas.\nA declaraci\u00f3n de independencia dos Estados Unidos de Gran Breta\u00f1a en 1776 f\u00edxolles crer aos crioulos (espa\u00f1ois nados nas Am\u00e9ricas) que a revoluci\u00f3n e independencia de Espa\u00f1a poder\u00edan ser viables. Entre 1775 e 1783, os patriotas americanos das trece colonias loitaron na Guerra Revolucionaria Americana contra o reino local de Gran Breta\u00f1a, estabelecendo eventualmente un goberno popular en lugar da monarqu\u00eda brit\u00e1nica. O feito de que Espa\u00f1a axudara as colonias na s\u00faa loita contra Gran Breta\u00f1a enfraqueceu a idea de que rematar coa s\u00faa lealdade ao Estado pai ser\u00eda un crime.\nOs ideais da Revoluci\u00f3n Francesa de 1789 estend\u00e9ronse por toda Europa e as Am\u00e9ricas. O derrocamento e a execuci\u00f3n do rei Lois XVI e da ra\u00ed\u00f1a Mar\u00eda Antonieta acabou con s\u00e9culos de monarqu\u00eda e eliminou os privilexios da nobreza. As ideas liberais nos \u00e1mbitos da pol\u00edtica e da econom\u00eda desenvolv\u00e9ronse e espall\u00e1ronse a trav\u00e9s das Revoluci\u00f3ns do Atl\u00e1ntico na maior parte do mundo occidental. O concepto do dereito divino dos reis foi cuestionado pola Declaraci\u00f3n Francesa dos Dereitos do Home e do Cidad\u00e1n, polo artigo moi citado de que \"todos os homes son creados iguais\", na Declaraci\u00f3n de Independencia dos Estados Unidos e mesmo pola igrexa espa\u00f1ola.\nCon todo, a propagaci\u00f3n de tales ideas estaba prohibida no territorio espa\u00f1ol, como o estaba a venda de libros relacionados ou a s\u00faa posesi\u00f3n non autorizada. Espa\u00f1a puxo en pr\u00e1ctica esas prohibici\u00f3ns cando declarou a guerra a Francia despois da execuci\u00f3n de Lois XVI e mant\u00edvoas despois do tratado de paz de 1796. Moitas novas dos acontecementos de 1789 e copias das publicaci\u00f3ns da Revoluci\u00f3n Francesa estend\u00e9ronse por toda Espa\u00f1a a pesar dos esforzos para mantelas afastadas. Moitos crioulos esclarecidos entraron en contacto con autores liberais e as s\u00faas obras durante os seus estudos na universidade, xa sexa en Europa ou na Universidade de Chuquisaca (actual Sucre). Bastantes libros procedentes dos Estados Unidos atoparon o seu cami\u00f1o cara \u00e1s colonias espa\u00f1olas por Caracas, debido \u00e1 proximidade de Venezuela aos Estados Unidos e as Indias Ociddentais.\nA Revoluci\u00f3n Industrial comezou en Gran Breta\u00f1a, co uso de canles e enerx\u00eda a vapor. Isto levou a un grande aumento nas capacidades produtivas de Gran Breta\u00f1a, e creou a necesidade de novos mercados para vender os seus produtos. As guerras napole\u00f3nicas con Francia fixeron desta unha tarefa ben complicada, despois de que Napole\u00f3n impuxese o Sistema Continental, que prohibiu aos seus aliados e conquistadores comerciar con Gran Breta\u00f1a. As\u00ed, Gran Breta\u00f1a precisaba ser capaz de negociar coas colonias espa\u00f1olas, pero non puido porque estas estaban restrinxidas a comerciar s\u00f3 co seu Estado pai. Para acadar os seus obxectivos econ\u00f3micos, Gran Breta\u00f1a inicialmente tentou invadir o R\u00edo da Prata e conquistar cidades clave na Am\u00e9rica espa\u00f1ola. Cando isto fallou, escolleron promover as aspiraci\u00f3ns hispanoamericanas de emancipaci\u00f3n de Espa\u00f1a.\nO mot\u00edn de Aranjuez en 1808 levou o rei Carlos IV de Espa\u00f1a a abdicar en favor do seu fillo, Fernando VII. Carlos IV solicitou que Napole\u00f3n lle devolvese ao trono; en vez diso, Napole\u00f3n coroou o seu propio irm\u00e1n, Xos\u00e9 Bonaparte, como o novo rei de Espa\u00f1a. Estes acontecementos co\u00f1\u00e9cense como as Abdicaci\u00f3ns de Baiona. A coroaci\u00f3n de Xos\u00e9, que foi recibida con moita resistencia por parte de Espa\u00f1a, comezou a Guerra Peninsular, e a Xunta Suprema Central tomou o poder en nome do rei ausente. Isto tam\u00e9n levou a Espa\u00f1a a cambiar as s\u00faas alianzas de Francia a Gran Breta\u00f1a. Francia, finalmente, invadiu Sevilla, e o Consello de Rexencia de C\u00e1diz substitu\u00edu a disolta Xunta Suprema Central.\nCausas internas.\nEspa\u00f1a prohibiu \u00e1s s\u00faas colonias americanas comerciar con outras naci\u00f3ns ou colonias estranxeiras, e imp\u00faxose como o \u00fanico comprador e provedor para o seu comercio internacional. Esta situaci\u00f3n prexudicou ao vicerreinado, xa que a econom\u00eda espa\u00f1ola non era o suficientemente poderosa como para producir a enorme oferta de produtos que as numerosas colonias precisaban. Isto causou unha escaseza econ\u00f3mica e unha recesi\u00f3n. As rutas do comercio espa\u00f1ol favoreceron os portos de M\u00e9xico e Lima, en detrimento de Buenos Aires. Como resultado, Buenos Aires consegu\u00eda clandestinamente aqueles produtos que non pod\u00edan ser obtidos de forma lex\u00edtima. A maior\u00eda das autoridades locais permitiron este contrabando como un mal menor, a pesar de que era ilegal, e, en ocasi\u00f3ns, igualou o volume do comercio legal con Espa\u00f1a. D\u00faas facci\u00f3ns antag\u00f3nicas xurdiron: os latifundistas que quer\u00edan libre comercio para poder vender os seus produtos no exterior, mentres que os comerciantes, que se beneficiaban dos prezos altos das importaci\u00f3ns contrabandistas, se opo\u00f1\u00edan ao libre comercio porque os prezos descender\u00edan.\nA monarqu\u00eda espa\u00f1ola nomeou aos seus propios candidatos para a maior\u00eda dos cargos pol\u00edticos no vicerreinado, xeralmente favorecendo aos espa\u00f1ois en Europa. Na maior\u00eda dos casos, os nomeados ti\u00f1an pouco co\u00f1ecemento ou interese en cuesti\u00f3ns locais. Consecuentemente, houbo unha rivalidade crecente entre crioulos e peninsulares (aqueles nados en Espa\u00f1a). A maior\u00eda dos crioulos pensaban que os peninsulares tiveran vantaxes inmerecidas e recibiran tratamentos privilexiados na pol\u00edtica e na sociedade. O baixo clero ti\u00f1a un sentimento similar sobre os altos cargos da xerarqu\u00eda relixiosa. Os acontecementos desenvolv\u00e9ronse a un ritmo m\u00e1is baixo que no movemento independentista dos Estados Unidos. Isto foi en parte porque o clero controlaba o sistema educativo por completo na Am\u00e9rica espa\u00f1ola, o que levou \u00e1 poboaci\u00f3n a manter as mesmas ideas conservadoras e a seguir os mesmos costumes como en Espa\u00f1a.\nBuenos Aires e Montevideo resistiron xeitosamente a d\u00faas invasi\u00f3ns brit\u00e1nicas. En 1806, un ex\u00e9rcito brit\u00e1nico pequeno liderado por William Carr Beresford conquistou Buenos Aires por un breve tempo; un ex\u00e9rcito de Montevideo liderado por Santiago de Liniers liberou a cidade. O ano seguinte, un ex\u00e9rcito maior conquistou Montevideo, pero foi esmagado polas forzas de Buenos Aires; os invasores capitularon e volveron a Montevideo ao vicerreinado. Non houbo axuda de Espa\u00f1a durante ningunha das invasi\u00f3ns. Liniers organizou \u00e1s milicias crioulas durante os preparativos para a segunda invasi\u00f3n, a pesar da prohibici\u00f3n que reca\u00eda neles naquel momento. O Rexemento de Patricios, liderado por Cornelio Saavedra, foi o ex\u00e9rcito crioulo m\u00e1is grande. Estes acontecementos deron aos crioulos poder militar e influencia pol\u00edtica que antes non ti\u00f1an e, xa que a vitoria fora conseguida sen axuda de Espa\u00f1a, incrementouse a confianza crioula nas s\u00faas capacidades independentistas.\nA familia real portuguesa abandonou Europa e estabeleceuse na colonia do Brasil en 1808, tras a s\u00faa fuga da invasi\u00f3n napole\u00f3nica de Portugal. Carlota Xoaquina, irm\u00e1 de Fernando VII, era esposa do pr\u00edncipe rexente portugu\u00e9s, pero ti\u00f1a os seus propios proxectos pol\u00edticos. Unha vez evitou a captura da familia real espa\u00f1ola, ela intentou asumir o mando do vicerreinado como rexente. Este proxecto pol\u00edtico, co\u00f1ecido como Carlotismo, procurou evitar unha invasi\u00f3n francesa nas Am\u00e9ricas. Unha pequena sociedade secreta de crioulos, composta por pol\u00edticos como Manuel Belgrano e Juan Jos\u00e9 Castelli, e l\u00edderes militares como Antonio Beruti e Hip\u00f3lito Vieytes, apoiaron este proxecto. Consider\u00e1rono unha oportunidade para obter un goberno local, ou un paso adiante no sentido dunha declaraci\u00f3n potencial de independencia. O proxecto foi rexeitado polo vicerrei Liniers, a maior\u00eda dos peninsulares, e alg\u00fans crioulos, inclu\u00edndo a Cornelio Saavedra e os avogados Mariano Moreno e Juan Jos\u00e9 Paso. Sospeitaron que este escond\u00eda ambici\u00f3ns portuguesas expansionistas sobre a rexi\u00f3n. Os partidarios de Carlota Xoaquina contactaron con ela para dirixir unha monarqu\u00eda constitucional, mentes que ela quer\u00eda gobernar unha monarqu\u00eda absoluta; estes obxectivos contrarios minaron o proxecto e lev\u00e1rono ao seu fracaso. Gran Breta\u00f1a, que ti\u00f1a unha grande influencia nas pol\u00edticas do Imperio portugu\u00e9s, tam\u00e9n se opuxo ao proxecto: non quer\u00edan que Espa\u00f1a se dividise en varios reinos, e consideraron a Carlota Xoaquina incapaz de impedir que iso sucedese.\nCorrentes de pensamento subxacentes.\nDesde mediados do s\u00e9culo XVIII no R\u00edo da Prata, do mesmo xeito que o que suced\u00eda no resto da Am\u00e9rica espa\u00f1ola, d\u00faas correntes de pensamento distintas influ\u00edron na cosmovisi\u00f3n filos\u00f3fica que impactou na acci\u00f3n pol\u00edtica. Estas posici\u00f3ns continuaron durante o proceso que se iniciou en 1810 e que culminou coa emancipaci\u00f3n.\nA primeira corrente de pensamento era de inspiraci\u00f3n cristi\u00e1 e tivo d\u00faas subescolas principais. A m\u00e1is arraigada foi a escola sostida pola doutrina do sacerdote xesu\u00edta Francisco Su\u00e1rez, da Escola de Salamanca, que pregoou que \"a autoridade \u00e9 dada por Deus pero non ao rei sen\u00f3n ao pobo\", e que foi divulgada polos profesores da Universidade Maior Real e Pontificia San Francisco Xavier de Chuquisaca e apresa polos seus estudantes, moitos dos cales foron varios dos posteriores patriotas que impulsaron a Revoluci\u00f3n de Maio. A outra escola inspirouse na Revoluci\u00f3n Americana que, a\u00ednda que tivo outras orixes, acu\u00f1ou para si como lema nacional a frase \"In God We Trust\" que en ingl\u00e9s significa: \u00abEn Deus confiamos\u00bb e que sintetiza acabadamente o pensamento dos revolucionarios das primitivas colonias norteamericanas.\nA segunda corrente de pensamento foi racionalista, laicista e iluminista que sustentou a filosof\u00eda pol\u00edtica de Voltaire e da Revoluci\u00f3n Francesa.\nCara a principios do s\u00e9culo XIX, no R\u00edo da Prata, ambas as correntes de pensamento v\u00edronse reflectidas a trav\u00e9s de diversos patriotas que xestaron a emancipaci\u00f3n. As\u00ed, o militar Cornelio Saavedra, frei Cayetano Rodr\u00edguez, frei Francisco de Paula Casta\u00f1eda, o presb\u00edtero Pedro Ignacio de Castro Barros, o licenciado Manuel Belgrano, Esteban Agust\u00edn Gasc\u00f3n, Gregorio Garc\u00eda de Tagle, entre moitos outros, foron defensores do pensamento cat\u00f3lico e da Igrexa en contra do anticatolicismo dos grupos liderados primeiro por Mariano Moreno e Juan Jos\u00e9 Castelli, e despois por Bernardino Rivadavia quen se valeu de pol\u00edticas regalistas e laicisantes.\nAntecedentes \u00e1 revoluci\u00f3n.\nO vicerrei Liniers.\nTras a invasi\u00f3n brit\u00e1nica de 1806, Santiago de Liniers reconquistou con \u00e9xito Buenos Aires. A poboaci\u00f3n non permitiu a Rafael de Sobremonte continuar como vicerrei. Este escapara a C\u00f3rdoba co erario p\u00fablico mentres a batalla a\u00ednda estaba en progreso. Unha lei promulgada en 1778 esixiu que o erario p\u00fablico se movera a un lugar seguro no caso dun ataque estranxeiro, mais Sobremonte a\u00ednda estaba a ser visto coma un covarde por parte da poboaci\u00f3n. A Real Audiencia de Buenos Aires non permitiu o seu regreso a Buenos Aires e elixiu a Liniers, aclamado como un heroe popular, como vicerrei interino. Esta foi unha acci\u00f3n sen precedentes, a primeira vez que un vicerrei espa\u00f1ol era deposto por instituci\u00f3ns do goberno local, e non polo propio rei de Espa\u00f1a; o rei Carlos IV ratificou o nomeamento posteriormente. Liniers armou a toda a poboaci\u00f3n de Buenos Aires, inclu\u00edndo os crioulos e escravos, e derrotou unha segunda tentativa de invasi\u00f3n brit\u00e1nica en 1807.A administraci\u00f3n de Liniers era popular entre os crioulos, mais non entre os peninsulares como o comerciante Mart\u00edn de \u00c1lzaga e o gobernador de Montevideo,Francisco Javier de El\u00edo. Estes solicitaron \u00e1s autoridades espa\u00f1olas que nomearan a un novo vicerrei. Tras a eclosi\u00f3n da Guerra Peninsular, Francisco Javier de El\u00edo creou a Xunta de Montevideo, que analizar\u00eda todas as ordes de Buenos Aires e reservar\u00edase o dereito a ignoralas, pero non negou abertamente a autoridade do vicerrei nin declarou independente a Montevideo.\nMart\u00edn de \u00c1lzaga comezou un mot\u00edn para derrocar a Liniers. O 1 de xaneiro de 1809, un cabido aberto (unha reuni\u00f3n extraordinaria de veci\u00f1os e xente destacada da cidade) presidido por \u00c1lzaga esixiu a renuncia de Liniers e o nomeamento dunha xunta local. A milicia espa\u00f1ola e un grupo de persoas convocadas para o encontro reuniuse para apoiar a rebeli\u00f3n. Un n\u00famero pequeno de crioulos, especialmente Mariano Moreno, apoiou o mot\u00edn, pero a maior\u00eda deles non o apoiaron. Eles sent\u00edan que \u00c1lzaga quer\u00eda derrocar ao vicerrei para evitar a s\u00faa autoridade pol\u00edtica, mantendo as diferenzas sociais entre os crioulos e os peninsulares inalteradas. O mot\u00edn foi rapidamente encami\u00f1ado cando milicias crioulas lideradas por Cornelio Saavedra cercaron a praza e dispersaron aos insurxentes. Como resultado do mot\u00edn infrutuoso, as milicias rebeldes foron desarmadas. Isto inclu\u00edu todas as milicias peninsulares, e, como resultado, o poder dos crioulos aumentou. Os l\u00edderes da trama, coa excepci\u00f3n de Moreno, foron exiliados a Carmen de Patagones. Javier de El\u00edo liberoulles e deulles asilo pol\u00edtico en Montevideo.\nNomeamento do vicerrei Cisneros.\nA Xunta Suprema Central substitu\u00edu a Liniers polo oficial naval Baltasar Hidalgo de Cisneros, un veterano da Batalla de Trafalgar, para rematar coas turbulencias pol\u00edticas no R\u00edo da Prata. Chegou a Montevideo en xu\u00f1o de 1809 para a entrega do goberno. Manuel Belgrano propuxo que Liniers deb\u00eda resistir co fundamento de que fora confirmado como vicerrei por un rei de Espa\u00f1a, mentres que a Cisneros lle faltaba esa lexitimidade. As milicias crioulas compartiron a proposta de Belgrano, mais Liniers entregou o goberno a Cisneros sen resistencia algunha. Javier de El\u00edo aceptou a autoridade do novo vicerrei, e disolveu a Xunta de Montevideo. Cisneros rearmou as milicias peninsulares desfeitas, e perdoou os responsables do mot\u00edn. \u00c1lzaga non foi liberado, pero a s\u00faa sentenza foi modificada a arresto domiciliario.Houbo unha gran preocupaci\u00f3n polos acontecementos en Espa\u00f1a e pola lexitimidade dos gobernadores locais no Alto Per\u00fa. O 25 de maio de 1809, a Revoluci\u00f3n de Chuquisaca obrigou a depo\u00f1er a Ram\u00f3n Garc\u00eda de Le\u00f3n y Pizarro como gobernador de Chuquisaca, que foi substitu\u00eddo por Juan Antonio \u00c1lvarez de Arenales. O 16 de xullo, a Revoluci\u00f3n da Paz, liderada polo coronel Pedro Domingo Murillo, obrigou a depo\u00f1er ao gobernador da Paz e elixiuse unha nova xunta. A r\u00e1pida reacci\u00f3n das autoridades espa\u00f1olas derrocou esas rebeli\u00f3ns. Un ex\u00e9rcito de mil homes enviado desde Buenos Aires non atopou resistencia en Chuquisaca, asumiu o control da cidade e derrocou a Xunta. Murillo tentou defender a Paz, pero os seus oitocentos milicianos foron completamente superados en n\u00famero polos m\u00e1is de 5.000 soldados enviados desde Lima. El e os outros l\u00edderes foron posteriormente decapitados, e as s\u00faas cabezas foron exhibidas como unha forza disuasoria. Estas medidas contrastaron fortemente co perd\u00f3n que Mart\u00edn de \u00c1lzaga e outros recibiran despois dun curto tempo en prisi\u00f3n, e o resentimento dos crioulos contra os peninsulares afondouse. Juan Jos\u00e9 Castelli estaba presente nas deliberaci\u00f3ns da Universidade de Chuquisaca, onde Bernardo Monteagudo desenvolveu o \"Siloxismo de Chuquisaca\", unha explicaci\u00f3n xur\u00eddica que xustificaba o autogoberno. Isto influ\u00edu nas s\u00faas ideas durante a \"Semana de Maio\".\nO 25 de novembro de 1809, Cisneros creou o Tribunal de Vixilancia Pol\u00edtica para perseguir aos afrancesados, que apoiaban a Xos\u00e9 Bonaparte, e aos independentistas. Con todo, rexeitou a proposta do economista Jos\u00e9 Mar\u00eda Romero de proscribir un n\u00famero de persoas consideradas perigosas para o r\u00e9xime espa\u00f1ol, como Saavedra, Paso, Vieytes, Castelli e Moreno, entre outros. Romero advertiu a Cisneros de que non estendese novas que puidesen ser consideradas subversivas. Os crioulos sentiron que calquera pretexto poder\u00eda ser suficiente para levar \u00e1 eclosi\u00f3n dunha revoluci\u00f3n. En abril de 1810, Cornelio Saavedra aconsellou aos seus amigos: \"non \u00e9 momento a\u00ednda, deixade aos figos madurecer e despois imos comelos\". Con isto quer\u00eda dicir que non apoiar\u00eda acci\u00f3ns apresuradas contra o vicerrei, pero que si o far\u00eda nun momento estratexicamente favorable, como cando as forzas napole\u00f3nicas ga\u00f1asen unha vantaxe decisiva na s\u00faa guerra contra Espa\u00f1a.\nCronolox\u00eda da Semana de Maio.\nA Semana de Maio foi o per\u00edodo de tempo en Buenos Aires que comezou coa confirmaci\u00f3n da ca\u00edda da Xunta Suprema Central e rematou coa dimisi\u00f3n de Cisneros e o estabelecemento da Primeira Xunta.\nO 14 de maio de 1810, a goleta de guerra brit\u00e1nica HMS \"Mistletoe\" chegou a Buenos Aires con xornais europeos que informaban da disoluci\u00f3n da Xunta Suprema Central o pasado xaneiro. A cidade de Sevilla fora invadida polos ex\u00e9rcitos franceses, que estaban xa dominando a maior\u00eda da Pen\u00ednsula Ib\u00e9rica. Os xornais informaban de que alg\u00fans dos antigos membros da Xunta se refuxiaran na Illa de Le\u00f3n en C\u00e1diz. Isto confirmouse en Buenos Aires o 17 de maio, cando a fragata brit\u00e1nica HMS \"John Paris\" chegou a Montevideo; os xornais m\u00e1is recentes informaban de que membros da Xunta Suprema Central foran despedidos. O Consello de Rexencia de C\u00e1diz non era visto como un bo sucesor da resistencia espa\u00f1ola pero si como unha tentativa para restaurar o absolutismo en Espa\u00f1a. A Xunta Suprema Central era vista como simpatizante das novas ideas. Os patriotas suramericanos tem\u00edan tanto unha completa vitoria francesa na pen\u00ednsula como a restauraci\u00f3n do absolutismo. Cisneros manexou os buques de guerra brit\u00e1nicos e incautou os seus xornais para ocultar as novas, pero un xornal chegou \u00e1s mans de Belgrano e Castelli. Eles estenderon as novas entre outros patriotas e desafiaron a lexitimidade do vicerrei, que fora nomeado pola xunta ca\u00edda. Cando Cornelio Saavedra, xefe do Rexemento de Patricios, foi informado destas novas, decidiu que era finalmente o tempo ideal para tomar medidas contra Cisneros. Mart\u00edn Rodr\u00edguez propuxo derrocar o vicerrei pola forza, pero Castelli e Saavedra rexeitaron esta idea e propuxeron a convocatoria dun cabido aberto.\nVenres 18 de maio e s\u00e1bado 19 de maio.\nA\u00ednda que o vicerrei Cisneros tentou ocultar a nova da derrota espa\u00f1ola, o rumor xa se espallara por todo Buenos Aires. A maior\u00eda da poboaci\u00f3n estaba inqueda; hab\u00eda unha alta actividade nos cuarteis e na Praza, e a maior\u00eda das tendas permanec\u00edan pechadas. O \"\"Caf\u00e9 de Catalanes\" e a \"Fonda de las Naciones\"\", normalmente puntos de encontro de crioulos, torn\u00e1ronse en espazos para discusi\u00f3ns pol\u00edticas e proclamaci\u00f3ns radicais; Francisco Jos\u00e9 Planes gritou que Cisneros deb\u00eda ser aforcado na Praza como retribuci\u00f3n pola execuci\u00f3n dos l\u00edderes da malfadada Revoluci\u00f3n da Paz. A xente que simpatizaba co goberno absolutista foi perseguida, pero as loitas eran de pouca importancia, porque a ningu\u00e9n se lle permitiu levar f\u00f3ra dos cuarteis mosquetes ou espadas.\nO vicerrei, tratando de calmar os crioulos, deu a s\u00faa propia versi\u00f3n dos acontecementos nunha proclamaci\u00f3n. Pediulle lexitimidade ao rei Fernando VII, pero a axitaci\u00f3n popular continuou a intensificarse. El era consciente das novas, pero s\u00f3 dic\u00eda que a situaci\u00f3n na Pen\u00ednsula Ib\u00e9rica era delicada; non confirmou a ca\u00edda da Xunta. A s\u00faa proposta era facer un \u00f3rgano de goberno que \u00eda gobernar en nome de Fernando VII, xunto co vicerrei do Per\u00fa Jos\u00e9 Fernando de Abascal y Sousa, co gobernador de Potos\u00ed Francisco de Paula Sanz e co presidente da Real Audiencia de Charcas Vicente Nieto.\nNon enganados polo comunicado do vicerrei, alg\u00fans crioulos reun\u00edronse nas casas de Nicol\u00e1s Rodr\u00edguez Pe\u00f1a e Mart\u00edn Rodr\u00edguez. Durante estes encontros secretos, nomearon unha comisi\u00f3n representativa composta por Juan Jos\u00e9 Castelli e Mart\u00edn Rodr\u00edguez para solicitar que Cisneros convocase un cabido aberto para decidir o futuro do vicerreinado.\nDurante a noite do 19 de maio houbo m\u00e1is discusi\u00f3ns na casa de Rodr\u00edguez Pe\u00f1a. Saavedra, chamado por Viamonte, sumouse \u00e1 reuni\u00f3n, que involucraba l\u00edderes militares e civ\u00eds. Eles decidiron que Belgrano e Saavedra se reunir\u00edan con Juan Jos\u00e9 de Lezica, o alcalde e maxistrado municipal, mentes que Castelli se reunir\u00eda co procurador Juli\u00e1n de Leiva para pedir o seu apoio. Pediron ao vicerrei que permitise un cabido aberto e dixeron que de non ser garantido, a xente e as tropas crioulas ir\u00edan \u00e1 Praza e forzar\u00edan o vicerrei a renunciar por calquera medio necesario, e substituir\u00edano por un goberno patriota. Saavedra comentoulle a Lezica que era sospeitoso de traiz\u00f3n debido \u00e1s s\u00faas constantes petici\u00f3ns de pasos cautelosos e medidos. Este comentario foi pensado para facer presi\u00f3n sobre Lezica, acelerar o sistema legal e permitir \u00e1 xente expresarse, e se non haber\u00eda un alto risco dunha gran rebeli\u00f3n. Lezica pediu paciencia e tempo para convencer o vicerrei, e deixar unha manifestaci\u00f3n masiva como \u00faltimo recurso. Argumentou que, se o vicerrei fose deposto desa maneira, constituir\u00eda unha rebeli\u00f3n, que converter\u00eda os revolucionarios en bandas. Manuel Belgrano deu o seguinte luns como prazo para confirmar o cabido aberto antes de tomar acci\u00f3n directa. Leiva actuar\u00eda como un mediador, sendo un confidente de Cisneros e un negociador de confianza para os revolucionarios moderados.\nDomingo 20 de maio.\nLezica informou a Cisneros da solicitude dun cabido aberto e o vicerrei consultou a Leiva, que falou a favor do cabido. O vicerrei convocou aos mandos militares para vir ao forte \u00e1s 7 da tarde para solicitar apoio militar. Houbo rumores de que pod\u00eda ser unha trampa para capturalos e tomar o control dos cuarteis. Para evitalo, tomaron o control dos granadeiros que protex\u00edan o forte e incautaron as chaves de todas as entradas durante o encontro co vicerrei. O coronel Cornelio Saavedra, xefe do Rexemento de Patricios, respondeu en nome de todos os rexementos crioulos. Comparou a situaci\u00f3n internacional dese momento coa que entrara no momento do mot\u00edn de \u00c1lzaga m\u00e1is dun ano antes e sinalou que Espa\u00f1a estaba enteiramente baixo o control napole\u00f3nico e que as provincias espa\u00f1olas non derrotadas eran moi pequenas en comparaci\u00f3n coas Am\u00e9ricas. Rexeitou a reclamaci\u00f3n da soberan\u00eda de C\u00e1diz sobre as Am\u00e9ricas, e conclu\u00edu con que os ex\u00e9rcitos locais quer\u00edan coidar de si mesmos, no canto de seguir o destino de Espa\u00f1a. Finalmente, sinalou que a Xunta Suprema Central que nomeou a Cisneros como vicerrei xa non exist\u00eda, as\u00ed que rexeitou a lexitimidade de Cisneros como vicerrei e negoulle a protecci\u00f3n das tropas baixo o seu mando.\nCastelli e Mart\u00edn Rodr\u00edguez traslad\u00e1ronse ao forte para unha entrevista con Cisneros. Juan Florencio Terrada, comandante dos granadeiros da infanter\u00eda, uniuse a eles, porque o seu cuartel estaba situado baixo a fiestra de Cisneros, e a s\u00faa presenza non permitir\u00eda ao vicerrei solicitar axuda militar para tomar a Castelli e Mart\u00edn Rodr\u00edguez como prisioneiros. Os gardas deix\u00e1ronlles pasar sen previo aviso, e atoparon a Cisneros botando cartas co brigadier Quintana, o fiscal Caspe e o asesor Coicolea. Castelli e Rodr\u00edguez solicitaron unha vez m\u00e1is a convocatoria dun cabido aberto, e Cisneros reaccionou con irritaci\u00f3n, considerando a s\u00faa petici\u00f3n como un ultraxe. Rodr\u00edguez interrompiuno e forzouno a darlle unha resposta definitiva. Despois dunha curta e privada conversa con Caspe, Cisneros deu o seu consentimento.\nAquela noite, moitos revolucionarios participaron nunha produci\u00f3n de teatro sobre a tiran\u00eda, chamada \"Roma Salvada\". O actor foi Morante, actuando como C\u00edcero. O xefe de polic\u00eda solicitou a Morante que finxise unha enfermidade e que non aparecese, co que o acto poder\u00eda ser substitu\u00eddo por \"Misantrop\u00eda e arrepentimento\" do novelista alem\u00e1n e dramaturgo August von Kotzebue. Os rumores da censura policial espall\u00e1ronse rapidamente; Morante ignorou a solicitude e actuou como estaba planeado. No cuarto acto, Morante fixo un discurso patri\u00f3tico, sobre a ameaza gala a Roma (os galos son devanceiros de franceses) e a necesidade dun liderado forte para resistir o perigo. Esta escena levantou os esp\u00edritos dos revolucionarios e levou a aplausos fren\u00e9ticos. Juan Jos\u00e9 Paso levantouse e gritou pola liberdade de Buenos Aires, e unha pequena loita proseguiu.\nDespois do acto, os revolucionarios volveron \u00e1 casa de Pe\u00f1a. D\u00e9ronse de conta do resultado da reuni\u00f3n con Cisneros, pero non ti\u00f1an a certeza de que Cisneros mantivese a s\u00faa palabra. Organizaron unha manifestaci\u00f3n para o d\u00eda seguinte para garantir que o cabido aberto ser\u00eda convocado conforme o decidido.\nLuns 21 de maio.\n\u00c1s 3 da tarde, o cabido comezou o seu traballo rutineiro, pero foi interrompido por 600 homes armados chamados a Lexi\u00f3n Infernal, que ocuparon a Praza da Vitoria e esixiron en voz alta a convocatoria dun cabido aberto e a renuncia do vicerrei Cisneros. Levaron un retrato de Fernando VII e as lapelas dos seus abrigos soportaban unha cinta branca que simbolizaba a unidade crioula-espa\u00f1ola. Domingo French, o carteiro da cidade, e Antonio Beruti, un empregado da tesourar\u00eda, liderou aos manifestantes. Dic\u00edase que Cisneros estaba morto, e que Saavedra tomara o control do goberno. Saavedra estaba no cuartel nese momento, preocupado pola manifestaci\u00f3n. Pensou que a violencia deb\u00eda ser parada e esas medidas radicais como o asasinato de Cisneros deb\u00edan ser evitadas, pero el tam\u00e9n pensou que as tropas deb\u00edan amotinarse se as manifestaci\u00f3ns fosen reprimidas. A xente na Praza non cr\u00eda que Cisneros permitir\u00eda un cabido aberto o d\u00eda seguinte. Leiva abandonou o cabido, e Belgrano, que representaba \u00e1 multitude, pediu un compromiso definitivo. Leiva explicou que todo \u00eda adiante como estaba planeado, pero o cabido necesitaba tempo para prepararse. Pediulle axuda a Belgrano co traballo do cabido, xa que a s\u00faa intervenci\u00f3n ser\u00eda vista pola multitude como unha garant\u00eda de que as s\u00faas demandas non ser\u00edan ignoradas. A multitude abandonou o sal\u00f3n principal pero permaneceu na Praza. Belgrano protestou pola lista de invitados, que consist\u00eda nos cidad\u00e1ns m\u00e1is ricos, e pensou que se a xente pobre estivese al\u00ed f\u00f3ra haber\u00eda maior axitaci\u00f3n. Os membros do cabido tentaron convencelo a dar o seu apoio, pero el foise.\nA partida de Belgrano enfureceu \u00e1 multitude, xa que non explicou que ocorrera, e a xente tem\u00eda unha traiz\u00f3n. As demandas da renuncia inmediata de Cisneros substitu\u00edron a aquelas dun cabido aberto. A xente finalmente calmouse e dispersouse cando Saavedra interveu para dicir que as reivindicaci\u00f3ns da Lexi\u00f3n Infernal foran apoiadas polos militares.\nAs invitaci\u00f3ns foran distribu\u00eddas entre 450 principais cidad\u00e1ns e funcionarios da capital. O cabido compilou unha lista de invitados, e tentou garantir o resultado, invitando a xente que ser\u00eda propensa a apoiar ao vicerrei. Os revolucionarios combateron este movemento cun similar, de xeito que a maior\u00eda da xente fose contra Cisneros. O traballador de imprenta Agust\u00edn Donado, apoiando aos revolucionarios, imprimiu preto de 600 invitaci\u00f3ns, en vez das 450 solicitadas, e distribu\u00edu as excedentes entre os crioulos. Durante a noite, Castelli, Rodr\u00edguez, French e Beruti visitaron todos os cuarteis para arengar \u00e1s tropas e preparalas para o d\u00eda seguinte.\nMartes 22 de maio.\nSegundo a acta, s\u00f3 preto de 251 dos 450 invitados participaron oficialmente no cabido aberto. French e Beruti, ao mando de 600 homes armados con coitelos, espingardas e carabinas, controlaron o acceso \u00e1 praza para garantir que o cabido aberto tivese unha maior\u00eda de crioulos. Todas as persoas relixiosas e civ\u00eds notables estaban presentes, as\u00ed como mandos de milicias e moitos veci\u00f1os destacados. A \u00fanica ausencia importante foi a de Mart\u00edn de Alzaga, que a\u00ednda estaba baixo arresto domiciliario.\nUn comerciante, Jos\u00e9 Ignacio Rez\u00e1bal, participou no cabido aberto, pero, nunha carta ao sacerdote Juli\u00e1n S. de Ag\u00fcero, dixo que ti\u00f1a algunhas d\u00fabidas que foron compartidas por outras persoas pr\u00f3ximas a el. Tem\u00eda que, sen importar que partido prevalecese no cabido aberto, \u00eda se vingar contra o outro, sendo o mot\u00edn de \u00c1lzaga un precedente recente. Sentiu que ao cabido aberto lle faltar\u00eda lexitimidade se demasiados crioulos fosen autorizados a tomar parte nela, como resultado da devandita manipulaci\u00f3n na lista de convidados.\nA reuni\u00f3n durou desde a ma\u00f1\u00e1 \u00e1 media-noite, inclu\u00edndo a lectura da proclamaci\u00f3n, o debate e a votaci\u00f3n. Non houbo voto secreto; os votos escoit\u00e1ronse un de cada vez e constaron en acta. Os temas principais do debate foron a lexitimidade do goberno e a autoridade do vicerrei. O principio da retroversi\u00f3n da soberan\u00eda para o pobo dixo que, en ausencia do monarca lex\u00edtimo, o poder volveu para o pobo; ti\u00f1an o dereito de formar un novo goberno. Este principio era com\u00fan na escol\u00e1stica espa\u00f1ola e filosof\u00eda racionalista, pero nunca foi aplicado na xurisprudencia. A s\u00faa validez dividiu a asemblea en dous grupos principais: un grupo que o rexeitou e argumentou que a situaci\u00f3n debe permanecer inalterada; este grupo apoiaba a Cisneros como vicerrei. O outro grupo apoiaba un cambio, e considerou que deb\u00edan estabelecer unha xunta, como as establecidas en Espa\u00f1a para substitu\u00edr o vicerrei. Houbo tam\u00e9n unha terceira posici\u00f3n, que estaba no medio. Os promotores do cambio non reco\u00f1eceron a autoridade do Consello de Rexencia, e argumentaron que as colonias en Am\u00e9rica non foran consultadas na s\u00faa formaci\u00f3n. No debate discutiuse superficialmente a rivalidade entre crioulos e peninsulares; os adeptos ao vicerrei sentiron que a vontade dos peninsulares deb\u00eda prevalecer sobre a dos crioulos.\nUn dos oradores da primeira posici\u00f3n era o bispo de Buenos Aires, Benito Lue y Riega, l\u00edder da igrexa local, que dixo:Juan Jos\u00e9 Castelli foi o principal orador dos revolucionarios. El baseou a s\u00faa intervenci\u00f3n en d\u00faas ideas fundamentais: a lexitimidade caducada do goberno\u2014afirmou que a Xunta Suprema Central foi disolta e non ti\u00f1a dereitos para designar unha Rexencia\u2014e o principio de retroversi\u00f3n da soberan\u00eda. Falou tras Riega, e respondeu que o pobo americano debe asumir o control do seu goberno ata que Fernando VII poida volver ao trono.Pascual Ruiz Huidobro afirmou que, unha vez que a autoridade que designou Cisneros tivese expirado, Cisneros non deb\u00eda ter un lugar no goberno. Huidobro sentiu que o cabido deb\u00eda estar no goberno, ao seren este o representante do pobo. Melchor Fern\u00e1ndez, Juan Le\u00f3n Ferragut e Joaqu\u00edn Grigera apoiaron o seu voto, entre outros.O avogado Manuel Genaro Villota, representante da Espa\u00f1a conservadora, dixo que a cidade de Buenos Aires non ti\u00f1a o dereito de tomar decisi\u00f3ns unilaterais sobre a lexitimidade do vicerrei ou do Consello de Rexencia, sen a participaci\u00f3n doutras cidades do vicerreinado. Este argumentou que tal acci\u00f3n \u00eda romper a unidade do pa\u00eds e estabelecer tantas soberan\u00edas como cidades hab\u00eda. A s\u00faa intenci\u00f3n era manter a Cisneros no poder, atrasando calquera acci\u00f3n posible. Juan Jos\u00e9 Paso aceptou o seu primeiro punto, pero argumentou que a situaci\u00f3n en Europa e a posibilidade de que as forzas de Napole\u00f3n puidesen conquistar as colonias americanas esix\u00eda unha resoluci\u00f3n de urxencia. El ent\u00f3n expuxo o \"argumento da irm\u00e1 m\u00e1is vella\", argumentando que Buenos Aires deb\u00eda tomar a iniciativa e facer os cambios que fosen necesarios e adecuados, coa condici\u00f3n expresa de que as outras cidades ser\u00edan convidadas a comentar o m\u00e1is axi\u00f1a posible. O estrataxema ret\u00f3rico da \"irm\u00e1 maior\", comparable \u00e1 xesti\u00f3n de empresas, fai unha analox\u00eda entre a relaci\u00f3n de Buenos Aires e outras cidades do vicerreinado cunha relaci\u00f3n de irm\u00e1ns.\nO cura Juan Nepomuceno Sol\u00e1, a continuaci\u00f3n, propuxo que o cabido debe recibir a orde provisional, ata a formaci\u00f3n dunha xunta social formada por representantes de todas as poboaci\u00f3ns do vicerreinado. Manuel Alberti, Miguel de Azcu\u00e9naga (que ser\u00edan membros da Primeira Xunta uns d\u00edas m\u00e1is tarde), Escalada e Argerich (ou Aguirre) apoiaron o seu voto, entre outros.\nCornelio Saavedra suxeriu que o cabido deb\u00eda recibir a orde provisional ata a formaci\u00f3n dunha xunta que gobernase do xeito e forma que o cabido considerase apropiada. El dixo: \"... non haber\u00e1 d\u00fabida de que son as persoas as que crean autoridade ou mando.\" No momento da votaci\u00f3n, a posici\u00f3n de Castelli coincidiu coa de Saavedra.\nManuel Belgrano estaba preto dunha vent\u00e1 e, en caso dun desenvolvemento problem\u00e1tico, el dar\u00eda un sinal ao axitar un pano branco, sobre o cal as persoas reunidas na Praza forzar\u00edan o seu cami\u00f1o para o cabido. Con todo, non houbo problemas e este plan de emerxencia non foi executado. O historiador Vicente Fidel L\u00f3pez revelou que o seu pai, Vicente L\u00f3pez y Planes, que estaba presente no evento, viu que Mariano Moreno estaba preocupado preto do fin, a pesar de que a maior\u00eda fora alcanzada. Moreno dixo a Planes que o cabido estaba a piques de traizoalos.\nM\u00e9rcores 23 de maio.\nO debate durou todo o d\u00eda, e os votos foron contados moi tarde aquela noite. Tras as presentaci\u00f3ns, as persoas votaron a favor da continuaci\u00f3n do vicerrei, s\u00f3 ou na cabeza dunha xunta, ou a s\u00faa dimisi\u00f3n. As ideas explicadas foron divididas nun pequeno n\u00famero de propostas, designadas cos nomes dos seus principais partidarios, e as persoas, a continuaci\u00f3n, votaron unha desas propostas. A votaci\u00f3n durou moito tempo, e o resultado foi que o vicerrei dimitise por unha ampla maior\u00eda: 155 votos a 69.\nManuel Jos\u00e9 Reyes afirmou que el non atopou ningunha raz\u00f3n para depo\u00f1er o vicerrei, e que ser\u00eda suficiente nomear unha xunta encabezada por Cisneros. A s\u00faa proposta ti\u00f1a uns 30 votos. Outros 30 votos apoiaron a Cisneros, sen alterar o sistema pol\u00edtico. Un pequeno grupo apoiou a proposta de Mart\u00edn Jos\u00e9 de Choteco, que tam\u00e9n apoiou a Cisneros.\nTam\u00e9n houbo moitas propostas diferentes que implicaban a eliminaci\u00f3n de Cisneros. Moitas delas esix\u00edan que as novas autoridades deb\u00edan ser elixidas polo cabido. Pascual Ruiz Huidobro propuxo que o cabido deb\u00eda gobernar e nomear un novo goberno, pero esta proposta non fixo referencia \u00e1 soberan\u00eda popular ou a creaci\u00f3n dunha xunta. Esta proposta recibiu 35 votos, e buscou simplemente substitu\u00edr a Cisneros por Huidobro: Huidobro era o oficial militar m\u00e1is graduado, e, polo tanto, o candidato natural baixo as leis daquel momento para substitu\u00edr o vicerrei en ausencia dun novo compromiso de Espa\u00f1a. Juan Nepomuceno Sol\u00e1 propuxo unha xunta composta por delegados de todas as provincias do vicerreinado, mentres que o cabido deb\u00eda gobernar; esta proposta recibiu preto de 20 votos. Cornelio Saavedra, cuxa proposta era que o cabido deb\u00eda nomear unha Xunta e gobernar, tivo o maior n\u00famero de votos. Unha serie doutras propostas s\u00f3 tiveron alg\u00fans votos cada unha.\nNa madrugada do 23 de maio, o cabido informou a poboaci\u00f3n que o vicerrei \u00eda rematar o seu mandato. A m\u00e1is alta autoridade ser\u00eda trasladada temporalmente ao cabido ata o nomeamento dunha xunta de goberno. Moitos avisos foron feitos en varios puntos de toda a cidade, que anunciaron a creaci\u00f3n inminente dunha xunta e a convocatoria de representantes das provincias. Os avisos tam\u00e9n suxer\u00edan ao p\u00fablico a se abster de actos contrarios \u00e1 orde p\u00fablica.\nXoves 24 de maio.\nO cabido interpretou a decisi\u00f3n do cabido aberto \u00e1 s\u00faa propia maneira. Cando se formou a nova Xunta para gobernar ata a chegada de representantes doutras cidades, Leiva quer\u00eda que o vicerrei Cisneros fose nomeado presidente da Xunta e comandante das forzas armadas. Hai moitas interpretaci\u00f3ns dos seus motivos para afastarse de decisi\u00f3n do cabido aberto deste xeito. Catro outros membros foron nomeados para a Xunta: os crioulos Cornelio Saavedra e Juan Jos\u00e9 Castelli, e os peninsulares Juan Nepomuceno Sola e Jos\u00e9 Santos Inchaurregui.\nLeiva escribiu un c\u00f3digo constitucional para regular as acci\u00f3ns da Xunta. Este estipulou que a Xunta non poder\u00eda exercer o poder xudicial, que foi reservado para a Real Audiencia de Buenos Aires; que Cisneros non poder\u00eda actuar sen o apoio dos demais membros da Xunta; que o cabido poder\u00eda facer dimitir a calquera que non fixera ben o seu deber; que o consentimento do cabido ser\u00eda necesario para crear novos impostos; que a Xunta aprobar\u00eda unha amnist\u00eda xeral para os que ti\u00f1an transmitido ditames ao cabido aberto; e que a Xunta quer\u00eda invitar a outras cidades para enviar delegados. Os comandantes das forzas armadas, inclu\u00edndo Saavedra e Pedro Andr\u00e9s Garc\u00eda, estiveron de acordo con este c\u00f3digo. A Xunta xurou o xuramento de posesi\u00f3n naquela tarde.\nEste desenvolvemento chocoulles aos revolucionarios. Sen saber o que facer a continuaci\u00f3n, tem\u00edan que ser\u00edan castigados, como os revolucionarios de Chuquisaca e A Paz. Moreno abxurou as s\u00faas relaci\u00f3ns cos outros e pechouse na s\u00faa casa. Houbo unha reuni\u00f3n na casa de Rodr\u00edguez Pe\u00f1a. Decidiron que o cabido non continuar\u00eda tal conspiraci\u00f3n sen a bendici\u00f3n de Saavedra e que Castelli deb\u00eda dimitir da Xunta. Tagle tivo unha visi\u00f3n diferente: pensou que Saavedra poder\u00eda ter aceptado por debilidade ou inxenuidade e que Castelli deb\u00eda permanecer na Xunta para contrarrestar a influencia dos outros sobre el. Mentres tanto, unha multitude liderada por Domingo French e Antonio Beruti encheu a Praza. A estabilidade de Cisneros no poder, a\u00ednda que nunha oficina diferente do vicerrei, foi vista como un insulto \u00e1 vontade do cabido aberto. O coronel Mart\u00edn Rodr\u00edguez advertiu que, se o ex\u00e9rcito estaba apoiando a un goberno que mantivese a Cisneros, en breve ter\u00edan que disparar sobre o pobo, e que se producir\u00eda unha revoluci\u00f3n. El dixo que \"todos, sen excepci\u00f3n\" esix\u00edan a retirada de Cisneros.\nAquela noite, Castelli e Saavedra indicaron a Cisneros que dimitese da Xunta recentemente formada. Explic\u00e1ronlle que a poboaci\u00f3n estaba ao bordo da revoluci\u00f3n violenta e \u00eda eliminarlle pola forza, se non renunciase tam\u00e9n. Eles alertaron que non te\u00f1en o poder de parar iso: nin Castelli para parar os seus amigos, nin Saavedra para evitar que o Rexemento de Patricios se amotinase. Cisneros quer\u00eda esperar ao d\u00eda seguinte, pero eles dixeron que non hab\u00eda tempo para m\u00e1is atrasos, polo que finalmente acordou renunciar. Enviou unha carta de dimisi\u00f3n ao cabido para a s\u00faa consideraci\u00f3n o d\u00eda seguinte. Chiclana sentiuse encoraxado cando Saavedra renunciou, e comezou a pedir sinaturas para un manifesto sobre a vontade do pobo. Moreno rexeitou calquera implicaci\u00f3n m\u00e1is, pero Castelli e Pe\u00f1a confiaban en que acabar\u00eda por unirse a eles se os acontecementos se desenvolvesen como eles esperaban.\nVenres 25 de maio.\nNa ma\u00f1\u00e1 do 25 de maio, a pesar do mal tempo, unha multitude reuniuse na Praza da Vitoria, as\u00ed como a milicia liderada por Domingo French e Antonio Beruti. Esixiron a retirada da Xunta elixida o d\u00eda anterior, a renuncia final de Cisneros e o nomeamento dunha nova xunta que non o inclu\u00edse. O historiador Bartolom\u00e9 Mitre afirmou que French e Beruti distribu\u00edron cintas azuis e brancas, semellantes \u00e1 escarapela moderna da Arxentina, entre os presentes. Os historiadores posteriores dub\u00eddano, pero consideran posible que os revolucionarios usaran marcas distintivas dalg\u00fan tipo de identificaci\u00f3n. Dic\u00edase que o cabido poder\u00eda rexeitar a renuncia Cisneros. Debido a atrasos na emisi\u00f3n dunha resoluci\u00f3n oficial, a multitude axitouse, clamando que \"o pobo quere saber de que se trata\".\nO cabido reuniuse \u00e1s 9 horas e rexeitou a renuncia de Cisneros. Eles consideraron que a multitude non ti\u00f1a o dereito lex\u00edtimo de influ\u00edr en algo que o cabido xa decidira e aplicara. Consideraron que, como a Xunta estaba ao mando, a manifestaci\u00f3n deb\u00eda ser reprimida pola forza, e fixo aos membros responsables de calquera cambio \u00e1 resoluci\u00f3n do d\u00eda anterior. Para cumprir estas ordes convocaron aos principais mandos, pero estes non obedeceron. Moitos deles, inclu\u00edndo Saavedra, non apareceron. Aqueles afirmaron que non pod\u00edan apoiar a orde do goberno, e que os comandantes ser\u00edan desobedecidos se se ordenase \u00e1s tropas reprimir aos manifestantes.\nA axitaci\u00f3n da multitude aumentou e invadiron a sala capitular. Leiva e Lezica solicitaron que algu\u00e9n poder\u00eda actuar como portavoz para o pobo e deb\u00eda unirse a eles dentro da sala e explicar os desexos da xente. Beruti, Chiclana, French e Grela foron autorizados a pasar. Leiva intentou evitar a Pancho Planes, pero entrou no sal\u00f3n tam\u00e9n. O cabido argumentou que Buenos Aires non ti\u00f1a dereito a romper o sistema pol\u00edtico do vicerreinado sen discutir coas outras provincias; French e Chiclana responderon que a solicitude dun Congreso xa fora considerada. O cabido chamou os comandantes para deliberar con eles. Como acontecera varias veces nos \u00faltimos d\u00edas, Romero explicou que os soldados se amotinar\u00edan se estivesen obrigados a loitar contra os manifestantes en nome de Cisneros. O cabido a\u00ednda rexeitou desistir, ata que o ru\u00eddo da manifestaci\u00f3n foi o\u00eddo no corredor. Tem\u00edan que os manifestantes puidesen invadir a edificaci\u00f3n e chegar a eles. Mart\u00edn Rodr\u00edguez sinalou que o \u00fanico xeito de calmar os manifestantes era aceptar a renuncia de Cisneros. Leiva estivo de acordo, convenceu os outros membros, e o pobo volveu \u00e1 Praza. Rodr\u00edguez foi \u00e1 casa de Azcu\u00e9naga para atender a outros revolucionarios e planificar os pasos finais da revoluci\u00f3n. A manifestaci\u00f3n invadiu o cabido de novo, e chegaron ao sal\u00f3n de deliberaci\u00f3ns. Beruti falou en nome do pobo, e dixo que a nova Xunta deber\u00eda ser elixida polo pobo e non polo cabido. El dixo que, ademais das preto de 400 persoas xa reunidas, os cuarteis estaban cheos de xente que os apoiaban, e ameazou que \u00eda asumir o control, pola forza se fose necesario. O cabido respondeu solicitando as s\u00faas demandas por escrito.\nDespois dun longo per\u00edodo de tempo, un documento que conti\u00f1a 411 sinaturas foi entregado ao cabido. Este traballo propuxo unha nova composici\u00f3n para a Xunta de goberno, e unha expedici\u00f3n de 500 homes para axudar as provincias. O documento\u2014a\u00ednda preservado\u2014listaba a maior\u00eda dos comandantes do ex\u00e9rcito e moitos veci\u00f1os co\u00f1ecidos, e conti\u00f1a moitas firmas ilexibles. French e Beruti asinaron o documento, afirmando que \"para min e para seiscentos e m\u00e1is\". Con todo, non existe unha opini\u00f3n un\u00e1nime entre os historiadores sobre a autor\u00eda do documento. Mentres tanto, o tempo mellorou e o sol rompeu as nubes. As persoas na praza viron un presaxio favorable para a revoluci\u00f3n. O \"Sol de Maio\" foi creado alg\u00fans anos m\u00e1is tarde con referencia a este acontecemento.\nO cabido aceptou o documento e mudouse para a terraza para presentalo directamente ao pobo para a s\u00faa ratificaci\u00f3n. Pero, por mor da hora tard\u00eda e o tempo, o n\u00famero de persoas na praza diminu\u00edra. Leiva ridiculizou a reivindicaci\u00f3n dos representantes restantes para falar en nome do pobo. Isto esgotou a paciencia dos poucos que a\u00ednda estaban na praza coa choiva. Beruti non aceptou novos atrasos, e ameazou con chamar \u00e1 xente \u00e1s armas. Afrontando a perspectiva m\u00e1is violencia, a petici\u00f3n popular foi lida en voz alta e inmediatamente ratificada por todos os presentes.\nA Primeira Xunta foi finalmente estabelecida. Foi composta polo presidente Cornelio Saavedra, os membros Manuel Alberti, Miguel de Azcu\u00e9naga, Manuel Belgrano, Juan Jos\u00e9 Castelli, Domingo Matheu e Juan Larrea, e os secretarios Juan Jos\u00e9 Paso e Mariano Moreno. As regras que a rexeron foron practicamente as mesmas que foran emitidas o d\u00eda anterior, co suplemento de que o cabido vixiar\u00eda aos membros da Xunta e que a propia Xunta \u00eda nomear substitutos no caso de vacantes. Saavedra falou \u00e1 multitude, e despois mudouse para o forte, entre salvas de artiller\u00eda e o toque das camp\u00e1s. Mentres tanto, Cisneros tomou unha viaxe para C\u00f3rdoba, Arxentina, para avisar a Santiago de Liniers do que pasou en Buenos Aires e solicitar unha acci\u00f3n militar contra a Xunta.\nAcontecementos posteriores.\nBuenos Aires soportou todas as Guerras Hispanoamericanas de Independencia sen ser reconquistada polos ex\u00e9rcitos mon\u00e1rquicos ou realistas contrarrevolucionarios de \u00e9xito. Con todo, afrontou varios conflitos internos. \u00c1 Revoluci\u00f3n de Maio falt\u00e1balle un l\u00edder claro como noutras rexi\u00f3ns de Am\u00e9rica Latina; o secretario Mariano Moreno encargouse da fase inicial do goberno, pero foi destitu\u00eddo pouco despois.\nO Consello de Rexencia, a Real Audiencia de Buenos Aires e os peninsulares opux\u00e9ronse \u00e1 nova situaci\u00f3n. A Real Audiencia secretamente xurou fidelidade ao Consello de Rexencia un mes despois e enviou comunicados \u00e1s outras cidades do vicerreinado, para lles pedir que negasen o reco\u00f1ecemento ao novo goberno. Para p\u00f3r fin a estas actividades, a Xunta reuniuse con Cisneros e todos os membros da Real Audiencia baixo o pretexto de que as s\u00faas vidas estaban en perigo, e enviounos ao exilio a bordo do buque brit\u00e1nico \"Dart\". O capit\u00e1n Mark Brigut Larrea foi instru\u00eddo para evitar portos americanos e entregalos directamente para as Illas Canarias. A Xunta, a continuaci\u00f3n, nomeou unha nova Audiencia composta enteiramente de crioulos leais \u00e1 revoluci\u00f3n.\nCada cidade no territorio da Arxentina moderna excepto C\u00f3rdoba aprobou a Primeira Xunta. As cidades do Alto Per\u00fa, no entanto, non tomaron unha posici\u00f3n, debido aos recentes resultados das Revoluci\u00f3ns de Chuquisaca e A Paz. Asunci\u00f3n de Paraguai rexeitou a Xunta e xurou lealdade ao Consello de Rexencia. A Banda Oriental, segundo Francisco Javier de Elio, permaneceu como un reduto mon\u00e1rquico.\nO ex vicerrei Santiago de Liniers organizou unha contrarrevoluci\u00f3n en C\u00f3rdoba, e iso se converteu na primeira campa\u00f1a militar do goberno independente. A pesar da importancia do mesmo Liniers, e o seu prestixio como un heroe popular polo seu rol cando os ingleses os invadiron, a poboaci\u00f3n de C\u00f3rdoba preferiu apoiar a revoluci\u00f3n. Isto reduciu o poder do ex\u00e9rcito contrarrevolucionario por medio de deserci\u00f3ns e sabotaxes. As tropas de Liniers foron rapidamente derrotadas polas forzas lideradas por Francisco Ortiz de Ocampo. Ocampo rexeitou disparar a Liniers; polo tanto, a execuci\u00f3n ordenada pola Xunta foi realizada por Juan Jos\u00e9 Castelli. Tras a vitoria, a Primeira Xunta enviou expedici\u00f3ns militares cara moitas outras cidades para esixir o apoio e a elecci\u00f3n de representantes para a mesma.\nMontevideo, que ti\u00f1a unha rivalidade hist\u00f3rica con Buenos Aires, op\u00faxose \u00e1 Primeira Xunta e o Consello de Rexencia declarouna a nova capital do vicerreinado, xunto con Francisco Javier de Elio como o novo vicerrei. A cidade foi ben defendida, polo que poder\u00eda facilmente resistir a unha invasi\u00f3n. Algunhas cidades perif\u00e9ricas na Banda Oriental actuaron contra a vontade de Montevideo e apoiaron \u00e1 Xunta de Buenos Aires. Jos\u00e9 Gervasio Artigas liderounos e mantivo a Montevideo baixo cerco. A derrota final dos mon\u00e1rquicos montevideanos foi realizada por Carlos Mar\u00eda de Alvear e William Brown. \nA Capitan\u00eda xeneral de Chile seguiu un proceso an\u00e1logo ao da Revoluci\u00f3n de Maio, e elixiu unha Xunta de Goberno que inaugurou o breve per\u00edodo co\u00f1ecido como \"Patria Vieja\". A Xunta foi derrotada en 1814 na Batalla de Rancagua, e a Reconquista posterior de Chile far\u00eda un reduto mon\u00e1rquico unha vez m\u00e1is. Os Andes proporcionaron unha barreira natural eficaz entre os revolucionarios da Arxentina e Chile, polo que non houbo enfrontamentos militares entre eles at\u00e9 a Traves\u00eda dos Andes, liderada por Jos\u00e9 de San Mart\u00edn, en 1817, unha campa\u00f1a que resultou na derrota dos mon\u00e1rquicos chilenos.\nA Primeira Xunta aumentou de tama\u00f1o cando se incorporaron os representantes enviados polas provincias. A partir de ent\u00f3n, a Xunta foi renomeada como a Xunta Grande. Disolveuse logo tras a derrota de xu\u00f1o de 1811 das tropas arxentinas na Batalla de Huaqui e dous triunviratos sucesivos exerceron o poder executivo sobre as Provincias Unidas do R\u00edo da Prata. En 1814, o segundo triunvirato foi substitu\u00eddo pola autoridade do Director Supremo. Mentres tanto, Mart\u00edn Miguel de G\u00fcemes ti\u00f1a os ex\u00e9rcitos realistas enviados do vicerreinado do Per\u00fa en Salta e San Mart\u00edn avanzou \u00e1 fortaleza realista de Lima por mar, nunha campa\u00f1a chilena-arxentina. A guerra pola independencia gradualmente trasladouse cara Am\u00e9rica do Sur. Desde 1814, a Arxentina entrou en guerra civil.\nConsecuencias.\nSegundo o historiador F\u00e9lix Luna no seu libro \"Breve historia de los Argentinos\", unha das consecuencias sociais m\u00e1is importantes da Revoluci\u00f3n de Maio foi o cambio na forma en como as persoas e os seus gobernantes se relacionaron. At\u00e9 ent\u00f3n, a concepci\u00f3n do ben com\u00fan prevaleceu: mentres a autoridade real foi plenamente respectada, unha instruci\u00f3n da coroa de Espa\u00f1a foi considerada prexudicial para o ben com\u00fan da poboaci\u00f3n local, que foi simplemente ignorada. Coa revoluci\u00f3n, o concepto de ben com\u00fan deu lugar ao da soberan\u00eda popular, teorizado por Moreno, Castelli e Monteagudo, entre outros. Esta idea considerou que, en ausencia dunha autoridade lex\u00edtima, o pobo ti\u00f1a dereito a nomear aos seus propios l\u00edderes. Co tempo, a soberan\u00eda popular dar\u00eda lugar \u00e1 idea da regra da maior\u00eda. Esta maduraci\u00f3n de ideas foi gradual, tendo moitas d\u00e9cadas para cristalizarse en sistemas electorais e pol\u00edticos estables, pero foi o que levou \u00e1 adopci\u00f3n do sistema republicano como a forma de goberno da Arxentina. Domingo Faustino Sarmiento declarou visi\u00f3ns similares no seu libro \"Facundo\", e observou que as cidades eran m\u00e1is receptivas a ideas republicanas, mentres que as \u00e1reas rurais eran m\u00e1is resistentes a elas, o que levou ao xurdimento de caudillos.\nOutra consecuencia, tam\u00e9n segundo Luna, foi a disoluci\u00f3n do Vicerreinado do R\u00edo da Prata en varias unidades diferentes. A maior\u00eda das cidades e provincias ti\u00f1an distintas poboaci\u00f3ns, econom\u00edas, actitudes, contextos e intereses. At\u00e9 a revoluci\u00f3n, todos estes pobos foron retidos en conxunto pola autoridade do goberno espa\u00f1ol, mais coa s\u00faa desaparici\u00f3n, a xente de Montevideo, o Paraguai e o Alto Per\u00fa comezou a distanciarse de Buenos Aires. A breve existencia do Vicerreinado do R\u00edo da Prata, que durou s\u00f3 38 anos, impediu a consolidaci\u00f3n dun sentimento patri\u00f3tico e non conseguiu traer un sentido de comunidade para toda a poboaci\u00f3n. O novo pa\u00eds arxentino non ti\u00f1a un concepto estabelecido de identidade nacional capaz de unir a poboaci\u00f3n baixo unha idea com\u00fan da condici\u00f3n de Estado. Juan Bautista Alberdi ve a Revoluci\u00f3n de Maio como unha das primeiras manifestaci\u00f3ns das loitas de poder entre a cidade de Buenos Aires e as provincias\u2014un dos conflitos axiais en xogo nas guerras civ\u00eds arxentinas. Alberdi escribiu no seu libro \"Escritos p\u00f3stumos\":\nAn\u00e1lise historiogr\u00e1fica.\nOs estudos historiogr\u00e1ficos da Revoluci\u00f3n de Maio non afrontan moitas d\u00fabidas ou detalles desco\u00f1ecidos. A maior\u00eda das informaci\u00f3ns foron debidamente rexistradas na \u00e9poca e foron facilitadas ao p\u00fablico pola Primeira Xunta como propaganda patri\u00f3tica. Debido a iso, as visi\u00f3ns hist\u00f3ricas sobre o tema difiren nas s\u00faas interpretaci\u00f3ns dos significados, causas e consecuencias dos feitos, no canto de na precisi\u00f3n das s\u00faas descrici\u00f3ns dos propios eventos. A versi\u00f3n moderna de acontecementos non difire significativamente daquela contempor\u00e1nea.As primeiras persoas en escribir sobre a Revoluci\u00f3n de Maio foron os participantes que escribiron memorias, biograf\u00edas e diarios. Con todo, as s\u00faas obras foron motivadas por finalidades historiogr\u00e1ficas, como explicar as raz\u00f3ns das s\u00faas acci\u00f3ns, limpar as s\u00faas imaxes p\u00fablicas, ou manifestar o seu apoio ou rexeitamento das figuras p\u00fablicas e ideas da \u00e9poca. Por exemplo, Manuel Moreno escribiu a biograf\u00eda de seu irm\u00e1n Mariano como propaganda para as revoluci\u00f3ns en Europa, e Cornelio Saavedra escribiu a s\u00faa autobiograf\u00eda nun momento no que a s\u00faa imaxe foi altamente cuestionada, para xustificarse aos seus fillos.\nA primeira escola historiogr\u00e1fica destacada de interpretaci\u00f3n da historia da Arxentina foi fundada por membros da xeraci\u00f3n do 1837, inclu\u00edndo Bartolom\u00e9 Mitre. Mitre considerou a Revoluci\u00f3n de Maio como unha expresi\u00f3n ic\u00f3nica do igualitarismo pol\u00edtico: un conflito entre liberdades modernas e opresi\u00f3n representado pola monarqu\u00eda espa\u00f1ola, e un intento de estabelecer unha organizaci\u00f3n nacional en principios constitucionais en oposici\u00f3n \u00e1 autoridade carism\u00e1tica dos caudillos. As perspectivas destes autores foron tratadas como can\u00f3nicas ata o final do s\u00e9culo 19, cando a proximidade do centenario animou aos autores a buscar novas perspectivas. Os autores m\u00e1is recentes pensan diferente sobre o peso relativo das causas da Revoluci\u00f3n de Maio e sobre que intervenci\u00f3n nos acontecementos foi m\u00e1is decisiva, pero os principais puntos de vista expresados \u200b\u200bpor Mitre foron mantidos, como considerar a revoluci\u00f3n o nacemento da Arxentina moderna e un acontecemento inevitable. Estes autores introduciron a idea da intervenci\u00f3n popular como outro elemento clave. At\u00e9 o momento das guerras mundiais, os autores liberais tentaron impor unha perspectiva hist\u00f3rica final e incuestionable; Ricardo Levene e a Academia Nacional da Historia eran expo\u00f1entes desta tendencia, que a\u00ednda manti\u00f1a a maior\u00eda das perspectivas de Mitre. Os autores de esquerdas tomaron unha visi\u00f3n revisionista sobre a base do nacionalismo e antiimperialismo; que minimizou a disputa entre crioulos e peninsulares e retratou acontecementos como unha disputa entre a ilustraci\u00f3n e o absolutismo. Con todo, a maior parte dos seus traballos estiveron enfocados noutros per\u00edodos hist\u00f3ricos.\nA Revoluci\u00f3n de Maio non era o produto das acci\u00f3ns dun \u00fanico partido pol\u00edtico cunha axenda clara e definida, sen\u00f3n unha converxencia de sectores con intereses variados. As\u00ed, hai unha serie de perspectivas conflitivos sobre iso, porque distintos autores destacan aspectos diferentes. Mitre, por exemplo, que se refire \u00e1 \"Representaci\u00f3n dos Propietarios de Terra\" (un informe econ\u00f3mico de 1809 por Mariano Moreno) e \u00f3 rol dos comerciantes para apoiar a visi\u00f3n de que a Revoluci\u00f3n de Maio dest\u00ednase a obter o libre comercio e a integraci\u00f3n econ\u00f3mica con Europa; os revisionistas de dereitas c\u00e9ntranse en torno a Saavedra e os costumes sociais da \u00e9poca para describir a revoluci\u00f3n baixo principios conservadores; e revisionistas de esquerdas usan o exemplo de Moreno, Castelli e os manifestantes liderados por French e Beruti para describila como unha revoluci\u00f3n radical.\nIntenci\u00f3ns revolucionarias.\nO goberno creado o 25 de maio pronunciouse fiel ao rei deposto de Espa\u00f1a Fernando VII, pero os historiadores discrepan sobre se este era sincero ou non. Desde Mitre, moitos historiadores pensan que esa lealdade foi s\u00f3 un engano pol\u00edtico para ga\u00f1ar autonom\u00eda. A Primeira Xunta non xurou lealdade ao Consello de Rexencia, que a\u00ednda estaba en funcionamento, e en 1810 a\u00ednda parec\u00eda improbable que Napole\u00f3n ser\u00eda derrotado e Fernando fose regresado ao trono (o que finalmente ocorreu o 11 de decembro de 1813, co Tratado de Valen\u00e7ay). O prop\u00f3sito de tal engano ser\u00eda ga\u00f1ar tempo para reforzar a posici\u00f3n da causa patri\u00f3tica e evitar reacci\u00f3ns que puidesen levar a unha contrarrevoluci\u00f3n, facendo parecer que a autoridade mon\u00e1rquica a\u00ednda era respectada e que ningunha revoluci\u00f3n ocorr\u00eda . O engano \u00e9 co\u00f1ecido como a \"M\u00e1scara de Fernando VII\". Este foi confirmado pola Primeira Xunta, a Xunta Grande e o Primeiro Triunvirato. A Asemblea do Ano XIII foi destinada a declarar a independencia, pero non puido facelo por mor doutros conflitos pol\u00edticos entre os seus membros. Con todo, esta suprimiu as menci\u00f3ns de Fernando VII en documentos oficiais. Antes da declaraci\u00f3n de independencia de 1816, os directores supremos consideraron outras opci\u00f3ns, como negociar con Espa\u00f1a ou converterse nun protectorado brit\u00e1nico.\nO cambio era potencialmente favorable para Gran Breta\u00f1a, xa que o comercio coas cidades da rexi\u00f3n fora facilitado, sen o monopolio que Espa\u00f1a mantivera sobre as s\u00faas colonias durante s\u00e9culos. Con todo, a primeira prioridade de Gran Breta\u00f1a foi a guerra contra Francia en Europa, e non poder\u00eda parecer que apoiaban movementos de independencia americanos ou que permit\u00edan que a atenci\u00f3n militar de Espa\u00f1a se dividese en d\u00faas frontes diferentes. Consecuentemente, empurraron para evitar manifestaci\u00f3ns de independencia expl\u00edcitas. Esta presi\u00f3n foi exercida por Lord Strangford, o embaixador brit\u00e1nico na corte do R\u00edo de Xaneiro; expresou o seu apoio \u00e1 Xunta, pero coa condici\u00f3n de que \"... o comportamento \u00e9 consistente, e que a capital \u00e9 retida en nome do se\u00f1or D. Fernando VII e os seus sucesores lex\u00edtimos\". Os conflitos posteriores entre Buenos Aires, Montevideo e Artigas levou a conflitos internos na fronte brit\u00e1nica, entre Strangford e o rexente portugu\u00e9s Xo\u00e1n VI de Portugal.\nJuan Bautista Alberdi e historiadores posteriores, como Norberto Galasso, Lu\u00eds Romero e Jos\u00e9 Carlos Chiaramonte dubidaban das interpretaci\u00f3ns de Mitre e presentaron diferentes. Alberdi pensaba que \"a Revoluci\u00f3n Arxentina \u00e9 un cap\u00edtulo da revoluci\u00f3n hispanoamericana, como tam\u00e9n dun espa\u00f1ol, como tam\u00e9n dun franc\u00e9s e un europeo\". Non considerou unha disputa entre o independentismo e o colonialismo, mais si unha disputa entre novas ideas libertarias e absolutistas. A intenci\u00f3n non era cortar os lazos con Espa\u00f1a, sen\u00f3n reformular a relaci\u00f3n; do mesmo xeito, a Revoluci\u00f3n Americana non era tan separatista nas s\u00faas etapas iniciais. As\u00ed, ten as caracter\u00edsticas dunha guerra civil. Alg\u00fans puntos que xustificar\u00edan a idea ser\u00edan a inclusi\u00f3n de Larrea, Matheu e Belgrano na Xunta e a aparici\u00f3n posterior de Jos\u00e9 de San Mart\u00edn: Larrea e Matheu eran espa\u00f1ois, Belgrano estudou durante moitos anos en Espa\u00f1a, e San Mart\u00edn pasou a maior parte da s\u00faa vida adulta na guerra en Espa\u00f1a contra os franceses. Cando San Mart\u00edn falou sobre os inimigos, el chamounos \"realistas\" ou \"godos\", pero nunca \"espa\u00f1ois\".\nSegundo estes historiadores, a revoluci\u00f3n espa\u00f1ola contra o absolutismo confundiuse coa Guerra Peninsular. Cando Fernando VII estaba contra o seu pai Carlos IV, que foi visto como un rei absolutista, moitos espa\u00f1ois ti\u00f1an a impresi\u00f3n err\u00f3nea de que simpatizaba coas novas ideas ilustradas. As\u00ed, as revoluci\u00f3ns realizadas nas Am\u00e9ricas en nome de Fernando VII (como a Revoluci\u00f3n de Maio, a Revoluci\u00f3n de Chuquisaca, ou aquela en Chile) ter\u00edan buscado substitu\u00edr o poder absolutista por un poder formulado baixo as novas ideas. A\u00ednda que Espa\u00f1a estaba en guerra con Francia, os ideais da Revoluci\u00f3n Francesa (liberdade, igualdade e fraternidade) a\u00ednda eran respectados. Estas revoluci\u00f3ns pronunci\u00e1ronse como inimigos de Napole\u00f3n, pero non afrontaron calquera ataque militar franc\u00e9s activo; promoveron loitas entre os ex\u00e9rcitos espa\u00f1ois para manter ben a orde vella ou ben a orde nova. Esta situaci\u00f3n cambiar\u00eda coa derrota final de Napole\u00f3n e o retorno de Fernando VII ao trono, cando empezou a Restauraci\u00f3n absolutista e perseguiron os adeptos das novas ideas libertarias no interior de Espa\u00f1a. Para a xente en Am\u00e9rica do Sur, permanecer como unha parte do Imperio Espa\u00f1ol, pero cunha nova relaci\u00f3n co pa\u00eds nai, xa non era unha opci\u00f3n viable: as \u00fanicas opci\u00f3ns remanentes nese momento foron a de volver ao absolutismo ou a de adoptar o independentismo.\nLegado.\nO 25 de maio \u00e9 un d\u00eda nacional na Arxentina, co\u00f1ecido como \"Primeiro Goberno Patri\u00f3tico\", con car\u00e1cter de festa. O festivo \u00e9 definido por lei 21.329 e sempre cel\u00e9brase o 25 de maio, con independencia do d\u00eda da semana. O Centenario Arxentino e o Bicentenario Arxentino foron conmemorados en 1910 e 2010 respectivamente.\nO 25 de maio foi designado como unha data patri\u00f3tica en 1813, pero a Declaraci\u00f3n da Independencia da Arxentina suxire o 9 de xullo como un d\u00eda nacional alternativo. En principio, este engadiuse debido aos conflitos entre Buenos Aires e as provincias durante a guerra civil da Arxentina, porque a data de maio relaci\u00f3nase con Buenos Aires e a data do 9 de xullo relaci\u00f3nase con todo o pa\u00eds. As\u00ed, Bernardino Rivadavia cancelou a celebraci\u00f3n do 9 de xullo, e o federal Juan Manuel de Rosas restaurouna de novo, pero mantivo as celebraci\u00f3ns de maio. En 1880, a federaci\u00f3n de Buenos Aires eliminou as connotaci\u00f3ns locais e a Revoluci\u00f3n de Maio foi considerada o nacemento da naci\u00f3n.\nA data, as\u00ed como unha imaxe xen\u00e9rica do cabido de Buenos Aires, \u00e9 utilizada en diferentes variantes para honrar a Revoluci\u00f3n de Maio. D\u00faas das m\u00e1is notables son a \"Avenida de\" \"Mayo\" e a \"Plaza de Mayo\" en Buenos Aires, preto do lugar do cabido. A \"Pir\u00e1mide de Mayo\" foi erguida na praza un ano despois da revoluci\u00f3n, e foi reconstru\u00edda na s\u00faa forma actual en 1856. \"Veinticinco de Mayo\" \u00e9 o nome de varias divisi\u00f3ns administrativas, cidades, espazos p\u00fablicos e accidentes xeogr\u00e1ficos da Arxentina. Existen departamentos con este nome nas provincias de Chaco, Misiones, San Juan, R\u00edo Negro e Buenos Aires, este \u00faltimo co dominio da cidade de Veinticinco de Mayo. As cidades de Rosario (Santa Fe), Jun\u00edn (Buenos Aires) e Resistencia (Chaco) te\u00f1en prazas co mesmo nome. A Illa de San Xurxo, que \u00e9 reivindicada pola Arxentina, Reino Unido e Chile, como parte da Ant\u00e1rtida Arxentina, o Territorio Ant\u00e1rtico Brit\u00e1nico e o Territorio Ant\u00e1rtico Chileno, respectivamente, ref\u00edrese \u00e1 \"Illa 25 de Mayo\", na Arxentina.\nUnha representaci\u00f3n dun cabido \u00fasase nas moedas arxentinas de 25 c\u00e9ntimos, e unha imaxe do \"Sol de Maio\" aparece na moeda de 5 c\u00e9ntimos. Unha imaxe do cabido durante a Revoluci\u00f3n aparece na parte de atr\u00e1s da moeda nacional antiga de 5 pesos."}
{"id": "366747", "revid": "92340", "url": "https://gl.wikipedia.org/wiki?curid=366747", "title": "Juan Manuel \u00c1lvarez Ramos", "text": "Juan Manuel \u00c1lvarez Ramos, nado en 1922 e finado en Maside o 19 de novembro de 2014, foi un pol\u00edtico galego.\nTraxectoria.\nNa \u00e9poca da transici\u00f3n foi membro da Comisi\u00f3n que elaborou o Estatuto dos dezaseis, o anteproxecto do Estatuto de Autonom\u00eda de 1981. Nas primeiras elecci\u00f3ns democr\u00e1ticas foi elixido alcalde de Maside por UCD. Nas municipais de 1983 presentouse por Coalici\u00f3n Galega e volveu ser elixido alcalde con maior\u00eda absoluta.\nVida persoal.\nCasou con Betty Carro Abdala."}
{"id": "366757", "revid": "98629", "url": "https://gl.wikipedia.org/wiki?curid=366757", "title": "Reimei", "text": "Reimei, co\u00f1ecido antes do lanzamento como INDEX (\"Innovative Technology Demonstration Experiment\") foi un sat\u00e9lite artificial da axencia xaponesa ISAS lanzado o 23 de agosto de 2005 mediante un foguete Dnepr desde o cosm\u00f3dromo de Baikonur\nCaracter\u00edsticas.\nO obxectivo de Reimei foi probar novas tecnolox\u00edas no espazo, como un xiroscopio de fibra \u00f3ptica para mellorar o control de actitude dos sat\u00e9lites, paneis solares m\u00e1is eficientes e unha bater\u00eda de i\u00f3ns de litio e manganeso. Adicionalmente levaba instrumentos para medir a enerx\u00eda dos i\u00f3ns e electr\u00f3ns que causan as auroras polares."}
{"id": "366758", "revid": "4817", "url": "https://gl.wikipedia.org/wiki?curid=366758", "title": "Dnepr", "text": ""}
{"id": "366759", "revid": "4817", "url": "https://gl.wikipedia.org/wiki?curid=366759", "title": "INDEX", "text": ""}
{"id": "366760", "revid": "4817", "url": "https://gl.wikipedia.org/wiki?curid=366760", "title": "Innovative Technology Demonstration Experiment", "text": ""}
{"id": "366761", "revid": "4817", "url": "https://gl.wikipedia.org/wiki?curid=366761", "title": "INDEX (sat\u00e9lite)", "text": ""}
{"id": "366764", "revid": "89787", "url": "https://gl.wikipedia.org/wiki?curid=366764", "title": "Toni\u00f1a do golfo de California", "text": "A toni\u00f1a do golfo de California (\"Phocoena sinus\"), chamada en cochim\u00ed: \"va-g\u00fci-tua\", \u00e9 unha especie de foc\u00e9nido end\u00e9mica da parte norte do Golfo de California. Xa que o \"Lipotes vexillifer\" crese extinto dende o ano 2006, a toni\u00f1a do golfo de California est\u00e1 considerado o cet\u00e1ceo m\u00e1is ameazado do mundo. Est\u00e1 na lista de especies en perigo cr\u00edtico dende 1996. A s\u00faa poboaci\u00f3n estimouse en 600 individuos no ano 1997, pero caeu a s\u00f3 100 no 2014, po\u00f1endoo en perigo inminente de extinci\u00f3n. Esta cifra foi actualizada a aproximadamente 60 no 2015 e baixo at\u00e9 os 30 en novembro de 2016, o que leva a conclu\u00edr que a especie extinguirase axi\u00f1a. A poboaci\u00f3n minguou por mor da captura ilegal de totoaba, unha especie dos esci\u00e9nidos end\u00e9mica que tam\u00e9n est\u00e1 ameazada. Este decline ocorreu malia os investimentos de mill\u00f3ns de d\u00f3lares do Goberno de M\u00e9xico para acabar coa pesca ilegal. Un programa de cr\u00eda, sen precedentes en mam\u00edferos mari\u00f1os, foi desenvolvido e est\u00e1 sendo sometido a probas de viabilidade, sendo considerado tan necesario como rescatar a especie. Por\u00e9n, as instalaci\u00f3ns precisas para po\u00f1er en funcionamento esta estratexia non estar\u00e1n dispo\u00f1ibles at\u00e9 outubro de 2017, que se teme que sexa demasiado tarde. Ademais, a capacidade da especie de sobrevivir e reproducirse confinada nun santuario \u00e9 incerta."}
{"id": "366765", "revid": "23204", "url": "https://gl.wikipedia.org/wiki?curid=366765", "title": "Phocoena sinus", "text": ""}
{"id": "366766", "revid": "1576", "url": "https://gl.wikipedia.org/wiki?curid=366766", "title": "Abramis brama", "text": ""}
{"id": "366767", "revid": "85894", "url": "https://gl.wikipedia.org/wiki?curid=366767", "title": "Jos\u00e9 Benito Gonz\u00e1lez Fern\u00e1ndez", "text": "Jos\u00e9 Benito Gonz\u00e1lez Fern\u00e1ndez, nado en Maside o 3 de xaneiro de 1853 e finado en Madrid o 6 de xu\u00f1o de 1909, foi un pol\u00edtico galego.\nTraxectoria.\nFoi alcalde de Maside e deputado provincial. En 1906 organizou e presidiu en Maside o Centro Cat\u00f3lico Recreativo."}
{"id": "366768", "revid": "25871", "url": "https://gl.wikipedia.org/wiki?curid=366768", "title": "Johannes de Limburgia", "text": "Johannes de Limburgia, co\u00f1ecido tam\u00e9n cos apelidos de Lymburgia e Vinandi (fl. 1408-1430) foi un compositor da \u00e9poca do Renacemento, membro da escola francoflamenga.\nTraxectoria.\nO seu nome fai referencia \u00e1 s\u00faa proveniencia do Ducado de Limburgo ou da propia cidade de Limburo, na actual provincia belga de Liexa. Traballou en diversas igrexas de liexa entre 1408 e 1419, e tivo o cargo de \"succentor\" na igrexa de San Xo\u00e1n Evanxelista en 1426. Cara a 1430 marchou a Italia, quizais a Venecia, ou a Vicenza e Padua, onde escribiu motetes.\nDo mesmo xeito que Arnold e Hugo de Lantins, dist\u00ednguese dos seus contempor\u00e1neos polo importante n\u00famero de traballos conservados: arredor de 50 no manuscrito Q15\u00a0(\"Museo Internazionale e Biblioteca della Musica\" de Bolo\u00f1a) e parte dunha misa (un \"ordinario\"), nos c\u00f3dices de Trento."}
{"id": "366772", "revid": "865", "url": "https://gl.wikipedia.org/wiki?curid=366772", "title": "EADS", "text": ""}
{"id": "366773", "revid": "65337", "url": "https://gl.wikipedia.org/wiki?curid=366773", "title": "Johannes de Lymburgia", "text": ""}
{"id": "366774", "revid": "65337", "url": "https://gl.wikipedia.org/wiki?curid=366774", "title": "Johannes Vinandi", "text": ""}
{"id": "366777", "revid": "1576", "url": "https://gl.wikipedia.org/wiki?curid=366777", "title": "Fight Club (hom\u00f3nimos)", "text": "Fight Club pode referirse a:"}
{"id": "366780", "revid": "89787", "url": "https://gl.wikipedia.org/wiki?curid=366780", "title": "Juan Bernardo Fern\u00e1ndez", "text": "Juan Bernardo Fern\u00e1ndez Fern\u00e1ndez foi un empresario e pol\u00edtico galego.\nTraxectoria.\nEmpresario das f\u00e1bricas de papel de Bouteiro (Sagra) e A Lavandeira en Longoseiros. Foi alcalde de Maside e o promotor da Casa Consistorial. Tam\u00e9n foi xu\u00edz municipal de Maside (1870)."}
{"id": "366781", "revid": "1888", "url": "https://gl.wikipedia.org/wiki?curid=366781", "title": "Juan Bernardo Fern\u00e1ndez Fern\u00e1ndez", "text": ""}
{"id": "366782", "revid": "85894", "url": "https://gl.wikipedia.org/wiki?curid=366782", "title": "Benigno \u00c1lvarez \u00c1lvarez", "text": "Benigno \u00c1lvarez \u00c1lvarez, nado en Figueiredo (Maside) o 2 de novembro de 1946, \u00e9 un empresario e pol\u00edtico galego do PPdeG.\nTraxectoria.\nConstrutor. Presentouse \u00e1s elecci\u00f3ns municipais de 1991 en Maside e foi elixido alcalde. Nas municipais de 1995 encabezando a candidatura do PPdeG e foi elixido alcalde con maior\u00eda absoluta. Volveu ser elixido con maior\u00eda absoluta nas municipais de 1999 e 2003. Foi presidente do consorcio de bombeiros e da Mancomunidade do Carballi\u00f1o. En setembro de 2007 renunciou como concelleiro."}
{"id": "366784", "revid": "72012", "url": "https://gl.wikipedia.org/wiki?curid=366784", "title": "Joana Serrat", "text": "Joana Serrat i Tarr\u00e9, nada en Vic\u00a0en\u00a01983\u00a0\u00e9 unha\u00a0cantante e compositora\u00a0catal\u00e1\u00a0de\u00a0estilo folk de ra\u00edces americanas con trazos de pop que canta na s\u00faa maior\u00eda en ingl\u00e9s, pero \u00e1s veces tam\u00e9n en catal\u00e1n. O seu estilo intimista e evocador ten claras influencias estadounidenses e canadenses.\nTraxectoria.\nJoana Serrat comezou a s\u00faa carreira musical a principios de 2008, coa aparici\u00f3n do seu primeiro \u00e1lbum \"Liffey\" baixo o acr\u00f3nimo J. S. T. O \u00e1lbum, moi intimista, nace dunha estad\u00eda en Dubl\u00edn e ga\u00f1a o premio\u00a0\"Troc de M\u00fasics\",\u00a0feito que lle permitiu actuar por primeira vez en Portugal e Perpi\u00f1\u00e1n. Participa no festival Invictro 2008 dentro do Mercat de M\u00fasica Viva de Vic, e uns meses despois publica\u00a0\"Hit The Pavement\"\u00a0(2009), publicado o disco por si mesmo e que non promociona.\nNos anos seguintes, af\u00e1stase dos escenarios e entra nun longo per\u00edodo de reflexi\u00f3n e introspecci\u00f3n persoal, no que, en varias sesi\u00f3ns no Baraka Estudio gravar o que acabar\u00e1 sendo o seu terceiro \u00e1lbum: \"The Relief Sessions\". En 2009, en 5 d\u00edas grava sete canci\u00f3ns que forman parte dun novo traballo, pero o proceso posterior al\u00f3ngase e \u00f3 non atopar selo ou distribuidor adiouse o lanzamento. Meses despois, continua compo\u00f1endo e o resultado xurdir\u00e1 no 2010 e no 2011 un segundo CD que vai pechar o tema aberto nas gravaci\u00f3ns de 2009, formando as\u00ed un traballo que vai facer un dobre CD publicado finalmente en 2012."}
{"id": "366785", "revid": "23204", "url": "https://gl.wikipedia.org/wiki?curid=366785", "title": "Joana Serrat i Tarr\u00e9", "text": ""}
{"id": "366786", "revid": "89787", "url": "https://gl.wikipedia.org/wiki?curid=366786", "title": "X-Ray Spex", "text": "X-Ray Spex foi unha banda inglesa de punk rock procedente de Londres e formada no ano 1976. Durante a s\u00faa primeira encarnaci\u00f3n (1976\u201379) o grupo publicou cinco sinxelos e un \u00e1lbum. Por\u00e9n, o seu primeiro sinxelo, \"Oh Bondage Up Yours!\", e o seu \u00e1lbum \"Germfree Adolescents\" son considerados hoxe en d\u00eda cl\u00e1sicos do punk rock. A banda volver\u00eda a xuntarse var\u00edas veces nos anos 90 e nos 2000, sendo a s\u00faa derradeira reuni\u00f3n en 2008. Nunha destas xuntanzas X-Ray Spex editar\u00eda o seu segundo \u00e1lbum, \"Conscious Consumer\"."}
{"id": "366788", "revid": "98629", "url": "https://gl.wikipedia.org/wiki?curid=366788", "title": "Concrete Blonde", "text": "Concrete Blonde foi unha banda de rock alternativo estadounidense prodecente dos \u00c1nxeles. Estivo activa dende 1982 ata 1995, de 2001 a 2004, e posteriormente reuniuse en 2010 e separouse novamente en 2012. Son principalmente co\u00f1ecidos polo seu \u00e1lbum de 1990 \"Bloodletting\", o seu sinxelo \"Joey\", \u00e9 o distintivo estilo vocal de Johnette Napolitano."}
{"id": "366789", "revid": "5132", "url": "https://gl.wikipedia.org/wiki?curid=366789", "title": "Condado de Santa Clara", "text": ""}
{"id": "366790", "revid": "865", "url": "https://gl.wikipedia.org/wiki?curid=366790", "title": "Milk Music", "text": "Milk Music \u00e9 unha banda de punk rock estadounidense procdente de Olympia, Washington. O grupo est\u00e1 formado por Alex Coxen (voces, guitarra) Joe Rutter (bater\u00eda), Charles Waring (guitarra) e Dave Harris (baixo).\nHistoria.\nO primeiro lanzamento da banda foi unha cinta demo autoeditada, da cal s\u00f3 se fixeron 500 copias. O casete foi publicado independentemente en 2009. A este segu\u00edronlle en 2010 o EP \"Beyond Living\", editado en parte independentemente e en parte por Perrenial Records; en 2011 o sinxelo compartido \"Violence Now\" editado en flexi-disc por Perrenial e que contaba co tema \"White Light\" de Carrie Keith (do grupo Gun Outfit) como cara b; e en 2012 o casete \"Almost Live\" que contaba cunha actuaci\u00f3n de Brian Turner na radio WFMU, editado independentemente. O primeiro \u00e1lbum do grupo, \"Cruise Your Illusion\", publicouse o 12 de abril de 2013.\nNa primavera de 2013 Milk Music xirou por Norteam\u00e9rica con Merchandise e Destruction Unit. A banda tam\u00e9n actuou no Pitchfork Music Festival e no Primavera Sound no ano 2012."}
{"id": "366791", "revid": "865", "url": "https://gl.wikipedia.org/wiki?curid=366791", "title": "Mclusky", "text": "Mclusky, orixinalmente co\u00f1ecida como Best, \u00e9 unha banda galesa de post-hardcore procedente de Cardiff. O grupo estaba formado por Andrew \"Falco\" Falkous (voces, guitarra), Jonathan \"Thieving Bassist\" Chapple (baixo, voces) e Jack Egglestone (bater\u00eda), que substitu\u00edu a Matthew Harding a finais de 2003. O grupo foi creado en 1996 e estivo activo ata 2005. En 2014 xuntouse sen Jonathan Chapple para unha xira de reuni\u00f3n."}
{"id": "366796", "revid": "1888", "url": "https://gl.wikipedia.org/wiki?curid=366796", "title": "Xulio R\u00edos Paredes", "text": ""}
{"id": "366801", "revid": "2248", "url": "https://gl.wikipedia.org/wiki?curid=366801", "title": "Galer\u00eda de imaxes de escritores en lingua galega", "text": "Galer\u00eda de imaxes de escritores en lingua galega."}
{"id": "366802", "revid": "1888", "url": "https://gl.wikipedia.org/wiki?curid=366802", "title": "Ram\u00f3n \u00c1lvarez Cid", "text": "Ram\u00f3n \u00c1lvarez Cid \u00e9 un avogado e pol\u00edtico galego.\nTraxectoria.\nEn 1958 abriu bufete en Allariz coa s\u00faa muller Amelia Hernansanz S\u00e1nchez, xestora administrativa. Foi nomeado alcalde de Allariz en 1961 e tomou posesi\u00f3n en febreiro. Foi deputado provincial. Cesou como alcalde e deputado provincial ao ano seguinte. Na \u00e9poca da transici\u00f3n afiliouse a UCD e nas municipais de 1979 foi elixido concelleiro de Allar\u00edz e nomeado primeiro tenente-alcalde. Foi membro da Comisi\u00f3n que elaborou o Estatuto dos dezaseis, o anteproxecto do Estatuto de Autonom\u00eda de 1981. Nas elecci\u00f3ns municipais de 1983 encabezou a candidatura de Coalici\u00f3n Galega ao concello de Allariz e foi elixido concelleiro."}
{"id": "366853", "revid": "85894", "url": "https://gl.wikipedia.org/wiki?curid=366853", "title": "Bego\u00f1a Freire", "text": "Mar\u00eda Bego\u00f1a Freire V\u00e1zquez, nada na Coru\u00f1a en 1968, \u00e9 unha avogada e pol\u00edtica galega do PPdeG.\nTraxectoria.\nT\u00e9cnica xur\u00eddica de Urbanismo na Conseller\u00eda de Medio Ambiente, Territorio e Infraestruturas. Militou desde os 20 anos en Novas Xeraci\u00f3ns e despois no PPdeG.\nFoi deputada do Parlamento de Galicia en 1999 substitu\u00edndo a Antonio Couceiro M\u00e9ndez. Foi elixida concelleira da Coru\u00f1a nas municipais de 2011 e foi concelleira delegada de Tr\u00e1fico, Mobilidade, Uso e Utilizaci\u00f3n do Dominio P\u00fablico. Volveu ser elixida concelleira nas municipais de 2015.\nPresentouse nas listas do PPdeG \u00e1s elecci\u00f3ns auton\u00f3micas de 2020 e, a\u00ednda que non sa\u00edu elixida \u00e1 primeira, entrou en setembro de 2021 na c\u00e1mara galega logo da renuncia de varios conselleiros aos seus escanos."}
{"id": "366855", "revid": "17467", "url": "https://gl.wikipedia.org/wiki?curid=366855", "title": "Mar\u00eda Bego\u00f1a Freire V\u00e1zquez", "text": ""}
{"id": "366865", "revid": "22570", "url": "https://gl.wikipedia.org/wiki?curid=366865", "title": "\u00c1lvar Enciso Fern\u00e1ndez Valderrama", "text": "\u00c1lvar Enciso Fern\u00e1ndez Valderrama, nado o 27 de febreiro de 1974 en Valladolid, \u00e9 un ex xogador de rugby, internacional 70 veces coa selecci\u00f3n espa\u00f1ola entre 1993 e 2006. Xogaba na posici\u00f3n de centro.\nTraxectoria.\n\u00c1lvar Enciso foi un xogador dun s\u00f3 club. Formado na canteira do Club de Rugby El Salvador dende os 10 anos, botou toda a s\u00faa carreira no equipo at\u00e9 a s\u00faa retirada en 2007, acadando catro t\u00edtulos de liga e cinco t\u00edtulos de copa entre outros trofeos. Durante oito anos foi o capit\u00e1n do El Salvador. Debutou na selecci\u00f3n con 18 anos de idade e en 1999 participou no \u00fanico mundial que xogou Espa\u00f1a. Foi internacional absoluto 70 veces entre 1993 e 2006, e tam\u00e9n xogou na selecci\u00f3n de rugby a sete entre 1995 e 2001.\nDatos persoais.\nFillo da atleta Pilar Fern\u00e1ndez Valderrama, practicou atletismo na s\u00faa infancia. \u00c9 arquitecto de profesi\u00f3n e ten catro fillos."}
{"id": "366868", "revid": "89787", "url": "https://gl.wikipedia.org/wiki?curid=366868", "title": "Linguaxe non sexista", "text": "As expresi\u00f3ns linguaxe non sexista, linguaxe inclusiva ou linguaxe de x\u00e9nero empr\u00e9ganse en diversas disciplinas que investigan os efectos do sexismo e do androcentrismo na linguaxe. O estudo da \"linguaxe sexista\" \u00e9 paralelo \u00f3 da \"linguaxe non sexista\" e cae dentro do \u00e1mbito da filosof\u00eda, a sociolox\u00eda da linguaxe, a antropolox\u00eda ling\u00fc\u00edstica, a socioling\u00fcistica e a etnograf\u00eda da comunicaci\u00f3n.\nIntroduci\u00f3n.\nExisten diversas propostas que pretenden erradicar o uso sexista e androc\u00e9ntrico dentro das linguas naturais que, historicamente estiveron suxeitas ao cambio ling\u00fc\u00edstico no que o papel da cultura tivo tradicionalmente certo peso:\nAs persoas interesadas en promover unha \"linguaxe non sexista\" consideran que a tendencia natural das linguas a cambiar no seu desenvolvemento natural a trav\u00e9s da historia, permite potencialmente lograr unha maior inclusividade social, cando certa conciencia social infl\u00fae sobre os cambios das linguas. Como sinala Francesca Graziani:\nCr\u00edtica \u00e1 linguaxe sexista.\nNo debate acad\u00e9mico disc\u00fatese a posibilidade de facer un uso da linguaxe que non produza o efecto que se denomina androcentrismo e que se co\u00f1ece como sexismo. Estes efectos non deben confundirse. O androcentrismo comporta o silencio, a omisi\u00f3n ou a invisibilizaci\u00f3n das mulleres, as\u00ed como a xinopia. O sexismo, por outra banda, \u00e9 unha forma de desprezo cara \u00e1s mulleres.\nPara entender a maneira en que a linguaxe masculina se impuxo como universal e o efecto sexista e androc\u00e9ntrico da linguaxe, \u00e9 preciso unha achega interdisciplinar que incl\u00faa o estudo da relaci\u00f3n entre poder e linguaxe. \nAs investigaci\u00f3ns sobre as relaci\u00f3ns entre linguaxe, pensamento e realidade, puxeron de manifesto a infravaloraci\u00f3n e degradaci\u00f3n da muller na linguaxe. En concreto, constatouse que o universal masculino, x\u00e9nero \"non marcado\" ou non exclu\u00ednte, en realidade o que expresa \u00e9 a subordinaci\u00f3n da muller a trav\u00e9s da linguaxe. En consecuencia, a investigaci\u00f3n dir\u00edxese a facer un uso inclusivo da linguaxe, en lugar do masculino non exclu\u00ednte. Estas investigaci\u00f3ns propo\u00f1en medidas que son obxecto de discusi\u00f3n en contornas acad\u00e9micas.\nMercedes Bengoechea, socioling\u00fcista, catedr\u00e1tica de Filolox\u00eda Inglesa e referente na defensa do uso da linguaxe non sexista desde unha base acad\u00e9mica, sinala con claridade a consecuencia do uso da linguaxe sexista sobre a construci\u00f3n de estereotipos e sobre a identidade de cada x\u00e9nero, e como iso forma parte da estrutura patriarcal das linguas. As\u00ed mesmo, Bengoechea chama a atenci\u00f3n sobre o feito de que a lingua \u00e9 unha instituci\u00f3n m\u00e1is, como outras, e por tanto, unha construci\u00f3n social e, como tal, suxeita a melloras e modificaci\u00f3ns. Neste sentido, Mercedes Bengoechea significouse na defensa da evoluci\u00f3n da linguaxe que visibilice \u00e1 muller, fronte \u00e1s resistencias de instituci\u00f3ns como a RAE. Sinala, as\u00ed mesmo, a necesidade de \"\"reivindicar os usos que se co\u00f1ecen como \"linguaxe non sexista\u201d. Para as mulleres son necesarios como instrumento de afirmaci\u00f3n do Eu feminino, e, para os homes, como f\u00f3rmula de reco\u00f1ecemento da alteridade, da diferenza; sen f\u00f3rmulas anti-sexistas, as mulleres desaparecemos na lingua e os homes acaban esquecendo a nosa existencia\"\" (Xornadas sobre micromachismos, 2014)\nA linguaxe non sexista aborda o estudo da perspectiva de x\u00e9nero na linguaxe. Xurdiu nos anos 1960 como rama do xiro ling\u00fc\u00edstico nas ciencias sociais, e nace dunha esixencia do feminismo para terminar coa invisibilizaci\u00f3n da muller na fala e a escritura, \u00e9 dicir, co androcentrismo e a xinopia:\nWittgenstein, principal influencia no xiro ling\u00fc\u00edstico na filosof\u00eda, prop\u00f3n unha relaci\u00f3n \u00edntima entre o pensamento e a linguaxe en \"Tractatus Logico Philosophicus.\" A teor\u00eda da linguaxe inclusiva \u00e9 unha contrapostura ao purismo ling\u00fc\u00edstico, que forzadamente excl\u00fae e invisibiliza ao x\u00e9nero feminino da linguaxe e, teoricamente, da cultura e da historia do pensamento. Igualmente desde a ling\u00fc\u00edstica antropol\u00f3xica prop\u00faxose no seu momento a hip\u00f3tese de Sapir-Whorf pola cal as categor\u00edas ling\u00fc\u00edsticas limitaban ou condicionaban o pensamento, a\u00ednda que o traballo ling\u00fc\u00edstico posterior criticou moi severamente estas propostas, que en realidade fan afirmaci\u00f3ns dun tipo similar \u00e1s usadas por moitos autores dentro da cr\u00edtica feminista."}
{"id": "366872", "revid": "865", "url": "https://gl.wikipedia.org/wiki?curid=366872", "title": "The Beta Band", "text": "The Beta Band foi unha banda escocesa de indie rock formada en 1996 en Edimburgo. Foi aclamada pola cr\u00edtica e chegou a acadar o status de banda de culto. O seu estilo foi descrito como \"folktr\u00f3nica\", unha mestura de folk, m\u00fasica electr\u00f3nica, rock, trip hop e improvisaci\u00f3n experimental.\nThe Beta Band separouse no ano 2004 tras publicar tan s\u00f3 tres \u00e1lbums de estudio, pero durante a s\u00faa carreira foron aclamados por bandas como Radiohead ou Oasis, sendo escollida por estes \u00faltimos para abrir os seus concertos en 2001. A m\u00fasica da banda apareceu en m\u00faltiples pel\u00edculas, como \"High Fidelity\" e \"It's All Gone Pete Tong\"."}
{"id": "366907", "revid": "98629", "url": "https://gl.wikipedia.org/wiki?curid=366907", "title": "Matem\u00e1tica discreta", "text": "A matem\u00e1tica discreta \u00e9 unha \u00e1rea das matem\u00e1ticas encargadas do estudo dos conxuntos discretos: finitos ou infinitos numerables.\nEn oposici\u00f3n \u00e1s matem\u00e1ticas continuas, que se encargan do estudo de conceptos como a continuidade e o cambio continuo, as matem\u00e1ticas discretas estudan estruturas cuxos elementos poden contarse un por un separadamente. \u00c9 dicir, os procesos en matem\u00e1ticas discretas son contables, por exemplo, os n\u00fameros enteiros, grafos e sentenzas de l\u00f3xica.\nMentres que o c\u00e1lculo infinitesimal est\u00e1 fundado nos n\u00fameros reais que non son numerables, a matem\u00e1tica discreta \u00e9 a base de todo o relacionado cos n\u00fameros naturais ou conxuntos numerables.\nSon fundamentais para a ciencia da computaci\u00f3n, porque s\u00f3 son computables as funci\u00f3ns de conxuntos numerables.\nA clave na matem\u00e1tica discreta \u00e9 que non \u00e9 posible manexar as ideas de proximidade ou l\u00edmite e suavidade nas curvas, como se pode no c\u00e1lculo. Por exemplo, en matem\u00e1tica discreta unha inc\u00f3gnita pode ser 2 ou 3, pero nunca se aproximar\u00e1 a 3 pola esquerda con 2.9, 2.99, 2.999 etc. As gr\u00e1ficas en matem\u00e1ticas discretas ve\u00f1en dadas por un conxunto finito de puntos que se poden contar por separado; \u00e9 dicir, as s\u00faas variables son discretas ou dixitais, mentres que as gr\u00e1ficas en c\u00e1lculo son trazos continuos de rectas ou curvas; \u00e9 dicir, as s\u00faas variables son continuas ou anal\u00f3xicas.\nHistoria.\nA matem\u00e1tica discreta viron un gran n\u00famero de problemas dif\u00edciles de resolver. En teor\u00eda dos grafos, moita da investigaci\u00f3n realizada nos seus inicios foi motivada por intentos para probar o teorema das catro cores, o cal foi probado m\u00e1is de cen anos despois da s\u00faa descrici\u00f3n inicial. O problema das pontes de K\u00f6nigsberg, un problema cl\u00e1sico do prol\u00edfico Leonhard Euler.\nEn l\u00f3xica, o segundo problema da lista de problemas abertos de David Hilbert, era probar que os axiomas da aritm\u00e9tica son consistentes. O segundo teorema de G\u00f6del da incompletitude probou en 1931 que isto non \u00e9 posible, polo menos dentro da aritm\u00e9tica en si. O d\u00e9cimo problema de Hilbert era determinar se un polinomio diofantiano con coeficientes enteiros dado ten unha soluci\u00f3n enteira. En 1970, Yuri Matiyasevich probou que isto \u00e9 imposible de facer.\nA necesidade de descifrar c\u00f3digos alem\u00e1ns na segunda guerra mundial deu paso a avances na criptograf\u00eda e a ciencia computacional te\u00f3rica, co primeiro computador electr\u00f3nico, dixital e programable desenvolvido en Inglaterra. Ao mesmo tempo, requirimentos militares motivaron avances na investigaci\u00f3n operativa. A guerra fr\u00eda tivo significancia na criptograf\u00eda, e mant\u00edvoa vixente, co que se realizaron avances na criptograf\u00eda asim\u00e9trica.\nActualmente, un dos problemas abertos m\u00e1is famosos na teor\u00eda da inform\u00e1tica \u00e9 o problema das clases de complexidade \"P = NP\". O Clay Mathematics Institute ofreceu un premio dun mill\u00f3n de d\u00f3lares para a primeira demostraci\u00f3n correcta, xunto con premios para seis problemas m\u00e1is.\nT\u00f3picos na matem\u00e1tica discreta.\nTeor\u00eda da informaci\u00f3n.\nA teor\u00eda da informaci\u00f3n vese involucrada na cuantificaci\u00f3n da informaci\u00f3n. Relacionada con isto est\u00e1 a teor\u00eda de codificaci\u00f3n, que se emprega para dese\u00f1ar m\u00e9todos de transmisi\u00f3n e almacenamento de datos eficientes e confiables. A teor\u00eda da informaci\u00f3n tam\u00e9n incl\u00fae t\u00f3picos continuos tales como sinais an\u00e1logos, codificaci\u00f3n an\u00e1loga e cifrado an\u00e1logo.\nL\u00f3xica.\nAs f\u00f3rmulas l\u00f3xicas son estruturas discretas, como o son as demostraci\u00f3ns, que forman \u00e1rbores finitos, ou m\u00e1is xeralmente, estruturas de grafos ac\u00edclicos (en cada paso de inferencia combinando unha ou m\u00e1is ramas de premisas para dar unha soa conclusi\u00f3n). As t\u00e1boas de verdade de f\u00f3rmulas l\u00f3xicas usualmente forman un conxunto finito, xeralmente restrinxido a dous valores: verdadeiro e falso, pero a l\u00f3xica pode ter valores continuos, por exemplo na l\u00f3xica difusa. Os conceptos como \u00e1rbores de demostraci\u00f3ns ou derivaci\u00f3ns infinitas tam\u00e9n foron estudados, por exemplo na l\u00f3xica proposicional infinitaria.\nTeor\u00eda de conxuntos.\nA teor\u00eda de conxuntos \u00e9 a rama da matem\u00e1tica que estuda conxuntos matem\u00e1ticos, os cales son colecci\u00f3ns de obxectos, tales como {azul, branco, vermello} ou o conxunto infinito de todos os n\u00fameros primos. Os conxuntos parcialmente ordenados e os conxuntos con outras relaci\u00f3ns te\u00f1en aplicaci\u00f3n en moitas \u00e1reas.\nNa matem\u00e1tica discreta, os conxuntos numerables (inclu\u00edndo os conxuntos finitos) son o principal obxecto de estudo. O inicio da teor\u00eda de conxuntos xeralmente relaci\u00f3nase co traballo de Georg Cantor, facendo distinci\u00f3n entre diferentes tipos de conxuntos infinitos, motivado polo estudo das series trigonom\u00e9tricas. O desenvolvemento m\u00e1is profundo na teor\u00eda de conxuntos infinitos est\u00e1 f\u00f3ra do alcance da matem\u00e1tica discreta. De feito, o traballo contempor\u00e1neo en teor\u00eda descritiva de conxuntos fai uso extenso do uso da matem\u00e1tica continua tradicional.\nCombinatoria.\nA combinatoria \u00e9 a rama da matem\u00e1tica que estuda colecci\u00f3ns finitas de obxectos que poden ser combinados ou ordenados.\nA combinatoria enumerativa oc\u00fapase, en particular, do \"reconto\" dos obxectos de devanditas colecci\u00f3ns.\nTeor\u00eda dos grafos.\nA teor\u00eda dos grafos \u00e9 o estudo de grafos e a teor\u00eda de redes. Xeralmente \u00e9 considerada parte da combinatoria, pero evolucionou pola s\u00faa banda o suficiente como para ser considerada unha materia por si mesma. A teor\u00eda dos grafos ten extensas aplicaci\u00f3ns en todas as \u00e1reas da matem\u00e1tica e a ciencia. Existen tam\u00e9n grafos continuos.\nTeor\u00eda dos n\u00fameros.\nA teor\u00eda dos n\u00fameros principalmente ten que ver coas propiedades dos n\u00fameros en xeral e, particularmente, dos enteiros. Ten aplicaci\u00f3ns na criptograf\u00eda, criptoan\u00e1lise e criptolox\u00eda, particularmente no que refire a n\u00fameros primos. Outros aspectos da teor\u00eda dos n\u00fameros incl\u00faen a teor\u00eda xeom\u00e9trica de n\u00fameros. Na teor\u00eda anal\u00edtica de n\u00fameros, tam\u00e9n se utilizan t\u00e9cnicas de matem\u00e1tica continua.\n\u00c1lxebra.\nAs estruturas alx\u00e9bricas ocorren discreta e continuamente. Como exemplos de \u00e1lxebras discretas est\u00e1n: a \u00e1lxebra de Boole, utilizada en circu\u00edtos dixitais e programaci\u00f3n, a \u00e1lxebra relacional, utilizada en bases de datos; os grupos, finitos e discretos, as\u00ed como os aneis e os campos son importantes na teor\u00eda de c\u00f3digos.\nC\u00e1lculo de diferenzas finitas.\nUnha funci\u00f3n definida nun intervalo de enteiros ch\u00e1mase secuencia. Unha secuencia pode ser finita ou infinita. Tal funci\u00f3n discreta pode ser definida explicitamente por unha lista (se o seu dominio \u00e9 finito), ou por unha f\u00f3rmula para o seu termo n-esimo, ou tam\u00e9n pode ser dada implicitamente por unha relaci\u00f3n de recorrencia ou ecuaci\u00f3n de diferenza. As ecuaci\u00f3ns de diferenza son similares \u00e1s ecuaci\u00f3ns diferenciais pero substit\u00faense as derivadas tomando a diferenza entre termos adxacentes e poden ser utilizadas para aproximar ecuaci\u00f3ns diferenciais. Moitas interrogantes e m\u00e9todos das ecuaci\u00f3ns diferenciais te\u00f1en as s\u00faas contrapartes para ecuaci\u00f3ns de diferenzas.\nXeometr\u00eda.\nA xeometr\u00eda discreta e a xeometr\u00eda combinatoria tratan as propiedades combinatorias de colecci\u00f3ns discretas de obxectos xeom\u00e9tricos. Un antigo t\u00f3pico na xeometr\u00eda discreta \u00e9 o recubrimento do plano. A xeometr\u00eda computacional aplica algoritmos a problemas xeom\u00e9tricos.\nInvestigaci\u00f3n operativa.\nA investigaci\u00f3n operativa \u00e9 unha rama das matem\u00e1ticas consistente no uso de modelos matem\u00e1ticos, estat\u00edstica e algoritmos co obxecto de realizar un proceso de toma de decisi\u00f3ns pr\u00e1cticas para negocios e outras \u00e1reas. Estes problemas poden ser, por exemplo, a repartici\u00f3n de recursos para maximizar ingresos, ou agendar actividades para minimizar riscos. T\u00e9cnicas propias da investigaci\u00f3n de operaci\u00f3ns incl\u00faen programaci\u00f3n linear e outras \u00e1reas de optimizaci\u00f3n, teor\u00eda de colas, algoritmos de planificaci\u00f3n, an\u00e1lise de redes. A investigaci\u00f3n de operaci\u00f3ns tam\u00e9n incl\u00fae t\u00f3picos continuos como procesos de Markov de tempo continuo, optimizaci\u00f3n de procesos, martingalas de tempo continuo etc.\nDiscretizaci\u00f3n.\nA discretizaci\u00f3n busca transformar modelos e ecuaci\u00f3ns continuos nas s\u00faas contrapartes discretas, usualmente para facer c\u00e1lculos m\u00e1is facilmente utilizando aproximaci\u00f3ns. A an\u00e1lise num\u00e9rica \u00e9 un importante exemplo."}
{"id": "366908", "revid": "47401", "url": "https://gl.wikipedia.org/wiki?curid=366908", "title": "Matem\u00e1ticas discretas", "text": ""}
{"id": "366909", "revid": "72012", "url": "https://gl.wikipedia.org/wiki?curid=366909", "title": "Fumar", "text": "Fumar \u00e9 unha pr\u00e1ctica onde unha substancia (comunmente tabaco, pero que tam\u00e9n pode ser opio ou marihuana, entre outras) \u00e9 queimada e a seguir pr\u00f3base ou inhala o seu fume, principalmente debido a que a trav\u00e9s da combusti\u00f3n se desprenden as substancias activas (como a nicotina), que son absorbidas polo corpo a trav\u00e9s dos pulm\u00f3ns.\nO acto de fumar pode formar parte de distintos rituais, inducir a alg\u00fan transo ou a alcanzar unha \"iluminaci\u00f3n espiritual\", dependendo do tipo de droga.\nM\u00e9todos para fumar.\nO m\u00e9todo de fumar m\u00e1is com\u00fan na actualidade \u00e9 a trav\u00e9s de cigarros, principalmente aqueles manufacturados industrialmente, a\u00ednda que tam\u00e9n est\u00e1n dispo\u00f1ibles en formato para ser enrolados a man (tabaco de lear). Outras maneiras de fumar, a\u00ednda que non son tan com\u00fans \u00e9 a trav\u00e9s de pipas, puros, narguiles\u00a0ou bongs.\nHistoria.\nA acci\u00f3n de fumar pode remontarse at\u00e9 o s\u00e9culo II a. C., aproximadamente, e est\u00e1 rexistrada en diferentes culturas ao redor do mundo. Fumar tabaco, nun principio era exclusivo do continente americano. Despois da conquista de Am\u00e9rica por parte dos europeos, a pr\u00e1ctica de fumar tabaco (\u00e9 considerada droga legal a\u00ednda que sexa nociva para a sa\u00fade p\u00fablica) propagouse rapidamente polo resto do mundo. En rexi\u00f3ns como a India e a \u00c1frica subsahariana mesturouse coas pr\u00e1cticas existentes (principalmente fumar marihuana). En Europa marcou o inicio dunha nova actividade social desco\u00f1ecida at\u00e9 aquel ent\u00f3n.\nNa cultura popular.\nA percepci\u00f3n cultural que rodea o acto de fumar variou conforme o paso do tempo e entre un lugar e outro: sagrado ou pecaminoso, sofisticado ou vulgar. S\u00f3 nos nosos d\u00edas, e principalmente nos pa\u00edses industrializados, fumar comezou a verse como negativo. Estudos m\u00e9dicos probaron que fumar \u00e9 causa de enfermidades tales como cancro de pulm\u00f3n, paro card\u00edaco e enfermidade pulmonar obstructiva cr\u00f3nica, as\u00ed como defectos de nacemento. Debido aos comprobados danos \u00e1 sa\u00fade, moitos pa\u00edses estableceron altos impostos aos produtos relacionados co tabaco conxuntamente con campa\u00f1as para deixar de fumar nun intento de frear este h\u00e1bito. Moitos pa\u00edses, estados ou cidades impuxeron do mesmo xeito prohibici\u00f3ns en edificios p\u00fablicos onde non est\u00e1 permitido fumar. A pesar dos esforzos, os pa\u00edses europeos seguen tendo os \u00edndices m\u00e1is altos de fumadores ocupando a posici\u00f3n 18, conforme a unha lista publicada por ERC, unha empresa dedicada ao estudo do mercado. Nesta mesma lista Grecia aparece \u00e1 cabeza, promediando 3000 cigarros por persoa ao ano en\u00a02007."}
{"id": "366910", "revid": "865", "url": "https://gl.wikipedia.org/wiki?curid=366910", "title": "Earthless", "text": "Earthless \u00e9 unha banda estadounidense de rock psicod\u00e9lico procedente de San Diego (California) e formada polo guitarrista Isaiah Mitchell, o baixista Mike Eginton e o bater\u00eda Mario Rubalcaba. O grupo creouse no ano 2001 e publicou o seu primeiro \u00e1lbum, \"Sonic Prayer\", a trav\u00e9s do selo Gravity Records en 2005. Earthless editou tres \u00e1lbums m\u00e1is ata a data, \"Rhythms from a Cosmic Sky\" (2007), \"From the Ages\" (2013) e \"Acid Crusher/Mount Swan\" (2016)."}
{"id": "366911", "revid": "89787", "url": "https://gl.wikipedia.org/wiki?curid=366911", "title": "Earth (grupo musical estadounidense)", "text": "Earth \u00e9 unha banda estadounidense de drone metal procedente de Olympia, Washington. Formouse en 1989 e est\u00e1 liderada polo guitarrista Dylan Carlson. A m\u00fasica de Earth \u00e9 case toda instrumental, e pode dividirse en d\u00faas etapas distintas. Os seus primeiros traballos caracter\u00edzanse por distorsi\u00f3ns, zunidos, minimalismo e estruturas longas e repetitivas das canci\u00f3ns. Nos seus traballos posteriores reducen a distorsi\u00f3n mentres incorporan elementos de country, jazz rock e folk. Earth \u00e9 reco\u00f1ecida como unha das pioneiras do drone metal, sendo o seu \u00e1lbum \"\" considerado un fito do x\u00e9nero."}
{"id": "366913", "revid": "22570", "url": "https://gl.wikipedia.org/wiki?curid=366913", "title": "Augada", "text": "A augada \u00e9 unha t\u00e9cnica pict\u00f3rica que consiste en mesturar distintas cantidades de auga ou alcol con diversas tintas. Permite a utilizaci\u00f3n dunha ampla gama crom\u00e1tica a partir dunha \u00fanica cor de base (normalmente negro ou sepia, ou cores ocres e verdosos), mediante esfumados. Apl\u00edcase normalmente con pincel. A dificultade, e \u00e1 vez a beleza, desta t\u00e9cnica, consiste en saber dilu\u00edr correctamente a tinta e plasmar sobre o debuxo as distintas gamas, variando entre a luz intensa e a sombra total.\nTradicionalmente util\u00edzanse cores de acuarela ou, como variante, tinta chinesa, a\u00ednda que esta resulta menos d\u00factil (produce saltos ou cortes no ton do degradado). Hai que empezar pintando o m\u00e1is brillante e indo sucesivamente cara ao escuro, xa que as capas superp\u00f3\u00f1ense unhas enriba doutras. Garda en com\u00fan coa acuarela, ademais, o papel, que debe de ter o grosor suficiente para non cambarse.\nA s\u00faa ampla utilizaci\u00f3n xorde na Idade Media, grazas \u00e1 mellora de calidade de varios tipos de papel. Xa \u00e9 mencionada por Cennino Cennini no seu tratado sobre pintura, datado no ano 1437."}
{"id": "366930", "revid": "98629", "url": "https://gl.wikipedia.org/wiki?curid=366930", "title": "Agnes Ibbetson", "text": "Agnes Ibbetson, nada en Londres en 1757 e finada en Exmouth en 1823, foi unha\u00a0fisi\u00f3loga vexetal\u00a0inglesa.\nTraxectoria.\nNaceu en Londres en 1757 e foi filla de Andrew Thomson Esq. de\u00a0Roehampton, un mercador da cidade.\u00a0\nEn 1783 casou en Bushey, Hertfordshire con James Ibbetson, fillo m\u00e1is vello do reverendo James Ibbetson D.D., reitor e arquidi\u00e1cono de St. Albans.\nO seu marido James foi un avogado e anticuario afeccionado ao que o Lincoln's Inn admitiu en 1771 e que faleceu en 1790 aos 35 anos, deixando vi\u00fava a Agnes.\nDespois do falecemento de James, Agnes mudouse a Devon onde viviu o resto da s\u00faa vida. Faleceu en febreiro de 1823 en Exmouth \u00f3s 66 anos. O seu sobri\u00f1o foi\u00a0Charles Poulett Thomson, un pol\u00edtico que se converteu no primeiro gobernador do Canad\u00e1.\nTraballo.\nA pesar do seu illamento da comunidade cient\u00edfica da \u00e9poca, Ibbetson comezou a publicar a s\u00faa fisiolox\u00eda das plantas aos 50 anos. O seu traballo baseouse principalmente na observaci\u00f3n e experimentaci\u00f3n. Ibbetson usou unha gran gama de microscopios, disecci\u00f3n de plantas, e outras tecnolox\u00edas para realizar os seus estudos, e creu que as funci\u00f3ns das plantas posu\u00edan explicaci\u00f3ns mec\u00e1nicas.\u00a0Entre 1809 e 1822, Ibbetson contribu\u00edu con m\u00e1is de 50 publicaci\u00f3ns a \"Nicholson's Journal\" e \"Philosophical Magazine\"\u00a0acerca da estrutura microsc\u00f3pica e fisiolox\u00eda das plantas. No departamento de bot\u00e1nica do Museo Brit\u00e1nico pres\u00e9rvanse alg\u00fans esp\u00e9cimes do bosque e algunhas placas microsc\u00f3picas que preparou, con descrici\u00f3ns manuscritas que representan vinte e catro anos de traballo e pon de manifesto a s\u00faa crenza err\u00f3nea de que os brotes se orixinan endoxenamente e forzan o seu cami\u00f1o cara a f\u00f3ra.\nLegado.\nO x\u00e9nero \"Ibbetsonia\" foi dedicado por John Sims\u00a0na s\u00faa memoria, pero agora \u00e9 considerado id\u00e9ntico ao x\u00e9nero \"Cyclopia\" de Ventenat."}
{"id": "366931", "revid": "5863", "url": "https://gl.wikipedia.org/wiki?curid=366931", "title": "Ferm\u00edn Bouza-Brey Trillo", "text": ""}
{"id": "366936", "revid": "5863", "url": "https://gl.wikipedia.org/wiki?curid=366936", "title": "Castelar y Ripoll", "text": ""}
{"id": "366938", "revid": "23204", "url": "https://gl.wikipedia.org/wiki?curid=366938", "title": "Peter Bjorn and John", "text": "Peter Bjorn and John \u00e9 unha banda sueca de indie pop/rock formada en Estocolmo en 1999 e chamada as\u00ed polos nomes dos seus membros, Peter Mor\u00e9n (voces, guitarra e harm\u00f3nica), Bj\u00f6rn Yttling (baixo, teclados e voces) e John Eriksson, co\u00f1ecido polo seu trabalo en solitario como Hortlax Cobra (bater\u00eda, percusi\u00f3n e voces). Yttling tam\u00e9n traballou como produtor dos primeiros catro \u00e1lbums do grupo.\nSon principalmente co\u00f1ecidos polo seu sinxelo de 2006 \"Young Folks\", que conta con Victoria Bergsman, antiba membro de The Concretes, e que foi \"top 20\" na lista de sinxelos brit\u00e1nica, ademais de aparecer nos videoxogos \"FIFA 08\" e \"Lips\", na pel\u00edcula \"Bandslam\", como tema de apertura do cap\u00edtulo piloto de \"Gossip Girl\" e como sinton\u00eda de anuncios de Homebase e Air New Zealand. Foi nomeada por \"NME\" o segundo mellor tema de 2006, sendo batido por \"Over and Over\" de Hot Chip."}
{"id": "366939", "revid": "865", "url": "https://gl.wikipedia.org/wiki?curid=366939", "title": "Norma Jean", "text": "Norma Jean \u00e9 unha banda estadounidense de metalcore procedente de Douglasville, Xeorxia, un suburbio de Atlanta. Dende a s\u00faa creaci\u00f3n en 1997 os numerosos cambios de formaci\u00f3n polos que pasou deixou ao grupo sen ning\u00fan membro orixinal. Ata a data Norma Jean leva editados sete \u00e1lbums de estudio e foi nomeado a un Grammy en 2006. O seu nome deriva do nome real da actriz Marilyn Monroe, Norma Jeane Mortenson."}
{"id": "366942", "revid": "98629", "url": "https://gl.wikipedia.org/wiki?curid=366942", "title": "Gaspar van Weerbeke", "text": "Gaspar van Weerbeke, nado arredor de 1445 na diocese belga de Tournai e finado despois de 1516, foi un compositor de m\u00fasica dos Pa\u00edses Baixos borgo\u00f1\u00f3ns da \u00e9poca do Renacemento pertencente \u00e1 escola francoflamenga. Da mesma xeraci\u00f3n que Josquin des Pr\u00e9s, foi, con todo, \u00fanico pola s\u00faa forma de combinar o estilo italiano da \u00e9poca co da escola de borgo\u00f1a de autores como Guillaume Dufay.\nTraxectoria.\nA carreira italiana deste crego da rexi\u00f3n de Tournai (\"clerico tornacense\") comezou, a m\u00e1is tardar, no inverno de 1471 a 1472, cando chegou \u00e1 corte dos Sforza en Mil\u00e1n.\nMoitos elementos da vida de Gaspar van Weerbeke son hoxe desco\u00f1ecidos, comezando pola s\u00faa data e o lugar de nacemento exactos. S\u00e1bese que foi fillo de solteira nalg\u00fan lugar da diocese de Tournai, xa que logo no Condado de Flandres, e que fixo os seus estudos nos antigos Pa\u00edses Baixos, probablemente no seo da igrexa de San Walburgo de Oudenaarde.\nMalia co\u00f1ecermos pouco sobre as d\u00faas primeiras d\u00e9cadas da s\u00faa vida, suponse que foi alumno de Ockeghem. Demostrouse, con base en criterios estil\u00edsticos, que el co\u00f1ec\u00eda a Dufay e outros autores relacionados con el, como Johannes Regis, na corte borgo\u00f1oa de Carlos o Temerario.\nEn 1471 marchou a Mil\u00e1n, onde se converteu en membro do coro da capela dos Sforza, e al\u00ed tomou contacto con compositores como Johannes Martini e Alexander Agricola. \nO seu nome aparece mencionado por primeira vez nos rexistros da corte o 29 de abril de 1472, cando o duque Galeazzo Maria Sforza o mandou de volta a Flandres e a Borgo\u00f1a para atopar novos cantantes. Docum\u00e9ntase tam\u00e9n unha segunda viaxe coa mesma finalidade, con moito \u00e9xito, en xaneiro de 1473. A ra\u00edz dela, o n\u00famero de cantantes no coro dobrouse co ingreso de vinte novos membros, e o duque pasou a ter unha das capelas musicais m\u00e1is importantes de Italia e mesmo de Europa. Os rexistros do coro do 15 de xullo de 1474 dan conta dun equipo formado por 18 cantantes de c\u00e1mara, baixo a direcci\u00f3n de Van Weerbeke como viceabade, e 22 cantantes de capela, dirixidos polo abade Antonio Guinati. Entre os cantantes estaban Loyset Comp\u00e8re e Johannes Martini. Ocupando unha posici\u00f3n de confianza e con moita estima, Van Weerbeke recibiu moitos beneficios do duque, entre eles, en 1473, unha pensi\u00f3n de 40 ducados.\nCon todo, o asasinato do duque de Mil\u00e1n, que tivo lugar o 26 de decembro de 1476, marcou a fin deste pr\u00f3spero per\u00edodo e a maior\u00eda dos cantantes acabou dispers\u00e1ndose; moitos deles atoparon un emprego en Ferrara. Van Weerbeke permaneceu catro anos en Mil\u00e1n, ata que no inverno de 1480 a 1481 se trasladou a Roma, onde se integrou no coro pontificio, durante os pontificados de\u00a0Sisto IV e de Inocencio VIII. O 19 de maio de 1483, do mesmo xeito que outros cantantes pontificios, Van Weerbeke afiliouse \u00e1 Confrar\u00eda Romana do Santo Esp\u00edrito e de Santa Mar\u00eda, de Saxonia. En Roma, foi compa\u00f1eiro de Josquin des Pr\u00e9s e de Marbrianus de Orto, a quen probablemente co\u00f1ecese dos tempos de estudante, antes de partir para Italia.\nVolveu a Mil\u00e1n en 1489, para entrar ao servizo de Ludovico Sforza o Mouro. Sete meses m\u00e1is tarde foi recibido con todos os honores na s\u00faa cidade natal de Oudenaarde, como mestre de capela do duque de Mil\u00e1n. Durante a d\u00e9cada seguinte, Weerbeke traballou para diversas cortes, como a de Filipe o Fermoso e, probablemente, a dos Medici en Florencia. Noutra viaxe, realizada na primavera de 1493, volveu a Florencia para contratar cantantes, sen d\u00fabida para a corte dos Sforza, en Mil\u00e1n. Durante este segundo per\u00edodo na corte milanesa, Van Weerbeke recibiu novos beneficios nas dioceses de Utrecht e de Th\u00e9rouanne.\nAta 1495, a vida de Van Weerbeke caracterizouse polas duradeiras relaci\u00f3ns co coro da corte de Filipe o Fermoso, arquiduque de Austria e duque de Borgo\u00f1a. Entre ese ano e 1498, foi tam\u00e9n c\u00f3engo na igrexa de San Donaciano de Bruxas. \u00c9 probable que fose durante este per\u00edodo cando entrou en contacto co ambiente musical franc\u00e9s e con Guillaume Dubois, a quen menciona Van Weerbeke no seu lamento pola morte de Ockeghem, de 1497.\nCon todo, parece que nunca abandonou totalmente a s\u00faa relaci\u00f3n coa corte milanesa. Cara \u00e1 fin do per\u00edodo que pasou ao servizo de Filipe o Fermoso, recrutou novos cantantes para o ducado de Mil\u00e1n.\nVan Weerbeke volveu a Roma, onde aparece documentado nos rexistros pontificios como cantante de 1500 a 1509.\nNaquel tempo, uniuse \u00e1 Confrar\u00eda do Cemiterio Alem\u00e1n e Neerland\u00e9s (\"Fraternit\u00e0 del Campo Santo di Teuctoni e dei Fiamminghi\") en Roma, quizais co fin de reservar un lugar de enterramento a car\u00f3n da bas\u00edlica de San Pedro, pero como o seu nome non aparece nos rexistros de falecementos desta confrar\u00eda suponse que morreu lonxe de Roma. Dos derradeiros anos da s\u00faa vida non hai apenas datos; a \u00faltima proba da s\u00faa existencia suxire que volveu \u00e1 s\u00faa rexi\u00f3n natal, xa que en 1515 aparece como clasificado en segundo lugar na orde de sucesi\u00f3n nas dioceses de Cambrai e Tournai polo papa Le\u00f3n X, que lle deu un beneficio de 200 ducaods de ouro ao ano como recompensa por servizos prestados como \"chantre\" e capel\u00e1n no coro pontificio. E hai tam\u00e9n un documento de 1517 que testemu\u00f1a que ocupou un posto de c\u00f3engo na igrexa de Sainte-Marie-aux Marchas en Maguncia, en 1517.\nObra.\nWeerbeke combinou o estilo italiano con algunhas das antigas t\u00e9cnicas da escola de Borgo\u00f1a. El era o \u00fanico da escola francoflamenga que fux\u00eda do estilo polif\u00f3nico suave e imitativo que se desenvolv\u00eda nese momento, cuxo m\u00e1ximo representante era Josquin des Pr\u00e9s.\nCompuxo m\u00fasica sacra (misas, motetes, ciclos de motetes, magn\u00edficats e unha serie de lamentaci\u00f3ns) e tam\u00e9n algunhas canci\u00f3ns profanas, a\u00ednda que a maior\u00eda da s\u00faa obra \u00e9 m\u00fasica sacra vocal. A atribuci\u00f3n das canci\u00f3ns ten certa controversia, xa que alg\u00fans estudosos soste\u00f1en que foron compostas por outros compositores, como Josquin des Pr\u00e9s ou Jean Japart.\nNo relativo ao estilo, gran parte dos seus motetes son homof\u00f3nicos e incorporan algo da lixeireza da m\u00fasica profana italiana da \u00e9poca. A maior parte das s\u00faas misas est\u00e1n baseadas en melod\u00edas de canci\u00f3ns, o que se aprecia claramente na voz do tenor, e o resto das voces adoitan moverse dun xeito simple, ocasionalmente paralelas, \u00e1 maneira de Dufay e os demais compositores borgo\u00f1\u00f3ns. \u00c1s veces, Weerbeke usa a imitaci\u00f3n pero nunca como o fai Josquin des Pr\u00e9s nin os derradeiros compositores francoflamengos. O seu estilo de composici\u00f3n das misas \u00e9 case arcaico, en comparaci\u00f3n cos seus coet\u00e1neos.\nA s\u00faa m\u00fasica era moi apreciada, sobre todo en Italia, onde representaba a est\u00e9tica popular en oposici\u00f3n \u00e1 contrapunt\u00edstica\nListaxe de obras.\nTodas a catro voces, ag\u00e1s que se indique doutro xeito."}
{"id": "366944", "revid": "98629", "url": "https://gl.wikipedia.org/wiki?curid=366944", "title": "Ebba Gr\u00f6n", "text": "Ebba Gr\u00f6n foi unha banda sueca de punk rock formada en Estocolmo en 1977. O grupo estaba composto por Joakim Th\u00e5str\u00f6m (voces, guitarra) Gunnar Ljungstedt (bater\u00eda) e Lennart Eriksson (baixo, coros). Th\u00e5str\u00f6m, Ljungstedt e Eriksson tam\u00e9n eran co\u00f1ecidos como Pimme, Gurra e Fjodor. Tras a publicaci\u00f3n do seu segundo \u00e1lbum en 1981 un\u00eduselles un cuarto membro, Anders Sj\u00f6holm, tam\u00e9n co\u00f1ecido como Stry Terrarie, nos teclados. A banda separar\u00edase no ano 1983.\nUnha das canci\u00f3ns m\u00e1is famosas que gravaron \u00e9 unha versi\u00f3n de \"Den ena handen vet vad den andra g\u00f6r\" da banda sueca de progg Bl\u00e5 T\u00e5get. Rebautizada como \"Staten och kapitalet\", a canci\u00f3n expresa un sentimento anti-capitalista sobre como o estado (staten) e o capitalismo controlan as corporaci\u00f3ns (kapitalet) e escravizan \u00e1 clase obreira.\nHistoria.\nDurante unha festa en decembro de 1977 en R\u00e5gsved, un suburbio de clase obreira de Estocolmo, Th\u00e5str\u00f6m, Gurra e Fjodor formaron unha banda chamada The Haters. Uns poucos d\u00edas despois cambiaron o nome para Ebba Gr\u00f6n por unha palabra en clave usada pola polic\u00eda na Operaci\u00f3n Leo.\nUnha das primeiras canci\u00f3ns interpretadas por Ebba Gr\u00f6n foi a controvertida \"Skjut en snut\" (Dispara a un polic\u00eda), a cal nunca foi oficialmente gravada. Na primavera de 1978 gravaron o seu primeiro sinxelo, \"Antirock\", composto polas canci\u00f3ns \"Profit\" e \"Ung &amp; s\u00e4nkt\". A banda f\u00edxose coas 500 copias e as vendeu na r\u00faa. Tras un concerto en L\u00e5ngholmsparken, que foi gravado pola radio nacional, contactaron co selo Mistlur Records que lles ofreceu un contrato para reeditar o sinxelo.\nEbba Gr\u00f6n comezou un axitado per\u00edodo de xira por toda Suecia, durante o cal editaron dous sinxelos m\u00e1is. En 1978 chegou o seu \u00e1lbum de estrea, \"We're Only In It For The Drugs\", con canci\u00f3ns sobre a dura e aburrida vida da xente nova nos suburbios de clase traballadora. As letras anarquietas foron moi controvertidas na s\u00faa \u00e9poca, e as do tema \"Bev\u00e4pna er\" (Tomar as armas), sobre tmar as armas contra o goberno, a burgues\u00eda e a familia real sueca, non foron impresas no libreto do disco. O grupo tam\u00e9n comezou a conseguir reputaci\u00f3n por concertos problem\u00e1ticos con vandalismo e pelexas. Nun dos seus concertos a banda foi atacada por neonazis e Fjodor usou o seu baixo para loitar con eles.\nEbba Gr\u00f6n tam\u00e9n versionaron \"White Riot\" de The Clash e \"Born to Be Wild\" de Steppenwolf (que tam\u00e9n foi gravada en estudio) nalg\u00fans dos seus concertos.\nEn 1980 Ebba Gr\u00f6n publicou un sinxelo que se converter\u00eda na s\u00faa canci\u00f3ns m\u00e1is famosa, unha versi\u00f3n do tema de Bl\u00e5 T\u00e5get \"Den ena handen vet vad den andra g\u00f6r\" (Unha man sabe o que a outra est\u00e1 facendo), retitulada como \"Staten och kapitalet\" (O estado e o capital), con letras anticapitalistas. O su segundo \u00e1lbum, \"K\u00e4rlek &amp; Uppror\" (Amor e rebeli\u00f3n) editouse o seguinte ano, afast\u00e1ndose a s\u00faa m\u00fasica lixeiramente do punk rock. As melod\u00edas pegadizas e a imaxe de Ebba Gr\u00f6n como mozos rebeldes apelaron tanto aos punks como a un p\u00fablico m\u00e1is amplo, facendo do disco un grande \u00e9xito.\nPosteriormente nese mesmo ano recrutaron ao teclista Stry tra\u00e9ndo con el novas influencias. O sinxelo \"Scheisse\" foi lanzado en 1981 ao mesmo tempo que un sinxelo editado polo proxecto paralelo formado por Th\u00e5str\u00f6m, Gurra e Stry chamado Rymdimperiet, que posteriormente se converter\u00eda en Imperiet.\nDurante a gravaci\u00f3n do seu segundo \u00e1lbum e a xira posterior a banda foi seguida por Johan Donner, que estaba facendo un documental sobre o grupo. \"Ebba the Movie\" foi estreado nas grandes pantallas en 1982.\nO seu terceiro disco, \"Ebba Gr\u00f6n\", apareceu en 1982 e a influencia de Stry f\u00edxose m\u00e1is obvia. A banda posteriormente dixo que intentaran facer un \u00e1lbum ao estilo dos Rolling Stones; unha versi\u00f3n do tema dos Stones \"Happy\" foi gravada pero finalmente non inclu\u00edda. O traballo ten teclados e ventos, e \u00e9 m\u00e1is mel\u00f3dico que os seus predecesores afast\u00e1ndose do punk.\nCando Fjodor terminou na cadea duranto catro meses por negarse a facer o servizo militar foi o principio do fin para Ebba Gr\u00f6n. A\u00ednda as\u00ed, sen Fjodor, a banda permaneceu viva como Rymdimperiet, que publicou o seu primeiro traballo en 1983. Musicalmente este traballo continua o desenvolvemento f\u00f3ra do punk dos \u00faltimos discos de Ebba Gr\u00f6n. \"But Rasera\", o primeiro \u00e1lbum de Imperiet, \u00e9 considerado como o derradeiro \u00e1lbum de Ebba Gr\u00f6n. Imperiet tivo un bo comezo e foi a banda l\u00edder na escena do rock sueco durante os anos 80.\nEn 2003, pouco despois da morte de Joe Strummer, Mick Jones (guitarrista de The Clash) viaxou a Suecia para realizar un concerto tributo a Strummer con Ebba Gr\u00f6n."}
{"id": "366945", "revid": "22570", "url": "https://gl.wikipedia.org/wiki?curid=366945", "title": "Progg", "text": "O progg foi un movemento musical esquerdista e anti-comercial sueco que comezou a finais dos anos 60 espall\u00e1ndose durante os 70 no momento do seu m\u00e1ximo apoxeo. Non debe confundirse coas expresi\u00f3ns inglesas \"progressive music\" ou \"prog rock\". Progg \u00e9 unha contracci\u00f3n da palabra sueca para o progresismo musical, \"progressiv musik\". A\u00ednda que hab\u00eda bandas de progg que tocaban rock progresivo, o movemento abarcou moitos x\u00e9neros musicais diferentes.\nO movemento pol\u00edtico prog culminou ao redor do Festival de Eurovisi\u00f3n 1975, celebrado en Estocolmo despois da vitoria de ABBA o ano anterior. Este expresaba que \"a m\u00fasica non pode ser un concurso\" e celebrouse un \"festival alternativo\" como protesta. Debido a este debate Suecia non participou no Festival de Eurovisi\u00f3n de 1976.\nO movemento progg estaba estreitamente ligado a movementos semellantes nas artes, teatro e dese\u00f1o, ademais de estios de vida alternativos e visi\u00f3ns esquerdistas. A pesar de ser un movemento pol\u00edtico, algunhas bandas etiquetadas como progg non estaban ali\u00f1adas con ningunda axenda pol\u00edtica. A xente que fac\u00eda e escoitaba esta m\u00fasica foi chamada \"proggare\" en sueco.\nHistoria.\nAs bandas alternativas comezaron a formarse a finais dos anos 60, pero o movemento emerxeu totalmente no ver\u00e1n de 1970. Ese ano celebrouse un gran festival de m\u00fasica alternativo no campo de G\u00e4rdet, en Estocolmo entre o 12 e 14 de xu\u00f1o. O novo selo discogr\u00e1fico independente Silence Records publicou un recompilatorio con m\u00fasica do festival como o seu primeiro lanzamento, e asinou con algunhas das bandas que al\u00ed actuaron, como Tr\u00e4d, Gr\u00e4s och Stenar e Gudibrallan. En 1971 creouse o selo MNW Music.\nDurante a d\u00e9cada dos 70 o movemento progg tivo unha forte posici\u00f3n na escena musical sueca. Por\u00e9n, ao final da d\u00e9cada o movemento comezou a decaer, xa que moitas das bandas disolv\u00e9ronse e os foros musicais pecharon.Os ideais de esquerda volv\u00e9ronse menos doinantes entre a xente nova, e a m\u00fasica rock e folk perderon popularidade coa aparici\u00f3n de novos x\u00e9neros como o hard rock ou a m\u00fasica electr\u00f3nica."}
{"id": "366947", "revid": "65337", "url": "https://gl.wikipedia.org/wiki?curid=366947", "title": "Magnificat", "text": ""}
{"id": "366948", "revid": "89787", "url": "https://gl.wikipedia.org/wiki?curid=366948", "title": "Filolox\u00eda catal\u00e1", "text": "A filolox\u00eda catal\u00e1 \u00e9 a rama da filolox\u00eda que se ocupa do estudo da lingua catal\u00e1. Esta titulaci\u00f3n fornece un ensino literario e ling\u00fc\u00edstico relacionada co contexto catal\u00e1n. Imp\u00e1rtese en Catalu\u00f1a, Illas Baleares, Comunidade Valenciana e Andorra. A Universidade de Perpi\u00f1\u00e1n (Universitat de Perpiny\u00e0 Via Dom\u00edcia), a trav\u00e9s do Institut Franco-Catal\u00e0 Transfronterer (IFCT) ofrece un grao de lingua catal\u00e1 e mais un m\u00e1ster de estudos catal\u00e1ns que ofrecen estudos de lingua e literatura xunto con outros de historia, econom\u00eda e xeograf\u00eda do territorios de fala catal\u00e1. Ademais existe oferta de lingua catal\u00e1, minors e graos de estudos catal\u00e1ns en universidades de \u00e1mbito estatal e internacional. En Galiza no grao de Filolox\u00eda galega da Universidade de Santiago de Compostela, incl\u00faese a \u00e1rea de co\u00f1ecemento de filolox\u00eda catal\u00e1."}
{"id": "366949", "revid": "65337", "url": "https://gl.wikipedia.org/wiki?curid=366949", "title": "Eduardus Lupus", "text": ""}
{"id": "366950", "revid": "89787", "url": "https://gl.wikipedia.org/wiki?curid=366950", "title": "Filolox\u00eda galega", "text": "A filolox\u00eda galega \u00e9 a rama da filolox\u00eda que se ocupa do estudo da lingua galega. Esta titulaci\u00f3n fornece un ensino literario e ling\u00fc\u00edstico relacionada co contexto galego. Imp\u00e1rtese en Galiza (Na Universidades da Coru\u00f1a, de Santiago de Compostela e de Vigo). Ademais existe oferta de lingua galega, minors e graos de estudos galegos en universidades de \u00e1mbito estatal e internacional. Est\u00e1 moi relacionada coa filolox\u00eda portuguesa.\nEnsino en Galiza.\nAta a d\u00e9cada dos anos 1980, os estudos de filolox\u00eda galega adscrib\u00edanse coma unha secci\u00f3n de Filolox\u00eda hisp\u00e1nica chamada \"especialidade en Filolox\u00eda galego-portuguesa\", pero logo foron segregados coma unha carreira \u00e1 parte. Na actualidade a filolox\u00eda galega est\u00fadase nos campus de Santiago, A Coru\u00f1a e Vigo. No ensino universitario galego, as filolox\u00edas estaban centradas tradicionalmente na Universidade e Campus de Santiago de Compostela, se ben coa segregaci\u00f3n das universidades coru\u00f1esa e viguesa pux\u00e9ronse en funcionamento centros e facultades en varios campus.\nA distribuci\u00f3n das diferentes Filolox\u00edas nos Campus galegos \u00e9 a seguinte:"}
{"id": "366951", "revid": "23204", "url": "https://gl.wikipedia.org/wiki?curid=366951", "title": "Gato da xungla", "text": "O gato da xungla, gato selv\u00e1tico ou gato do pantano (\"Felis chaus\") \u00e9 un felido nativo de Oriente Medio, Asia Meridional, o Sueste asi\u00e1tico e a China. \u00c9 membro do x\u00e9nero \"Felis\" e foi descrito por Johann Anton G\u00fcldenst\u00e4dt en 1776. Johann Christian Daniel von Schreber deulle \u00f3 gato da xungla o seu nome binomial. Reco\u00f1ec\u00e9ronse 10 subespecies.\nSubespecies.\nReco\u00f1\u00e9cense as seguintes subespecies:"}
{"id": "366952", "revid": "5863", "url": "https://gl.wikipedia.org/wiki?curid=366952", "title": "Juan Lozano Rico", "text": "Juan Lozano Rico, nado en Vigo en 1933, foi un escritor espa\u00f1ol de m\u00e1is de 800 novelas entre 1952 e 1983, principalmente do x\u00e9nero da novela rosa baixo o pseud\u00f3nimo Carlos de Santander. Gozou de notable \u00e9xito durante o franquismo. Tam\u00e9n usou os pseud\u00f3nimos Red Harland e John Grow."}
{"id": "366953", "revid": "72314", "url": "https://gl.wikipedia.org/wiki?curid=366953", "title": "Carlos de Santander", "text": ""}
{"id": "366954", "revid": "72314", "url": "https://gl.wikipedia.org/wiki?curid=366954", "title": "Red Harland", "text": ""}
{"id": "366955", "revid": "72314", "url": "https://gl.wikipedia.org/wiki?curid=366955", "title": "John Grow", "text": ""}
{"id": "366956", "revid": "23204", "url": "https://gl.wikipedia.org/wiki?curid=366956", "title": "Gato selv\u00e1tico", "text": ""}
{"id": "366957", "revid": "23204", "url": "https://gl.wikipedia.org/wiki?curid=366957", "title": "Gato do pantano", "text": ""}
{"id": "366958", "revid": "23204", "url": "https://gl.wikipedia.org/wiki?curid=366958", "title": "Felis chaus", "text": ""}
{"id": "366963", "revid": "27155", "url": "https://gl.wikipedia.org/wiki?curid=366963", "title": "Determinaci\u00f3n do sexo", "text": ""}
{"id": "366966", "revid": "98629", "url": "https://gl.wikipedia.org/wiki?curid=366966", "title": "Nadezhda Krupskaia", "text": "Nadezhda Konstant\u00ednovna Kr\u00fapskaia (en ruso: \"\u041d\u0430\u0434\u0435\u0301\u0436\u0434\u0430 \u041a\u043e\u043d\u0441\u0442\u0430\u043d\u0442\u0438\u0301\u043d\u043e\u0432\u043d\u0430 \u041a\u0440\u0443\u0301\u043f\u0441\u043a\u0430\u044f\"), nada en San Petersburgo o e finada en Moscova o 27 de febreiro de 1939, m\u00e1is co\u00f1ecida como Nadia Kr\u00fapskaia, foi unha escritora, pedagoga e revolucionaria rusa, reco\u00f1ecida figura do Partido Comunista da Uni\u00f3n Sovi\u00e9tica. Foi unha das principais responsables da creaci\u00f3n do sistema educativo sovi\u00e9tico e pioneira do desenvolvemento das bibliotecas rusas. O seu esposo foi o revolucionario bolxevique Vladimir Ilich Ulianov, co\u00f1ecido como Lenin.\nNada en San Petersburgo no seo dunha familia nobre empobrecida, a s\u00faa nai era institutriz e o seu pai, oficial do Ex\u00e9rcito con inclinaci\u00f3ns pol\u00edticas radicais. Malia a penuria econ\u00f3mica que sufriu a familia ao falecer o seu pai en 1883, logrou completar a s\u00faa educaci\u00f3n nun prestixioso ximnasio feminino da capital rusa. Permaneceu como profesora nesta instituci\u00f3n ata 1891. Convertida ao marxismo a comezos da d\u00e9cada, ingresou no Grupo para a Loita pola Emancipaci\u00f3n da Clase Obreira, onde co\u00f1eceu a Lenin en 1894. Detida en agosto de 1896 como outros membros deste, en 1897 aceptou cumprir a s\u00faa condena de exilio interior xunto a Lenin en Siberia, para o que tivo que casar con el por imposici\u00f3n das autoridades rusas. En abril de 1898, partiu a Siberia, onde se converteu en esposa e colaboradora de Lenin.\nM\u00e1is tarde pasou ao exilio en Europa occidental e converteuse en secretaria da publicaci\u00f3n socialista \"Iskra\" e logo na do comit\u00e9 central do Partido Obreiro Socialdem\u00f3crata de Rusia. No exilio escribiu algunhas obras sobre educaci\u00f3n.\nTrala Revoluci\u00f3n de Outubro, obtivo importantes cargos no Ministerio de Educaci\u00f3n, presidido por Anatoli Lunacharski. A partir de maio de 1922, con Lenin doente, reduciu o seu traballo no ministerio para atendelo. Parte da oposici\u00f3n pol\u00edtica a Stalin a mediados da d\u00e9cada, finalmente uniuse a el na campa\u00f1a contra a oposici\u00f3n interna do partido. Mant\u00edvose como vicecomisaria de Educaci\u00f3n entre 1919 e 1939 e como membro do comit\u00e9 central do partido entre 1927 e 1939, ano no que faleceu.\nTraxectoria.\nOrixe e infancia.\nNaceu no seo dunha empobrecida familia da pequena nobreza Krupski, o en San Petersburgo. Era a filla \u00fanica dun radical, Konstantin Ignatievich Krupski e da s\u00faa esposa, Elizaveta Vasilevna Tristova, muller emancipada. O seu pai, orixinario de Kaz\u00e1n, quedara orfo moi novo, con apenas nove anos, e o Estado encargouse da s\u00faa educaci\u00f3n, envi\u00e1ndoo a unha escola militar da capital rusa. Tras graduarse como cadete, destin\u00e1raselle en Polonia, onde participou no esmagamento do Levantamento de Xaneiro de 1863. A continuaci\u00f3n mand\u00f3uselle a estudar dereito \u00e1 Academia Xur\u00eddico-Militar da capital; na urbe contraeu matrimonio e tivo a Nadezhda \u2014en ruso, \u00abEsperanza\u00bb\u2014 en 1869. Tras graduarse na academia, ingresou na Administraci\u00f3n do Estado e encomend\u00f3uselle a dun distrito do Tsarato de Polonia, Grojec. As autoridades tsaristas desgustaranse polas medidas progresistas que aplicou e lev\u00e1rono a xu\u00edzo en 1874. Condenado, foi expulsado da Administraci\u00f3n P\u00fablica e, a\u00ednda que a apelaci\u00f3n de 1880 anulou a sentenza, nunca recuperou o seu antigo posto. A expulsi\u00f3n da carreira administrativa sumiu a familia na penuria econ\u00f3mica. En 1883, cando Krupskaia apenas contaba con catorce anos, Konstantin Ignatievich faleceu de tuberculose. Elizaveta Vasilevna, nada en 1841, hab\u00eda ter unha mocidade similar \u00e1 do seu marido: membro tam\u00e9n da nobreza sen terra, quedara orfa de nai aos tres anos e de pai aos nove. Recolleita xunto coa s\u00faa irm\u00e1 m\u00e1is vella \u2014era a menor de nove irm\u00e1ns\u2014 no Instituto Pavloski, unha moderna instituci\u00f3n de ensino para raparigas nobres en situaci\u00f3n de estreiteza econ\u00f3mica, en 1858 graduouse como institutriz. Casada con Konstantin Ignatievich tras case unha d\u00e9cada de traballar para distintas familiar podentes, compart\u00eda co seu marido o rexeitamento \u00e1 autocracia imperial, a\u00ednda que nunca pertenceu a c\u00edrculos revolucionarios e era unha ortodoxa devota.\nLogo da condena de Konstantin Ignatievich en 1874, Krupskaia quedou a cargo da s\u00faa nai, que se puxo a traballar como institutriz, mentres aquel buscaba traballo pola s\u00faa conta. Elizaveta Vasilevna encargouse as\u00ed mesmo da educaci\u00f3n da nena. A expulsi\u00f3n de Konstantin Ignatievich da Administraci\u00f3n p\u00fablica cambiou radicalmente a infancia de Krupskaia: de vivir nunha contorna acomodada de clase media-alta pasou a partir de 1874 a unha situaci\u00f3n de inseguridade econ\u00f3mica e continuos traslados debidos \u00e1 procura de traballo do seu pai. Durante os cinco anos seguintes, apenas acudiu \u00e1 escola e foi unha nena solitaria, sumida a mi\u00fado na lectura. Con once anos, co\u00f1eceu a unha moza mestra de dezaoito con inclinaci\u00f3ns revolucionarias e que inspiraba gran respecto aos campesi\u00f1os da zona: para Krupskaia converteuse nun modelo a seguir.\nMocidade e primeiras actividades subversivas.\nA finais de 1880, a familia instalouse finalmente en San Petersburgo e en setembro do ano seguinte Krupskaia ingresou nun ximnasio feminino, o Ximnasio Pr\u00edncipe A. A. Obolenski, no que o ambiente favoreceu o desenvolvemento das s\u00faas aptitudes, ao contrario que nos dous anteriores, que abandonara pronto. Estudou no ximnasio, con notas excelentes, ata 1887 e logo permaneceu nel ata 1891 como profesora suplente. Realizou ademais o ano opcional que a capacitaba como mestra.\nA morte do pai en 1883 fixo que Krupskaia e a s\u00faa nai tivesen que dedicarse a impartir clases particulares e realizar alg\u00fan traballo de oficina para ga\u00f1arse o sustento, pero entre as d\u00faas consegu\u00edan suficientes ingresos para levar unha vida relativamente acomodada de clase media, que gozaron durante unha d\u00e9cada. Entre os catorce e os vinte anos, sentiuse parcialmente atra\u00edda \u2014como unha secci\u00f3n considerable da s\u00faa xeraci\u00f3n e clase social\u2014 polo movemento tolstoiano, especialmente polo seu rexeitamento \u00e1 riqueza, pietismo relixioso e o seu ascetismo, que Krupskaia adoptou, a\u00ednda que non polo pacifismo, a hostilidade \u00e1 tecnolox\u00eda ou \u00e1 emancipaci\u00f3n da muller, que Tolstoi rexeitaba.\nNo outono de 1889, ingresou nos cursos de Bestuzhev da capital, os primeiros que permit\u00edan \u00e1s mulleres rusas obter formaci\u00f3n de grao universitario, matricul\u00e1ndose en f\u00edsica e matem\u00e1ticas, \u00e1 vez que asist\u00eda tam\u00e9n a conferencias de historia. Desilusionada polo te\u00f3rico das materias malia a excelencia do ensino, abandonou as clases a comezos do ano seguinte. Ingresou ent\u00f3n nos c\u00edrculos revolucionarios de intelectuais que estaban rexurdindo na capital trala represi\u00f3n policial da d\u00e9cada anterior. Estas agrupaci\u00f3ns, formadas por intelectuais de orixes e formaci\u00f3n moi similar aos da propia Krupskaia, dedic\u00e1banse ao estudo e debate de cuesti\u00f3ns pol\u00edticas e econ\u00f3micas, a\u00ednda que a mi\u00fado non pertenc\u00edan a unha ideolox\u00eda particular, a\u00ednda que adoitaban ser reformistas.\nO ver\u00e1n de 1890, retirouse como ti\u00f1a costume ao campo pr\u00f3ximo \u00e1 capital, esta vez cargada de obras socialistas, tanto populistas como marxistas, para completar a s\u00faa educaci\u00f3n revolucionaria. Por \u00faltima vez, participou nalgunhas tarefas campesi\u00f1as cos habitantes do lugar, influenciada a\u00ednda polas ensinanzas de Tolstoi. Ao seu regreso a San Petersburgo no outono, ingresou nun c\u00edrculo marxista e continuou lendo obras marxistas, de Friedrich Engels, pero na primavera seguinte abandonou definitivamente todo esforzo de embeberse na teor\u00eda marxista, a mi\u00fado complexa. Pasou por diversas agrupaci\u00f3ns socialistas m\u00e1is tratando de atopar unha actividade revolucionaria que a satisfixese ata que, grazas a unha amiga, ingresou o 29 de agosto de 1891 nas escolas dominicais para adultos, creadas a d\u00e9cada anterior por alg\u00fans empresarios liberais para que os obreiros que o desexasen puidesen adquirir unha educaci\u00f3n elemental as tardes dos domingos e outros d\u00edas trala xornada laboral. Krupskaia pasou os cinco anos seguintes, ata 1896, dedicada intensamente a este labor educativo, ao que se dedicaba tres d\u00edas \u00e1 semana \u2014d\u00faas noites e a tarde do domingo. Grazas \u00e1 connivencia do empresario local, que toleraba a axitaci\u00f3n entre os obreiros, o persoal da escola dominical estaba cheo de mestres populistas, liberais, tolstoianos e, m\u00e1is adiante, marxistas.\nEn febreiro de 1894, co\u00f1eceu o seu futuro marido, Vladimir Ilich Ulianov \u2014Lenin\u2014, chegado da rexi\u00f3n do Volga, con quen casou tardiamente, catro anos m\u00e1is tarde. No outono de 1895, tras doce anos de traballar como profesora particular, decidiu cambiar de emprego e f\u00edxose copista do departamento de contabilidade da administraci\u00f3n estatal de ferrocarr\u00eds. Sen deixar as clases para adultos, que segu\u00eda impartindo tres veces por semana, o novo traballo era menos absorbente e deix\u00e1balle m\u00e1is tempo para a actividade revolucionaria.\nAo mesmo tempo, o c\u00edrculo marxista ao que pertenc\u00eda decidiu converterse nunha organizaci\u00f3n m\u00e1is estruturada e fomentar a axitaci\u00f3n entre os obreiros da capital, animando \u00e1 folga. Dezasete dos membros do c\u00edrculo formaron o Grupo para a Loita pola Emancipaci\u00f3n da Clase Obreira, encabezado informalmente por Lenin e M\u00e1rtov. Krupskaia foi un dos catro membros encargados da axitaci\u00f3n no distrito obreiro de Neva en San Petersburgo, co que estaba moito m\u00e1is familiarizada que moitos dos seus correlixionarios, todos eles intelectuais. Entre as s\u00faas tarefas atop\u00e1banse as de solicitar informaci\u00f3n sobre as condici\u00f3ns nas f\u00e1bricas que logo se puidese empregar nos volantes do grupo e facilitar o contacto cos traballadores, a mi\u00fado contrarios a tratar cos intelectuais.\nDetenci\u00f3n.\nA\u00ednda que o dentista confidente da polic\u00eda que denunciara \u00e1 maior\u00eda do Grupo para a Loita pola Emancipaci\u00f3n da Clase Obreira non identificara a Krupskaia como membro deste, outro axente da polic\u00eda, que se fac\u00eda pasar por artes\u00e1n nun taller metal\u00farxico, acabou por denunciala por aceptar enviarlle un intelectual socialista para que dirixise un c\u00edrculo clandestino de estudo para obreiros. A polic\u00eda det\u00edvoa o 12 de agosto de 1896. Malia a delaci\u00f3n doutro membro da organizaci\u00f3n, p\u00faxoa en liberdade o 10 de outubro, pero volveuna a apresar case de inmediato, o 28 do mesmo mes, despois de que apoiase unha folga obreira en Kostroma. Tratou en balde de negar a s\u00faa pertenza \u00e1 organizaci\u00f3n subversiva, pero o testemu\u00f1o de dous obreiros que asistiran \u00e1s s\u00faas clases reforzou as sospeitas da polic\u00eda. As\u00ed, mantiv\u00e9rona en prisi\u00f3n provisional malia a s\u00faa mala sa\u00fade \u2014sufr\u00eda dunha enfermidade de tiroide que, entre outros s\u00edntomas, d\u00e1balle aos seus ollos aspecto de salt\u00f3ns\u2014 ata o 12 de marzo de 1897 cando, tralo suicidio doutra presa que se prendeu lume, as autoridades decidiron po\u00f1er en liberdade con cargos \u00e1s arrestadas que se achaban enfermas.\nO seu caso resolveuse finalmente o 30 de marzo de 1898, un ano m\u00e1is tarde da s\u00faa posta liberdade vixiada \u2014as autoridades permit\u00edronlle residir na capital e m\u00e1is tarde veranear no campo para recuperar a sa\u00fade, tempo no que intentou non contactar con Lenin. A principios de xaneiro, cando se empezou a rumorear que ser\u00eda condenada a pasar tres anos de exilio interior no norte de Rusia, acordou con Lenin declarar ante as autoridades que era a s\u00faa noiva formal para poder pasar o exilio xunto a el. Inqueda polo futuro da s\u00faa filla dada a posibilidade de que o noivado non fose m\u00e1is que unha argucia para enganar as autoridades e non un feito real, a nai de Krupskaia decidiu acompa\u00f1ala ao exilio. Tras tres meses de atraso, as autoridades accederon \u00e1 petici\u00f3n de Lenin e Krupskaia de compartir o exilio en Shushenskoe, coa condici\u00f3n de que casasen en canto Krupskaia chegase \u00e1 localidade. Con certa indiferenza, esta aceptou casar. Antes de partir cara a Siberia xunto coa s\u00faa nai cargada de libros solicitados por Lenin a mediados de abril, aceptou pola s\u00faa conta un encargo de traduci\u00f3n ao ruso da \"Historia do sindicalismo\" de Beatrice Webb, convencida con raz\u00f3n de que a Lenin vir\u00edanlle ben os ingresos deste encargo de Piotr Struve, por aquel ent\u00f3n a\u00ednda marxista. De cami\u00f1o \u2014as autoridades permit\u00edronlle \u00e1s d\u00faas mulleres viaxar pola s\u00faa conta ao seu lugar de exilio\u2014, visitaron en Moscova \u00e1 futura sogra, a nai de Lenin, que mantivo sempre unha actitude sol\u00edcita pero reservada cara a Krupskaia.\nExilio siberiano.\nTras unha viaxe sen incidentes, Krupskaia e a s\u00faa nai chegaron a Krasnoiarsk, onde esperaron unha semana a que comezase o servizo fluvial polo r\u00edo Ienisei para evitar no posible viaxar en carro. A noite do 7 de maio, alcanzaron por fin Shushenskoe. Logo de novos atrasos debidos \u00e1 burocracia, a voda relixiosa \u2014o \u00fanico tipo reco\u00f1ecido no imperio\u2014 entre Krupskaia e Lenin tivo lugar o 10 de xullo na igrexa parroquial da localidade. O ano e medio seguinte estivo entre os m\u00e1is tranquilos que viviu a parella, illada na pequena poboaci\u00f3n de mil trescentos habitantes onde reinaba a monoton\u00eda. Krupskaia e Lenin intercalaban as actividades na natureza co seu traballo literario. Krupskaia traballou xunto co seu esposo na traduci\u00f3n da obra dos Webb como acordara con Struve e como copista e revisora cr\u00edtica do \"Desenvolvemento do capitalismo en Rusia\", que Lenin escribiu en Siberia e que se enviou a publicar en febreiro de 1899. Nesa \u00e9poca escribiu a s\u00faa primeira obra, \"A muller traballadora\", un folleto propagand\u00edstico redactado en linguaxe sinxela e dirixido \u00e1s mulleres traballadoras no que Krupskaia defend\u00eda o car\u00e1cter liberalizador do traballo feminino e propugnaba a implantaci\u00f3n do socialismo como \u00fanico xeito de acabar definitivamente coa discriminaci\u00f3n da muller. A obra acabou public\u00e1ndose primeiro en Alema\u00f1a en 1901, m\u00e1is tarde en Rusia en 1905 e reedit\u00e1ndose en varias ocasi\u00f3ns trala Revoluci\u00f3n de Outubro. Durante esta \u00e9poca, adoptou as ideas de Lenin nas distintas disputas intestinas xurdidas entre as diversas correntes socialistas.\nO 30 de xaneiro de 1900, Lenin, Krupskaia e a nai desta abandonaron por fin Shushenskoe, dirix\u00edronse a Krasnoiarsk, onde tomaron o ferrocarril transiberiano e traslad\u00e1ronse a Uf\u00e1, onde Krupskaia deb\u00eda completar a s\u00faa condena de exilio interior. Lenin tratou en balde de que se lle permitise residir en Pskov e en marzo solicitou infrutuosamente regresar desde esta localidade a Uf\u00e1 para acompa\u00f1ala cando caeu enferma; as autoridades s\u00f3 permitiron a viaxe en xu\u00f1o, cando a s\u00faa nai se ofreceu a acompa\u00f1alo. Partido Lenin a Europa occidental en xullo cando Krupskaia mellorou, esta pasou os meses que lle quedaban de exilio na aburrida localidade impartindo de novo clases aos nenos dunha familia acomodada. Tratou ademais de continuar mellorando o seu co\u00f1ecemento de idiomas \u2014alem\u00e1n, franc\u00e9s e polaco\u2014 e de realizar algunha propaganda pol\u00edtica discretamente. O 11 de marzo de 1901, terminou o seu exilio e entreg\u00f3uselle un pasaporte para que puidese viaxar ao estranxeiro, onde partiu poucos d\u00edas m\u00e1is tarde. Tras buscar a Lenin en balde en Praga onde finxira residir para despistar a polic\u00eda, reuniuse con el en M\u00fanic.\nPrimeiro exilio europeo.\nDe abril de 1901 a novembro de 1905, viviu xunto a Lenin en M\u00fanic, Londres e Xenebra. A diferenza doutros exiliados e grazas tanto \u00e1 axuda familiar como aos fondos do partido, viviron sen penurias. Malia os momentos de lecer \u2014especialmente o sendeirismo, que a parella practicaba con certa asiduidade\u2014, o exilio non resultou pracenteiro para Krupskaia, que carec\u00eda de esp\u00edrito cosmopolita e ti\u00f1a grandes dificultades para relacionarse f\u00f3ra do c\u00edrculo de emigrantes. Dentro deste, mantivo estreitas relaci\u00f3ns en especial con Vera Zasulich e Iuli M\u00e1rtov, redactores de \"Iskra\", publicaci\u00f3n da que Krupskaia se converteu en secretaria. En setembro e outubro de 1901, tivo a satisfacci\u00f3n de co\u00f1ecer a un dos fundadores do marxismo ruso \u2014e membro tam\u00e9n da xunta editorial de \"Iskra\"\u2014, Georgii Plekhanov. Neste primeiro per\u00edodo de exilio europeo, Krupskaia mantivo unha gran proximidade con Lenin, co que compart\u00eda tanto o traballo como os momentos de lecer.\nComo secretaria de \"Iskra\", Krupskaia coordinaba a distribuci\u00f3n clandestina da publicaci\u00f3n en Rusia, unha tarefa de grande importancia a mi\u00fado subestimada pola maior\u00eda da xunta editorial, enfrascada nas discusi\u00f3ns de teor\u00eda pol\u00edtica. Organizaba con notable eficacia a uns trinta ou corenta axentes encargados da rede de distribuci\u00f3n, malia a s\u00faa nula preparaci\u00f3n previa para esta tarefa. Era a persoa que comunicaba a xunta editorial coa organizaci\u00f3n clandestina en Rusia. Abandonou este posto en decembro de 1903.\nPreparou un importante informe sobre a organizaci\u00f3n clandestina de \"Iskra\" en Rusia que M\u00e1rtov deb\u00eda presentar en nome da xunta editorial no II Congreso do POSDR, pero que a disputa entre fracci\u00f3ns deixou in\u00e9dito ata 1928. A tensi\u00f3n entre antigos camaradas durante o congreso \u2014ao que asistiu sen voto efectivo\u2014 foi tal para Krupskaia que caeu enferma. A\u00ednda que no congreso o seu papel foi marxinal, non sucedeu o mesmo nas agres disputas entre bolxeviques e menxeviques que o seguiron. Despois do abandono de Lenin de \"Iskra\" a mediados de outubro de 1903 polo desexo de Plekhanov de readmitir os editores apartados durante o congreso do partido, Krupskaia permaneceu dous meses m\u00e1is como secretaria da publicaci\u00f3n. Os menxeviques, co\u00f1ecedores do seu control sobre a distribuci\u00f3n do xornal e temendo que a sabotase se a expulsaban do posto, trataron de facerse coa informaci\u00f3n necesaria para dominar a distribuci\u00f3n coloc\u00e1ndolle unha axudante, momento no que Krupskaia abandonou o cargo, sen que iso acabase cos altercados pola posesi\u00f3n da informaci\u00f3n necesaria para xestionar a distribuci\u00f3n do xornal.\nTrala ruptura do POSDR durante o segundo congreso, Krupskaia quedou temporalmente como secretaria da secci\u00f3n no estranxeiro do comit\u00e9 central, organismo desde o que Lenin trataba de manter o control do partido unha vez que perdeu o dominio de \"Iskra\" polo desexo de Plekhanov de reconciliarse cos dirixentes menxeviques. Neste posto, Krupskaia controlaba a correspondencia entre Rusia e os organismos do partido e alentaba os comit\u00e9s rusos a adoptar as posici\u00f3ns de Lenin. A perda de poder de Lenin no comit\u00e9 central cara a mediados de 1904 polos desexos de conciliaci\u00f3n ata dos seus partidarios fixo que Krupskaia quedase relevada das s\u00faas tarefas de secretaria da oficina no estranxeiro do comit\u00e9 central. Por ent\u00f3n, o esgotamento de Lenin polas tensi\u00f3ns no partido aconsellou unhas longas vacaci\u00f3ns, que o matrimonio pasou percorrendo parte de Su\u00edza a p\u00e9. Nestes primeiros meses de loitas intestinas no POSDR, Krupskaia decantouse claramente pola posici\u00f3n do seu marido, a\u00ednda que non realizou en xeral ataques persoais contra os novos rivais, antigos camaradas de \"Iskra\" \u2014salvo a Trotski, co que nunca mantivo boas relaci\u00f3ns. A finais de 1904, Lenin, co apoio dalg\u00fans comit\u00e9s rusos e de emigrados como Aleksandr Bogdanov, fundou un novo xornal (\"Vperiod\") para aglutinar os seus partidarios e nomeouse a Krupskaia secretaria da nova publicaci\u00f3n. Como xa ocorrera con \"Iskra\", quedou encargada de coordinar a distribuci\u00f3n, a correspondencia clandestina cos axentes bolxeviques e, ademais, da obtenci\u00f3n de financiamento, que non provi\u00f1a do partido, controlado polos menxeviques.\nParticipou no III Congreso do POSDR da primavera de 1905, para informar da situaci\u00f3n en Rusia grazas \u00e1 correspondencia que recib\u00eda como coordinadora da distribuci\u00f3n de \"Vperiod\" e para redactar a versi\u00f3n definitiva das actas do congreso.\nRevoluci\u00f3n de 1905.\nRegresou a Rusia en novembro de 1905, poucos d\u00edas despois de que o fixese Lenin, cruzando Alema\u00f1a, Suecia e Finlandia \u2014ent\u00f3n parte aut\u00f3noma do Imperio ruso. Os dous regresaron legalmente a Rusia, pero pronto pasaron \u00e1 clandestinidade, a\u00ednda que sen realizar grandes esforzos por evitar unha posible detenci\u00f3n. Aos nove meses de regresar a San Petersburgo, a parella trasladouse a territorio finland\u00e9s, a unha casa de campo pr\u00f3xima \u00e1 fronteira, considerada m\u00e1is segura que a capital rusa. Krupskaia seguiu acudindo \u00e1 cidade como enlace entre Lenin e os seus partidarios, tarefa que realizou durante case un ano, malia a vixilancia policial \u2014unha das s\u00faas axudantes era unha axente encuberta da polic\u00eda tsarista. Ademais de secretaria do comit\u00e9 central para a fracci\u00f3n bolxevique do POSDR ata finais de 1905, as tarefas de Krupskaia inclu\u00edan a coordinaci\u00f3n dos camaradas que acud\u00edan \u00e1 capital desde as provincias ou a visitar a Lenin, as\u00ed como o conseguir documentaci\u00f3n falsa e literatura subversiva para a s\u00faa distribuci\u00f3n. A s\u00faa tarefa m\u00e1is importante, con todo, era o control das finanzas bolxeviques.\nCando Lenin volveu publicar un xornal propio \u2014novamente chamado \"Proletarii\"\u2014 a partir de agosto de 1906, Krupskaia quedou de novo encargada da s\u00faa distribuci\u00f3n desde Finlandia. Encargouse as\u00ed mesmo de coordinar a viaxe de varios dos delegados ao V Congreso do partido, que se celebrou en Londres a finais da primavera de 1907. A finais de ano, restablecida a autoridade tsarista no pa\u00eds, Lenin e Krupskaia decidiron volver a exiliarse. Mentres Lenin pasaba a Suecia, Krupskaia quedou encargada de destru\u00edr os arquivos principais, regresou a San Petersburgo para atopar aloxamento para a s\u00faa nai, e partiu logo tam\u00e9n ao exilio.\nSegundo exilio europeo.\nKrupskaia e Lenin retomaron o seu odiado exilio en Su\u00edza, m\u00e1is deprimente esta vez polo fracaso da revoluci\u00f3n en Rusia. Krupskaia recuperou o seu posto como secretaria de \"Proletarii\", cuxa distribuci\u00f3n afrontaba cada vez m\u00e1is dificultades pola eficiente persecuci\u00f3n policial tsarista. No ver\u00e1n de 1908, mentres Lenin acud\u00eda a Capri a visitar a Maxim Gorki e a discutir cos bolxeviques de esquerda, Krupskaia permaneceu en Xenebra e retomou o estudo do franc\u00e9s e da pedagox\u00eda, abandonada durante dez anos. En decembro, trasladouse con Lenin a Par\u00eds, onde residiu ata mediados de 1912. Durante os primeiros anos deste segundo exilio, Lenin viaxou a mi\u00fado para acudir a conferencias pol\u00edticas e congresos, sen Krupskaia. Esta permanec\u00eda en Par\u00eds, coordinando as tarefas do partido e coidando da s\u00faa anci\u00e1 nai. Entre o ver\u00e1n de 1911 e o de 1912, Inessa Armand, probable amante de Lenin para desgusto de Krupskaia, tomou as tarefas principais de coordinaci\u00f3n das organizaci\u00f3ns de emigrantes, mentres que esta quedou como responsable de \"Rabochaia Gazeta \" (\"A gaceta obreira\"), o novo xornal leninista, un labor menor.\nEn xullo de 1912, o matrimonio mudouse \u00e1 Polonia austroh\u00fangara. En Cracovia, m\u00e1is do gusto de ambos que Par\u00eds polo seu parecido con Rusia, Krupskaia continuou coas s\u00faas tarefas de secretaria e contable do partido. Era, de xeito oficiosa, a secretaria do comit\u00e9 central do partido xurdido da conferencia de Praga de 1912, que dividira na pr\u00e1ctica o POSDR en dous. Encarg\u00e1base da correspondencia coas c\u00e9lulas do partido, a obtenci\u00f3n de documentaci\u00f3n falsa, o aloxamento dos membros do comit\u00e9 central que visitaban a Lenin e participaba ademais nas reuni\u00f3ns do comit\u00e9 central. Dada a crise da rede clandestina do partido pola eficacia da acci\u00f3n policial en Rusia, Krupskaia tivo que concentrarse non nesta, moi debilitada, sen\u00f3n na coordinaci\u00f3n de \"Pravda\", publicaci\u00f3n permitida polas autoridades rusas.\n\u00c1 crecente incapacidade da s\u00faa nai uniuse para Krupskaia a necesidade de encargarse das tarefas dom\u00e9sticas e a s\u00faa mala sa\u00fade. Desde 1913 comezou a manifestarse cada vez con maior virulencia a enfermidade de Graves-Basedow \u2014unha enfermidade tiroidea\u2014, que se reflect\u00eda en cansazo xeral, palpitaci\u00f3ns e tremores, que lle complicaban traballar. Logo de tratamentos el\u00e9ctricos e repouso nas monta\u00f1as que non forneceron efecto, Lenin insistiu en trasladala a Berna para que a operase un premio Nobel, o doutor Theodor Kocher, que finalmente o fixo o 23 de xu\u00f1o. Krupskaia sobreviviu vinte e cinco anos m\u00e1is, pero as s\u00faas palpitaci\u00f3ns non desapareceron; en 1914 negouse a volver operarse e cambiou de m\u00e9dico, que recomendou repouso.\nCando estalou a Primeira guerra mundial, Lenin foi detido polas autoridades austr\u00edacas e Krupskaia tivo que buscar a intercesi\u00f3n do socialista moderado V\u00edctor Adler para evitar unha posible execuci\u00f3n e conseguir a s\u00faa liberaci\u00f3n. Logo de d\u00faas semanas de calabozo, Lenin foi liberado e o matrimonio, acompa\u00f1ado pola nai de Krupskaia xa moi anci\u00e1 e senil, partiu de novo a Su\u00edza. Trat\u00e1base da terceira estancia neste pa\u00eds, que durou de agosto de 1914 a abril de 1917 e resultou a m\u00e1is dura: ao illamento pol\u00edtico de Lenin uniuse a mala sa\u00fade intermitente de Krupskaia e a morte das nais de ambos, importantes sustentos econ\u00f3micos da parella.\nRetomando o seu antigo interese pola pedagox\u00eda, formouse de xeito autodidacta, tratando de po\u00f1erse ao d\u00eda nas teor\u00edas educativas do momento. Admiradora da modernizaci\u00f3n da escola e dos modelos progresistas alem\u00e1ns e estadounidenses, criticaba o formalismo, a rutina e os ensinos excesivamente te\u00f3ricos e avogaba pola educaci\u00f3n mixta e o control local dos colexios. En 1915, escribiu a s\u00faa obra m\u00e1is longa, na que expuxo os puntos principais do seu concepto de educaci\u00f3n socialista, que defendeu ata a s\u00faa morte: \"Educaci\u00f3n p\u00fablica e democracia\". Nela Krupskaia defend\u00eda a necesidade da actividade f\u00edsica nas escolas, a inculcaci\u00f3n dunha actitude de moralidade cara ao traballo e a abolici\u00f3n da especializaci\u00f3n. O obxectivo dos seus estudos era definir o modelo de escola socialista, baseado no que consideraba os mellores modelos dispo\u00f1ibles naquel momento.\nTam\u00e9n en 1915, en marzo, asistiu xunto con Armand a un congreso de mulleres socialistas que tivo lugar en Berna no que as moci\u00f3ns esquerdistas sa\u00edron derrotadas, para desgusto de ambas. Durante esta \u00e9poca, recuperou o seu posto como secretaria do partido e do importante Comit\u00e9 de Organizaci\u00f3ns de Emigrantes, desde o que tratou de atraer a estas \u00e1 posici\u00f3n internacionalista, antib\u00e9lica e prorrevolucionaria de Lenin. Era as\u00ed mesmo secretaria da Comisi\u00f3n para a Axuda aos Prisioneiros de Guerra Rusos, unha organizaci\u00f3n propagand\u00edstica bolxevique que axitaba entre os prisioneiros de guerra coa aquiescencia t\u00e1cita dos Imperios Centrais. Krupskaia coordinaba o env\u00edo de material a cincuenta axentes nuns vinte campos de prisioneiros.\nPer\u00edodo revolucionario e guerra civil.\nModeraci\u00f3n pol\u00edtica e tarefas educativas en Petrogrado.\nRegresou a Petrogrado xunto a Lenin e outros socialistas o , onde a recibiu oficialmente Alexandra Kollontai. Durante gran parte de 1917, adoptou unha posici\u00f3n m\u00e1is moderada que a suscitada por Lenin nas s\u00faas \u00abteses de abril\u00bb. A finais de abril, abandonou toda tarefa de coordinaci\u00f3n e organizaci\u00f3n, na que quedara postergada pola secretaria oficial do partido malia a menor experiencia desta, e enfrascouse en labores de organizaci\u00f3n da mocidade e promoci\u00f3n da educaci\u00f3n. Nas elecci\u00f3ns municipais de principios de xu\u00f1o, obtivo unha conceller\u00eda no distrito obreiro de Vyborg, situado ao norte de Petrogrado e con maior\u00eda bolxevique, e ingresou no comit\u00e9 do distrito como encargada de instruci\u00f3n p\u00fablica. Desde ent\u00f3n ata a Revoluci\u00f3n de Outubro, dedicouse a fomentar e mellorar a educaci\u00f3n no distrito da capital, aumentando e mellorando as instalaci\u00f3ns educativas e culturais locais.\nTralas Xornadas de Xullo, axudou a Lenin \u2014co que manti\u00f1a escasos contactos pola diferenza de actividades de cada un na capital\u2014 a escapar da cidade e foi detida brevemente polas autoridades que o buscaban. Participou no VI Congreso do partido, pero non tivo nel un papel relevante. Durante a Revoluci\u00f3n de Outubro, \u00e1 que non se opuxo a\u00ednda que non parece que a apoiase con entusiasmo, acudiu tardiamente ao Instituto Smolny, pero non participou nas principais acci\u00f3ns da noite.\nUnha vez tomado o poder polos bolxeviques, alg\u00fans medios estranxeiros comezaron a chamala \"first lady\", por ser a esposa do novo xefe do Estado sovi\u00e9tico, apelativo que Lenin adoptou en ton de burla. En realidade, Krupskaia de cando en cando desempe\u00f1ou o papel protocolario de esposa do xefe do Estado. Durante os \u00faltimos meses de 1917, nin sequera viviu con el \u2014instalado temporalmente no Instituto Smolny\u2014 e as s\u00faas aparici\u00f3ns p\u00fablicas xuntos foron escasas. Unha destas ocasi\u00f3ns foi a cerimonia de apertura da ef\u00e9mera Asemblea Constitu\u00ednte.\nEn marzo de 1918, a parella trasladouse a Moscova, primeiro a unhas habitaci\u00f3ns do hotel Nacional e m\u00e1is tarde a outras do Kremlim \u2014catro habitaci\u00f3ns compartidas con Lenin e a irm\u00e1 deste, Mar\u00eda\u2014, onde pasou o resto da s\u00faa vida \u2014foi o \u00fanico per\u00edodo no que contou cunha residencia estable.\nNo canto de dedicarse a tarefas cerimoniais, Krupskaia entregouse completamente \u00e1 instauraci\u00f3n dunha nova educaci\u00f3n p\u00fablica socialista, que deb\u00eda acabar co analfabetismo, lograr a emancipaci\u00f3n da muller, estender a rede de bibliotecas, favorecer o movemento xuvenil comunista e a educaci\u00f3n continua dos adultos, acabar coa relixi\u00f3n e mellorar a propaganda pol\u00edtica. Malia a s\u00faa inexperiencia tanto como escritora como oradora, a partir de ent\u00f3n comezou a publicar \u2014con escaso talento literario e unha marcada tendencia \u00e1 repetici\u00f3n\u2014 e a divulgar en p\u00fablico o seu ideario educativo. A colecci\u00f3n sovi\u00e9tica dos seus escritos \u2014a mi\u00fado artigos\u2014, ocupa oitenta e catro tomos. A maior\u00eda dos seus escritos en vida de Lenin limit\u00e1banse a asuntos educativos, publicados tanto en diversos xornais que controlaba como en \"Pravda\".\nNa Comisar\u00eda de Educaci\u00f3n.\nA s\u00faa experiencia como xestora, o seu co\u00f1ecemento en educaci\u00f3n, a s\u00faa veteran\u00eda no partido e a escaseza de cadros deste permit\u00edronlle obter, malia a s\u00faa reticencia, a xefatura da secci\u00f3n de educaci\u00f3n para adultos da Comisar\u00eda de Educaci\u00f3n (\"Narkompros\"), dirixida por Anatoli Lunacharski, co que colaborou estreitamente en favor da reforma da instruci\u00f3n p\u00fablica. En marzo de 1918, Krupskaia ingresou na presidencia colexiada da comisar\u00eda e ata maio ostentou o cargo de vicecomisaria. Moi industriosa, os seus colegas do ministerio ti\u00f1an que enganala para que non acudise a traballar os s\u00e1bados e en ocasi\u00f3ns s\u00f3 a chamada de Lenin desde o Kremlim, que se negaba a cear sen ela, fac\u00edaa abandonar o traballo. No ver\u00e1n de 1919, enviouna a unha misi\u00f3n de propaganda entre as tropas que combat\u00edan na fronte do Volga co fin de que descansase, pero a continua actividade produciulle un ataque card\u00edaco, do que non se recuperou de todo ata o outono. A mala sa\u00fade obrigouna a descansar varias semanas m\u00e1is a finais de ano. No ministerio, forxouse fama de accesible e foi obxecto de diversas petici\u00f3ns de axuda, que trataba de facer chegar a Lenin para que este intercedese en favor dos peticionarios.\nA s\u00faa tarefa de instaurar unha nova educaci\u00f3n socialista, completa, universal e sen discriminaci\u00f3ns tivo que enfrontarse \u00e1 dura realidade do momento: a destruci\u00f3n causada pola guerra mundial e a civil, a escaseza de profesores e a s\u00faa hostilidade ao novo r\u00e9xime, a falta de escolas e de material escolar e o amplo analfabetismo. Como resultado da guerra civil, abandonou a defensa das liberdades civ\u00eds e a tolerancia pol\u00edtica que caracterizaran os primeiros meses na Administraci\u00f3n P\u00fablica. En 1918 a\u00ednda defend\u00eda a liberdade de conciencia dos mestres e opo\u00f1\u00edase \u00e1 s\u00faa purga polos soviets locais e mostr\u00e1base contraria \u00e1 represi\u00f3n da cheka do sindicatos de profesores, hostil aos bolxeviques. Avogaba polo control local das escolas, libre de todo dominio do Estado central. Propugnaba o establecemento de soviets educativos locais, separados dos soviets habituais, que deb\u00edan controlar as escolas locais e que estar\u00edan formados por grupos interesados na educaci\u00f3n, como os profesores ou os sindicatos. En 1919, op\u00faxose \u00e1 censura de autores considerados burgueses e ao establecemento dun organismo ministerial que controlase a produci\u00f3n literaria nacional. A mediados de 1919, os seus so\u00f1os reformistas baseadas na acci\u00f3n popular estaban dando paso \u00e1 desilusi\u00f3n e ao convencemento da necesidade de que a autoridade central intervi\u00f1ese na educaci\u00f3n. O vago sistema de educaci\u00f3n integral que defend\u00eda, chamado \u00abpolitecnicismo\u00bb, fracasou nos dous primeiros anos de goberno bolxevique, tanto pola falta dun programa claro de reforma e de medios para aplicalo como pola grave situaci\u00f3n rusa debida \u00e1 guerra civil e o afundimento da econom\u00eda. Krupskaia buscou en balde o apoio de Lenin ao seu programa reformista: este, consciente da gravidade da situaci\u00f3n econ\u00f3mica, preferiu apoiar a formaci\u00f3n acelerada de profesionais instru\u00eddos segundo os antigos m\u00e9todos e postergar a reforma educativa. En 1920 a s\u00faa actitude xa cambiara: \u00e1 preferencia orixinal pola autonom\u00eda local en educaci\u00f3n sucedeulle o convencemento da necesidade dun control centralizado e ao rexeitamento \u00e1 censura literaria, tres decretos promulgados entre ese ano e 1924 purgando as bibliotecas sovi\u00e9ticas. A preocupaci\u00f3n pola eficiencia da administraci\u00f3n central educativa substitu\u00edu ao fincap\u00e9 inicial na autonom\u00eda local. Krupskaia esperaba reformar a administraci\u00f3n educativa grazas ao asesoramento de expertos estadounidenses e \u00e1 experiencia do anterior Ministerio de Educaci\u00f3n tsarista.\nDurante un curto per\u00edodo de tempo durante a guerra civil, logrou concentrar no seu departamento (o \"Glavpolitprosvet\", acr\u00f3nimo de Comit\u00e9 Principal para a Instruci\u00f3n Pol\u00edtica), gran parte da propaganda do partido, considerada parte da educaci\u00f3n xeral. Con todo, o Glavpolitprosvet quedou moi reducido durante 1921 e 1922, debido aos recortes de presuposto necesarios para reducir o gasto estatal nun momento de grave crise econ\u00f3mica e fame. Krupskaia mant\u00edvose \u00e1 fronte do organismo ata a s\u00faa desaparici\u00f3n en 1930, pero este nunca recuperou a s\u00faa anterior importancia e este rev\u00e9s puxo fin \u00e1 s\u00faa carreira dentro dos postos m\u00e1is importantes da burocracia sovi\u00e9tica.\nOs seus escritos pedag\u00f3xicos abarcan amplos aspectos educativos, inclu\u00edndo a organizaci\u00f3n das escolas, os curr\u00edculos lectivos, a formaci\u00f3n do profesorado, a educaci\u00f3n de adultos, a eliminaci\u00f3n do analfabetismo, a formaci\u00f3n infantil e os grupos de mocidades. Considerada unha das principais organizadoras do sistema de educaci\u00f3n socialista e unha destacada historiadora da evoluci\u00f3n das teor\u00edas educativas. A educaci\u00f3n primaria obrigatoria na URSS, implantada en 1925, reduciu notablemente o n\u00famero de analfabetos. Durante a \u00e9poca en que traballou no ministerio produc\u00edronse considerables avances educativos: entre 1920 e 1940 sesenta mill\u00f3ns de adultos aprenderon a ler e a escribir, a rede de escolas primarias \u2014co dobre de alumnos en 1929 que en 1914\u2014 ampliouse sensiblemente e o n\u00famero de idiomas con obras publicadas creceu ata os cento catro en 1934. Avogou ademais por facilitar a educaci\u00f3n autodidacta e estender a secundaria, para o que se fundaron novos centros nocturnos. Tivo as\u00ed mesmo un importante papel na extensi\u00f3n da rede de bibliotecas sovi\u00e9ticas \u2014estudara o funcionamento de importantes bibliotecas p\u00fablicas europeas durante o seu exilio\u2014, instituci\u00f3ns escasas durante o anterior per\u00edodo imperial que creceron notablemente en n\u00famero durante as d\u00faas primeiras d\u00e9cadas de goberno comunista.\nEnfermidade e morte de Lenin.\nA enfermidade de Lenin en maio de 1922 reduciu notablemente a s\u00faa actividade pol\u00edtica ata o outono, xa que deixou gran parte das tarefas no ministerio para acompa\u00f1alo en Gorki. A principal actividade pol\u00edtica limitouse a certas visitas de centros educativos pr\u00f3ximos e \u00e1 redacci\u00f3n dalg\u00fans artigos. Regresou a Moscova con Lenin o 2 de outubro e, durante as nove semanas seguintes que precederon ao novo ataque deste, asistiu a diversos congreso (un da Comintern, outro do Komsomol e outro de propagandistas). Nesta \u00e9poca comezou a interesarse polo movemento xuvenil comunista (Komsomol).\nEn metade da s\u00faa nova campa\u00f1a de reforma do partido, Lenin sufriu unha nova serie de infartos que limitaron a s\u00faa actividade pol\u00edtica ata a primavera de 1923. Os m\u00e9dicos recomendaron repouso total, pero Lenin desexaba continuar coa actividade pol\u00edtica; Krupskaia mantivo unha actitude vacilante entre os desexos do seu marido de evitar o seu illamento pol\u00edtico forzoso e os consellos m\u00e9dicos que o recomendaban. O politbur\u00f3 asignou a Stalin a responsabilidade de velar polo coidado de Lenin. Durante a enfermidade, mantivo unha actitude ambigua acerca da actividade pol\u00edtica de Lenin: por unha banda, tratou de que non se angustiase en exceso e que isto prexudicase a s\u00faa recuperaci\u00f3n pero, ante a insistencia deste por manter certo labor, colaborou na redacci\u00f3n dos seus \u00faltimos artigos, que en conxunto se co\u00f1ecen como o \u00abtestamento de Lenin\u00bb.\nAtop\u00e1base xunto a Lenin a madrugada do 21 de xaneiro de 1924, cando faleceu tras un repentino empeoramento do seu estado logo de semanas de mellor\u00eda. O d\u00eda anterior, Krupskaia acabara de lerlle as conclusi\u00f3ns da XIII Conferencia do partido, que preocupaban ao seu esposo e que tratara de mesturar con lecturas m\u00e1is lixeiras. A morte de Lenin, ocorrida apenas seis meses logo de cumprirse os vinte e cinco anos de matrimonio, afectou profundamente a Krupskaia, privada do seu compa\u00f1eiro persoal e gu\u00eda pol\u00edtico. A\u00ednda que non ambicionaba os principais postos pol\u00edticos, o seu convencemento de ser a que mellor comprend\u00eda as ideas de Lenin, que consideraba cruciais para o triunfo do comunismo ao que dedicara a s\u00faa vida, f\u00edxoa entregarse \u00e1 pol\u00edtica nacional. Os diversos dirixentes que se disputaron o poder \u00e1 morte do caudillo bolxevique trataron de granxearse o seu apoio como s\u00edmbolo \u2014a esposa do dirixente falecido\u2014 sen por iso atender as s\u00faas ideas pol\u00edticas.\nNa disputa polo poder na URSS.\nInsegura sobre a actitude que Lenin adoptar\u00eda na pol\u00edtica nacional, acabou por secundar a Stalin, non por proximidade a este, sen\u00f3n como aparente representante do partido, que Krupskaia consideraba esencial para o mantemento do ideario pol\u00edtico de Lenin. Como vi\u00fava convencida da importancia dos xestos pol\u00edticos do momento, participou nas honras f\u00fanebres a Lenin, \u00e1s que acudiu o politbur\u00f3 en pleno salvo Trotski \u2014que repousaba dunhas febres no C\u00e1ucaso. A cerimonia, que inclu\u00edu a presentaci\u00f3n do cad\u00e1ver no Sal\u00f3n de Columnas moscovita, deb\u00eda establecer a autoridade moral de Krupskaia como referente pol\u00edtico do leninismo.\nNa disputa polo poder que seguiu \u00e1 incapacitaci\u00f3n de Lenin pola s\u00faa arteriosclerose cerebral a finais de 1923 e comezou a enfrontar ao triunvirato formado por Stalin, Zinoviev e Kamenev \u2014que controlaba a estrutura do partido\u2014 con Trotski e unha serie de figuras secundarias do partido, Krupskaia apoiou o primeiro, en parte pola s\u00faa antiga proximidade a Zinoviev e Kamenev, compa\u00f1eiros durante o seu segundo exilio. En xaneiro de 1924, nun discurso, expresou un claro paralelismo entre a oposici\u00f3n ao triunvirato e os menxeviques e sobre a necesidade de reforzar o aparello do partido, declaraci\u00f3ns que favorec\u00edan claramente a Stalin e os seus aliados. A comezos de ano, tratou, emporiso, de reconciliarse con Trotski para facilitar a publicaci\u00f3n do \u00abtestamento\u00bb de Lenin, que favorec\u00eda a este, pero Trotski non respondeu a carta de Krupskaia. Krupskaia retomou case de inmediato a s\u00faa intensa actividade no Ministerio de Educaci\u00f3n e descoidou a preparaci\u00f3n da presentaci\u00f3n dos \u00faltimos escritos de Lenin ao congreso do partido; unicamente a mediados de maio, en v\u00e9speras do congreso, enviou os escritos a Kamenev, confiando en que este se encargar\u00eda de presentalos, en especial as cr\u00edticas aos principais dirixentes e, de xeito principal, as vertidas contra Stalin. En realidade, os escritos present\u00e1ronse a unha comisi\u00f3n interna que se limitou a compartilo cun grupo selecto de delegados, non co pleno do congreso. Esta asemblea decidiu non presentalos enteiros ao congreso e non inclu\u00edlos nas actas deste. No congreso, o d\u00e9cimo terceiro, Krupskaia recibiu diversos cargos, entre eles un posto na Comisi\u00f3n Central de Control e logrou suprimir temporalmente o duro ataque da corrente principal \u00e1 oposici\u00f3n, avogando en defensa da unidade do partido e opo\u00f1\u00e9ndose \u00e1s rifas internas.\nCansa pola tensi\u00f3n pola morte do seu marido e pola continua disputa pol\u00edtica, a s\u00faa sa\u00fade comezou a resentirse e os m\u00e9dicos finalmente lograron enviala a repousar ao C\u00e1ucaso en xullo. Durante a s\u00faa estancia no sur, comezou a escribir as memorias de Lenin. No outono regresou a Moscova e \u00e1 s\u00faa actividade fren\u00e9tica habitual, callada de conferencias e escritos educativos. A comezos de 1925, de novo atop\u00e1base enferma, cun novo ataque de tiroide agravado por unha gripe. Sufriu de mala sa\u00fade todo o ano, e apenas participou no novo enfrontamento pol\u00edtico entre a corrente maioritaria e Trotski, que o reavivou ao publicar \"Lecci\u00f3ns de outubro\", obra que deixaba en mal lugar aos tri\u00fanviros pola s\u00faa actuaci\u00f3n durante a Revoluci\u00f3n de Outubro. Krupskaia apoiou a corrente maioritaria, pero con moderaci\u00f3n e avogando en todo momento pola reconciliaci\u00f3n entre as fracci\u00f3ns e o mantemento da unidade. En 1925 foise achegando \u00e1 oposici\u00f3n, que xa inclu\u00eda para ent\u00f3n a Kamenev e Zinoviev, opostos \u00e1s concesi\u00f3ns ao campesi\u00f1ado defendidas por Bukharin e Stalin, que consideraban excesivas, opini\u00f3n que Krupskaia compart\u00eda. O momento de maior participaci\u00f3n nas actividades da oposici\u00f3n foi o XIV Congreso do PCUS, no que foi a primeira participante da oposici\u00f3n en criticar a pol\u00edtica da maior\u00eda, cometido no que a apoiou Kamenev. Tratou de identificar a maior\u00eda que apoiaba a postura de Stalin e Bukharin coa maior\u00eda moderada menxevique de mediados da primeira d\u00e9cada do s\u00e9culo, \u00e1 que Lenin se opuxera, tratando as\u00ed de igualar a posici\u00f3n da minor\u00eda coa deste naqueles momentos. Mant\u00edvose nas desorganizadas filas da oposici\u00f3n ata outubro de 1926 e, a\u00ednda que non participou activamente na alianza entre Trotski e Zinoviev forxada na primavera, si asinou o principal documento presentado por esta, a \u00abdeclaraci\u00f3n dos trece\u00bb, na que se criticaba o crecemento da burocracia e o afastamento do partido dos traballadores. En todo caso, as s\u00faas cr\u00edticas \u00e1 direcci\u00f3n do partido realiz\u00e1ronse nos c\u00edrculos do poder, non de forma p\u00fablica. Logo duns meses de convalecencia na rexi\u00f3n do Volga, regresou \u00e1 capital en agosto de 1926 e decidiuse a publicar no estranxeiro o \u00abtestamento\u00bb de Lenin, sac\u00e1ndoo do pa\u00eds clandestinamente; os documentos acabaron aparecendo no \"New York Times\" o 18 de outubro, pero non tiveron repercusi\u00f3n algunha na URSS nin entre a maior\u00eda dos comunistas occidentais. Este acto foi un dos \u00faltimos actos de aberta oposici\u00f3n a Stalin: co sometemento temporal dos principais opositores \u00e1s teses da maior\u00eda o 16 de outubro e a presi\u00f3n indirecta de Stalin a Krupskaia para privala do seu estado de vi\u00fava oficial de Lenin \u2014con veladas ameazas de resucitar a relaci\u00f3n entre este e Inessa Armand\u2014, esta abandonou paulatinamente a oposici\u00f3n. En novembro, Stalin anunciouno na XV Conferencia do partido, a\u00ednda que a confirmaci\u00f3n chegou seis meses m\u00e1is tarde, cando rexeitou indirectamente os intentos de achegamento de Trotski.\n\u00daltimos anos.\nFormalmente, Krupskaia apoiou o r\u00e9xime de Stalin e mantivo unha actividade p\u00fablica intensa ata a s\u00faa morte en 1939. Acumulou gran n\u00famero de cargos honor\u00edficos: desde o XV Congreso do PCUS, celebrado en 1927, era membro do comit\u00e9 central do partido; en 1929 e 1933 foi condecorada coa Orde da Bandeira Vermella do Traballo, a da URSS e a de Lenin; en 1931 ingresou na Academia de Ciencias; en 1936 recibiu un doutoramento honor\u00edfico en pedagox\u00eda \u2014curiosamente, \u00e1 vez que o Estado abandonaba os seus postulados educativos\u2014; en 1935 ingresou no Congreso Panruso Sovi\u00e9tico \u2014c\u00e1mara lexislativa sovi\u00e9tica\u2014 e logo no Soviet Supremo que o substitu\u00edu en 1937 e entre 1936 e 1939 participou nas sesi\u00f3ns da Oficina Organizativa do partido, encargada dos asuntos internos deste. En realidade, carec\u00eda de poder e representaba simplemente o apoio da vi\u00fava de Lenin \u2014e, implicitamente, o deste\u2014 ao r\u00e9xime de Stalin. Malia que Krupskaia permaneceu no seu apartamento do Kremlin, as relaci\u00f3ns con Stalin e a s\u00faa familia, que eran os seus veci\u00f1os, foron moi escasas.\nConverteuse na imaxe da avoa bondadosa da revoluci\u00f3n, con grande interese nos nenos. En asuntos familiares, adoptou en xeral un enfoque conservador, defendendo a familia tradicional e as medidas oficiais contra o aborto ou a facilidade de divorcio, que cr\u00eda foran medidas de urxencia promulgadas durante a d\u00e9cada anterior que deb\u00edan ser eliminadas. Principal referencia do partido acerca da liberaci\u00f3n da muller, defendeu os avances logrados na Uni\u00f3n Sovi\u00e9tica na igualdade entre sexos, pero non criticou con dureza o machismo persistente tanto na estrutura familiar \u2014o traballo dom\u00e9stico segu\u00eda en mans das mulleres, malia a incorporaci\u00f3n da muller ao mercado laboral\u2014 como nos postos m\u00e1is importantes da pol\u00edtica nacional, copados por homes.\nConvencida da necesidade de estudar a actividade de Lenin para continuar a s\u00faa obra, dedicou grandes esforzos a publicar diversas obras sobre el, sendo as mellores de entre elas unha serie de bosquexos sobre a s\u00faa persoa que apareceron primeiro en \"Pravda\" e \"Bolshevik\" entre 1925 e 1933 e m\u00e1is tarde como libro co nome de \"Recordos de Lenin\". Actuou tam\u00e9n como censora oficiosa das obras que apareceron sobre el, parte do culto \u00e1 personalidade de Lenin, coas que en xeral foi moi cr\u00edtica.\nContraria a alg\u00fans importantes aspectos das reformas aplicadas durante o per\u00edodo de dominio stalinista como a orientaci\u00f3n das escolas \u2014que abandonou o politecnicismo polo que avogaba para converterse ao seu xu\u00edzo nun remedo da antiga escola tsarista\u2014 ou a colectivizaci\u00f3n forzosa \u2014ela propugnaba un ritmo menos acelerado de formaci\u00f3n de cooperativas\u2014, non puido expresar libremente as s\u00faas cr\u00edticas a estes, que apareceron de forma velada. Op\u00faxose ademais con firmeza pero infrutuosamente \u00e1 discriminaci\u00f3n educativa dos fillos dos \"kulaks\". En 1930 fixo un van intento de apoiar a Oposici\u00f3n de dereita, xa derrotada politicamente pero \u00fanica forza relevante que rexeitaba a colectivizaci\u00f3n.\nA\u00ednda que probablemente a represi\u00f3n e axustizamento de gran n\u00famero de antigos camaradas \u2014entre eles, Zinoviev e Kamenev, compa\u00f1eiros de exilio antes da revoluci\u00f3n\u2014 durante as purgas stalinistas da d\u00e9cada de 1930 supuxeron un momento de grande angustia persoal, oficialmente Krupskaia defendeunas. Foi un dos escasos membros da antiga intelectualidade bolxevique en sa\u00edr indemne. Trotski afirmou que os artigos que apareceron no seu nome en defensa das condenas eran falsos, pero os bi\u00f3grafos sovi\u00e9ticos de Krupskaia da d\u00e9cada de 1960 inclu\u00edronos entre as s\u00faas obras completas. Con fama de bondadosa, durante a represi\u00f3n recibiu miles de cartas solicitando a s\u00faa intercesi\u00f3n e nalg\u00fan caso illado logrou librar a alg\u00fan condenado, a\u00ednda que non deter o terror.\nAo longo da d\u00e9cada, xa anci\u00e1, comezou a visitar m\u00e1is asiduamente diversos balnearios no C\u00e1ucaso (en 1931, 1933 e 1937) e un sanatorio, frecuentado por antigos revolucionarios e situado nos arredores de Moscova. O seu c\u00edrculo de relaci\u00f3ns foise reducindo a estes vellos camaradas e ao persoal do Ministerio de Educaci\u00f3n, onde continuaba traballando.\nMorte.\nO 24 de febreiro, os bolxeviques veteranos organiz\u00e1ronlle unha festa polo seu inminente septuax\u00e9simo aniversario en Arkhangelskoe, onde acudira a descansar. Esa mesma noite, con todo, comezou a sentirse indisposta e foi rapidamente trasladada ao hospital do Kremlin, onde perdeu o co\u00f1ecemento. Espertou de novo a noite do d\u00eda seguinte, afirmando a s\u00faa disposici\u00f3n a asistir ao pr\u00f3ximo congreso do partido, pero un embolismo abdominal, complicado con arteriosclerose, acabou coa s\u00faa vida. Morreu \u00e1s 6:15 a. m. do 27 de febreiro de 1939 en Moscova, un d\u00eda logo de cumprir setenta anos de idade.\nO seu cad\u00e1ver exp\u00faxose na Sala de Columnas do Palacio dos Sindicatos ao d\u00eda seguinte e \u00e1s exequias acudiron destacados membros do partido. Calc\u00falase que preto de medio mill\u00f3n de persoas acudiron \u00e1s honras f\u00fanebres, antes de que o cad\u00e1ver fose incinerado o 1 de marzo. As s\u00faas cinzas foron finalmente colocadas nun nicho da Necr\u00f3pole da Muralla do Kremlin. Malia os eloxios oficiais tralo falecemento, a s\u00faa figura quedou postergada ata a morte de Stalin, cando Khruschev a recuperou e se permitiu a publicaci\u00f3n de d\u00faas biograf\u00edas e unha recompilaci\u00f3n das s\u00faas obras pedag\u00f3xicas. A UNESCO fundou un premio co seu nome que se outorgaba anualmente a aqueles que se destacaban na loita por acabar co analfabetismo."}
{"id": "366967", "revid": "7802", "url": "https://gl.wikipedia.org/wiki?curid=366967", "title": "Nadezhda Krupskaya", "text": ""}
{"id": "366972", "revid": "89787", "url": "https://gl.wikipedia.org/wiki?curid=366972", "title": "Papili\u00f3nidos", "text": "Os papili\u00f3nidos (Papilionidae) son unha ampla familia de bolboretas grandes e coloridas, que comprende m\u00e1is de 550 especies. A\u00ednda que a maior\u00eda son tropicais, os membros da familia habitan en todos os continentes excepto a Ant\u00e1rtida. A familia incl\u00fae as bolboretas m\u00e1is grandes do mundo, do x\u00e9nero \"Ornithoptera\".\nOs papili\u00f3nidos te\u00f1en varias caracter\u00edsticas distintivas; por exemplo, as eirugas de papili\u00f3nidos te\u00f1en un \u00f3rgano repugnatorio chamado osmeterio no seu prot\u00f3rax. O osmeterio normalmente permanece oculto, pero cando a larva \u00e9 ameazada s\u00e1cao f\u00f3ra a trav\u00e9s dunha amosega transversal dorsal infl\u00e1ndoo cun flu\u00eddo.\nA aparencia bifurcada das \u00e1s posteriores dos papili\u00f3nidos, que poden verse cando a bolboreta est\u00e1 pousada coas \u00e1s estendidas, d\u00e1lles unha aparencia que lembra a cola dunha andori\u00f1a. Como nome cient\u00edfico Linneo elixiu \"Papilio\" para o x\u00e9nero tipo, que en lat\u00edn significa 'bolboreta'. Como ep\u00edtetos para as especies Linneo usou os nomes de heroes gregos. A especie tipo \u00e9 \"Papilio machaon\" en honor de Maca\u00f3n, un dos fillos de Asclepio, mencionado na \"Il\u00edada\".\nDistribuci\u00f3n.\nEn 2005, identific\u00e1ranse 552 especies actuais desta familia, distribu\u00eddas nas rexi\u00f3ns tropicais e temperadas.&lt;ref name=\"GloBIS/GART\"&gt;&lt;/ref&gt; Varias especies habitan a altitudes que van desde o nivel do mar a altas monta\u00f1as, como no caso da maior\u00eda das especies de \"Parnassius\". A maior\u00eda dos papili\u00f3nidos e a s\u00faa maior diversidade enc\u00f3ntranse nos tr\u00f3picos e rexi\u00f3ns subtropicais entre os 20\u00b0N e os 20\u00b0S, especialmente no sueste de Asia, e entre os 20\u00b0N e 40\u00b0N no leste de Asia. S\u00f3 se encontran 12 especies en Europa e s\u00f3 unha especie, \"Papilio machaon\" se encontra ns Illas Brit\u00e1nicas. En Norteam\u00e9rica hai s\u00f3 40 especies, inclu\u00edndo varias especies tropicais e \"Parnassius\".\nO papiili\u00f3nido que vive m\u00e1is ao norte \u00e9 o \"Parnassius arcticus\" siberiano, que se encontra no C\u00edrculo polar \u00e1rtico no noroeste de Yakutia a altitudes de 1.500 metros sobre o nivel do mar. Nos Himalaias, atop\u00e1ronse varias especies como \"Parnassius epaphus\" a altitudes de 6.000 metros sobre o nivel do mar.\nMorfolox\u00eda.\nAs descrici\u00f3ns detalladas das caracter\u00edsticas morfol\u00f3xicas dos Papilionidae, como indicou Bingham (1905) son as seguintes:\nEstadios de desenvolvemento do papili\u00f3nido \"Papilio cresphontes\" \nCaracter\u00edsticas distintivas.\nAs caracter\u00edsticas clave que diferencian os Papilionidae doutras familias de bolboretas son:\nAdaptaci\u00f3ns especiais e defensa.\nOs papili\u00f3nidos presentan mimetismo batesiano, un comportamento no cal a aparencia das bolboretas lembra moito ao de especies desagradables o que prev\u00e9n que sexan depredadas. Os papili\u00f3nidos difiren de moitos animais que pesentan mimetismo. A especie \"Papilio glaucus\" mostra un polimorfismo limitado \u00e1s femias por medio de mimetismo batesiano, e outras, como \"Papilio canadensis\" non mostrran ning\u00fan tipo de mimetismo.\nEntre os predadores que as comen est\u00e1n o paxaro \"Agelaius phoeniceus\", o escaravello \"Photuris pensylvanica\", os lagartos \"Plestiodon fasciatus\", as lib\u00e9lulas \"Anax junius\", as ara\u00f1as \"Misumena vatia\", a mantis \"Tenodera sinensis\", o escaravello \"Calosoma\", e a mofeta \"Mephitis mephitis\".\nBase biol\u00f3xica para os polimorfismos no mimetismo.\nNalgunhas especies non todos os individuos son id\u00e9nticos en aparencia. Por exemplo, en \"Papilio glaucus\" o ligamento ao Y determina se as femias son do tipo salvaxe (amarelas ou brancas) ou mel\u00e1nicas (nas que a melanina escura substit\u00fae o fondo amarelo). Esta diferenza xen\u00e9tica procede de que o melanismo est\u00e1 controlado por un s\u00f3 xene, que controla o nivel de dopamina no organismo. O encima BAS, que axuda \u00e1 dopamina a producir a pigmentci\u00f3n amarela, que normalmente \u00e9 a cor de fondo das \u00e1s, est\u00e1 suprimido. Sen a pigmentaci\u00f3n, esta bolboreta parece principalmente negra (a forma mel\u00e1nica) e \u00e9 un imitador batesiano do papili\u00f3nido \"Battus philenor\". Na \"Papilio glaucus\", que non \u00e9 totalmente negra, algunhas pos\u00faen unha cor intermedia \"feluxenta\" e son sensibles \u00e1 temperatura.\nOs diferentes polimorfismos (tipo salvaxe, mel\u00e1nico, e o intermediario 'feluxento') dependen da distribuci\u00f3n xeogr\u00e1fica e da abundancia do modelo que imitan, \"Battus philenor\", cuxa cor de \u00e1s var\u00eda dependendo da s\u00faa localiszaci\u00f3n xeogr\u00e1fica. Para ser confundidas con \"B. philenor\" polos predadores, a cor de fondo das \u00e1s de \"Papilio glaucus\" corresp\u00f3ndese coas dos \"B. philenor\" que residen na s\u00faa mesma \u00e1rea rexional. Diversos estudos apoian esta teor\u00eda; por exemplo, no sueste dos Estados Unidos a abundancia relativa das femias mel\u00e1nicas correlaci\u00f3nase xeograficamente coa de \"B. philenor\".\nMimetismo.\nS\u00f3 certos grupos de papili\u00f3nidos presentan mimetismo. As especies difiren en se o mimetismo se d\u00e1 nun sexo ou en ambos, e en se o mimetismo \u00e9 monom\u00f3rfico ou polim\u00f3rfico. Un fen\u00f3meno que recibiu especial atenci\u00f3n \u00e9 o polimorfismo limitado \u00e1s femias, no cal s\u00f3 as femias dunha especie son mim\u00e9ticas e polim\u00f3rficas, as cales con frecuencia imitan a bolboretas diferentes e distantemente emparentadas aposem\u00e1ticas. Este polimorfismo obs\u00e9rvase en \"Papilo dardanus\", cuxa femia ten tres morfos para a patr\u00f3n da cor das \u00e1s: un patr\u00f3n negro e branco para o mimetismo batesiano, un patr\u00f3n negro e amarelo que lembra aos machos da especie, e un patr\u00f3n con manchas laranxas que lembra aos machos vellos da especie. Dado que os machos da especie, que non te\u00f1en mimetismo batesiano, son depredados moito m\u00e1is frecuentemente polos depredadores que as femias; unha cuesti\u00f3n pendente \u00e9 por que as femias mostran o patr\u00f3n de \u00e1s non mim\u00e9tico, que aparentemente diminuir\u00eda a s\u00faa fitness comparadas cos forma mim\u00e9tica.\nPropux\u00e9ronse varias hip\u00f3teses para explicar este fen\u00f3meno, as d\u00faas m\u00e1is salientables son a hip\u00f3tese da selecci\u00f3n pseudosexual e a hip\u00f3tese de evitaci\u00f3n do macho. Na hip\u00f3tese pseudosexual, as bolboretas macho aprox\u00edmanse agresivamente \u00e1s femias que parecen \"machos\" e despois moderan o seu comportamento a un comportamento sexual cando est\u00e1n o suficientemente preto como para identificalas como femias. Na hip\u00f3tese de imitaci\u00f3n do macho, as bolboretas femias oc\u00faltanse intentando evadirse do acoso dos machos, xa que o cortexo pode ser dani\u00f1o, dura moito tempo e atrae os depredadores.\nUn estudo examinou a resposta dos machos \u00e1s femias de cada morfo e encontrou que os machos favorecen consistentemente aos imitadores batesianos en primeiro lugar, despois aos brancos e negros e finalmente ao morfo con manchas laranxas. Os cient\u00edficos conclu\u00edron que unha selecci\u00f3n dependente da frecuencia levou a que tivesen igual \u00e9xito as tres estratexias alternativas: as femias batesianas sufr\u00edan menos depredaci\u00f3n pero a s\u00faa fitness estaba reducida principalmente polo acoso sexual, mentres que os outros dous estaban sometidos a menor acoso sexual, pero tam\u00e9n perd\u00edan fitness polos ataques dos depredadores.\nTaxonom\u00eda.\nSubfamilias.\nOs x\u00e9neros dos papili\u00f3nidos existentes clasif\u00edcanse xeralmente en tres subfamilias: Baroniinae, Parnassiinae e Papilioninae; as d\u00faas \u00faltimas div\u00eddense en tribos. Nos papili\u00f3nidos, xunto con caracter\u00edsticas morfol\u00f3xicas, a elecci\u00f3n de plantas para alimentarse e o estilo de vida ecol\u00f3xico reflicten a filoxenia e clasificaci\u00f3n.\nBaroniinae.\nOs Baroniinae son unha subfamilia monot\u00edpica, restrinxida a unha rexi\u00f3n moi pequena de M\u00e9xico e son considerados a subfamilia m\u00e1is basal. \"Baronia brevicornis\" \u00e9 a s\u00faia \u00fanica especie e consid\u00e9rase unha especie relicta, que comparte caracter\u00edsticas cun taxon f\u00f3sil, \"Praepapilio\". \"Baronia\" \u00e9 o \u00fanico papili\u00f3nido que ten como planta da que se alimenta unha especie de \"Acacia\" (da familia Leguminosae).\nSubfamilia: Baroniinae.\nParnassiinae.\nOs Parnassiinae son unha subfamilia de bolboretas esencialmente hol\u00e1rticas. A gran maior\u00eda das especies, principalmente as \"Parnassius\", poden encontrarse en h\u00e1bitats monta\u00f1osos. Os Parnassiinini poden tam\u00e9n encontrarse noutros h\u00e1bitats como os \"desertos \u00e1ridos (\"Hypermnestra\"), bosques h\u00famidos (\"Luehdorfia\") e mesmo prader\u00edas de terras baixas (\"Zerynthia\")\". As tribos reco\u00f1ecidas nos Parnassiinae son: Parnassiini, Zerynthiini e Luehdorfiini.\nA tribo Parnassiini cont\u00e9n dous x\u00e9neros monot\u00edpicos, \"Hypermnestra\", en gran medida confinada a Asia central e o x\u00e9nero \"Parnassius\" (as apolos), un grupo moi distintivo con moitas especies, todas as cales son alpinas e capaces de vivir a grandes altitudes. A maior\u00eda dos \"Parnassius\" te\u00f1en d\u00faas pequenas manchas avermelladas nas \u00e1s anteriores. O tribo Luehdorfiini cont\u00e9n o x\u00e9nero monot\u00edpico \"Archon\" de Asia Menor e o x\u00e9nero \"Luehdorfia\" da China e o Xap\u00f3n. Estas d\u00faas tribos evolucionaron cambiando as plantas das que se alimentan, mentres que a terceira tribo, Zerynthiini, mantivo a planta alimenticia arquet\u00edpica dos papili\u00f3nidos, a \"Aristolochia\". Os Zerynthiini comprenden catro x\u00e9neros: \"Sericinus\", \"Bhutanitis\", \"Zerynthia\" e \"Allancastria\".\nSubfamilia: Parnassiinae.\nPapilioninae.\nAs tribos reco\u00f1ecidas dentro de Papilioninae son os Leptocircini, Teinopalpini, Troidini e Papilionini.\nSubfamilia: Papilioninae.\nPraepapilioninae.\nUnha subfamilia adicional, Praepapilioninae, que consta do \u00fanico x\u00e9nero \"Praepapilio\", comprende d\u00faas especies de bolboretas extinguidas, cada unha das cales foi descrita por un s\u00f3 f\u00f3sil de dep\u00f3sios do Eoceno medio de Colorado, Estados Unidos (Durden e Rose, 1978).\nFiloxenia.\nVelaqu\u00ed unha filoxenia dos Papilionidae baseada en Nazari (2007):\nHoxe ac\u00e9ptase que subfamilia Papilioninae \u00e9 monofil\u00e9tica. Os papili\u00f3nidos da tribo Papilionini suman unhas 225 especies e fix\u00e9ronse estudos sobre a coevoluci\u00f3n coas s\u00faas plantas h\u00f3spedes e a filoxenia. Tam\u00e9n se viu que as vellas clasificaci\u00f3ns morfol\u00f3xicas eran v\u00e1lidas porque establec\u00edan agrupaci\u00f3ns concordantes cos estudos. As especies que pertencen aos grupos que usan as plantas Rutaceae como h\u00f3spedes formaron dous grupos correspondentes aos taxons do Vello Mundo e as Am\u00e9ricas. Os que se alimentan de plantas Lauraceae e Magnoliaceae forman outra agrupaci\u00f3n, que comprende taxons de Asia e Am\u00e9rica.\nOs Parnassinae, igual que os Papilioninae, tam\u00e9n se cre que son monofil\u00e9ticos base\u00e1ndose en estudos morfol\u00f3xicos pero estudos recentes baseados tanto en caracter\u00edsticas morfol\u00f3xicas coma moleculares suxiren que en realidade non \u00e9 as\u00ed. Entre os Parnassiinae, os x\u00e9neros \"Parnassius\" e \"Hypermnestra\" son extremadamente pr\u00f3ximos base\u00e1ndose en estudos moleculares e son agora considerados parte da tribo Parnassiini. Os dous tax\u00f3ns, \"Archon\" e \"Luehdorfia\", est\u00e1n moi relacionados segundo as an\u00e1lises de ADN nuclear e mitocondrial, e, a\u00ednda que non comparten semellanas morfol\u00f3xicas, foron agora xuntadas na tribo Luehdorfiini.\nA subfamilia Baroniinae est\u00e1 representada por unha \u00fanica especie, \"Baronia brevicornis\". Son as \u00fanicas da familia que usan plantas Fabaceae (leguminosas) como plantas h\u00f3spede das larvas. Os Baronninae e a subfamilia extinta Praepapilioninae te\u00f1en moitas semellanzas externas e son consideradas tradicionalmente as subfamilias m\u00e1is primitivas e irm\u00e1s do resto dos papilionidos. Investigaci\u00f3ns recentes suxiren que isto poder\u00eda non ser correcto, os Baroniinae estar\u00edan estreitamente emparentados s\u00f3 cos Parnassiinae, mentres que \"Praepapilio\" estar\u00edao s\u00f3 cos Papilionini e ning\u00fan dos taxons ser\u00eda irm\u00e1n do resto dos papili\u00f3nidos.\nApareamento e etapas larvarias.\nDespois do apareamento, os machos parnasinos producen unha substancia pega\u00f1osa que se usa para selar as aberturas xenitais da femia e impiden que outros machos se apareen despois. Po\u00f1en un ovo no env\u00e9s das follas da s\u00faa planta h\u00f3spede, repetindo o proceso moitas veces. Non hai investimento parental unha vez que se puxeron os ovos.\nAs pupas est\u00e1n normalmente unidas ao substrato polo crem\u00e1ster pero coa cabeza para arriba e sostida por unha faixa de seda. Por\u00e9n, as apolos pupan sobre detritos no chan e tam\u00e9n constr\u00faen un casulo frouxo. Nas rexi\u00f3ns temperadas, pasan os invernos nun estado de diapausa pupal.\nAlimento.\nAs eirugas de varias especies de papili\u00f3nidos alim\u00e9ntanse dunha ampla variedade de plantas, e a maior\u00eda dependen de s\u00f3 unha das seguintes cinco familias de plantas: Aristolochiaceae, Annonaceae, Lauraceae, Umbelliferae (Apiaceae) e Rutaceae. Ao comeren algunhas destas plantas t\u00f3xicas, as eirugas secuestran \u00e1cido aristol\u00f3quico que proporciona \u00e1s eirugas e bolboretas certas cantidades deste t\u00f3xico, o que as fai t\u00f3xicas. As tribos Zerynthiini (Parnassiinae), Luehdorfiini (Parnassiinae) e Troidini (Papilioninae) usan case exclusivamente plantas da familia Aristolochiaceae como h\u00f3spedes.\nOs papili\u00f3nidos adultos, na s\u00faa forma de bolboreta, alim\u00e9ntanse de n\u00e9ctar, pero tam\u00e9n chuchan barro e \u00e1s veces esterco.\nRelaci\u00f3n cos humanos.\nComo as bolboretas desta familia son grandes, coloridas e atractivas, foron moi procuradas polos coleccionistas de insectos. As de maior tama\u00f1o, as dos x\u00e9neros \"Trogonoptera\", \"Troides\" e \"Ornithoptera\", son especialmente cobizadas e son cultivadas en granxas de bolboretas para subministrar aos coleccionistas.\nAs larvas de moitos membros da familia alim\u00e9ntanse de c\u00edtricos da familia Rutaceae. Algunhas destas atractivas bolboretas son consideradas unha praga para os hortos de c\u00edtricos."}
{"id": "366973", "revid": "27155", "url": "https://gl.wikipedia.org/wiki?curid=366973", "title": "Papili\u00f3nido", "text": ""}
{"id": "366974", "revid": "27155", "url": "https://gl.wikipedia.org/wiki?curid=366974", "title": "Papilionidae", "text": ""}
{"id": "366979", "revid": "1131", "url": "https://gl.wikipedia.org/wiki?curid=366979", "title": "Castro de Ferreira", "text": "O castro de Ferreira \u00e9 un castro galaico pertencente \u00e1 cultura castrexa, situado na parroquia de Ferreira de Pant\u00f3n, no concello de Pant\u00f3n.\nSituaci\u00f3n.\nO castro sit\u00faase pr\u00f3ximo \u00e1 aldea de Basillao, no monte do Castro a unha altitude de 413 metros e a car\u00f3n do rego de Regueiral de Abaixo. Ti\u00f1a unha situaci\u00f3n xeogr\u00e1fica sobre o val do r\u00edo Ferreira e a depresi\u00f3n que forma o Regueiral de Abaixo.\nHistoria.\nNunca se realizou ning\u00fan estudo sobre o castro. As murallas do castro foron desaparecendo en varios dos seus puntos pola construci\u00f3n de muros de leiras na s\u00faas ladeiras.\nEn tempos m\u00e1is recentes, at\u00e9 os anos 80 na parte superior do castro cultiv\u00e1base centeo; hoxe en d\u00eda nesta parte existe unha poboaci\u00f3n de pi\u00f1eiros e todo \u00f3 redor do castro ten unha carballeira.\nLenda.\nO castro de Ferreira, ten unha lenda. Esta lenda conta que os mouros enterraron no castro un valioso tesouro que xamais foi atopado. Ademais c\u00f3ntase que os poboadores do castro acud\u00edan con frecuencia \u00e1 feira que se celebra en Ferreira de Pant\u00f3n, e que acostumaban mercar vi\u00f1o nunha adega pr\u00f3xima \u00f3 castro."}
{"id": "366980", "revid": "23562", "url": "https://gl.wikipedia.org/wiki?curid=366980", "title": "Salvador Torres Ortega", "text": "Salvador Torres Ortega, nado o 22 de agosto de 1956 en Ulea (Murcia), \u00e9 un ex xogador de rugby, internacional 60 veces coa selecci\u00f3n espa\u00f1ola entre 1976 e 1990. Xogaba nas posici\u00f3ns de centro e \u00e1.\nTraxectoria.\nDeixou o seu pobo natal con cinco anos de idade, e \u00f3s once comezou a practicar rugby. Xogou toda a s\u00faa vida na Uni\u00f3 Esportiva Santboiana, acadando como capit\u00e1n os primeiros t\u00edtulos de liga do club en 1983/84, 1986/87 e 1988/89, as\u00ed como a Copa do Rei de 1988/89, entre outros t\u00edtulos. Foi un dos primeiros membros da selecci\u00f3n de rugby a sete que comezou a competir a finais dos anos 80. Coa selecci\u00f3n absoluta Salva Torres xogou 60 encontros, m\u00e1is que ningu\u00e9n at\u00e9 ent\u00f3n, superando os 59 de Manolo Moriche. "}
{"id": "366981", "revid": "89787", "url": "https://gl.wikipedia.org/wiki?curid=366981", "title": "Fonte do Ara\u00f1o (canci\u00f3n)", "text": "Fonte do Ara\u00f1o \u00e9 unha canci\u00f3n de Emilio Cao, publicada orixinalmente en 1977, que pertence ao alb\u00fam hom\u00f3nimo. Nun principio Emilio Cao, Bernardo Mart\u00ednez e Xoan Pi\u00f1\u00f3n gravaron a maqueta nun magnet\u00f3fono de bobina aberta en Foz; para a versi\u00f3n final do disco, nun estudio de gravaci\u00f3n en Madrid, un\u00edronse Xos\u00e9 V. Ferreir\u00f3s e Ant\u00f3n Seoane.\nLetra.\nA letra na s\u00faa versi\u00f3n orixinal consta de dez versos e fai referencia ao Ara\u00f1o unha parroquia de Rianxo \u00e1 que cruza o r\u00edo Te onde Emilio Cao pasou temporadas na s\u00faa nenez."}
{"id": "367000", "revid": "1131", "url": "https://gl.wikipedia.org/wiki?curid=367000", "title": "Mercedes-Benz Superdome", "text": "O Mercedes-Benz Superdome, habitualmente co\u00f1ecido como Superdome, \u00e9 un recinto deportivo cuberto situado no Central Business District de Nova Orle\u00e1ns, Luisiana (Estados Unidos). O seu uso principal \u00e9 ser o estadio local dos New Orleans Saints da National Football League (NFL), as\u00ed como acoller os partidos da Sugar Bowl e New Orleans Bowl de f\u00fatbol americano colexial. O estadio foi inaugurado o 3 de agosto de 1975 como o Louisiana Superdome, cun estilo arquitect\u00f3nico modernista da firma Curtis and Davis. A s\u00faa estrutura de aceiro cobre unha superficie de 53.000 metros cadrados, tendo a c\u00fapula, consistente nunha estrutura lamelar de m\u00faltiples aneis, un di\u00e1metro de 210 metros, fac\u00e9ndoa unha das c\u00fapulas m\u00e1is grandes do mundo. O estadio \u00e9 adxacente ao Smoothie King Center, sede dos New Orleans Pelicans da National Basketball Association (NBA). O Superdome recibiu atenci\u00f3n internacional no ano 2005 debido a que foi utilizado como refuxio durante o Furac\u00e1n Katrina. De feito, o edificio recibiu m\u00faltiples danos como resultado da tempestade.\nHistoria.\nO estadio foi inaugurado o 3 de agosto de 1975, cerca de catro anos despois do comezo da s\u00faa construci\u00f3n en 1971, en terreos que pertenc\u00edan ao cemiterio de Girod Street, o cal foi demolido para a construci\u00f3n desta instalaci\u00f3n deportiva. Desde o seu comezo serviu como estadio local dos New Orleans Saints da National Football League (NFL), sendo o recinto sede de sete Super Bowls: a XII de 1978 ga\u00f1ada polos Dallas Cowboys, a XV de 1981 dos Oakland Raiders, a XX de 1986 dos Chicago Bears, a XXIV de 1990 dos San Francisco 49ers, a XXXI de 1997 dos Green Bay Packers, a XXXVI de 2002 dos New England Patriots e a XLVII de 2013 dos Baltimore Ravens. O Superdome resultou severamente afectado polo Furac\u00e1n Katrina de 2005. Con todo, serviu como refuxio para miles de persoas para un dos peores eventos meteorol\u00f3xicos da historia dos Estados Unidos. Debido a iso, estadio sufriu unha remodelaci\u00f3n e foi reinaugurado en 2006.\nSuper Bowl.\nA seguinte \u00e9 unha lista das edici\u00f3ns da Super Bowl disputadas no Superdome."}
{"id": "367002", "revid": "5132", "url": "https://gl.wikipedia.org/wiki?curid=367002", "title": "Louisiana Superdome", "text": ""}
{"id": "367004", "revid": "5132", "url": "https://gl.wikipedia.org/wiki?curid=367004", "title": "The Superdome", "text": ""}
{"id": "367006", "revid": "89787", "url": "https://gl.wikipedia.org/wiki?curid=367006", "title": "Enxe\u00f1ar\u00eda s\u00edsmica", "text": "A enxe\u00f1ar\u00eda s\u00edsmica \u00e9 o estudo do comportamento dos edificios e as estruturas suxeitas a cargas s\u00edsmicas. \u00c9 o conxunto da enxe\u00f1ar\u00eda estrutural e civil.\nPrincipais obxectivos.\nOs principais obxectivos da enxe\u00f1ar\u00eda s\u00edsmica son:\nUnha estrutura apropiadamente dese\u00f1ada non necesita ser extraordinariamente forte ou cara. As m\u00e1is poderosas e custosas ferramentas para a enxe\u00f1ar\u00eda s\u00edsmica son as tecnolox\u00edas de control da vibraci\u00f3n e en particular, o illamento da base ou cimentaci\u00f3n.\nSistemas de protecci\u00f3n.\nA enerx\u00eda que recibe unha estrutura durante un terremoto pode ser soportada de tres formas diferentes:\nUn mesmo edificio pode mesturar varias t\u00e9cnicas para soportar un sismo. A capacidade final dun edificio ben exposto de soportar enerx\u00eda s\u00edsmica \u00e9 a suma das enerx\u00edas que pode soportar cada un dos apartados anteriores.\nEnxe\u00f1ar\u00eda s\u00edsmica en Espa\u00f1a.\nEn Espa\u00f1a as zonas de maior risco s\u00edsmico at\u00f3panse en Andaluc\u00eda Oriental, Murcia e Comunidade Valenciana, e en Canarias por mor de que son illas volc\u00e1nicas. Para a construci\u00f3n de edificios nestas rexi\u00f3ns \u00e9 de obrigado cumprimento a norma de construci\u00f3n sismorresistente NCSE-02."}
{"id": "367009", "revid": "89787", "url": "https://gl.wikipedia.org/wiki?curid=367009", "title": "Enxe\u00f1ar\u00eda aeroespacial", "text": "A enxe\u00f1ar\u00eda aeroespacial \u00e9 unha rama da enxe\u00f1ar\u00eda que estuda as aeronaves; engloba os \u00e1mbitos da actual enxe\u00f1ar\u00eda aeron\u00e1utica, relacionada co dese\u00f1o de sistemas que voan na atmosfera e da enxe\u00f1ar\u00eda espacial, entendendo por esta \u00faltima aquela que se ocupa do dese\u00f1o dos veh\u00edculos impulsores e dos artefactos que ser\u00e1n colocados no espazo. Mentres que a enxe\u00f1ar\u00eda aeron\u00e1utica foi o termo orixinal, o termo m\u00e1is amplo \"aeroespacial\" substitu\u00eduno no uso.\nEnxe\u00f1ar\u00eda aeron\u00e1utica.\nA enxe\u00f1ar\u00eda aeron\u00e1utica consiste na aplicaci\u00f3n da tecnolox\u00eda ao dese\u00f1o, construci\u00f3n ou fabricaci\u00f3n e a utilizaci\u00f3n de artefactos capaces de voar ou aerodinos \u2014principalmente avi\u00f3ns ou aeronaves, m\u00edsiles e equipos espaciais\u2014 e nos aspectos t\u00e9cnicos e cient\u00edficos da navegaci\u00f3n a\u00e9rea e os instrumentos dos cales se serve esta.\nA enxe\u00f1ar\u00eda aeron\u00e1utica oc\u00fapase de dese\u00f1ar e constru\u00edr as aeroestruturas dos avi\u00f3ns e helic\u00f3pteros tomando en consideraci\u00f3n as leis da aerodin\u00e1mica, os fundamentos da mec\u00e1nica de flu\u00eddos e a enxe\u00f1ar\u00eda estrutural. Ademais enc\u00e1rganse da integraci\u00f3n dos elementos motores (alternativos, turboventiladores, turborreactores e turboeixos) nas aeroestruturas para constru\u00edr a aeronave. Outros campos de actividade dos enxe\u00f1eiros aeron\u00e1uticos son a construci\u00f3n de aeroportos, o dese\u00f1o e operaci\u00f3n de redes de transporte aeron\u00e1utico e a fabricaci\u00f3n de equipos e materiais especiais como armamento, sat\u00e9lites ou foguetes espaciais.\nProfesi\u00f3n.\nUn enxe\u00f1eiro aeroespacial enc\u00e1rgase de calcular, dese\u00f1ar, proxectar, optimizar e modificar equipos e sistemas mec\u00e1nicos utilizados pola industria aeron\u00e1utica e espacial, inclu\u00eddos os seus procesos de produci\u00f3n ou manufactura, ademais de avaliar, planificar, dirixir, optimizar e executar proxectos de enxe\u00f1ar\u00eda nun contexto multidisciplinario.\nAlg\u00fans dos elementos que lle competen a esta carreira son:\nO fundamento da maior\u00eda destes elementos est\u00e1 na matem\u00e1tica te\u00f3rica como a din\u00e1mica de flu\u00eddos para a aerodin\u00e1mica ou as ecuaci\u00f3ns de movementos para a din\u00e1mica de voo. Pero tam\u00e9n existe un gran compo\u00f1ente emp\u00edrico. Na historia, este compo\u00f1ente emp\u00edrico foi derivado das probas con modelos a escala e con prototipos, xa sexan en t\u00faneles de vento ou en atmosferas libres. M\u00e1is recentemente, os avances en computaci\u00f3n permitiron o uso de din\u00e1micas de flu\u00eddo computarizados para simular o comportamento do flu\u00eddo, reducindo tempo e gasto en probas no t\u00fanel de vento.\nAdemais, a enxe\u00f1ar\u00eda aeroespacial presta atenci\u00f3n na integraci\u00f3n de todos os compo\u00f1entes que constit\u00faen un veh\u00edculo aeron\u00e1utico (subsistemas que incl\u00faen o de poder, comunicaci\u00f3ns, o de control t\u00e9rmico, mantemento de vida etc\u00e9tera) e o seu ciclo de vida (dese\u00f1o, temperatura, presi\u00f3n, radiaci\u00f3n, velocidade e vida \u00fatil), as\u00ed top\u00e1ndose con retos extraordinarios e soluci\u00f3ns espec\u00edficas do dominio de sistemas da enxe\u00f1ar\u00eda aeroespacial."}
{"id": "367010", "revid": "15490", "url": "https://gl.wikipedia.org/wiki?curid=367010", "title": "Jon Azkargorta Aretxabala", "text": "Jon Azkargorta Aretxabala, nado o 3 de maio de 1963 en Algorta (Biscaia), \u00e9 un ex xogador de rugby vasco, internacional 76 veces coa selecci\u00f3n espa\u00f1ola entre 1982 e 1994. Xogaba nas posici\u00f3ns de centro ou zagueiro.\nTraxectoria.\n\"Azkar\" xogou sempre no Getxo Rugby Taldea da s\u00faa localidade natal. Formou parte do equipo que ga\u00f1ou a \u00fanica liga no palmar\u00e9s do club, en 1992/93, e varias Copas do Rei. En 1986 foi un dos compo\u00f1entes do primeiro equipo nacional de rugby a sete. \u00c9 o segundo xogador con m\u00e1is internacionalidades (76) na historia da selecci\u00f3n absoluta, tan s\u00f3 superado por Fran Puertas. \nVida persoal.\nJon Azkargorta \u00e9 profesor de f\u00edsica na Universidade do Pa\u00eds Vasco."}
{"id": "367016", "revid": "25871", "url": "https://gl.wikipedia.org/wiki?curid=367016", "title": "Jos\u00e9 Julio \u00c1lvarez Ruiz de Temi\u00f1o", "text": "Jos\u00e9 Julio \u00c1lvarez Ruiz de Temi\u00f1o alias \"Pirulo\", nado o 3 de novembro de 1961 en Valladolid, \u00e9 un ex xogador de rugby, internacional 75 veces coa selecci\u00f3n espa\u00f1ola entre 1982 e 1995. Xogaba na primeira li\u00f1a."}
{"id": "367034", "revid": "89787", "url": "https://gl.wikipedia.org/wiki?curid=367034", "title": "Ascal\u00f3n", "text": "Ascal\u00f3n (en , \"Ashkelon\"; en \"Asqalun\") \u00e9 unha cidade de Israel, situada a 56 km ao sur de Tel Aviv e a 73 km ao suroeste de Xerusal\u00e9n. At\u00f3pase \u00e1 beira do mar Mediterr\u00e1neo e preto do deserto do N\u00e9guev. A cidade goza dun clima especialmente agradable, tanto fresco como seco. Os d\u00edas chuviosos son raros e pos\u00fae unha das praias de areas m\u00e1is finas do pa\u00eds, as\u00ed como innumerables lugares de entretemento. Mencionada na Estela de Merenptah, floreceu baixo o r\u00e9xime de gregos e romanos. Herodes agrandou e embeleceu en gran medida a cidade, a cal se cre que foi o seu lugar de nacemento. Plinio o vello fala no seu tempo dela como \"cidade libre\".\nAlg\u00fans xudeus permaneceron en Ascal\u00f3n cando esta se converteu nunha cidade cristi\u00e1 baixo o r\u00e9xime bizantino. Tomada polos musulm\u00e1ns en 638, estaba tan ben fortificada e defendida que os cruzados non puideron conquistala ata 1153, cando a\u00ednda quedaba unha pequena comunidade xud\u00eda no lugar. Destru\u00edda completamente no 1270 polo sult\u00e1n Baibars, estivo abandonada durante s\u00e9culos e ficou esquecida a s\u00faa localizaci\u00f3n. A cidade foi buscada sen \u00e9xito pola exploradora brit\u00e1nica Hester Stanhope en 1830.\nA vila \u00e1rabe de \"al-Majdal\" ou \"al-Majdal Asqalan\" (; ), foi establecida a uns poucos quil\u00f3metros cara o interior da cidade hist\u00f3rica do s\u00e9culo XV, baixo goberno otom\u00e1n. En 1920 pasou a formar parte do Mandato brit\u00e1nico de Palestina. Al-Majdal ti\u00f1a unha poboaci\u00f3n de 10.000 habitantes antes da guerra \u00e1rabe-israel\u00ed de 1948, e en outubro de 1948 a cidade acoll\u00eda a centos de refuxiados das localidades veci\u00f1as. Al-Majdal serviu de posto avanzado para as forzas exipcias asentadas en Gaza. Finalmente foi conquistada polas forzas israel\u00eds o 5 de novembro de 1948, e para ent\u00f3n a maior\u00eda da poboaci\u00f3n \u00e1rabe xa abandonara a cidade, deixando s\u00f3 2\u00a0700 habitantes, dos cales 500 foron deportados polas tropas de Israel en decembro dese ano. A cidade pasou a co\u00f1ecerse como Migdal Gaza, Migdal Gaz e Migdal Ashkelon polos novos habitantes xudeus.\nEn 1953 o asentamento veci\u00f1o de Afridar quedou incorporado e readaptouse o nome Ascal\u00f3n para a cidade. En 1961 Ascal\u00f3n foi situada no posto 16 entre os centros urbanos de Israel, cunha poboaci\u00f3n de 24.000 habitantes. En 2016 a s\u00faa poboaci\u00f3n era de 130.660 habitantes."}
{"id": "367036", "revid": "89787", "url": "https://gl.wikipedia.org/wiki?curid=367036", "title": "Lepisma saccharina", "text": "O peixi\u00f1o de prata (Lepisma saccharina), tam\u00e9n co\u00f1ecido como lepisma ou coloquialmente como traza (denominaci\u00f3n xen\u00e9rica que abrangue diferentes grupos de insectos que se alimentan de tecidos, madeira ou papel), \u00e9 unha especie de insecto tisanuro, orde hoxe reclasificada en d\u00faas, das cales esta especie \u00e9 \"Zygentoma\", da familia Lepismatidae. \u00c9 \u00e1xil e cunha forte fototaxia negativa (foxe da luz), o que dificulta a s\u00faa observaci\u00f3n. O nome da especie deriva do brillo gris met\u00e1lico do seu corpo. As lepismas viven de materias vexetais diversas, como mofo, o papel, o cart\u00f3n e os alimentos amilosos (con amid\u00f3n), como a cola de encadernar libros ou o apresto para a roupa.\nPertence a un grupo moi antigo, os tisanuros, con restos f\u00f3siles de preto de 400 mill\u00f3ns de anos de antig\u00fcidade. Os tisanuros son considerados os insectos verdadeiros de trazos m\u00e1is primitivos, e carecen primariamente de \u00e1s (noutros insectos esta carencia \u00e9 o resultado secundario da s\u00faa perda evolutiva).\nAspecto.\nA lonxitude dun peixi\u00f1o de prata, sen inclu\u00edr as s\u00faas extremidades, \u00e9 de entre varios mil\u00edmetros e un cent\u00edmetro. O brillo met\u00e1lico do seu corpo d\u00e9bese \u00e1s s\u00faas escamas prateadas, que aparecen despois da s\u00faa terceira muda. As ninfas das primeiras fases son abrancazadas. Presenta d\u00faas longas antenas na cabeza e outros tres ap\u00e9ndices semellantes na parte posterior, un filamento caudal que \u00e9 en realidade o d\u00e9cimo e derradeiro segmento do abdome e dous cercos.\nDesenvolvemento.\nDependendo das s\u00faas condici\u00f3ns de vida, un peixi\u00f1o de prata require polo menos catro meses para chegar a adulto, e \u00e1s veces pode requirir m\u00e1is de tres anos. Nunha temperatura ambiente, pode crecer nun ano. Pode vivir en calquera lugar ata unha idade de entre dous e oito anos. Muda aproximadamente oito veces ao longo da s\u00faa vida, pero por mor do seu constante crecemento, pode mudar m\u00e1is de catro veces ao ano.\nVive en lugares h\u00famidos e escuros, m\u00e1is frecuentemente en edificios vellos, ou entre libros e papeis nas casas. Cando a temperatura est\u00e1 entre 25\u00a0\u00b0C e 30\u00a0\u00b0C, a femia pode depositar entre 60 e 100 ovos, preferiblemente en fendas. \u00c9 imposible para un peixi\u00f1o de prata reproducirse nun ambiente fr\u00edo e seco.\nAlimentaci\u00f3n.\nOs alimentos favoritos do peixi\u00f1o de prata son os que conte\u00f1en amid\u00f3n ou outros polisac\u00e1ridos como a dextrina dos adhesivos empregados na encadernaci\u00f3n de libros, a xelatina das fotograf\u00edas ou a silicona. Tam\u00e9n o papel vello, o azucre, os cabelos, a caspa e a sucidade, ademais de substancias como o algod\u00f3n, o li\u00f1o, a seda e mesmo outros insectos mortos ou a s\u00faa propia exuvia (pel mudada). Conducido pola s\u00faa fame, a lepisma pode tam\u00e9n comer roupa de pel e mesmo tecidos feitos con certas fibras artificiais. Con todo, como moitos insectos, \u00e9 capaz de interromper a s\u00faa actividade vital durante varios meses sen sufrir dano apreciable.\n\u00c9 quen de dixerir a celulosa debido a que pode producir celulase, unha enzima que degrada a celulosa, cousa extremadamente rara nos animais. A maior\u00eda dos animais herb\u00edvoros, mesmo os insectos xil\u00f3fagos (comedores de madeira) pos\u00faen microorganismos simbi\u00f3ticos no tubo dixestivo que realizan a dixesti\u00f3n. S\u00f3 se co\u00f1ecen dous animais capaces de producir celulasa: \"Lepisma\" \"saccharina\" e o molusco bivalvo \"Teredo navalis\", que tradea madeira.\nReproduci\u00f3n.\nOs peixi\u00f1os de prata non copulan, sen\u00f3n que o macho produce un espermat\u00f3foro que adhire pendurando dun f\u00edo tensado suxeito desde alg\u00fan obxecto vertical. Conduce a femia mediante manobras de cortexo a tropezar co espermat\u00f3foro. A femia rec\u00f3lleo cos seus cercos e l\u00e9vao ata a abertura xenital, onde o introduce e se produce a fecundaci\u00f3n.\nDepredadores.\nUn dos depredadores naturais do peixi\u00f1ode prata \u00e9 o insecto co\u00f1ecido como cadela de frade (\"Forficula auricularia\")."}
{"id": "367038", "revid": "89787", "url": "https://gl.wikipedia.org/wiki?curid=367038", "title": "Arao xigante", "text": "O arao xigante (\"Pinguinus impennis\") foi unha especie de ave non voadora da familia dos \u00e1lcidos que se extinguiu a mediados do s\u00e9culo XIX. Era a \u00fanica especie moderna do x\u00e9nero Pinguinus (non relacionados cos ping\u00fc\u00edns, malia que foi a primeira ave en ser chamada ping\u00fc\u00edn). Ani\u00f1aba s\u00f3 en illas illadas e rochosas con f\u00e1cil acceso \u00f3 oc\u00e9ano e con moita comida, unha rareza na natureza que fac\u00eda que tiveran moi poucos lugares de cr\u00eda. F\u00f3ra da \u00e9poca de cr\u00eda, os araos viv\u00edan nas augas do Atl\u00e1ntico norte, cunha \u00e1rea de distribuci\u00f3n que abrangu\u00eda dende o norte de Espa\u00f1a at\u00e9 as costas do Canad\u00e1, Groenlandia, Islandia, as Illas Feroe, Noruega, Irlanda e o Reino Unido."}
{"id": "367039", "revid": "23204", "url": "https://gl.wikipedia.org/wiki?curid=367039", "title": "Pinguinus impennis", "text": ""}
{"id": "367040", "revid": "65337", "url": "https://gl.wikipedia.org/wiki?curid=367040", "title": "Peixi\u00f1o de prata", "text": ""}
{"id": "367041", "revid": "65337", "url": "https://gl.wikipedia.org/wiki?curid=367041", "title": "Lepisma", "text": ""}
{"id": "367047", "revid": "5863", "url": "https://gl.wikipedia.org/wiki?curid=367047", "title": "Bautizo", "text": ""}
{"id": "367048", "revid": "7064", "url": "https://gl.wikipedia.org/wiki?curid=367048", "title": "Rheobatrachus silus", "text": "Rheobatrachus silus \u00e9 unha especie extinta de anfibio anuro da familia Myobatrachidae. Era o \u00fanico animal co\u00f1ecido quen de incubar os seus ovos no seu est\u00f3mago, un feito que consegu\u00eda desconectando aparentemente as s\u00faas encimas dixestivas mediante unha substancia producida polos ovos. Esta ra extinguiuse en 1981. Cient\u00edficos da Universidade de Nova Gales do Sur anunciaron en marzo de 2013 que esta especie estaba dentro do \u00abProxecto L\u00e1zaro\u00bb, que tenta resucitar especies extintas mediante clonaci\u00f3n; as\u00ed, conseguiron clonar alg\u00fans embri\u00f3ns, pero non sobreviviron.\nH\u00e1bitat e distribucci\u00f3n.\n\"Rheobatrachus silus\" habitaba na rexi\u00f3n subtropical chuviosa de Australia, en regatos na selva pluvial, bosques escler\u00f3filos h\u00famidos e bosques en galer\u00eda en alturas entre uns 350 ou 400 m a 800 m. O seu h\u00e1bitat ocupaba menos de 1.400\u00a0km\u00b2.\nExtinci\u00f3n.\nNon se pode dicir con certeza cales foron as causas da s\u00faa desaparici\u00f3n. Hai indicios de que a enfermidade quitridiomicose\u00a0causou un gran n\u00famero de mortes entre a poboaci\u00f3n de \"Rheobatrachus silus\" no norte de Queensland en Australia. A \u00faltima menci\u00f3n da observaci\u00f3n dun esp\u00e9cime en natureza data de 1981, e en 1993 e 1999 afirmouse en d\u00faas publicaci\u00f3ns que desde 1981 non se observou ning\u00fan esp\u00e9cime en natureza. En 1983, supostamente morreu o \u00faltimo exemplar en catividade. A especie foi declarada extinta en 2002."}
{"id": "367052", "revid": "102564", "url": "https://gl.wikipedia.org/wiki?curid=367052", "title": "Ara tricolor", "text": "O Ara tricolor foi unha especie de guacamaio nativo da illa de Cuba e da achegada Illa da Juventud, que se extinguiu a finais do s\u00e9culo XIX. A s\u00faa relaci\u00f3n con outros guacamaios do x\u00e9nero \"Ara\" \u00e9 incerta, pero puido estar relacionado co \"Ara macao\", coa cal garda unha certa semellanza. Non se conservan esqueletos da especie, pero foron atopados subf\u00f3siles en Cuba."}
{"id": "367054", "revid": "89787", "url": "https://gl.wikipedia.org/wiki?curid=367054", "title": "Amets Arzallus", "text": "Amets Arzallus Antia, nado en Hendaia, Lapurdi o 9 de novembro de 1983, \u00e9 un xornalista e bertsolari\u00a0vasco. Dende o ano 2013, \u00e9 o campi\u00f3n principal da bertsolaritza.\nTraxectoria.\nFillo do co\u00f1ecido bertsolari Jexux Arzallus e irm\u00e1n da tam\u00e9n bersolari Maddalen Arzallus, naceu en Donibane Lohizun, pero viviu a s\u00faa infancia en Hendaia. Por influencia da s\u00faa familia, empezou na bertsolaritza dende neno, \u00f3 tempo que practicaba deporte (f\u00fatbol e pelota vasca). Estudou xornalismo na Universidade do Pa\u00eds Vasco en Baiona despois de pasar pola ikastola de Kanbo. Colabora na revista Argia e en Euskadi Irratia, e tam\u00e9n est\u00e1 na escola de verso de Hendaia."}
{"id": "367055", "revid": "23204", "url": "https://gl.wikipedia.org/wiki?curid=367055", "title": "Amets Arzallus Antia", "text": ""}
{"id": "367056", "revid": "89787", "url": "https://gl.wikipedia.org/wiki?curid=367056", "title": "Festa do Monte", "text": "A Festa do Monte de Santa Trega, co\u00f1ecida coloquialmente como Festa do Monte,\u00a0\u00e9 unha festa popular galega que se celebra a segunda fin de semana de cada mes de agosto no Monte de Santa Trega, na localidade pontevedresa da Guarda. Est\u00e1 declarada como festa de interese tur\u00edstico galego desde o ano 2009.\nOrixe.\nAntigamente cada 15 de agosto, na comarca do Baixo Mi\u00f1o, era costume que as treboadas, conxuntos musicais nos que predominaban bombos e tambores, sa\u00edsen cos seus instrumentos a percorrer as r\u00faas das parroquias. Estes desfiles remataban cunha xuntanza no cumio do monte Tegra onde se organizaban unha ruidosa reuni\u00f3n co protagonismo dos instrumentos de percusi\u00f3n. Desco\u00f1\u00e9cese cal foi inicialmente a funci\u00f3n destes \"treb\u00f3ns musicais\", a\u00ednda que se especula coa posibilidade de que servisen para o esconxuro das tormentas de agosto.A festa como hoxe se co\u00f1ece iniciouse no ano 1912, coa creaci\u00f3n na Guarda da Sociedade Pro-Monte de Santa Trega, entre cuxos fins estaban os de revitalizar as celebraci\u00f3ns relixiosas da ermida, reforestar as abas do monte, embelecer a contorna e constru\u00edr unha nova estrada de acceso ao mesmo.\nNo 1913 a sociedade Pro-Monte organizou a primeira Festa do Monte de Santa Trega, que a\u00ednda que nas s\u00faas primeiras edici\u00f3ns ti\u00f1a un car\u00e1cter familiar, e contaba s\u00f3 coa participaci\u00f3n dos membros de devandita sociedade. No ano seguinte, durante a construci\u00f3n da estrada de acceso \u00e1 ermida, descubr\u00edronse os importantes restos do Castro de Santa Trega. Nos anos posteriores a romar\u00eda acadou unha gran sona no baixo mi\u00f1o, pasando a se converter nunha celebraci\u00f3n anual, cuxos festexos populares -non as\u00ed os relixiosos- s\u00f3 se interromper\u00edan entre o ano 1936 e 1938, por mor da\u00a0Guerra Civil. \nA festa hoxe.\nAs Festas do Monte te\u00f1en unha duraci\u00f3n de sete d\u00edas, durante a segunda semana do mes de agosto e o luns seguinte do \u00abDomingo do Monte\u00bb. De luns a venres hai unha serie de verbenas que animan as noites e polas tardes unha serie de actos culturais e deportivos nos que a xente pode participar.\nOs d\u00edas con maior interese son o s\u00e1bado e o domingo. O s\u00e1bado \u00e9 cando se celebra o tradicional desfile polo centro da Guarda. Nel, p\u00f3dese observar grupos con diferentes traxes rexionais, grupos de gaitas e folcl\u00f3ricos, pero o que m\u00e1is destaca neste percorrido son as bandas mari\u00f1eiras cos seus toques dos bombos, das caixas e das gaitas.\nO domingo \u00e9 o d\u00eda m\u00e1is esperado de todos, o chamado \u00abDomingo do Monte\u00bb. Desde a ma\u00f1\u00e1, as bandas mari\u00f1eiras, familias e visitantes soben ata \u00f3 Monte Santa Tegra para celebrar a romar\u00eda. Unha vez todos arriba, cada banda ten un lugar asignado onde tocan, comen e beben todos xuntos. Despois de comer cada unha delas fai o seu toque cos bombos, as caixas, as gaitas ata o momento da xura, no que cada unha xura con vi\u00f1o que o ano seguinte volver\u00e1n acudir. A xura \u00e9 unha declaraci\u00f3n de fidelidade \u00e1 banda, sobre todo os mari\u00f1eiros, xa que xuran por poder volver o ano seguinte. \u00c9 unha protecci\u00f3n, non perderon a vida na mar e as\u00ed pode xurar cada ano. Arredor das sete da tarde as bandas comezan a baixar cara o Monti\u00f1o. Al\u00ed x\u00fantanse todas xuntas o fin dunhas festas. O luns despois do \u00abDomingo do Monte\u00bb pola noite b\u00f3tanse fogos artificiais para pechar o remate destas festas.\nAs bandas mari\u00f1eiras.\nAs bandas da Festa do Monte son mari\u00f1eiras, familiares, de diferentes n\u00famero de integrantes. Cada unha delas \u00e9 representada cunha cor e un toque diferente para distinguilas. As diferentes bandas que integran estas festas son:"}
{"id": "367061", "revid": "89787", "url": "https://gl.wikipedia.org/wiki?curid=367061", "title": "Senefand Uno", "text": "O Senefand Uno, antes chamado Senefand 1 e Rio Agueda, foi un barco arrastreiro galego que afundiu fronte as costas do Senegal o 8 de febreiro de 2017.\nO buque.\nO Senefand Uno, de 24 m de eslora e 7 m de manga, era un buque de pesca arrastreiro constru\u00eddo en 1993 nos Estaleiros S\u00e3o Jacinto en Aveiro (Portugal). Propiedade de Senefand Senegal do Grupo Profand (acr\u00f3nimo da fusi\u00f3n de Congelados Marinos Promar e Frigor\u00edficos Fandi\u00f1o), con sede en Vigo, ti\u00f1a bandeira do Senegal.\nO accidente.\nCara \u00e1s 21:00 horas do 8 de febreiro de 2017 debido a un exceso de carga na rede, segundo relato dun dos sobreviventes, o barco escorou e pouco tempo despois afundiu. A tripulaci\u00f3n estaba composta por once persoas: dous galegos, sete senegaleses, un caboverdiano e un guineano de Guinea-Bisau. Deles oito lograron salvarse tras pasar tres d\u00edas \u00e1 deriva e tres quedaron desaparecidos. Entre os sobreviventes estaba o galego Fernando Argibay de Moa\u00f1a, xefe de m\u00e1quinas, e no grupo de desaparecidos o patr\u00f3n do buque, o galego Vicente Pazos de Mar\u00edn, xunto a dous senegaleses."}
{"id": "367073", "revid": "132", "url": "https://gl.wikipedia.org/wiki?curid=367073", "title": "Senefand 1", "text": ""}
{"id": "367083", "revid": "23562", "url": "https://gl.wikipedia.org/wiki?curid=367083", "title": "Jaime Nava de Olano", "text": "Jaime Nava de Olano, nado o 1 de maio de 1983 en Madrid, \u00e9 un xogador de rugby en activo, capit\u00e1n da selecci\u00f3n espa\u00f1ola coa que ten disputado 84 encontros. As s\u00faas posici\u00f3ns no campo son as de centro e n\u00famero oito.\nTraxectoria.\nFormado nas categor\u00edas inferiores do M.A.R.U., na s\u00faa tempada de debut no primeiro equipo (2001/02) o club ga\u00f1ou o seu \u00fanico t\u00edtulo de liga, e Jaime debutou coa selecci\u00f3n absoluta. Trala seguinte tempada o M.A.R.U. desapareceu por raz\u00f3ns econ\u00f3micas e foi refundado como Club Alcobendas Rugby. Jaime seguiu en Alcobendas at\u00e9 o 2008, ano no cal fixo probas en Inglaterra para pasarse \u00f3 rugby profesional. Finalmente fichou polo Club de Rugby El Salvador de Valladolid no que tan s\u00f3 botou unha tempada (2008/09). \u00d3 ano seguinte marchou a Inglaterra para xogar un ano (2009/10) no Plymouth Albion R.F.C., pero unha lesi\u00f3n fixo que rematase a tempada novamente en Alcobendas. A seguinte tempada foi a segunda no C.R. El Salvador, xusto antes de comezar a s\u00faa carreira deportiva por terras francesas. Na tempada 2011/12 xogou no C.A. Saint Etienne, as d\u00faas seguintes no U.S. Bressanne, outra no C.A. P\u00e9rigueux, e dende 2015 defende as cores do Stade Dijonnais. En 2015 comezou a ser o capit\u00e1n da selecci\u00f3n espa\u00f1ola. Con 84 encontros internacionais, \u00e9 o segundo xogador que m\u00e1is veces defendeu as cores da selecci\u00f3n absoluta."}
{"id": "367088", "revid": "89787", "url": "https://gl.wikipedia.org/wiki?curid=367088", "title": "Escuma", "text": "A escuma \u00e9 unha capa de l\u00edquido globular que enclaustra\u00a0vapor ou gas.\nCaracter\u00edsticas.\nAs escumas son como as emulsi\u00f3ns en capas de adsorci\u00f3n que rodean a fase dispersa en ambos os sistemas. Con todo, as escumas difiren das emulsi\u00f3ns en dous aspectos: a fase dispersa \u00e9 un gas nas escumas e un l\u00edquido nas emulsi\u00f3ns; as burbullas de gas das escumas son moito m\u00e1is grandes que os gl\u00f3bulos nas emulsi\u00f3ns. As escumas son sistemas coloidais pola delgadeza das capas que rodean as burbullas de gas, estas son de dimensi\u00f3ns coloidales ou as capas te\u00f1en propiedades coloidales.\nA escuma que se pode observar nos oc\u00e9anos e, sobre todo, ao romper as ondas na costa, \u00e9 a aglomeraci\u00f3n de burbullas que persiste durante un curto tempo na superficie do mar, axitada por causas mec\u00e1nicas. A formaci\u00f3n da escuma mari\u00f1a facil\u00edtase por varios factores qu\u00edmicos ou f\u00edsicos: unha diferenza moi grande entre o aire e a auga, a alcalinidade\u00a0da auga, o contido desta en coloides disoltos etc.\nEn mineralox\u00eda ch\u00e1mase escuma de ferro ao mineral de hematita, mentres que a escuma de manganeso \u00e9 un \u00f3xido de manganeso que se atopa en estado terroso.\nRecentemente cobrou interese a escumaci\u00f3n das escouras volc\u00e1nica. A escumaci\u00f3n da escoura \u00e9 causada principalmente pola xeraci\u00f3n de burbullas de gas mon\u00f3xido de carbono, di\u00f3xido de carbono, vapor de auga, di\u00f3xido de xofre, os\u00edxeno e hidr\u00f3xeno no interior da escoura, que se fai escumosa coma se fose auga xabonosa. Esta escuma \u00e9 normalmente creada por movementos mec\u00e1nicos que xeran a captura de aire ou alg\u00fan outro gas."}
{"id": "367089", "revid": "5863", "url": "https://gl.wikipedia.org/wiki?curid=367089", "title": "Alexandra Murgu\u00eda", "text": ""}
