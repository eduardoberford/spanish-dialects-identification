{"id": "360275", "revid": "98629", "url": "https://gl.wikipedia.org/wiki?curid=360275", "title": "Putsch de M\u00fanic", "text": "Co\u00f1\u00e9cese como Putsch de M\u00fanic ou Putsch da Cervexar\u00eda ao errado intento de golpe de estado do 8 e 9 de novembro de 1923 en M\u00fanic, levado a cabo por membros do Partido Nacionalsocialista Obreiro Alem\u00e1n (NSDAP) e polo que foron procesados e condenados a prisi\u00f3n Adolf Hitler e Rudolf Hess, entre outros dirixentes nazis.\nPreludio.\nCentenares de persoas acud\u00edan a unha das m\u00e1is grandes cervexar\u00edas de M\u00fanic, a B\u00fcrgerbr\u00e4ukeller, onde se reun\u00edan os primeiros afiliados do nacente Partido Obreiro Nacional-Socialista de Alema\u00f1a (NSDAP) a principios da d\u00e9cada dos anos 20.\nHitler tomara a xefatura do NSDAP desde 1921, partido pol\u00edtico que rexeitaba as condici\u00f3ns do Tratado de Versalles (1919) que dera fin \u00e1 primeira guerra mundial e pu\u00f1a a Alema\u00f1a nunha posici\u00f3n sumamente comprometida no econ\u00f3mico, con fortes sanci\u00f3ns territoriais e militares. En setembro de 1923, Hitler anuncia a celebraci\u00f3n de 14 reuni\u00f3ns con dirixentes de dereita. O primeiro ministro b\u00e1varo Eugen Ritter von Knilling declarou o estado de emerxencia, nomeou a Gustav von Kahr como Comisario b\u00e1varo e colocou ao Xeneral Otto von Lossow \u00e1 fronte da Reichswehr.\nAs intenci\u00f3ns de Hitler v\u00edronse influ\u00eddas pola Marcha sobre Roma, encabezada por Benito Mussolini en 1922. Hitler planeou utilizar M\u00fanic como base da s\u00faa loita contra o goberno da Rep\u00fablica de Weimar e proclamar un Estado rebelde en Baviera, iniciando unha guerra contra a Rep\u00fablica para avanzar at\u00e9 Berl\u00edn.\nO putsch.\nNa tarde do 8 de novembro de 1923, Hitler, xunto cun continxente da SA, chegou \u00e1 cervexar\u00eda \"B\u00fcrgerbr\u00e4ukeller\" onde o gobernador de Baviera, Gustav von Kahr, pronunciaba un discurso diante de tres mil acodes. Preto de seiscentos homes da SA bloquearon as sa\u00eddas. Hitler, rodeado polos seus copartidarios Hermann G\u00f6ring, Alfred Rosenberg e Rudolf Hess, entrou pola porta dianteira \u00e1s 20:30 horas, disparou un tiro ao teito e saltou sobre unha cadeira gritando: \u00abA revoluci\u00f3n nacional comezou!\u00bb.\nDe inmediato declarouse un goberno provisional na mesma cervexar\u00eda. Os cuarteis da Reichswehr (o ex\u00e9rcito da Rep\u00fablica de Weimar) e os da Polic\u00eda foron ocupados por partidarios do golpe, non necesariamente nazis. Hitler e alg\u00fans dos seus correlixionarios tomaron como ref\u00e9ns ao Comisario de Baviera, Gustav von Kahr, e aos seus dous homes m\u00e1is importantes, von Lossow e von Seisser.\nAo amencer do 9 de novembro, as forzas do comandante da SA Ernst R\u00f6hm (entre as que se atopaba un mozo Heinrich Himmler), seguindo ordes de Hitler, ocuparon o Ministerio de Defensa b\u00e1varo e enfront\u00e1ronse \u00e1s forzas gobernamentais, sufrindo d\u00faas baixas. Mentres tanto, o tres homes do goberno retidos na \"B\u00fcrgerbr\u00e4ukeller\" foron liberados baixo palabra de compromiso coa \u00abrevoluci\u00f3n nacional\u00bb por un inxenuo Erich Ludendorff. O tres gobernantes, inmediatamente despois de ser liberados, deron ordes \u00e1 Polic\u00eda de acabar coa revolta e mostr\u00e1ronse firmes nos seus postos. Ante esta situaci\u00f3n, Ludendorff prop\u00f3n marchar ao centro da cidade para tomala, seguro de que a s\u00faa presenza inhibir\u00eda a soldados e polic\u00edas de calquera acci\u00f3n represiva; non moi convencido, Hitler accedeu.\nUns 2.500 homes marcharon directamente cara \u00e1 Marienplatz, a praza onde se atopa o Concello de M\u00fanic, e al\u00ed top\u00e1ronse cunha importante masa de xente que sa\u00edra \u00e1 r\u00faa decatada do altercado. Tras uns minutos de desconcerto ante semellante aglomeraci\u00f3n, Ludendorff decidiu que se continuase cami\u00f1ando cara ao Ministerio de Defensa e as\u00ed atoparse cos homes de R\u00f6hm, para o que hab\u00eda que atravesar a Odeonsplatz (Praza do Ode\u00f3n). Ao longo do cami\u00f1o \u00edanse unindo m\u00e1is persoas apoiando a Hitler e o \"putsch.\" Con todo, unha vez arribada a marcha \u00e1 entrada da Odeonsplatz, xusto \u00e1 altura do Feldherrnhalle (monumento aos xenerais alem\u00e1ns das guerras patrias) atop\u00e1ronse cun grupo de polic\u00edas que lles bloqueaban o paso. Ambos os grupos de homes armados quedaron fronte a fronte durante uns segundos, ata que de s\u00fapeto soou un disparo e comezou un importante tiroteo. Hitler e G\u00f6ring foron feridos, o \u00faltimo puido escaparse. Nunca quedou claro quen disparou primeiro.\nHitler refuxiouse en casa dun amigo, Putzi Hanfstaengl, onde mesmo planeou suicidarse, pensando que ser\u00eda fusilado polas autoridades. Pasou d\u00faas noites escondido no \u00e1tico de Hanfstaengl e \u00e1 terceira noite, a Polic\u00eda chegou e arrestouno. Foi levado \u00e1 prisi\u00f3n de Landsberg, onde soubo que \u00eda ser xulgado por alta traiz\u00f3n.\nM\u00e1rtires do Feldherrnhalle.\nO catorce militantes nazis mortos pola Polic\u00eda na Feldherrnhalle e os dous membros da liga paramilitar nacionalista \"Reichskriegerflagge\" ca\u00eddos fronte ao Ministerio de Defensa b\u00e1varo foron considerados m\u00e1rtires e heroes do movemento nacional-socialista. Despois de 1933 os seus restos foron trasladados at\u00e9 o mesmo Pante\u00f3n dos Heroes da Odeonplatz e rend\u00edaselles respecto e culto cada 9 de novembro. A frase \"Und Ihr habt doch gesiegt\"! (\u00abE con todo, triunfastes!\u00bb) f\u00edxose de uso obrigatorio na mitolox\u00eda nazi do hero\u00edsmo.\nEstes foron:\nTam\u00e9n resultaron mortos catro polic\u00edas no tiroteo:\nConsecuencias.\nTres d\u00edas despois do \"putsch\", Hitler e alg\u00fans outros conspiradores foron arrestados por cargos de traiz\u00f3n, mentres que outros escaparon a Austria. As oficinas do NSDAP foron pechadas, e o seu xornal, o \"V\u00f6lkischer Beobachter\" (O Observador do Pobo) foi secuestrado e prohibido. Tras un xu\u00edzo no que foi tratado con certa clemencia, cumpriu s\u00f3 nove meses dos cinco anos aos que fora condenado. O c\u00e1rcere na cal Hitler foi reclu\u00eddo autorizou que recibise a visitantes case diariamente e durante moitas horas. Durante este tempo ditou \"Mein Kampf\" ao seu secretario Rudolf Hess.\nLudendorf foi absolto. R\u00f6hm e o doutor Wilhelm Frick foron liberados a pesar de ser achados culpables. G\u00f6ring, que lograra fuxir, f\u00edxose adicto \u00e1 morfina e a outras drogas como consecuencia da ferida de bala que sufriu nunha perna e ao forte tratamento que recibiu.\nPero o substancial do fracaso do golpe foi o cambio de estratexia que motivou, ao percibir Hitler a imposibilidade de conquistar o poder pola v\u00eda insurreccional naquel momento. A partir dese instante, centrarase en crear un partido de masas para tentar facerse co control de Alema\u00f1a de acordo \u00e1 constituci\u00f3n, pervertendo en certa medida o car\u00e1cter de \u00abantipartido\u00bb e de reacci\u00f3n \u00e1 pol\u00edtica liberal cl\u00e1sica que o movemento nazi tivera na s\u00faa orixe. Este pragmatismo \u00e9 com\u00fan aos movementos fascistas triunfantes no per\u00edodo de entreguerras, xa que Mussolini tam\u00e9n reconverteu os iniciais \"Fasci italiani di combattimento\" no Partido Nacional Fascista en 1921, pouco antes de acceder ao poder en Italia co benepl\u00e1cito do monarca V\u00edtor Manuel III."}
{"id": "360277", "revid": "7802", "url": "https://gl.wikipedia.org/wiki?curid=360277", "title": "Putsch da Cervexar\u00eda de 1923", "text": ""}
{"id": "360289", "revid": "89787", "url": "https://gl.wikipedia.org/wiki?curid=360289", "title": "Olga Ulianova", "text": "Olga Ulianova, nada na Uni\u00f3n Sovi\u00e9tica o 23 de febreiro de 1963 e finada en Santiago de Chile o 29 de decembro de 2016, foi unha historiadora de orixe rusa nacionalizada chilena, que se especializou en historia contempor\u00e1nea, a guerra fr\u00eda, o movemento comunista chileno e internacional e as redes internacionais non estatais.\nTraxectoria.\nObtivo un \"Master of Arts\" en Historia na Universidade Estatal Lomonosov de Moscova en 1985, e logo un doutoramento con menci\u00f3n en Historia Universal, na mesma universidade, en 1988. Xa por ent\u00f3n dedic\u00e1base a estudar a historia social e pol\u00edtica chilena. Traballou como tradutora dalg\u00fans l\u00edderes comunistas chilenos exiliados. Casou cun chileno exiliado e en 1992 trasladouse con el a vivir a Chile. Ten unha filla de nacionalidade chilena e rusa.\nEstudou a s\u00faa carreira acad\u00e9mica na Universidade de Santiago de Chile \u2015USACH\u2015, en particular no Instituto de Estudos Avanzados, do cal foi directora entre 2010-2015; tam\u00e9n foi directora do programa de doutoramento en \"Estudos Americanos\" da USACH. Ademais foi profesora convidada de varias universidades. Foi membro do Comit\u00e9 de Historia de Fondecyt \u2015Fondo Nacional de Desenvolvemento Cient\u00edfico e Tecnol\u00f3xico\u2015 e evaluadora de Conicyt \u2015Comisi\u00f3n Nacional de Investigaci\u00f3n Cient\u00edfica e Tecnol\u00f3xica\u2015; tam\u00e9n foi integrante do concello editorial de diversas revistas cient\u00edficas, tanto en Chile como no estranxeiro \u2015como a Revista Esquerdas, da que foi directora\u2015.\nEspecializouse na recuperaci\u00f3n da informaci\u00f3n documental proveniente dos arquivos do Komintern e en xeral da ex URSS. Realizou varias investigaci\u00f3ns sobre comunistas chilenos, en particular respecto dos contactos que estes desenvolveron co Komintern. Escribiu varios textos en conxunto con outros especialistas no comunismo chileno, como Rolando \u00c1lvarez Vallejos e Alfredo Riquelme. Tam\u00e9n desenvolveu investigaci\u00f3ns sobre a inmigraci\u00f3n rusa en Chile.\nEra habitual comentarista de temas internacionais na televisi\u00f3n, a radio e a prensa chilena. En 2016, recibiu a medalla \"Universidade de Santiago de Chile\" de parte do reitor desa casa de estudos, Juan Manuel Zolezzi, en reco\u00f1ecemento \u00e1 s\u00faa traxectoria acad\u00e9mica.\nFaleceu afectada dun cancro, \u00e1 idade de 53 anos, nunha cl\u00ednica en Santiago de Chile."}
{"id": "360412", "revid": "89787", "url": "https://gl.wikipedia.org/wiki?curid=360412", "title": "Rata com\u00fan", "text": "A rata com\u00fan (Rattus norvegicus), tam\u00e9n chamada en moitos pa\u00edses rata gris ou parda (pola s\u00faa pelaxe), que se corresponde coa rata \"de sumidoiro\" (por ser un dos lugares onde abunda en zonas urbanas) \u00e9 unha especie de roedor de distribuci\u00f3n mundial, a m\u00e1is com\u00fan das ratas hoxe. \u00c9 unha das d\u00faas especies do x\u00e9nero \"Rattus\" presentes en Galicia (a outra \u00e9 a rata negra).\n\u00c9 un dos muroideos de maior tama\u00f1o cunha lonxitude de 25\u00a0cm e un rabo de similar tama\u00f1o; cun peso medio nos machos de 350 g e nas femias de 250 g, con pelaxe gris ou marr\u00f3n. A\u00ednda que se orixinou no norte da China, este roedor estendeuse agora por todos os continentes excepto a Ant\u00e1rtida ou preto do polo norte (foi erradicada de Alberta, Canad\u00e1), e \u00e9 a rata dominante en Europa e gran parte de Norteam\u00e9rica, e as s\u00faas poboaci\u00f3ns son moi numerosas, polo que se poder\u00eda dicir que \u00e9 o mam\u00edfero con m\u00e1is \u00e9xito da Terra despois do ser humano. Con raras excepci\u00f3ns, esta rata vive en todos os sitios onde vive o ser humano, especialmente en zonas urbanas.\nA reproduci\u00f3n selectiva entre \"Rattus norvegicus\" produciu a rata de laboratorio, un organismo modelo usado en investigaci\u00f3n biol\u00f3xica, as\u00ed como as variedades de ratas mascotas.\nEtimolox\u00eda.\nNon se sabe con certeza por que se lle deu o nome cient\u00edfico de \"Rattus norvegicus\" (rata de Noruega), xa que non se orixinou en Noruega. Por\u00e9n, o naturalista ingl\u00e9s John Berkenhout, autor do libro de 1769 \"Outlines of the Natural History of Great Britain\" (Perf\u00eds da Historia Natural de Gran Breta\u00f1a) deulle ese nome binomial, xa que cr\u00eda que a rata migrara a Inglaterra en barco desde Noruega en 1728, cousa que non era certa.\nNo s\u00e9culo XIX xa estaba claro que a s\u00faa procedencia non era Noruega e fix\u00e9ronse varias hip\u00f3teses sobre a s\u00faa orixe No s\u00e9culo XX os naturalistas ti\u00f1an claro que se orixinara en Asia central, probablemente na China.\nO nome com\u00fan de \"rata com\u00fan\" d\u00e9bese a que \u00e9 a rata m\u00e1is estendida e com\u00fan no mundo, a\u00ednda que non sempre foi as\u00ed, xa que, por exemplo en Europa, predominaba a rata negra antes da irrupci\u00f3n da rata com\u00fan. Outros nomes que se lle dan en moitos pa\u00edses d\u00e9bense \u00e1 cor da s\u00faa pelaxe, gris ou marr\u00f3n (rata gris, rata parda). Tam\u00e9n \u00e9 a rata que prolifera por mill\u00f3ns na rede de sumidoiros das grandes cidades, polo que \u00e9 a \"rata de sumidoiro\", a\u00ednda que vive tam\u00e9n en moitos outros sitios.\nDescrici\u00f3n.\nA pelaxe \u00e9 \u00e1spera e xeralmente de cor marr\u00f3n ou gris escura, con ventre m\u00e1is claro. A rata com\u00fan \u00e9 un m\u00farido bastante grande e pode pesar o dobre que a rata negra e varias veces o peso dun rato dom\u00e9stico. A lonxitude adoita estar entre 20 e 25\u00a0cm, ao que hai que sumar un rabo de entre 18 e 25\u00a0cm, polo que \u00e9 case da mesma lonxitude que o corpo. O corpo dos adultos pesa como media 350 g nos machos e uns 250 g nas femias. Informouse de individuos extremadamente grandes que chegaban a pesar de 900 a 1000 g, pero non \u00e9 normal en esp\u00e9cimes non dom\u00e9sticos. As historias de ratas que acadan o tama\u00f1o de gatos son esaxeraci\u00f3ns ou confusi\u00f3ns con outros roedores, como o coip\u00fa e a rata almiscreira. De feito, o com\u00fan en ratas que cr\u00edan na natureza \u00e9 pesar menos (\u00e1s veces considerablemente menos) de 300 g.\nA rata com\u00fan ten un sentido da audici\u00f3n moi agudo, e son sensibles aos ultras\u00f3ns, e pos\u00fae un sentido do olfacto moi desenvolvido. A s\u00faa frecuencia card\u00edaca media est\u00e1 entre 300 e 400 latexos por minuto, e a frecuencia respiratoria \u00e9 de arredor de 100 por minuto. A agudeza visual dunha rata pigmentada \u00e9 mala, arredor de 20/600, mentres que unha rata non pigmentada (lbina sen melanina nos ollos \u00e9 de arredor 20/1200 e ten unha tremenda dispersi\u00f3n da luz no seu sitema visual. As ratas com\u00fans son dicr\u00f3micas e perciben a cor de xeito bastante parecido ao ser humano cunha cegueira para as cores vermella-verde, e a s\u00faa saturaci\u00f3n de cor pode ser bastante feble. Na s\u00faa percepci\u00f3n na zona do azul te\u00f1en tam\u00e9n receptores do ultravioleta (UV), o que lles permite ver luces ultravioleta que outras especies non perciben.\nBiolox\u00eda e comportamento.\nA rata com\u00fan \u00e9 nocturna e unha boa nadadora, tanto na superficie coma baixo a tona da auga, e observouse gabeando por postes delgados de metal redondos de varios metros para alcanzar os dispensadores de comida de paxaros situados en xard\u00edns. Escavan ben e a mi\u00fado constr\u00faen extensos sistemas de galer\u00edas. A\u00ednda que un estudo de 2007 atopou que pos\u00faen metacognici\u00f3n, unha capacidade mental que anteriormente s\u00f3 se co\u00f1ec\u00eda en humanos e alg\u00fans primates, posteriores an\u00e1lises m\u00e1is a fondo indicaron que os resultados puideron darse s\u00f3 porque se seguiron principios condicionantes operantes simples.\nComunicaci\u00f3n.\nAs ratas com\u00fans poden producir vocalizaci\u00f3ns ultras\u00f3nicas. As cr\u00edas usan diferentes tipos de gritos ultras\u00f3nicos para estimular e dirixir o comportamento de busca materna, e para regular os movementos das s\u00faas nais no ni\u00f1o. A\u00ednda que as cr\u00edas producen ultras\u00f3ns rodeados doutras ratas aos 7 d\u00edas de idade, cando te\u00f1en 14 d\u00edas xa reducen significativamente a produci\u00f3n de ultras\u00f3ns cando hai ratas macho arredor como resposta defensiva. As ratas adultas emiten vocalizaci\u00f3ns ultras\u00f3nicas en resposta \u00e1 presenza de predadores ou a un perigo percibido; e a frecuencia e duraci\u00f3n de tales gritos depende do sexo e do estado reprodutor da rata. A femia emite tam\u00e9n vocalizaci\u00f3ns ultras\u00f3nicas durante o apareamento.\nSons que expresan benestar.\nAs ratas poden tam\u00e9n emitir vocalizaci\u00f3ns ultras\u00f3nicas de alta frecuencia curtas inducidas socialmente durante os seus xogos de pelexa, antes de recibir morfina ou de aparearse e cando est\u00e1n contentas. A vocalizaci\u00f3n, descrita como un \"p\u00edo\" (\"chirping\"), foi asimilada a un riso e \u00e9 interpretada como a expectativa de algo recompensante. Como moitas vocalizaci\u00f3ns das ratas, este son \u00e9 dun ton demasiado alto como para que o poida percibir o o\u00eddo humano sen un equipo especial. Os propietarios de mascotas usan \u00e1s veces detectores de morcegos para este prop\u00f3sito.\nEn investigaci\u00f3ns, estes sons viuse que est\u00e1n asociados con sentimentos emocionais positivos, e establ\u00e9cense lazos sociais co emisor, e como resultado as ratas quedan condicionadas a buscalo. Por\u00e9n, a medida que a idade das ratas aumenta, a tendencia a emitir estes sons parece declinar.\nComunicaci\u00f3n audible.\nProducen tam\u00e9n ru\u00eddos comunicativos audibles polo ser humano. O que se lle oe con m\u00e1is frecuencia \u00e1s ratas dom\u00e9sticas \u00e9 renxer os dentes, o cal se produce xeralmente porque o animal est\u00e1 contento, pero pode ser tam\u00e9n unha forma de 'autoconsolo' en situaci\u00f3ns de estr\u00e9s, como unha visita ao veterinario. O ru\u00eddo descr\u00edbese como un r\u00e1pido chasquido ou 'zunido', que var\u00eda dun animal a outro.\nAdemais, con frecuencia ch\u00edan en diversos tons desde os ch\u00edos de dor abruptos de ton alto a sons \"cantareiros\" persistentes suaves durante as confrontaci\u00f3ns.\nDieta.\nA rata com\u00fan \u00e9 un verdadeiro omn\u00edvoro e come case calquera cousa, pero os cereais forman unha parte substancial da s\u00faa dieta. Martin Schein, fundador da Sociedade do Comportamento Animal en 1964, estudou a dieta das ratas com\u00fans e chegou \u00e1 conclusi\u00f3n de que os alimentos m\u00e1is probables da rata com\u00fan eran ovos revoltos, macarr\u00f3ns con queixo, cenorias cr\u00faas e grans de millo cocidos. Segundo Schein, os alimentos menos preferidos por elas eran remolacha cr\u00faa, pexegos e apio cru.\nO comportamento de procura de comida adoita ser espec\u00edfico de poboaci\u00f3n e var\u00eda segundo o ambiente e as fontes de alimentos. As ratas com\u00fans que viv\u00edan nunha zona de desova en Virxinia Occidental capturaban cr\u00edas de peixes.\nAlgunhas colonias que viven nas beiras do r\u00edo Po en Italia merg\u00fallanse nas augas para apa\u00f1ar moluscos, unha pr\u00e1ctica que demostra a aprendizaxe social entre os membros desta especie. As ratas na illa de Norderoog no mar do Norte axexan e matan pardais e patos.\nReproduci\u00f3n e ciclo vital.\nA rata com\u00fan \u00e9 moi prol\u00edfica; pode reproducirse durante todo o ano se as condici\u00f3ns son axeitadas, e unha femia pode producir ata cinco camadas ao ano. O per\u00edodo de xestaci\u00f3n \u00e9 s\u00f3 de 21 d\u00edas e as camadas poden ser de ata 14 cr\u00edas, a\u00ednda que o m\u00e1is com\u00fan \u00e9 7. Chegan \u00e1 madurez sexual \u00e1s cinco semanas de idade. En condici\u00f3ns ideais para a rata, isto significa que a poboaci\u00f3n de femias poder\u00eda multiplicarse por 3,5 (a metade dunha camada de 7) en s\u00f3 8 semanas (5 semanas para chegar \u00e1 madurez sexual e 3 semanas de xestaci\u00f3n), o que corresponde a un crecemento equivalente a que a poboaci\u00f3n se multiplique por 10 en s\u00f3 15 semanass. A duraci\u00f3n m\u00e1xima da vida deste animal \u00e9 duns 3 anos, a\u00ednda que o m\u00e1is com\u00fan \u00e9 que vivan apenas un ano. A taxa de mortalidade anual estimada \u00e9 do 95%, e as principais causas de mortalidade son os predadores e os conflitos interespec\u00edficos.\nCando est\u00e1n lactando as femias mostran un ritmo de 24 horas de comportamento materno, e pasan m\u00e1is tempo atendendo \u00e1s camadas pequenas que \u00e1s grandes.\nViven en grandes grupos xer\u00e1rquicos, en toqueiras ou en sitios subsuperficiais, como sumidoiros e sotos. Cando hai escaseza de comida, as ratas que son inferiores na orde social son as primeiras en morrer. Se se extermina unha gran fracci\u00f3n da poboaci\u00f3n de ratas, as restantes restauran rapidamente o nivel da poboaci\u00f3n.\nComportamento social.\nAs ratas com\u00fans xeralmente se acicalan unhas a outras e dormen xuntas. Establecen unha orde xer\u00e1rquica, polo que unhas ratas dominan a outras. Os grupos de ratas adoitan \"xogar a pelexar\", o cal implica unha combinaci\u00f3n de saltos, persecuci\u00f3ns, rodar e \"boxeo\". Nestes xogos s ratas buscan o pescozo das outras, mentres que nas loitas serias atacan a parte traseira das outras. Se o espazo onde viven \u00e9 limitado, o comportamento pode facerse agresivo, o cal pode resultar na morte dalg\u00fans animais, reducindo as\u00ed a carga sobre o espazo vital.\nForman grupos familiares formados pola nai e as cr\u00edas. Isto apl\u00edcase a ambos os grupos de machos e femias. Por\u00e9n, as ratas son animais territoriais, o que significa que xeralmente act\u00faan agresivamente ou temen as ratas estra\u00f1as. Cando defenden o seu territorio xeralmente po\u00f1en de punta o pelo, asub\u00edan, ch\u00edan e moven os rabos. Pers\u00e9guense unhas a outras, outras veces acic\u00e1lanse, dormen en grupos, loitan entre elas, te\u00f1en rifas pola dominancia, comun\u00edcanse e xogan de diversos modos entre elas. O arrexuntamento \u00e9 unha importante parte adicional da socializaci\u00f3n das ratas. Este arrexuntamento de moitos individuos suponse que ten a funci\u00f3n de conservar a calor. As cr\u00edas de ratas no ni\u00f1o dependen especialmente da calor da s\u00faa nai, xa que non poden regular a s\u00faa propia temperatura. O arrexuntamento \u00e9 unha forma extrema de gregarismo. Outras formas de interacci\u00f3n son: arrastrarse por debaixo doutro individuo; cami\u00f1ar por encima doutros individuos; o aloacicalamento a outros individuos, que se distingue do autoacicalamento; e empurrar co foci\u00f1o suavemente a outro preto do pescozo.\nEscavaci\u00f3n de toqueiras.\nAs ratas com\u00fans escavan intensamente, tanto na natureza coma en catividade se dispo\u00f1en dun substrato axeitado para facelo. Xeralmente empezan a escavar unha nova toqueira ao lado dun obxecto ou estrutura, xa que isto lles proporciona un resistente \"tellado\" para a parte da toqueira que est\u00e1 preto da superficie. As toqueiras vanas constru\u00edndo de modo que finalmente constan de moitos t\u00faneles e entradas secundarias. Os machos m\u00e1is vellos xeralmente non escavan, mentres que os machos novos e as femias escavan vigorosamente.\nAs toqueiras proporcionanlles abrigo e un sitio para almacenar comida, as\u00ed como un lugar seguro e termorregulado. As ratas usan as s\u00faas toqueiras para escapar das ameazas que perciben nas zonas pr\u00f3ximas; por exemplo, ret\u00edranse \u00e1s s\u00faas toqueiras despois de sentir un ru\u00eddo forte repentino ou cando foxen de intrusos. A escavaci\u00f3n de toqueiras pode describirse como un \"comportamento defensivo preencontro\", o que \u00e9 o oposto dun \"comportamento defensivo posencontro\", como loitar, quedar paralizado, ou evitar un est\u00edmulo ameazante.\nDistribuci\u00f3n e h\u00e1bitat.\nA especie orixinouse probablemente nas chairas de Asia, norte da China e Mongolia, espallouse a outras partes do mundo durante a Idade Media. A cuesti\u00f3n de cando as ratas pasaron a facerse especie comensal dos seres humanos non est\u00e1 a\u00ednda esclarecida, pero a especie foise espallando e establecendo ao longo das rutas de migraci\u00f3n humanas e agora vive practicaemtne en todos os sitios onde vive o ser humano.\nA rata com\u00fan puido estar presente en Europa xa en 1553, o que se concl\u00fae dunha ilustraci\u00f3n e descrici\u00f3n do naturalista su\u00edzo Conrad Gesner que aparece no seu libro \"Historiae animalium\" (Historia dos animais), publicado en 1551\u20131558. A\u00ednda que a descrici\u00f3n de Though Gesner poder\u00eda aplicarse tam\u00e9n \u00e1 rata negra, a s\u00faa menci\u00f3n dunha alta porcentaxe de animais albinos (que non \u00e9 rara entre as poboaci\u00f3ns silvestres de rata com\u00fan) engade credibilidade a esta conclusi\u00f3n. Os informes fiables que datan do s\u00e9culo XVIII documentan a presenza da rata com\u00fan en Irlanda en 1722, en Inglaterra en 1730, en Francia en 1735, en Alema\u00f1a en 1750 e en Espa\u00f1a en 1800, espallandose por todas partes durante a Revoluci\u00f3n Industrial. Non chegou a Am\u00e9rica ata 1750\u20131755.\nA medida que se desprazou desde Asia, a rata com\u00fan xeralmente foi desprazando \u00e1 rata negra nas \u00e1reas onde viv\u00eda o seu humano (esta \u00faltima viv\u00eda m\u00e1is preto do ser humano antes e foi a que contribu\u00edu ao espallamento da Peste negra na Idade Media). A rata com\u00fan, ademais de ser meirande e m\u00e1is agresiva, beneficiouse do cambio de constru\u00edr estruturas e casas de madeira e tellados de palla a edificios de ladrillos e tellas, que favoreceu \u00e1s ratas com\u00fans escavadoras sobre as ratas negras m\u00e1is arb\u00f3reas. Ademais, as ratas com\u00fans comen unha ampla variedade de alimentos e son m\u00e1is resistentes aos extremos clim\u00e1ticos.\nEn ausencia de humanos, as ratas com\u00fans prefiren ambientes h\u00famidos, como as ribeiras de r\u00edos. Por\u00e9n, a gran maior\u00eda delas est\u00e1n hoxe ligadas aos ambientes creados polo ser humano, como os sistemas de sumidoiros. \nDise con frecuencia que nas cidades hai m\u00e1is ratas que persoas, pero isto var\u00eda segundo a \u00e1rea dependendo do clima, condici\u00f3ns de vida etc. As ratas com\u00fans nas cidades non adoitan vagar amplamente pola cidade, e xeralmente permanecen nun raio de 20 m do seu ni\u00f1o se dispo\u00f1en dunha fonte de alimento suficientemente concentrada, pero despr\u00e1zanse moito m\u00e1is lonxe cando hai escaseza de aimentos. Por po\u00f1er un exemplo, deb\u00e1tese moito o tama\u00f1o da poboaci\u00f3n de ratas en Nova York, e as estimaci\u00f3ns var\u00edan desde case 100 mill\u00f3ns de ratas a s\u00f3 250.000. Ademais de nos sumidoiros, as ratas viven confortablemente en rueiros e edificios residenciais, xa que al\u00ed hai unha fonte grande e continua de alimentos.\nAs \u00fanicas zonas do mundo libres de ratas com\u00fans son o continente ant\u00e1rtico, onde o clima fai imposible que se establezan, as\u00ed como algunhas partes da zona \u00e1rtica (pero non todas), algunhas illas especialmente afastadas doutros territorios, a provincia de Alberta no Canad\u00e1, e certas \u00e1reas de conservaci\u00f3n en Nova Zelandia. A zona habitada polo ser humano m\u00e1is grande libre destas ratas \u00e9 Alberta porque foron eliminadas por un programa gobernamental moi agresivo de control, que empezou na d\u00e9cada de 1950. Este resultado en Alberta foi axudado porque a rexi\u00f3n est\u00e1 lonxe de portos e s\u00f3 a parte leste \u00e9 apropiada para unha entrada das ratas, que non poden vivir nas duras condici\u00f3ns doutras zonas. A provincia adxacente de Saskatchewan iniciou un programa similar en 1972 e reduciu as poboaci\u00f3ns de ratas com\u00fans, pero sen conseguir erradicalas. Nalgunhas partes do mundo a invasi\u00f3n desas zonas polas ratas supuxo unha ameaza para a fauna nativa, xa que comen ovos de aves e outros pequenos animais, como ocorreu en Nova Zelandia..\nDoenzas.\nIgual que outros roedores, as ratas com\u00fans poden portar diversos pat\u00f3xenos, que poden orixinar doenzas, como a enfermidade de Weil, a febre da mordedura de rata, a criptosporid\u00edose, febres hemorr\u00e1xicas virais, a febre Q e a s\u00edndrome pulmonar por hantavirus. Nalg\u00fans pa\u00edses como Reino Unido son un importante reservorio da bacteria \"Coxiella burnetii\", que causa a febre Q, cunha seroprevalencia para a bacteria nalgunhas poboaci\u00f3ns silvestres de ata o 53%.\nEsta especie tam\u00e9n serve de reeservorio do \"Toxoplasma gondii\", o parasito que causa a toxoplasmose, a\u00ednda que a doenza normalmente s\u00f3 se espalla das ratas aos humanos cando os gatos dom\u00e9sticos se alimentan de ratas infectadas. Este parasito ten unha longa historia evolutiva coa rata com\u00fan, e hai indicios de que o parasito evolucionou para alterar a percepci\u00f3n das ratas infectadas \u00e1 predaci\u00f3n polos gatos, o que as fai m\u00e1is susceptibles de seren atrapadas polos gatos, e isto facilita a transmisi\u00f3n.\nEsta especie foi a mi\u00fado asociada con gromos de triquinose, pero o grao en que a rata com\u00fan \u00e9 responsable da transmisi\u00f3n da larva de \"Trichinella\" aos humanos e outros animais sinantr\u00f3picos \u00e9 discutido. \"Trichinella pseudospiralis\", un parasito que antes se consideraba que non era un pat\u00f3xeno potencial para os humanos ou animais dom\u00e9sticos, viuse que pode ser pat\u00f3xeno para os humanos e \u00e9 portado polas ratas com\u00fans.\n\u00c1s veces dise erradamente que as ratas com\u00fans son un reservorio importante para o axente da peste bub\u00f3nica, e un dos posibles causantes da epidemia de Peste negra da Idade Media. Por\u00e9n, isto non \u00e9 certo. A bacteria responsable, \"Yersinia pestis\", \u00e9 normalmente end\u00e9mica en s\u00f3 unhas poucas especies de roedores e normalmente \u00e9 transmitia zoonoticamante polas pulgas da rata, e son portadores com\u00fans roedores como \"Spermophilus\" e \"Neotoma\", e a rata responsable da Peste negra crese que foi a rata negra (\"Rattus rattus\"). Por\u00e9n, as ratas com\u00fans poden padecer esta peste, as\u00ed como moitas especies non roedoras, como cans, gatos e humanos. Como a que contribu\u00edu ao espallamento da Peste negra a trav\u00e9s das pulgas foi a rata negra, hipotetizouse que o desprazamento das ratas negras polas ratas com\u00fans fixo historicamente que declinase a incidencia da peste bub\u00f3nica. Por\u00e9n, esta hip\u00f3tese non concorda coas datas do desprazamento nin coas dos incrementos e diminuci\u00f3ns das epidemias de peste bub\u00f3nica.\nEn catividade.\nUso en ciencia.\nO cruzamento selectivo de ratas com\u00fans albinas rescatadas dun deporte agora prohibido chamado en Inglaterra \"rat baiting\" (un can terrier ti\u00f1a que capturalas o m\u00e1is rapidamente posible e o p\u00fablico apostaba) produciu a variedade albina ou \"rata de laboratorio\". Igual que o rato de laboratorio (\"Mus musculus\"), estas ratas son utilizadas en experimentos m\u00e9dicos, psicol\u00f3xicos e biol\u00f3xicos, e son un dos principais organismos modelo. A s\u00faa utilidade d\u00e9bese a que crecen rapidamente ata chegar \u00e1 madurez sexual e son f\u00e1ciles de manter e de criar en catividade. Cando os bi\u00f3logos modernos falan de \"ratas\" nos ses experimentos, case sempre se est\u00e1n a referir a \"Rattus norvegicus\".\nComo mascotas.\nA rata com\u00fan tense como macota en moitas partes do mundo. Nalg\u00fans pa\u00edses mesmo se fixeron asociaci\u00f3ns de ratas mascotas similares ao American Kennel Club para cans, nas cales se establecen os est\u00e1ndares, se organizan eventos e promoven unha tenencia responsable das mascotas polos seus donos. Hai moitos tipos de ratas com\u00fans dom\u00e9sticas, que var\u00edan nos patr\u00f3ns e estilo da pelaxe, como as variedades Hairless ou Rex e m\u00e1is recentemente cre\u00e1ronse tipos con variaci\u00f3ns no tama\u00f1o e estrutura corporal, como as variedades ananas e sen rabo.\nV\u00e9xase tam\u00e9n.\nLigaz\u00f3ns externas.\nResumos\nXenoma de \"Rattus norvegicus\" e uso como animal modelo"}
{"id": "360414", "revid": "27155", "url": "https://gl.wikipedia.org/wiki?curid=360414", "title": "Rata de Polinesia", "text": ""}
{"id": "360422", "revid": "1131", "url": "https://gl.wikipedia.org/wiki?curid=360422", "title": "A Carriceira", "text": ""}
{"id": "360423", "revid": "1131", "url": "https://gl.wikipedia.org/wiki?curid=360423", "title": "Carricova", "text": "O top\u00f3nimo galego Carricova pode referirse a:"}
{"id": "360424", "revid": "1131", "url": "https://gl.wikipedia.org/wiki?curid=360424", "title": "O Carril", "text": ""}
{"id": "360425", "revid": "56817", "url": "https://gl.wikipedia.org/wiki?curid=360425", "title": "A Carrilla", "text": "O top\u00f3nimo galego A Carrilla pode referirse a:"}
{"id": "360426", "revid": "1131", "url": "https://gl.wikipedia.org/wiki?curid=360426", "title": "O Carrilnovo", "text": ""}
{"id": "360427", "revid": "1131", "url": "https://gl.wikipedia.org/wiki?curid=360427", "title": "O Carrio", "text": ""}
{"id": "360428", "revid": "1131", "url": "https://gl.wikipedia.org/wiki?curid=360428", "title": "O Carrizo", "text": "O top\u00f3nimo O Carrizo pode referirse a:"}
{"id": "360434", "revid": "25871", "url": "https://gl.wikipedia.org/wiki?curid=360434", "title": "Xandru Fern\u00e1ndez", "text": "Xandru Fern\u00e1ndez, nado en Tur\u00f3n (Mieres) en 1970, \u00e9 un escritor asturiano en lingua asturiana.\nTraxectoria.\nLicenciado en Filosof\u00eda pola Universidade de Oviedo, exerceu de profesor da materia do mesmo nome no instituto p\u00fablico de Lluanco. A s\u00faa obra \u00e9 unha das m\u00e1is extensas da segunda xeraci\u00f3n do Surdimientu. Componse de novelas, poes\u00eda e libros de relatos; ademais de traduci\u00f3ns de autores como Franz Kafka e Thomas Mann. Al\u00e9n diso, \u00e9 co\u00f1ecido pola s\u00faa faceta de letrista musical, espacialmente como colaborador do grupo de rock Dixebra, mantendo relaci\u00f3n de amizade cos seus membros.\nGa\u00f1ou o Premio de narrativa Xosefa de Xovellanos en 1994 (\"El club de los inocentes\"), 1999 (\"El sua\u00f1u de los p\u00e1xaros de sable\") e 2011 (\"El pr\u00edncipe derviche\") e o Xuan Mar\u00eda Acebal de poes\u00eda de 2008. Foi promotor de diversas iniciativas culturais, columnista do semanario \"Les Noticies\" e membro do consello editorial da revista de ensaio \"Tiempu de N\u00f3s\"."}
{"id": "360435", "revid": "102241", "url": "https://gl.wikipedia.org/wiki?curid=360435", "title": "Lingua sindhi", "text": "A lingua sindhi (\u0633\u0646\u068c\u064a, \u0938\u093f\u0928\u094d\u0927\u0940, ) \u00e9 unha lingua indoaria da hist\u00f3rica rexi\u00f3n de Sind, falada polo pobo sindhi. \u00c9 a lingua oficial da provincia de Sind, Paquist\u00e1n. Na India, o sindhi \u00e9 unha das linguas oficialmente reco\u00f1ecidas polo goberno federal. Ten influencias da lingua baluchi e da lingua kutchi faladas nas provincias adxacentes de Baluchist\u00e1n e Kachchh.\nA maior\u00eda dos falantes de sindhi conc\u00e9ntranse en Paquist\u00e1n, na provincia de Sind, e na India, na rexi\u00f3n Kachchh do estado de Gujarat e na rexi\u00f3n de Ulhasnagar do estado de Maharashtra. Os falantes da India comp\u00f3\u00f1ense por sindhis hind\u00fas que migraron dende Sind e se asentaron na India despois da independencia de Paquist\u00e1n en 1947, e tam\u00e9n pola di\u00e1spora sindhi en todo o mundo. A lingua sindhi tam\u00e9n \u00e9 falada por comunidades sindhi de Hong Kong, Om\u00e1n, Indonesia, Singapur, os Emiratos \u00c1rabes Unidos, o Reino Unido e os Estados Unidos de Am\u00e9rica."}
{"id": "360438", "revid": "98629", "url": "https://gl.wikipedia.org/wiki?curid=360438", "title": "Estados cruzados", "text": "Os Estados cruzados, tam\u00e9n co\u00f1ecidos como Outremer, foron uns Estados feudais, entre os s\u00e9culos XII e XIII, creados polos cruzados de Europa Occidental en Asia Menor, Grecia e a Terra Santa, e durante as cruzadas b\u00e1lticas no leste da rexi\u00f3n do B\u00e1ltico. O nome tam\u00e9n fai referencia a outras ganancias territoriais (moitas veces pequenas e de curta duraci\u00f3n) feita polos reinos cristi\u00e1ns medievais contra os adversarios musulm\u00e1ns e pag\u00e1ns.\nFondo.\nA comezos do s\u00e9culo VII, os gobernantes musulm\u00e1ns comezaron a expandir os seus territorios a costa das terras cristi\u00e1s-romanas (bizantinas), conquistando Exipto e o levante, e pouco a pouco, ocupando todo o norte de \u00c1frica, a maior\u00eda do sueste asi\u00e1tico e da pen\u00ednsula Ib\u00e9rica. Os bizantinos, recuperaron parcialmente os territorios en numerosas ocasi\u00f3ns, pero co tempo perderon todo salvo Anatolia e partes da Tracia e dos Balc\u00e1ns. No occidente, os reinos cat\u00f3licos do norte da pen\u00ednsula ib\u00e9rica lanzaron unha serie de campa\u00f1as, co\u00f1ecidas como Reconquista, para recuperar a pen\u00ednsula dos chamados \"mouros\"que ocupaban Al-\u00c1ndalus. Estas conquistas na pen\u00ednsula ib\u00e9rica non son consideradas habitualmente como cruzadas, coa excepci\u00f3n da conquista do Reino de Valencia.\nEn 1071, o ex\u00e9rcito bizantino foi derrotado polo musulm\u00e1n da dinast\u00eda selx\u00facida na batalla de Manzikert, o que resultou na perda da maior parte de Asia Menor. A situaci\u00f3n representou unha grave ameaza existencial para o ortodoxo Imperio Bizantino. O emperador enviou un chamamento ao Papa de Roma para que enviase axuda militar co obxectivo de restaurar os antigos territorios cristi\u00e1ns. O resultado foi unha serie de campa\u00f1as militares no Mediterr\u00e1neo oriental, co\u00f1ecido como o \"cruzadas\". Por desgraza para os Bizantinos, os cruzados non mantiveron a fidelidade ao Emperador Bizantino, establecendo as\u00ed os seus propios Estados nas rexi\u00f3ns conquistadas, inclu\u00edndo no coraz\u00f3n do propio Imperio Bizantino.\nPrimeira cruzada.\nOs catro primeiros Estados cruzados foron creados no Levante inmediatamente despois da primeira cruzada:\nO Reino Armenio de Cilicia tivo a s\u00faa orixe antes do s\u00e9culo XIII, pero foi concedido o status dun reino polo papa Inocencio III, e m\u00e1is tarde tornouse totalmente occidentalizado pola dinast\u00eda francesa dos Casa de Lusignan.\nTerceira cruzada.\nDurante a terceira cruzada, os cruzados fundaron o Reino de Chipre. Ricardo I de Inglaterra conquistou Chipre no seu cami\u00f1o a Terra Santa. Posteriormente vendeu a illa aos cabaleiros templarios que foron incapaces de manter o seu control por mor da falta de recursos e un voraz actitude cara \u00e1 poboaci\u00f3n local, o que levou a unha serie de revoltas populares. Os Templarios pronto devolveron a illa a Ricardo que a revendeu ao destronado rei de Xerusal\u00e9n Guido de Lusignan no 1192. Guido fundou unha dinast\u00eda que durou ata 1489, cando a vi\u00fava de Xaime II o Bastardo, a ra\u00ed\u00f1a Catarina Cornaro, nativa de Venecia, abdicou do seu trono en favor da Rep\u00fablica de Venecia, que se anexa a illa. Durante a maior parte da s\u00faa historia baixo os reis Lusignan, Chipre foi un pr\u00f3spero reino medieval, comercial e centro de comercio da cristiandade occidental no oriente Medio. O declive do reino comezou cando participou na disputa entre as Rep\u00fablicas Comerciantes Italianas de X\u00e9nova e Venecia. De feito, o seu declive pode ser atribu\u00eddo a unha desastrosa guerra con X\u00e9nova en 1373-74 que rematou cos xenoveses ocupando o principal porto da cidade de Famagusta. Finalmente, coa axuda de Venecia, o reino recuperou Famagusta, pero por ent\u00f3n era demasiado tarde e, en calquera caso, os venecianos ti\u00f1an os seus propios proxectos na illa. O control veneciano sobre Chipre durou pouco m\u00e1is de 80 anos, ata 1571, cando o Imperio Otom\u00e1n baixo o sult\u00e1n Selim II Sarkhosh invadiu e capturou toda a illa. A batalla por Chipre entre Venecia e o Imperio Otom\u00e1n quedou inmortalizada por William Shakespeare na s\u00faa obra Otelo.\nCuarta cruzada.\nTrala cuarta cruzada, os territorios do Imperio Bizantino quedaron divididos en varios estados, comezando o chamado per\u00edodo da \"Francocracia\" ():\nHistoria posterior.\nVarias illas, m\u00e1is notabelmente Creta (1204-1669), Eubea (Negroponte, ata 1470), e as Illas X\u00f3nicas (ata 1797) quedaron baixo o poder de Venecia.\nEstes estados sufriron os ataques do estados sucesores bizantinos de Nicea e \u00c9piro, as\u00ed como Bulgaria. Tesal\u00f3nica e o Imperio Latino foron reconquistados polos bizantinos no 1261. Descendentes dos Cruzados continuaron gobernando en Atenas e o Peloponeso (Morea) ata o s\u00e9culo XV, cando a \u00e1rea foi conquistada polos turcos otom\u00e1ns.\nCruzadas do norte.\nNa rexi\u00f3n do B\u00e1ltico, as tribos ind\u00edxenas na Idade Media rexeitaron inicialmente o cristianismo. En 1193, o papa Celestino III pediu unha cruzada contra os pag\u00e1ns, que inclu\u00edu \u00f3s Prusianos, \u00f3s Lituanos e outras tribos que habitaban Estonia, Letonia e Prusia Oriental. Este per\u00edodo de guerra co\u00f1\u00e9cese como cruzadas do norte."}
{"id": "360444", "revid": "89787", "url": "https://gl.wikipedia.org/wiki?curid=360444", "title": "Mar de Kara", "text": "O mar de Kara (en ruso:\u041a\u0430\u0440\u0441\u043a\u043e\u0435 \u043c\u043e\u0440\u0435, \"K\u00e1rskoe more\") \u00e9 un sector do oc\u00e9ano Glacial \u00c1rtico, localizado ao norte de Siberia (Rusia). Est\u00e9ndese entre os arquip\u00e9lagos de Nova Zembla e Terra do Norte. Ao sur ten como l\u00edmite a costa setentrional de Siberia, na que destacan as pen\u00ednsulas de Yamal e a de Taimir.\nA palabra \"kara\" deriva de kara, que en varias linguas turcas significa \"negro\" e tam\u00e9n simboliza \"norte\".\nXeograf\u00eda.\nO mar de Kara est\u00e1 limitado ao oeste pola illa de Nova Zembla, ao leste polas illas Severnaya Zemlya, ao sur polo continente e ao norte por unha li\u00f1a que partindo do cabo Kohlsaat, na Illa Graham Bell, discorre pola Terra de Francisco Xos\u00e9 ata o cabo Molotov (cabo \u00c1rtico), o punto m\u00e1is setentrional da illa Komsomolets, no arquip\u00e9lago de Severnaya Zemlya.\nEst\u00e1 localizado entre o mar de Pechora -un brazo occidental do mar de Barents- ao oeste, co que est\u00e1 conectado polo estreito de Kara, e o estreito Yugorsky e o mar de Laptev ao leste.\nMide aproximadamente 1.450 quil\u00f3metros de longo e 970 quil\u00f3metros de ancho cunha \u00e1rea de ao redor de 880.000\u00a0km2 e unha profundidade media de 110 m, sendo a profundidade m\u00e1xima de 600 metros.\nEn comparaci\u00f3n co mar de Barents, que recibe relativamente as c\u00e1lidas correntes do oc\u00e9ano Atl\u00e1ntico, o mar de Kara \u00e9 moito m\u00e1is fr\u00edo, mant\u00e9ndose conxelado durante m\u00e1is de nove meses ao ano: practicamente, s\u00f3 \u00e9 navegable en xullo e agosto. As s\u00faas augas reciben as augas doces dos r\u00edos Obi (5.410\u00a0km), Ienisei (4.093\u00a0km), Piasina (817\u00a0km) e Taimir (640\u00a0km), polo que a s\u00faa salinidade \u00e9 moi variable. Hai dous grandes golfos na zona, o golfo de Ob (de case 1000\u00a0km de lonxitude) e o golfo do Ienisei, m\u00e1is pequeno.\nA s\u00faa ribeira occidental pertence ao \u00f3blast de Arkhanguelsk, a central ao \u00f3blast de Tiumen e a oriental ao Krai de Krasnoiarsk.\nOs seus principais portos son Novy Port e Dikson, este \u00faltimo na boca do golfo do Ienisei. O mar de Kara \u00e9 unha importante zona de pesca, a\u00ednda que tan s\u00f3 dous meses ao ano. Ultimamente realiz\u00e1ronse importantes descubrimentos de petr\u00f3leo e gas natural -unha extensi\u00f3n da conca petroleira da Siberia Occidental- a\u00ednda que a\u00ednda non foron desenvolvidos.\nIllas.\nHai moitas illas e grupos de illas no mar de Kara. A diferenza dos demais mares marxinais do \u00c1rtico, nos que a maior\u00eda das illas at\u00f3panse ao longo da costa, no mar de Kara moitas das illas at\u00f3panse en mar aberto na s\u00faa rexi\u00f3n central, como as illas do Instituto \u00c1rtico, as illas Izvesti TSIK, as illas Kirov, a illa Uedineniya ou illas solitarias, como a illa Vize e a illa Voronina.\nO grupo m\u00e1is numeroso de illas do mar de Kara \u00e9, con moito, o arquip\u00e9lago Nordenski\u00f6ld, con cinco grandes subgrupos e m\u00e1is de noventa illas. Outras illas importantes son illa Bely, illa Dikson, illa Taymyr, illas Kamennyye e illa Oleni.\nA pesar da alta latitude todas as illas non son glaciares agas da illa de Ushakov no extremo setentrional do mar de Kara.\nHistoria.\nO mar de Kara era antigamente co\u00f1ecido como \"Oc\u00e9ano Scythicus\" ou \"Mare Glaciale\" e aparece xa, con estes nomes, nos antigos mapas do s\u00e9culo XVI. Dado que est\u00e1 pechado polo xeo a maior parte do ano mant\u00edvose en gran parte inexplorado ata finais do s\u00e9culo XIX.\nEn 1556 Stephen Borough (1525-84), navegou no \"Searchthrift\" para tratar de chegar ao r\u00edo Obi, pero foi detido polo xeo e a n\u00e9boa \u00e1 entrada do mar de Kara. Ata 1580 non houbo outra expedici\u00f3n inglesa, a de Arthur Pet e Charles Jackman, que tentaba atopar o paso do Nordeste, un paso cara ao Pac\u00edfico, tam\u00e9n fracasou feito polo que en Inglaterra se perdeu o interese na procura de tal paso.\nEse interese foi recobrado a finais do s\u00e9culo XVI polas Provincias Unidas dos Pa\u00edses Baixos, que enfrascadas na guerra dos oitenta anos contra Espa\u00f1a, buscaban unha ruta mar\u00edtima entre o mar do Norte, bordeando a costa norte de Rusia, que lles permitira chegar o Extremo Oriente e dese modo alcanzar as Indias Orientais, onde ti\u00f1an intereses comerciais, sen utilizar a ruta tradicional rodeando Europa e \u00c1frica, controlada por Espa\u00f1a. En 1594, preparouse unha frota de catro barcos, desde a cidade de Enkhuizen, ao mando de Cornelis Corneliszoon Nay ao que acompa\u00f1aban outros dous famosos navegante, Jan Huygen van Linschoten e Willem Barents. Nay conseguiu superar o estreito de Vaygach e penetrar no mar de Kara. Ao ano seguinte, 1595, Nay volveu ao mando dunha gran frota de sete barcos, pero atoparon o estreito conxelado e tiver\u00f3n que desistir. Barents comandou un terceiro e \u00faltimo intento en 1596, con s\u00f3 dous barcos, co que tampouco logrou atravesar o estreito. Tras tentar bordear o extremo norte da illa de Nova Zembla, o seu barco quedou atrapado no xeo o 11 de setembro. Tras pasar ese inverno na illa, tentaron regresar ao ano seguinte nos botes, perdendo Barents a vida nesa viaxe de volta. Os Pa\u00edses Baixos tam\u00e9n desistiron de atopar a ruta mar\u00edtima do Norte.\nEn 1736-37, o almirante ruso Stepan Malygin levou a cabo unha viaxe \u00e1 illa Dolgiy no mar de Barents. Os dous buques desta primeira expedici\u00f3n foron a \"Perviy\", con Malygin ao mando e a \"Vtoroy\", capitaneada polo capit\u00e1n A. Skuratov. Despois de entrar no pouco explorado mar de Kara, navegaron ata a desembocadura do r\u00edo Obi. Malygin tomou coidadosas observaci\u00f3ns da ata ese ent\u00f3n case desco\u00f1ecida zona da costa \u00e1rtica de Rusia. Con este co\u00f1ecemento foi capaz de trazar o primeiro mapa preciso das beiras do \u00c1rtico entre o r\u00edo Pechora e o r\u00edo Obi.\nEn 1878 o explorador sueco Adolf Erik Nordenski\u00f6ld, partindo desde Gotemburgo no barco \"Vega\", navegou ao longo da costa siberiana, cruzou o mar de Kara, e a pesar das bolsas de xeo, logrou alcanzar os 180\u00b0 de lonxitude a principios de setembro. Atrapado polo xeo no inverno no mar de Chukchi, Nordenski\u00f6ld esperou e fixo trocos co pobo local, os chukchis. O ver\u00e1n seguinte o Vega quedou libre e conseguiu chegar a Iocoama, no Xap\u00f3n. Converteuse no primeiro navegante que franque\u00f3 o paso do Nordeste. O maior grupo de illas do mar de Kara, o arquip\u00e9lago Nordenski\u00f6ld, leva o seu nome na s\u00faa honra.\n1912 foi un ano tr\u00e1xico para os exploradores rusos do \u00c1rtico. Nese fat\u00eddico ano o mar non se desconxelou totalmente e grandes t\u00e9mpanos de xeo bloquearon a ruta do nordeste. Tres expedici\u00f3ns que quer\u00edan cruzar o mar de Kara quedaron atrapadas e non sobreviviron: a de Georgy Sedov, no buque \"Foka\"; a de Georgy Brusilov, no \"Santa Ana\"; e a de Vladimir Rusanov, no \"Gercules\". Sedov ti\u00f1a a intenci\u00f3n de chegar \u00e1 Terra de Francisco Xos\u00e9 en barco, deixar un dep\u00f3sito al\u00ed e nunha zorra alcanzar o Polo norte. Debido \u00e1 gran cantidade de xeo atopado o primeiro ver\u00e1n, o buque s\u00f3 puido chegar a Nova Zembla e invernou na Terra de Francisco Xos\u00e9. En febreiro de 1914 Sedov dirixiuse ao Polo con dous tripulantes e tres zorras, pero caeu enfermo e morreu na illa Rudolf.\nBrusilov trataba de navegar a trav\u00e9s do paso do Nordeste, cando foi atrapado polo xeo no mar de Kara e arrastrado \u00e1 deriva, cara ao norte, durante m\u00e1is de dous anos, ata chegar a unha latitude de 83\u00b017 N. Trece homes, encabezados por Valerian Albanov, sa\u00edron do barco e comezaron a cami\u00f1ar polo xeo a trav\u00e9s da Terra de Francisco Xos\u00e9, pero s\u00f3 Albanov e un mari\u00f1eiro (Alexander Konrad) sobreviviron despois dun horrible calvario de tres meses. No mesmo ano a expedici\u00f3n de Rusanov perdeuse no mar de Kara. A ausencia prolongada de noticias sobre estas tres expedici\u00f3ns espertou a atenci\u00f3n do p\u00fablico, e organiz\u00e1ronse algunhas pequenas expedici\u00f3ns de rescate, inclu\u00edndo cinco voos sobre o mar e o xeo, desde a costa noroeste de Nova Zembla, do pioneiro piloto Jan Nag\u00f3rski.\nDespois da revoluci\u00f3n rusa de 1917, a escala e o alcance da exploraci\u00f3n do mar de Kara aumentou considerablemente como parte da labor de desenvolvemento da ruta do mar do Norte. Aumentou o n\u00famero de estaci\u00f3ns polares, cinco das cales xa exist\u00edan en 1917, proporcionando informes meteorol\u00f3xicos, reco\u00f1ecemento do xeo e instalaci\u00f3ns de radio. En 1932 hab\u00eda 24 estaci\u00f3ns, en 1948 ao redor de 80 e na d\u00e9cada de 1970 m\u00e1is de 100. O uso de quebraxeos e, m\u00e1is tarde, de aeronaves, xeneralizouse como plataformas para o traballo cient\u00edfico. En 1929 e 1930 o quebraxeos Sedov levou grupos de cient\u00edficos a Severnaya Zemlya, a \u00faltima gran peza de territorio non co\u00f1ecido no \u00c1rtico sovi\u00e9tico, e o arquip\u00e9lago foi completamente cartografiado por Georgy Ushakov entre 1930 e 1932.\nParticularmente dignos de menci\u00f3n son tres cruceiros do quebraxeos \"Sadko\", que pasaron m\u00e1is ao norte que a maior\u00eda; en 1935 e 1936 as \u00faltimas zonas inexploradas no norte do mar de Kara foron examinadas e a pequena e rec\u00f3ndita illa Ushakov foi descuberta.\nNo ver\u00e1n de 1942 varios submarinos e buques de guerra alem\u00e1ns da Kriegsmarine entraron no mar de Kara a fin de destru\u00edr a maior cantidade de buques rusos que fose posible, na campa\u00f1a naval co\u00f1ecida como \u00abOperaci\u00f3n Wunderland\u00bb. O seu \u00e9xito estivo limitado pola presenza de t\u00e9mpanos de xeo, as\u00ed como o mal tempo e a n\u00e9boa, que protexeron m\u00e1is eficazmente os buques sovi\u00e9ticos que o que eles mesmos puideron facelo en condici\u00f3ns meteorol\u00f3xicas m\u00e1is adecuadas.\nActualmente hai preocupaci\u00f3n polos niveis de residuos nucleares que a antiga Uni\u00f3n Sovi\u00e9tica verteu no mar, que inclu\u00edron seis submarinos nucleares e dez reactores nucleares, e o efecto que iso ter\u00e1 no medio mari\u00f1o. Unha avaliaci\u00f3n do Organismo Internacional de Enerx\u00eda At\u00f3mica mostrou que as emisi\u00f3ns son baixas e localizadas.\nReserva natural.\nA Gran Reserva Natural do \u00c1rtico -a maior reserva natural de Rusia e de toda Europa- foi declarada o 11 de maio de 1993 pola resoluci\u00f3n n\u00ba 431 do goberno da Federaci\u00f3n de Rusia.\nA secci\u00f3n das illas do mar de Kara (4.000\u00a0km\u00b2) da Gran Reserva Natural do \u00c1rtico incl\u00fae as illas Kirov, illa Voronina, illas Izvesttadaliy TSIK, illas do Instituto \u00c1rtico, illa Svordrup, illa Ensomheden e unha serie de illas menores. Esta secci\u00f3n representa case totalmente a diversidade natural e biol\u00f3xica das illas do mar \u00c1rtico da parte oriental do mar de Kara."}
{"id": "360445", "revid": "1888", "url": "https://gl.wikipedia.org/wiki?curid=360445", "title": "Xan do Cot\u00f3n", "text": ""}
{"id": "360446", "revid": "5132", "url": "https://gl.wikipedia.org/wiki?curid=360446", "title": "Davante Adams", "text": "Davante Lavell Adams, nado o 24 de decembro de [[1992] en [[Redwood City, California|Redwood City]], [[California]], \u00e9 un xogador profesional [[Estados Unidos|estadounidense]] de [[f\u00fatbol americano]] que xoga na posici\u00f3n de wide receiver para os [[Green Bay Packers]] da [[National Football League]] (NFL). Formado na Universidade de Fresno State, foi elixido no Draft da NFL de 2014 no posto n\u00famero 53 polos Packers.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Xogadores dos Green Bay Packers]]\n[[Categor\u00eda:Nados en 1992]]\n[[Categor\u00eda:Nados no condado de San Mateo, California]]"}
{"id": "360447", "revid": "89787", "url": "https://gl.wikipedia.org/wiki?curid=360447", "title": "Monstro de Frankenstein", "text": "O monstro de Frankenstein, \u00e1s veces co\u00f1ecido sinxelamente como Frankenstein, \u00e9 un personaxe ficticio cuxo creador na ficci\u00f3n foi Victor Frankenstein. O monstro apareceu por vez primeira na novela de Mary Shelley de 1818 \"Frankenstein ou o moderno Prometeo\". O t\u00edtulo de Shelley compara a Victor Frankenstein co personaxe mitol\u00f3xico Prometeo que creou \u00f3s humanos con arxila e lume. Malia que a criatura da novela de Shelley non ti\u00f1a nome, a criatura tomar\u00eda o nome de \"Frankenstein\" en anos posteriores.\nNa historia g\u00f3tica de Shelley, Victor Frankenstein constru\u00edu \u00e1 s\u00faa criatura no laboratorio cun ambiguo m\u00e9todo baseado na qu\u00edmica e na alquimia. Shelley describe o monstro cunha altura de 2,4 metros, horriblemente feo, mais sensible e emocional. O monstro intenta encaixar na sociedade humana, pero \u00e9 rexeitado, o cal o leva a vingarse contra o seu creador. Segundo o estudoso Joseph Carroll, o monstro at\u00f3pase na \"fronteira das caracter\u00edsticas que definen normalmente a un protagonista dun antagonista\"."}
{"id": "360448", "revid": "89787", "url": "https://gl.wikipedia.org/wiki?curid=360448", "title": "Negev", "text": "O Negev () ou Naqab ( \"an-Naqab\") \u00e9 un deserto e rexi\u00f3n semi-des\u00e9rtica situado ao sur de Israel. A maior cidade da rexi\u00f3n e capital administrativa \u00e9 Beersheba (pob. 203,604), situada ao norte. No seu extremo sur sit\u00faase o Golfo de Aqaba e a cidade \"resort\" de Eilat. Cont\u00e9n varias \"cidades de desenvolvemento\" (asentamentos), inclu\u00edndo Dimona, Arad e Mitzpe Ramon, as\u00ed como unha serie de pequenas cidades bedu\u00ednas, inclu\u00edndo Rahat e Tel as-Sabi. Hai tam\u00e9n varios kibbutz, inclu\u00edndo Revivim e Sde Boker; este \u00faltimo foi o lugar de retiro do Primeiro Ministro, David Ben-Gurion, trala s\u00faa retirada da pol\u00edtica. O deserto \u00e9 a sede da Universidade Ben-Gurion do Negev.\nDesde 1948, o Negev est\u00e1 baixo control israel\u00ed. Nos primeiros anos do estado, absorbeu moitos refuxiados xudeus dos pa\u00edses \u00e1rabes. Desde ent\u00f3n, o Negev tam\u00e9n se fixo sede de moitas das bases das Forzas de Defensa de Israel.\nEtimolox\u00eda; outros nomes.\nA orixe da palabra \"negev\" prov\u00e9n da ra\u00edz hebrea significando \"seco\". Na Biblia, palabra \"Negev\" util\u00edzase tam\u00e9n para a direcci\u00f3n 'sur'.\nEn \u00e1rabe, o Negev co\u00f1\u00e9cese como al-Naqab ou an-Naqb (\"[monta\u00f1a] pasar\"), a\u00ednda que non foi pensado como unha rexi\u00f3n distinta ata a delimitaci\u00f3n da fronteira exipcio-otom\u00e1 na d\u00e9cada de 1890 e non ten nome \u00e1rabe tradicional.\nDurante o Mandato Brit\u00e1nico chamouse sub-distrito de Beersheba.\nFlora e fauna.\nA vexetaci\u00f3n no Negev \u00e9 escasa, pero certas \u00e1rbores e plantas medran al\u00ed, entre eles \"Acacia\", \"Pistacia\", \"Retama\", \"Urginea maritima\" e \"Thymelaea\". Unha pequena poboaci\u00f3n de leopardos de arabia, un animal en perigo de extinci\u00f3n na pen\u00ednsula Ar\u00e1biga, sobrevive no sur do Negev. A tartaruga do Negev (\"Testudo werneri\"), especie en perigo de extinci\u00f3n, actualmente vive s\u00f3 nas areas occidental e central do Negev. A \"Crocidura ramona\" \u00e9 unha especie de mam\u00edfero da familia Soricidae atopado s\u00f3 en Israel.\nA \"Hyphaene thebaica\" pode atoparse ao sur do Negev. Evrona \u00e9 o punto m\u00e1is ao norte no mundo onde pode atoparse esta palma.\nClima.\nA rexi\u00f3n do Negev \u00e9 \u00e1rida (Eilat recibe, en media, s\u00f3 24\u00a0mm de choiva por ano), recibindo moi pouca choiva debido \u00e1 s\u00faa localizaci\u00f3n ao leste do S\u00e1hara (como oposici\u00f3n ao Mediterr\u00e1neo, que queda ao occidente de Israel), e temperaturas extremas, debido \u00e1 s\u00faa localizaci\u00f3n 31 graos norte. Con todo, as \u00e1reas m\u00e1is setentrionais do Negev, inclu\u00edndo Beersheba, son semi-\u00e1ridas. A neve e as xeadas son raras no norte do Negev, e desco\u00f1ecidas nos arredores de Eilat.\nDemograf\u00eda.\nNo ano 2010, resid\u00edan 630\u00a0000 persoas (ou 8.2% da poboaci\u00f3n israel\u00ed), a\u00ednda que est\u00e1 composta por m\u00e1is do 55% do pa\u00eds. Uns 470\u00a0000 residentes ou o 75% da poboaci\u00f3n do Negev son xudeus, mentres que de 160\u00a0000 ou o 25% son bedu\u00ednos.\nProxectouse que a \u00e1rea metropolitana de Beersheba chegar\u00e1 a unha poboaci\u00f3n de 1 mill\u00f3n en 2020, e a Arad, Yeruham, e Dimona triplicar\u00e1 o seu tama\u00f1o no 2025."}
{"id": "360449", "revid": "89787", "url": "https://gl.wikipedia.org/wiki?curid=360449", "title": "Golpe de estado en Ir\u00e1n de 1953", "text": "O golpe de estado en Ir\u00e1n de 1953 (tam\u00e9n co\u00f1ecido nos arquivos da CIA como Operaci\u00f3n Ajax) foi unha operaci\u00f3n orquestrada polo Reino Unido e os Estados Unidos para derrocar o goberno democraticamente electo do primeiro ministro Mohammed Mosaddeq e o seu gabinete. Grazas ao labor de Kermit Roosevelt, que traballaba para a CIA nunha operaci\u00f3n encuberta, subornouse a distintos cargos das administraci\u00f3ns iranianas, o que facilitou o golpe. Segundo a BBC, Gran Breta\u00f1a, motivada polo risco de perder o seu control sobre os campos petrol\u00edferos iranianos, financiou os subornos concedidos a oficiais do ex\u00e9rcito, medios de comunicaci\u00f3n e outros. O proxecto para derrubar o goberno iraniano recibiu, nas comunicaci\u00f3ns dos gobernos brit\u00e1nico e estadounidense, o nome de \"Operation Ajax\" (oficialmente TP-AJAX). O golpe de estado finalmente logrouse o 19 de agosto de 1953 polo que Mohammad Reza Pahlavi recuperou a posici\u00f3n dominante na pol\u00edtica iraniana.\nOrixes.\nA idea de derrocar a Mosaddeq foi concibida polo goberno brit\u00e1nico. Estes pediron apoio ao presidente Harry S. Truman que con todo negouse a axudarlles. Os brit\u00e1nicos recuperaron a idea en 1953, sendo presidente dos Estados Unidos Dwight D. Eisenhower. A nova administraci\u00f3n mostrouse de acordo a intervir en Ir\u00e1n.\nMosaddeq decidiu que Ir\u00e1n deb\u00eda obter beneficios dos seus campos petrol\u00edferos e iniciou a nacionalizaci\u00f3n da industria petrol\u00edfera que era controlada naquel ent\u00f3n pola Anglo-Iranian Oil Company (m\u00e1is tarde chamada British Petroleum Company). Gran Breta\u00f1a sinalou que Ir\u00e1n estaba a violar os dereitos das compa\u00f1\u00edas e incentivou o boicot mundial ao petr\u00f3leo iraniano, o que produciu unha crise econ\u00f3mica nese pa\u00eds.\nContexto.\nDesenvolvemento da industria petrol\u00edfera.\nDurante o apoxeo do Imperio brit\u00e1nico, Mozaffaredd\u00edn Shah Qayar, o Shah de Ir\u00e1n, logrou aliviar as d\u00e9bedas que contraeu cos brit\u00e1nicos mediante a concesi\u00f3n, por sesenta anos, do dereito a buscar petr\u00f3leo no territorio iraniano. Finalmente, esta concesi\u00f3n entregouse a William Knox D'Arcy en maio de 1901. Isto colocou os brit\u00e1nicos nunha posici\u00f3n vantaxosa con respecto aos rusos na zona do C\u00e1ucaso e Oriente Medio.\nD'Arcy obtivo petr\u00f3leo en maio de 1908, conseguindo as\u00ed a primeira explotaci\u00f3n petrol\u00edfera significativa en oriente. Debido a problemas financeiros, a Burmah Oil Company f\u00edxose co control do xacemento.\nA compa\u00f1\u00eda creceu lentamente at\u00e9 a primeira guerra mundial, cando a s\u00faa importancia estrat\u00e9xica levou o goberno brit\u00e1nico a nacionalizar a produci\u00f3n de petr\u00f3leo iraniano durante un breve per\u00edodo, convert\u00e9ndose esta explotaci\u00f3n na principal fonte de combustible para a Royal Navy durante a guerra, o que facilitou a derrota dos Imperios Centrais. Durante este per\u00edodo, os brit\u00e1nicos ocuparon puntos estrat\u00e9xicos do pa\u00eds. Esta situaci\u00f3n deu p\u00e9 a numerosas tensi\u00f3ns internas.\nCambio de poder.\nTras o fin da guerra, devanditas tensi\u00f3ns agrav\u00e1ronse, vindo motivadas en gran parte polos desacordos sobre a xesti\u00f3n do petr\u00f3leo. Ante isto, os brit\u00e1nicos patrocinaron en 1921 un golpe de estado que levou ao poder ao xeneral Reza Khan, o cal foi proclamado Shah polo parlamento iraniano en 1925, tras a deposici\u00f3n de Ahmad Shah Qajar, asumindo o nome de trono de Reza Shah Pahlavi. O novo Shah gobernou con man de ferro, reprimindo violentamente toda oposici\u00f3n; \u00e1 vez que impulsaba grandes programas de modernizaci\u00f3n do pa\u00eds, at\u00e9 ent\u00f3n un dos m\u00e1is pobres do mundo. Entre os opo\u00f1entes encarcerados estaba un pol\u00edtico chamado Mohammad Mossadeq, que por mor daquilo se converteu en fervoroso partidario da nacionalizaci\u00f3n do petr\u00f3leo iraniano. Reza Shah, a\u00ednda que tentou manter certa independencia dos intereses petrol\u00edferos brit\u00e1nicos, non o conseguiu, tendo que renovar a concesi\u00f3n \u00e1 Compa\u00f1\u00eda Petrol\u00edfera Anglo-Persa, renombrada Compa\u00f1\u00eda Petrol\u00edfera Anglo Iraniana en 1935 tras o cambio de denominaci\u00f3n do pa\u00eds de Persia a Ir\u00e1n.\nGuerra mundial e novo cambio de poder.\nEn 1941, unha coalici\u00f3n militar formada polo Ex\u00e9rcito Vermello e forzas do Imperio Brit\u00e1nico invadiron Ir\u00e1n, ao que Reza Shah declarara neutral. Dita invasi\u00f3n buscaba asegurar as subministraci\u00f3ns petrol\u00edferas e o ferrocarril transiranio, vital para facilitar subministraci\u00f3ns \u00e1 URSS. Reza foi ent\u00f3n exiliado \u00e1 forza e deposto polos brit\u00e1nicos, sendo substitu\u00eddo polo seu fillo Mohammad Reza Pahlavi. Por mor da debilidade do novo Shah, que contrastaba vivamente co seu pai, restableceuse un goberno democr\u00e1tico no pa\u00eds. Ao final da guerra, tras un intento da URSS de manter o control, Ir\u00e1n recobrou a s\u00faa independencia plena. A ocupaci\u00f3n rusobrit\u00e1nica causara un crecemento do nacionalismo no pa\u00eds, que buscaba reducir a inxerencia estranxeira e lograr que os cuantiosos beneficios petrol\u00edferos revertesen no pa\u00eds. Gran Breta\u00f1a tentaba manter a s\u00faa posici\u00f3n, pero os Estados Unidos eran partidarios de afastarse dos intereses coloniais brit\u00e1nicos, e de feito, favoreceron en Arabia Saudita un novo acordo petrol\u00edfero prexudicial para os intereses do Reino Unido.\nGolpe de estado.\nO golpe de estado tivo lugar en Ir\u00e1n entre o 15 e 19 de agosto de 1953 motivado polo control do petr\u00f3leo iraniano por parte de Gran Breta\u00f1a e con apoio dos Estados Unidos de Am\u00e9rica e impulsado polo sah iraniano Mohammad Reza Pahlavi e as axencias de intelixencia Central Intelligence Agency e Secret Intelligence Service (MI6). Foron moitos os comandantes e l\u00edderes implicados no golpe, entre outros: Mohammad Mosaddegh, Gholam Hossein Sadighi, Hossein Fatemi, por parte do goberno previo, Fazlollah Zahedi, Nematollah Nassiri... por parte do goberno resultante. Enfront\u00e1ronse, pois, o goberno iraniano de Mosaddegh, primeiro ministro de Ir\u00e1n, cuxa forma de goberno era unha monarqu\u00eda constitucional, e a dinast\u00eda ou casa de Pahlavi, cuxa secretar\u00eda pertenc\u00eda aos Estados Unidos de Am\u00e9rica e Gran Breta\u00f1a e a forma de goberno que defend\u00edan era a monarqu\u00eda absoluta.\nAs unidades ou forzas involucradas no combate foron facci\u00f3ns da Armada Imperial Iraniana no bando do goberno de Mosaddegh, as\u00ed como a CIA, o MI6 e facci\u00f3ns da Armada Imperial Iraniana como o \u00e9 a Garda Imperial Iraniana no bando do goberno de Pahlavi.\nResultado.\nO resultado do golpe de estado foi o derrocamento do goberno previo de Mosaddegh por parte do goberno resultante de Pahlavi, quen nomeou o Xeneral Fazlollah Zahedi como primeiro ministro do goberno militar despois do golpe de estado e quen tomou e aumentou o seu poder e o de toda a monarqu\u00eda do goberno electo en xeral. Ir\u00e1n converteuse nunha \"zona tap\u00f3n\" contra a expansi\u00f3n sovi\u00e9tica de Oriente Medio e orixinouse un per\u00edodo de descontento popular entre os iranianos, que pronto culminou na Revoluci\u00f3n iraniana. Ademais, o golpe de estado iraniano ocasionou numerosas perdas civ\u00eds, aproximadamente entre duascentas e trescentas v\u00edtimas e unha morea de feridos en combate.\nNa cultura popular.\nDirixida por Hasan Fathi e escrita conxuntamente co dramaturgo e profesor de universidade Naghmeh Samini, Shahrzad TV show \u00e9 a historia dun amor roto como resultado dos sucesos do golpe de 1953 que derrocaron o primeiro ministro democraticamente elixido, Mohammad Mosaddeq."}
{"id": "360450", "revid": "7802", "url": "https://gl.wikipedia.org/wiki?curid=360450", "title": "N\u00e9guev", "text": ""}
{"id": "360452", "revid": "19415", "url": "https://gl.wikipedia.org/wiki?curid=360452", "title": "Chevalier de Saint-Georges", "text": ""}
{"id": "360453", "revid": "19415", "url": "https://gl.wikipedia.org/wiki?curid=360453", "title": "Joseph Bologne de Saint-George", "text": ""}
{"id": "360467", "revid": "1576", "url": "https://gl.wikipedia.org/wiki?curid=360467", "title": "Fran P\u00e9rez Narf", "text": ""}
{"id": "360475", "revid": "25871", "url": "https://gl.wikipedia.org/wiki?curid=360475", "title": "Aleksandr Borodin", "text": "Aleksandr Porfirevich Borodin (en ), nado o 12 de novembro de 1833 en San Petersburgo (Imperio Ruso e finado na mesma cidade o 27 de febreiro de 1887, foi un compositor rom\u00e1ntico ruso de ascendencia xeorxiana, as\u00ed como m\u00e9dico e qu\u00edmico. Foi un dos compositores m\u00e1is destacados do s\u00e9culo XIX do chamado Grupo dos Cinco, un grupo adicado \u00e1 produci\u00f3n de m\u00fasica cl\u00e1sica especificamente rusa, en lugar de imitar os modelos anteriores de Europa Occidental.\nBorodin \u00e9 especialmente co\u00f1ecido polas s\u00faas sinfon\u00edas os seus dous cuartetos, o seu poema sinf\u00f3nico \"V srednei Azii\" (\"Nas estepas de Asia\") e a s\u00faa \u00f3pera \"Kniaz Igor\" (\"Pr\u00edncipe \u00cdgor\"). Notable defensor dos dereitos da muller, Borodin foi promotor da educaci\u00f3n en Rusia e fundou a Escola de Medicina para Mulleres en San Petersburgo.\nTraxectoria.\nFamilia e educaci\u00f3n.\nBorodin naceu en San Petersburgo sendo fillo ilex\u00edtimo do nobre xeorxiano de 62 anos Luka Stepanovich Gedevanishvili, e unha muller casada rusa de 25 anos, Evdokia Konstantinovna Antonova. Debido \u00e1s circunstancias do nacemento de Aleksandr, o nobre rexistrouno como fillo dun dos seus servintes rusos, o que explica o apelido ruso do compositor. Como resultado deste rexistro, tanto Aleksandr como seu pai nominal ruso Porfirii foron oficialmente servintes do pai biol\u00f3xico de Aleksandr, Luka. O pai xeorxiano de Aleksandr liberouno da s\u00faa servidume cando este ti\u00f1a sete anos e proporcionoulle casa e cartos para el e a s\u00faa nai. A pesar disto, Aleksandr nunca foi publicamente reco\u00f1ecido pola s\u00faa nai, que se mantivo preto del, pero \u00e1 cal o novo Borodin referiuse como a s\u00faa \"t\u00eda\".\nA pesar da s\u00faa condici\u00f3n de plebeo, Borodin foi ben provisto polo seu pai xeorxiano e medrou nunha gran casa de catro pisos, que foi regalada por Aleksandr \u00e1 s\u00faa \"t\u00eda\" polo nobre. A\u00ednda que o seu rexistro imped\u00eda a s\u00faa inscrici\u00f3n nun ximnasio apropiado, Borodin recibiu unha boa educaci\u00f3n en todas as materias da man dos seus titores na casa. En 1850 entrou na Academia M\u00e9dico-Cir\u00farxica de San Petersburgo, e seguiu unha carreira en qu\u00edmica. Ao graduarse pasou un ano como cirurxi\u00e1n nun hospital militar, ao que segu\u00edronlle tres anos de estudos cient\u00edficos avanzados en Europa Occidental.\nEn 1862 Borodin regresou a San Petersburgo para ocupar unha c\u00e1tedra de qu\u00edmica na Academia Imperial M\u00e9dico-Cir\u00farxica e pasou o resto da s\u00faa carreira cient\u00edfica na investigaci\u00f3n, ensinando e supervisando a formaci\u00f3n doutros. Finalmente creou cursos de medicina para mulleres en 1872.\nBorodin comezou a tomar lecci\u00f3n de composici\u00f3n con Mily Balakirev en 1862. Casou con Ekaterina Protopopova, unha pianista, en 1863, e tivo canto menos unha filla, chamada Gania. A m\u00fasica seguiu a ser unha segunda vocaci\u00f3n para Borodin f\u00f3ra da s\u00faa principal carreira como qu\u00edmico e m\u00e9dico."}
{"id": "360491", "revid": "89787", "url": "https://gl.wikipedia.org/wiki?curid=360491", "title": "Arxentinoideos (superfamilia)", "text": "A dos arxentinoideos (\"Argentinoidea\") \u2014non confundir coa suborde hom\u00f3nima, \"Argentinoidei\"\u2014 \u00e9 unha superfamilia de peixes tele\u00f3steos da orde dos osmeriformes, e suborde dos arxentinoideos.\nEtimolox\u00eda.\nO nome cient\u00edfico da suborde est\u00e1 formado sobre a base da ra\u00edz do seu x\u00e9nero tipo, \"Argentina\", coa adici\u00f3n do sufixo do lat\u00edn cient\u00edfico \"-oidea\", un dos usados para formar os nomes das superfamilias de animais.\nClasificaci\u00f3n.\nA superfamilia comprende as familias seguintes:\nSuperfamilia \"Argentinoidea\" "}
{"id": "360510", "revid": "22795", "url": "https://gl.wikipedia.org/wiki?curid=360510", "title": "Argentinoidea", "text": ""}
{"id": "360515", "revid": "1888", "url": "https://gl.wikipedia.org/wiki?curid=360515", "title": "Marcelino Salgueiro Rodr\u00edguez", "text": ""}
{"id": "360518", "revid": "27155", "url": "https://gl.wikipedia.org/wiki?curid=360518", "title": "Hiperreflexi\u00f3n", "text": ""}
{"id": "360532", "revid": "101551", "url": "https://gl.wikipedia.org/wiki?curid=360532", "title": "Lu\u00eds Filipe I de Francia", "text": "Lu\u00eds Filipe I de Francia, nado en Par\u00eds o 6 de outubro de 1773 e finado en Claremont, Surrey, Inglaterra, o 26 de agosto de 1850, foi o \u00faltimo rei de Francia, reinando co t\u00edtulo de \"rei dos franceses\" entre 1830 e 1848 (monarqu\u00eda de Xullo), levando impl\u00edcito con iso o t\u00edtulo de copr\u00edncipe de Andorra. Fillo do duque Lu\u00eds Filipe II de Orle\u00e1ns, \u00abFilipe Igualdade\u00bb (primo de Lu\u00eds XVI), durante a Revoluci\u00f3n Francesa foi co\u00f1ecido como o \u00abCidad\u00e1n Chartres\u00bb ou \u00abIgualdade fillo\u00bb (en franc\u00e9s: \u00c9galit\u00e9 fils). Foi duque de Valois at\u00e9 1785, duque de Chartres de 1773 a 1793 e, trala morte do seu pai, duque de Orle\u00e1ns co nome de Lu\u00eds Filipe III de Orle\u00e1ns de 1793 a 1830.\nTraxectoria.\nLu\u00eds Filipe I era o fillo primox\u00e9nito do duque Lu\u00eds Filipe II de Orle\u00e1ns, descendente do rei Lu\u00eds XIII, e de Lu\u00edsa Mar\u00eda Adelaida de Borb\u00f3n, tam\u00e9n descendente do rei Lu\u00eds XIV de Francia. Desde o seu n\"a\"cemento tivo o trato da s\u00faa Alteza Seren\u00edsima, o duque de Valois, at\u00e9 a morte do seu av\u00f3 Lu\u00eds Filipe I de Orle\u00e1ns en 1785 cando adoptou o t\u00edtulo de \"duque de Chartres\".\nEn 1781, o seu pai confiou a s\u00faa educaci\u00f3n \u00e1 que fora o seu amante e que xa era preceptora das s\u00faas fillas, F\u00e9licit\u00e9 de Genlis, muller ilustrada e escritora, que impuxo un estilo pedag\u00f3xico forte, no que ocupaba un lugar preferente o estudo doutros idiomas, chegando Lu\u00eds Felipe a dominar a conversaci\u00f3n en alem\u00e1n, ingl\u00e9s, italiano e espa\u00f1ol. Madame de Genlis dir\u00eda do futuro rei: \u00abEra pr\u00edncipe, fixen del un home; era torpe, fixen del un home h\u00e1bil; era aburrido, f\u00edxenlle un home amable; era covarde, f\u00edxenlle un home bravo; era mesqui\u00f1o, non puiden facer del un home xeneroso. Liberal, todo o que se queira; xeneroso, non\u00bb.\nA revoluci\u00f3n.\nEn 1789, co estalido da Revoluci\u00f3n Francesa iniciouse a s\u00faa formaci\u00f3n pol\u00edtica. Do mesmo xeito que o seu pai, foi un firme defensor da Revoluci\u00f3n. En xu\u00f1o de 1791, incorporouse co grao de coronel ao d\u00e9cimo cuarto rexemento de drag\u00f3ns. Tras o estalido da guerra en 1792, foi ascendido tenente xeneral, participando co ex\u00e9rcito franc\u00e9s do Norte, comandado por Charles Fran\u00e7ois Dumouriez, na Batalla de Valmy e na Batalla de Jemappes. En abril de 1793, tras o guillotinamento de Lu\u00eds XVI, o xeneral Dumouriez pasouse \u00e1s filas inimigas, acompa\u00f1\u00e1ndoo Lu\u00eds Filipe, que permanecer\u00eda no exilio durante o resto do per\u00edodo republicano e o goberno de Napole\u00f3n, at\u00e9 1815.\nExilio (1793-1815).\nNos seus primeiros momentos no exilio tivo que sobrevivir con poucos recursos econ\u00f3micos, xa que a fortuna familiar fora incautada en Francia, e sen revelar a s\u00faa identidade por temor a ser descuberto. En novembro de 1793, tras contactar coa s\u00faa irm\u00e1 Adelaida e con Madame de Genlis, exerce como profesor nunha pequena escola de Reichenau, un pobo no Alto Rin, fronte a Su\u00edza. Al\u00ed mant\u00e9n unha relaci\u00f3n amorosa con Marianne Banzori, a coci\u00f1eira do colexio, coa que tivo un fillo e ten co\u00f1ecemento de que o seu pai foi guillotinado.\nEn 1795 realizou unha viaxe por Escandinavia e posteriormente accedeu a viaxar a Estados Unidos a cambio da liberaci\u00f3n dos seus irm\u00e1ns, Antonio Filipe e Lu\u00eds Carlos, que permanec\u00edan presos. Neste pa\u00eds pasou tres anos. Ao principio marchou a Filadelfia, onde se reuniu cos seus irm\u00e1ns, xa liberados. Posteriormente residiu en Nova York e Boston, onde traballou como profesor de franc\u00e9s, alox\u00e1ndose no mesmo edificio do que hoxe \u00e9 o restaurante m\u00e1is antigo da cidade, o Union Oyster House. En 1797 visitou Cabo Cod, coincidindo coa separaci\u00f3n da cidade de Eastman en dous municipios, un dos cales tomou o nome de Orle\u00e1ns, posiblemente na s\u00faa honra. Tam\u00e9n se cre que co\u00f1eceu a Isaac Snow, de Orle\u00e1ns, quen escapara dunha barcaza prisi\u00f3n inglesa cara a Francia durante a Guerra da independencia estadounidense.\nEn 1797, mentres permanec\u00eda en Boston, Lu\u00eds Filipe co\u00f1eceu o golpe de estado do 18 de frutidor e o exilio da s\u00faa nai en Espa\u00f1a, polo que decidiu volver a Europa xunto cos seus irm\u00e1ns. Viaxaron at\u00e9 Nova Orle\u00e1ns, planeando navegar at\u00e9 A Habana e desde al\u00ed at\u00e9 Espa\u00f1a, pero os seus plans v\u00edronse alterados pola guerra entre Espa\u00f1a e Gran Breta\u00f1a. Cando chegaron \u00e1 Habana, tras ser interceptados por unha nave brit\u00e1nica, o tres irm\u00e1ns tiveron que permanecer m\u00e1is dun ano na illa sen atopar pasaxe en ning\u00fan barco, para terminar sendo expulsados polas autoridades espa\u00f1olas. Viaxaron ent\u00f3n, v\u00eda Bahamas, at\u00e9 Nova Escocia, onde foron recibidos polo duque de Kent, fillo do rei Xurxo III. Posteriormente viaxaron at\u00e9 Inglaterra, onde chegaron en xaneiro de 1800.\nMatrimonio.\nEn 1808, o duque de Orle\u00e1ns desembarcou en Palermo, onde establecera o seu corte o rei Fernando I das D\u00faas Sicilias ante a presi\u00f3n das forzas napole\u00f3nicas. O ex\u00e9rcito franc\u00e9s hab\u00eda tomado N\u00e1poles e Napole\u00f3n declarara a extinci\u00f3n da dinast\u00eda borb\u00f3nica e establecido a Jos\u00e9 I Bonaparte como novo monarca. En Palermo, Lu\u00eds Felipe co\u00f1ece \u00e1 que ser\u00eda a s\u00faa esposa, a princesa Mar\u00eda Amelia de Borb\u00f3n-D\u00faas Sicilias, filla do rei Fernando, coa que contraer\u00eda matrimonio o 25 de novembro en 1809. O matrimonio tivo dez fillos:\nAscenso e reinado.\nEn 1814, tras a ca\u00edda de Napole\u00f3n e a restauraci\u00f3n da monarqu\u00eda baixo o goberno do rei Lu\u00eds XVIII, Lu\u00eds Filipe volve a Francia.\nA diferenza da do seu antecesor, Carlos X, a s\u00faa monarqu\u00eda foi constitucional, e recibiu (polo menos mentres se sostivo) o apoio social da burgues\u00eda e o beneficio dun ciclo econ\u00f3mico expansivo, durante o que Francia accedeu plenamente \u00e1 Revoluci\u00f3n Industrial (a \u00e9poca do \u00abenrichissez-vous\u00bb), co que as diferenzas sociais entre a burgues\u00eda e o proletariado agudiz\u00e1ronse. Adoita recibir o nome de \"Monarqu\u00eda de Xullo\", polo mes da revoluci\u00f3n que o ascendeu ao trono. Por tal motivo, as monarqu\u00edas europeas alcum\u00e1rono como \"Rei das barricadas.\" As barricadas de 1848 apart\u00e1ronlle do poder, dando paso \u00e1 Segunda Rep\u00fablica.\n\u00c1 fronte do goberno, mostrouse reservado e prudente e manifestou un grande apego polo poder. Contaba co apoio social da burgues\u00eda e o beneficio dun ciclo econ\u00f3mico expansivo. Con todo, aos poucos apoiouse no partido da resistencia mon\u00e1rquica e, a partir de 1840, en Guizot. En pol\u00edtica exterior, comezou por achegarse a Gran Breta\u00f1a, debido ao temor que ti\u00f1a que os insulares iniciasen calquera tipo de conflito. Por iso asinou o \u00abprimeiro Acordo Cordiale\u00bb (1840\u20131846), que pu\u00f1a fin \u00e1 rivalidade franco-brit\u00e1nica no Mediterr\u00e1neo e en Espa\u00f1a. Lu\u00eds Filipe iniciou ent\u00f3n un achegamento a Viena para que o seu reinado fose mellor valorado polos pa\u00edses autoritarios.\nEn 1846 Lu\u00eds Filipe presuntamente formou parte dunha tentativa monarquista no pa\u00eds suramericano de Ecuador. Segundo Francisco Michelena e Vermellas, embaixador ecuatoriano en Londres, os plans de crear un Reino de Ecuador que trazara o expresidente dese pa\u00eds, Juan Jos\u00e9 Flores, ter\u00edan eco nas principais cortes europeas con pretensi\u00f3ns en Am\u00e9rica. Michelena acusaba principalmente a Francia de axitarse en distintas formas para establecer a s\u00faa dominaci\u00f3n, ofrecendo os seus pr\u00edncipes baixo alianzas de familia, ou o seu protectorado, tratando de influ\u00edr nos gobernos contra os intereses nacionais e humillando as s\u00faas noveles nacionalidades; e para iso o di\u00f1eiro necesario para a expedici\u00f3n previr\u00eda do mesmo rei Lu\u00eds Filipe.\nPor outra banda Manuel Moreno, embaixador arxentino en Londres, sospeitaba tam\u00e9n da intervenci\u00f3n francesa en Ecuador, pois cr\u00eda que a candidatura ao trono ecuatoriano que lle ofreceron a Agust\u00edn Mu\u00f1oz y Borb\u00f3n, terceiro fillo do segundo matrimonio da ra\u00ed\u00f1a Mar\u00eda Cristina de Borb\u00f3n-D\u00faas Sicilias, non era sen\u00f3n aparente e provisional, e que no fondo todo estaba dirixido polo monarca franc\u00e9s para acabar coa outra parte do Tratado de Utrecht, e atraer co tempo \u00e1 Casa de Orle\u00e1ns cara a Hispanoam\u00e9rica. Moreno baseaba a s\u00faa hip\u00f3tese no casamento de Antonio de Orle\u00e1ns, duque de Montpensier e noveno fillo do rei franc\u00e9s, coa infanta espa\u00f1ola Lu\u00edsa Fernanda de Borb\u00f3n, tam\u00e9n filla da mencionada Mar\u00eda Cristina e irm\u00e1 de Isabel II, en cuxo beneficio ser\u00eda en realidade a futura monarqu\u00eda que pretend\u00edan instaurar en Am\u00e9rica desde Ecuador. Finalmente, e por diferentes motivos, estes plans de Flores non se chegaron a concretar nunca.\nOs \u00faltimos meses do seu reinado caracteriz\u00e1ronse pola crise xeral que azoutaba o pa\u00eds. Era unha crise financeira, econ\u00f3mica, pol\u00edtica e moral, que se viu agudizada pola imprudencia do propio rei, quen non soubo ver o perigo que corr\u00eda a s\u00faa dinast\u00eda baixo a pol\u00edtica ultraconservadora de Guizot. Coa s\u00faa abdicaci\u00f3n, Lu\u00eds Filipe afirmou que a colecci\u00f3n reunida por el na \"Galerie Espagnole\" do Louvre at\u00e9 1848, era a s\u00faa colecci\u00f3n de arte e por tanto deb\u00eda considerarse como unha posesi\u00f3n persoal, unha reclamaci\u00f3n que lle permitiu dispor dela en \u00faltima instancia. A colecci\u00f3n foi vendida nunha poxa en 1853."}
{"id": "360557", "revid": "5863", "url": "https://gl.wikipedia.org/wiki?curid=360557", "title": "Mily Balakirev", "text": ""}
{"id": "360560", "revid": "1888", "url": "https://gl.wikipedia.org/wiki?curid=360560", "title": "El Intransigente", "text": "El Intransigente foi o nome de varias publicaci\u00f3ns:"}
{"id": "360567", "revid": "89787", "url": "https://gl.wikipedia.org/wiki?curid=360567", "title": "Arxent\u00ednidos", "text": "A dos arxent\u00ednidos (\"Argentinidae\") \u00e9 unha familia de peixes tele\u00f3steos da orde dos osmeriformes, e suborde dos arxentinoideos.\nA familia comprende dous x\u00e9neros con vinte e cinco especies de pequenos peixes batipel\u00e1xicos, esveltos, de cor prateada e con grandes ollos, distribu\u00eddos polos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edsticas.\nAs principais caracter\u00edsticas dos membros da familia son: \nTaxonom\u00eda.\nDescrici\u00f3n.\nA familia foi descrita en 1838 polo naturalista franc\u00e9s Charles Lucien Bonaparte, na s\u00faa obra \n\"Iconografia della fauna italica: per le quattro classi degli animali vertebrati. Tomo III. Pesci\", editado en Roma. \nEtimolox\u00eda.\nO nome cient\u00edfico da familia, \"Argentinidae\", est\u00e1 formado segundo a norma sobre a base da ra\u00edz do seu x\u00e9nero tipo, \"Argentina\", coa adici\u00f3n do sufixo \"\u00b4-idae\", propia dos nomes das familias de animais, e tomada do lat\u00edn cl\u00e1sico \"\u00b4-idae\", plural de \"\u00b4-ides\", sufixo patron\u00edmico masculino derivado do grego antigo -\u03b9\u03b4\u03b1\u03b9 \"-idai\", plural de -\u03b9\u03b4\u03b7\u03c2 \"-id\u0113s\", \"de aspecto de\", \"semellante a\", derivado de \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\".\nX\u00e9neros.\nA familia comprende tan s\u00f3 dous x\u00e9neros actualmente reco\u00f1ecidos:"}
{"id": "360568", "revid": "22795", "url": "https://gl.wikipedia.org/wiki?curid=360568", "title": "Argentinidae", "text": ""}
{"id": "360569", "revid": "98629", "url": "https://gl.wikipedia.org/wiki?curid=360569", "title": "Mohammad Reza Pahlavi", "text": "Mohammad Reza Pahlavi (en , [moh\u00e6m\u02c8m\u00e6d re\u02c8z\u0252\u02d0 \u02c8\u0283\u0252\u02d0h p\u00e6hl\u00e6\u02c8vi\u02d0]), nado o 26 de outubro de 1919 e finado o 27 de xullo de 1980, co\u00f1ecido como Mohammad Reza Shah (), foi o xa de Ir\u00e1n desde o 16 de setembro de 1941 ata o seu derrocamento pola Revoluci\u00f3n Iraniana, o 11 de febreiro de 1979. Tomou o t\u00edtulo Sh\u0101hansh\u0101h (\"Emperador\" ou \"Rei de Reis\") o 26 de outubro de 1967. Foi o segundo e \u00faltimo monarca da Casa de Pahlavi da monarqu\u00eda iraniana. Mohammad Reza Shah Pahlavi levou outros t\u00edtulos, inclu\u00edndo o de \u0100ry\u0101mehr (Luz dos Arios) e Bozorg Artesht\u0101r\u0101n (Xefe dos Guerreiros).\nMohammad Reza Pahlavi chegou ao poder durante a segunda guerra mundial, trala invasi\u00f3n Anglo-Sovi\u00e9tica que forzou a abdicaci\u00f3n do seu pai, Reza Shah. Durante o seu reinado, a industria iraniana do petr\u00f3leo foi brevemente nacionalizada, baixo o democraticamente elixido Primeiro Ministro Mohammad Mosaddegh, ata que un golpe de Estado apoiado polos Estados Unidos e o Reino Unido depuxo Mosaddegh e trouxo de volta as empresas petroleiras estranxeiras. Baixo o reinado de Mohammad Reza, Ir\u00e1n celebrou o aniversario de 2.500 anos de continua monarqu\u00eda desde a fundaci\u00f3n do Imperio persa por Ciro o Grande - coincidindo con esta celebraci\u00f3n, Mohammad Reza cambiou o valor de referencia do calendario iraniano da hegira para ao inicio do Imperio persa. Mohammad Reza tam\u00e9n introduciu a Revoluci\u00f3n Branca, unha serie de reformas econ\u00f3micas, sociais e pol\u00edticas coa intenci\u00f3n de transformar Ir\u00e1n nun poder global e a modernizaci\u00f3n da naci\u00f3n mediante a nacionalizaci\u00f3n de certas industrias e a concesi\u00f3n do sufraxio \u00e1s mulleres.\nMusulm\u00e1n secular, o xa perdeu gradualmente o apoio do clero xi\u00edta de Ir\u00e1n, as\u00ed como a clase traballadora, especialmente debido \u00e1 s\u00faa forte pol\u00edtica de modernizaci\u00f3n, secularizaci\u00f3n, o conflito coa clase tradicional de comerciantes co\u00f1ecido como bazaari, as relaci\u00f3ns con Israel, e a corrupci\u00f3n en torno a si mesmo, s\u00faa familia, e a elite gobernante. Varias pol\u00edticas controvertidas foron aprobadas, inclu\u00edndo a prohibici\u00f3n do partido comunista Tudeh, e unha\u00a0 supresi\u00f3n xeral da disidencia pol\u00edtica pola axencia de intelixencia, SAVAK. Segundo as estat\u00edsticas oficiais, Ir\u00e1n ti\u00f1a como moitos como 2,200 presos pol\u00edticos en 1978, un n\u00famero que multiplicouse rapidamente como resultado da revoluci\u00f3n.\nOutros factores que contribu\u00edron a forte oposici\u00f3n ao xa entre determinados grupos dentro de Ir\u00e1n, o m\u00e1is significativo foi que Estados Unidos e Reino Unido apoiaban o r\u00e9xime, os enfrontamentos cos islamitas e o aumento da actividade comunista. En 1979, a axitaci\u00f3n pol\u00edtica transformouse nunha revoluci\u00f3n que, o 17 de xaneiro, o obrigou a deixar a Ir\u00e1n. Tras isto a monarqu\u00eda foi formalmente abolida, e Ir\u00e1n declarouse unha rep\u00fablica Isl\u00e1mica liderado por Ruhollah Khomeini. Fronte a probabilidade de execuci\u00f3n se volv\u00eda a Ir\u00e1n, Mohammad morreu no exilio en Exipto, cuxo Presidente, Anwar Sadat, conced\u00e9ralle o asilo. Debido ao seu estado como o \u00faltimo xa de Ir\u00e1n \"de facto\", co\u00f1\u00e9cese simplemente como \"o xa\".\nPrimeiros anos.\nNado en Teher\u00e1n. Muhammad Reza foi fillo do primeiro xa da dinast\u00eda Pahlavi, Reza Shah e a s\u00faa segunda muller Tadj ol-Molouk. Foi o terceiro fillo do matrimonio e primeiro var\u00f3n. Naceu cunha irm\u00e1 xemelga, Ashraf Pahlavi. Naceu fora da realeza, xa que o seu pai non ascendeu ao trono ata 1925. Por\u00e9n, Reza Shah sempre estivo convencido que a s\u00faa boa fortuna comezou en 1919 co nacemento do seu fillo que foi alcumado \"khoshghadam\" (paxaro de bo presaxio).\nCando Mohammad Reza cumpriu 11 anos, o seu pai seguiu a recomendaci\u00f3n de Abdolhossein Teymourtash, o Ministro da Corte, de enviar ao seu fillo ao Institut Le Rosey, un internado su\u00edzo, para continuar os seus estudos. Foi o primeiro pr\u00edncipe herdeiro iraniano en ser enviado ao estranxeiro para ser educado e permaneceu al\u00ed durante catro anos antes de regresar, xa graduado, a Ir\u00e1n en 1936. Tralo seu regreso ao pa\u00eds, o pr\u00edncipe herdeiro enrolouse na academia militar de Teher\u00e1n, onde permaneceu ata 1938. Graduouse como piloto.\nReinado.\nDeposici\u00f3n do seu pai.\nDurante a segunda guerra mundial en 1941, a Alema\u00f1a nazi comezou a Operaci\u00f3n Barbaroxa e invadiu a Uni\u00f3n Sovi\u00e9tica, rompendo o Pacto Molotov-Ribbentrop. Isto tivo un grande impacto en Ir\u00e1n, que declarara a s\u00faa neutralidade no conflito.\nEse mesmo ano, as forzas brit\u00e1nicas e sovi\u00e9ticas ocuparon militarmente Ir\u00e1n, forzando a abdicaci\u00f3n do xa. Mohammad Reza substitu\u00eduno no trono o 16 de setembro de 1941. Consecuentemente, Muhammad Reza ascendeu ao trono, e Ir\u00e1n pasou a ser un corredor brit\u00e1nico e, m\u00e1is adiante, americano para axudar aos sovi\u00e9ticos durante a guerra. Este esforzo masivo de apoio aos sovi\u00e9ticos co\u00f1eceuse como o corredor persa.\nA orquestraci\u00f3n do traspaso do trono do xa ao seu fillo debeuse aos esforzos de Mohammad Ali Foroughi. Sufrindo anxina de peito, Foroughi foi convocado ao palacio e nomeado primeiro ministro, cando Reza Shah tem\u00eda o fin da dinast\u00eda coa invasi\u00f3n dos aliados en 1941. Cando Reza Shah buscou a s\u00faa asistencia para asegurar que non derrocaran a dinast\u00eda, Foroughi deixou de lado os seus contrarios sentimentos pol\u00edticos apartados desde 1935. O pr\u00edncipe herdeiro confiou asombrado ao embaixador brit\u00e1nico que Foroughi \"non esperaba que ning\u00fan fillo de Reza Shah fora un humano civilizado\", pero Foroughi pronto descarrilou o interese Aliado de levar a cabo reformas pol\u00edticas m\u00e1is profundas en Ir\u00e1n.\nAprobouse unha amnist\u00eda xeral dous d\u00edas despois do ascenso de Mohammad Reza Shah ao trono o 19 de setembro de 1941. Todas as personalidades pol\u00edticas que caeran en desgraza durante o reinado do seu pai quedaron rehabilitadas, e a pol\u00edtica inaugurada polo seu pai en 1935 quedou revogada. A pesar das ideas ilustradas do novo monarca, o embaixador brit\u00e1nico en Teher\u00e1n informou a Londres que \"o novo xa recibiu unha espont\u00e1nea benvida na s\u00faa primeira experiencia p\u00fablica, posiblemente [debido] como alivio \u00e1 desaparici\u00f3n do seu pai que afecto p\u00fablico cara el\".\nO novo xa posu\u00eda un temperamento m\u00e1is refinado, e entre os desagradables sucesos que \"o asombraron cando era rei\" foron a desgraza pol\u00edtica tra\u00edda polo seu pai en Teymourtash; a dimisi\u00f3n de Foroughi a mediados dos anos 1930; e o suicidio de Ali Akbar Davar en 1937.\nIntentos de asasinato.\nMohammad Reza Pahlavi foi v\u00edtima de polo menos dous intentos de asasinato. O 4 de febreiro\u00a0de 1949, acudiu \u00e1 cerimonia anual para conmemorar a fundaci\u00f3n da Universidade de Teher\u00e1n. Na cerimonia, Fakhr-Arai disparoulle cinco tiros nun radio de tres metros. S\u00f3 un dos disparos golpeou ao monarca, rozando a s\u00faa cara. Fakhr-Arai foi reducido inmediatamente polos oficiais que estaban arredor. Trala investigaci\u00f3n, pensouse que Fakhr-Arai pertenc\u00eda ao Partido Tudeh, que consecuentemente foi prohibido. Por\u00e9n, existen probas de que o asaltante non pertenc\u00eda ao partido sen\u00f3n que era un fundamentalista relixioso membro de Fada'iyan-e Islam. O Tudeh seguiu estando culpado e perseguido.\nA segunda intentouna de acabar coa vida do xa tivo lugar o 10 de abril\u00a0de 1965. Un soldado disparou ao seu paso no Palacio de M\u00e1rmore de Teher\u00e1n. O atacante resultou morto antes de acadar as estancias reais. Dous gardas morreron protexendo ao xa.\nSegundo Vladimir Kuzichkin \u2013 un ex-oficial do KGB que desertou ao SSI \u2013 o xa tam\u00e9n foi obxectivo da Uni\u00f3n Sovi\u00e9tica, que intentou utilizar un mando a distancia de televisi\u00f3n para facer detonar un Volkswagen Beetle. Por\u00e9n, o mando a distancia fallou. Un desertor roman\u00e9s, Ion Mihai Pacepa apoiou esta teor\u00eda, afirmando que o xa fora obxectivo de varias intentounas de acabar coa s\u00faa vida por parte de axentes sovi\u00e9ticos durante varios anos.\nEmperador.\nCoroaci\u00f3n imperial.\nO 26 de outubro de 1967, tras vinte e seis anos de reinado como xa (\"Rei\"), tomou o antigo t\u00edtulo de Sh\u0101hansh\u0101h (\"Emperador\" ou \"Rei de Reis\") nunha ostentosa cerimonia de coroaci\u00f3n que tivo lugar en Teher\u00e1n. Dixo que esperara a ata ese momento para asumir o t\u00edtulo porque na s\u00faa opini\u00f3n \"non o mereceu\" ata ent\u00f3n; tam\u00e9n hai rexistros nos que o xa afirmaba que \"non hai honra en ser Emperador dun pa\u00eds pobre\" (como v\u00eda Ir\u00e1n ata ent\u00f3n).\nRelaci\u00f3ns exteriores.\nMohammad Reza Shah apoiou aos realistas do Iemen contra as forzas republicanas na guerra civil iemen\u00ed (1962\u201370) e asistiu ao sult\u00e1n de Om\u00e1n a acabar coa rebeli\u00f3n en Dhofar (1971).\nEn cuanto a Bahrein (controlado polos brit\u00e1nicos desde o s\u00e9culo XIX, pero que Ir\u00e1n reclamaba como parte do seu territorio) e tres pequenas illas no golfo p\u00e9rsico, o xa negociou un acordo cos brit\u00e1nicos, no cal, mediante un consenso p\u00fablico, conceder\u00edan a independencia a Bahrein (en contra dos nacionalistas iranianos). A cambio, Ir\u00e1n tomar\u00eda o control absoluto sobre Tumb Maior e Menor e Abu Musa no Estreito de Hormuz, tres illas estrat\u00e9xicas que eran reclamadas polos Emiratos \u00c1rabes Unidos.\nRevoluci\u00f3n.\nO derrocamento do xa chegou por sorpresa para case todos os observadores. As primeiras manifestaci\u00f3ns na s\u00faa contra comezaron en outubro de 1977, trala morte de Mostafa, fillo de Khomeini. Un ano despois, as manifestaci\u00f3ns paralizaron o pa\u00eds, e a comezos de decembro de 1978 un total de \"6 a 9 mill\u00f3ns de persoas \u2013m\u00e1is do 10% da poboaci\u00f3n\u2013 marcharon en contra do xa por todo Ir\u00e1n. O 2 de outubro 1978, o xa declarou e garantiu a amnist\u00eda a todos os disidentes exiliados, inclu\u00edndo ao aiatol\u00e1 Khomeini.\nO 16 de xaneiro de 1979, fixo un contrato con Farboud e abandonou Ir\u00e1n a instancias do Primeiro Ministro Shapour Bakhtiar, quen suxeriuno como forma de calmar a situaci\u00f3n. Suced\u00e9ronse ataques espont\u00e1neos \u00e1s estatuas p\u00fablicas dos Pahlavi, e \"en cuesti\u00f3n de horas, case todo rastro da dinast\u00eda Pahlavi\" quedou destru\u00eddo. Bakhtiar disolveu o SAVAK, liberou aos presos pol\u00edticos, e permitiu ao aiatol\u00e1 Khomeini regresar ao pa\u00eds tras anos no exilio. Propuxo a Khomeini a creaci\u00f3n dun estado similar ao Vaticano en Qom, prometendo elecci\u00f3ns xerais, e realizou un chamamento \u00e1 oposici\u00f3n para que axudaran a manter a constituci\u00f3n, propo\u00f1endo un goberno de unidade nacional que inclu\u00edra aos seguidores do aiatol\u00e1. Khomeini rexeitou as propostas do Primeiro Ministro e presentou o seu propio goberno interino, con Mehdi Bazargan como Primeiro Ministro, afirmando \"Crearei un Estado. Actuarei en contra deste goberno. Co apoio da naci\u00f3n, crearei un Estado\" En febreiro, a guerrilla revolucionaria e os soldados rebeldes ocuparon as r\u00faas tralos combates, e os militares anunciaron a s\u00faa neutralidade. No solpor do 11 de febreiro a disoluci\u00f3n da monarqu\u00eda quedou completada.\nExilio.\nO xa e a s\u00faa familia exili\u00e1ronse en diversos pa\u00edses: Marrocos, Bahamas, Ecuador, M\u00e9xico, os Estados Unidos, Panam\u00e1 e finalmente Exipto, onde foron acollidos polo presidente Anwar el-Sadat.\nMatrimonios e fillos.\nPahlavi casou en tres ocasi\u00f3ns:\nFawzia de Exipto.\nMustafa Kemal Atat\u00fcrk suxeriu a Reza Shah durante a visita deste a Turqu\u00eda que un matrimonio entre as casas reais iraniana e exipcia ser\u00eda beneficiosa para ambas dinast\u00edas. A ra\u00edz desta suxesti\u00f3n, Mohammad Reza Pahlavi e a princesa Fawzia casaron. A princesa Fawzia de Exipto (5 de novembro de 1921 \u2013 2 de xullo de 2013), filla do rei Fuad I de Exipto e Nazli Sabri, era irm\u00e1 Faruk de Exipto. Casaron o 15 de marzo de 1939 no Palacio Abdeen no Cairo. Reza Shah non participou na cerimonia. Divorci\u00e1ronse en 1945 (Exipto) e en 1948 (Ir\u00e1n). Tiveron unha filla, a Princesa Shahnaz Pahlavi (nada o 27 de outubro de 1940).\nSoraya Esfandiary-Bakhtiari.\nA s\u00faa segunda muller foi Soraya Esfandiary-Bakhtiari (22 de xu\u00f1o de 1932 \u2013 26 de outubro de 2001), unha muller medio-alem\u00e1 medio-iraniana, filla \u00fanica de Khalil Esfandiary, o embaixador iraniano na Alema\u00f1a occidental, e a s\u00faa dona, Eva Karl. Casaron o 12 de febreiro\u00a0de 1951, cando Soraya ti\u00f1a 18 anos segundo o anuncio oficial; por\u00e9n, rumoreouse que ti\u00f1a 16 anos, mentres que o xa 32. O controvertido matrimonio entre o xa e Soraya rematou en 1958 cando quedou claro que ela non pod\u00eda ter fillos. M\u00e1is adiante Soraya contou ao New York Times que o xa non tivo m\u00e1is remedio que divorciarse dela, e que quedou profundamente afectado pola decisi\u00f3n.\nFarah Diba.\nO terceiro matrimonio de Mohammad Reza Pahlavi foi con Farah Diba (nada o 14 de outubro de 1938), filla \u00fanica de Sohrab Diba, un capit\u00e1n no Ex\u00e9rcito Imperial Iraniano (fillo do embaixador ante a corte dos Romanov en Moscova), e a s\u00faa dona Farideh Ghotbi. Casaron en 1959 e a ra\u00ed\u00f1a Farah foi coroada Shahbanu, ou emperatriz, un t\u00edtulo especialmente creado para ela en 1967. Antes as consortes do xa eran co\u00f1ecidas como \"Malakeh\" (\u00e1rabe: \"Malika\"), ou ra\u00ed\u00f1a. A parella permaneceu xunta durante 21 anos, ata a morte do xa. Tiveron catro fillos: \nMorte.\nMohammad Reza Pahlavi finou de complicaci\u00f3ns derivadas da Macroglobulinemia de Waldenstr\u00f6m o 27 de xullo de 1980, aos 60 anos. O presidente exipcio deulle un funeral de Estado. Ademais dos membros da dinast\u00eda Pahlavi, Anwar Sadat, Richard Nixon e Constantino II de Grecia asistiron \u00e1 cerimonia funeral no Cairo.\nMohammad Reza Pahlavi est\u00e1 enterrado na mesquita Al Rifa'i no Cairo, unha mesquita de grande importancia simb\u00f3lica. Os \u00faltimos monarcas de d\u00faas monarqu\u00edas est\u00e1n enterrados aqu\u00ed, Mohammad Reza Shah Pahlavi de Ir\u00e1n e o rei Faruk de Exipto, o seu antigo cu\u00f1ado. As tumbas est\u00e1n situadas \u00e1 esquerda da entrada. Anos antes, o seu pai e predecesor, Reza Shah tam\u00e9n fora enterrado nesta mesquita."}
{"id": "360571", "revid": "89787", "url": "https://gl.wikipedia.org/wiki?curid=360571", "title": "Argentina (x\u00e9nero)", "text": "Argentina \u00e9 un x\u00e9nero de peixes tele\u00f3steos da orde dos osmeriformes, o tipo da familia dos arxent\u00ednidos,\nEspecies.\nNa actualidade existen 13 especies reco\u00f1ecidas:\nAdemais co\u00f1\u00e9cense tres extintas:"}
{"id": "360573", "revid": "1822", "url": "https://gl.wikipedia.org/wiki?curid=360573", "title": "Faner\u00f3gamas", "text": ""}
{"id": "360574", "revid": "23204", "url": "https://gl.wikipedia.org/wiki?curid=360574", "title": "John Berger", "text": "John Peter Berger, nado en Londres o 5 de novembro de 1926 e finado en Par\u00eds o 2 de xaneiro de 2017, foi un cr\u00edtico de arte, pintor e escritor ingl\u00e9s.\nTraxectoria.\nNaceu en Hackney, Londres, en 1926. \u00c1 idade de 6 anos foi enviado a un internado, polo que estaba lonxe dos seus pais uns dez meses ao ano, experiencia que Berger considerou \"monstruosa\".\nAos 16 anos, deixou o St. Edward\u2019s School de Oxford decidido a estudar arte. Obtivo unha bolsa para estudar na Central School of Art de Londres, a\u00ednda que poucos anos despois enrolar\u00edase no ex\u00e9rcito brit\u00e1nico, onde serviu entre 1944 e 1946. Finalizada a guerra, retoma os seus estudos na Chelsea School of Art con outra bolsa, esta vez concedida polo ex\u00e9rcito.\nAos trinta anos, decidiu deixar de pintar para adicarse completamente \u00e1 escritura, non porque, dubidara do seu talento como pintor, sen\u00f3n porque a urxencia da situaci\u00f3n pol\u00edtica na que viv\u00eda (en plena guerra fr\u00eda) parec\u00eda requirir del que se puxera a escribir. En 1958, publicou a s\u00faa primeira novela, \"A Painter of Our Time\".\nEntre as s\u00faas obras m\u00e1is co\u00f1ecidas est\u00e1n \"G.\", ga\u00f1adora do prestixioso Booker Prize en 1972 e o ensaio de introduci\u00f3n \u00e1 cr\u00edtica de arte, \"Modos de ver\"."}
{"id": "360575", "revid": "56817", "url": "https://gl.wikipedia.org/wiki?curid=360575", "title": "As Carroceiras", "text": "O top\u00f3nimo galego As Carroceiras pode referirse a:"}
{"id": "360576", "revid": "1131", "url": "https://gl.wikipedia.org/wiki?curid=360576", "title": "Carrocide", "text": ""}
{"id": "360577", "revid": "1131", "url": "https://gl.wikipedia.org/wiki?curid=360577", "title": "Carroipaz", "text": ""}
{"id": "360578", "revid": "1131", "url": "https://gl.wikipedia.org/wiki?curid=360578", "title": "Carromao", "text": ""}
{"id": "360579", "revid": "1822", "url": "https://gl.wikipedia.org/wiki?curid=360579", "title": "Rattus norvegicus", "text": ""}
{"id": "360580", "revid": "1822", "url": "https://gl.wikipedia.org/wiki?curid=360580", "title": "Rata gris", "text": ""}
{"id": "360581", "revid": "56817", "url": "https://gl.wikipedia.org/wiki?curid=360581", "title": "Argentina (hom\u00f3nimos)", "text": "Argentina pode referirse a:"}
{"id": "360582", "revid": "1576", "url": "https://gl.wikipedia.org/wiki?curid=360582", "title": "Rep\u00fablica Argentina", "text": ""}
{"id": "360583", "revid": "47527", "url": "https://gl.wikipedia.org/wiki?curid=360583", "title": "Palaemon adspersus", "text": ""}
{"id": "360585", "revid": "1888", "url": "https://gl.wikipedia.org/wiki?curid=360585", "title": "El Centro Galaico", "text": "El Centro Galaico foi un peri\u00f3dico editado na Coru\u00f1a entre 1891 e 1893.\nHistoria e caracter\u00edsticas.\nSubtitulado \"Peri\u00f3dico semanal republicano\" apareceu en xaneiro de 1891. De periodicidade semanal, aparec\u00eda os s\u00e1bados; despois pasou a ser bisemanal, aparecendo os m\u00e9rcores e s\u00e1bados, e cambiou o subt\u00edtulo por \"Peri\u00f3dico republicano\". Fundado polo Comit\u00e9 do Partido Centralista, estaba dirixido por Jos\u00e9 Rodr\u00edguez Mart\u00ednez. Cesou a s\u00faa edici\u00f3n non antes de marzo de 1893."}
{"id": "360587", "revid": "98629", "url": "https://gl.wikipedia.org/wiki?curid=360587", "title": "Dipl\u00f3podos", "text": "Os dipl\u00f3podos (Diplopoda) ou milp\u00e9s son un grupo de artr\u00f3podos que se caracterizan por ter dous pares de patas na maior\u00eda dos seus segmentos corporais e que se clasifican cientificamente como unha clase. Cada segmento con dous pares de patas \u00e9 o resultado da fusi\u00f3n de dous segmentos simples. A maior\u00eda dos dipl\u00f3podos te\u00f1en corpos cil\u00edndricos moi alongados ou corpos aplanados con m\u00e1is de 20 segmentos, mentres que os milp\u00e9s \"Oniscomorpha\" son m\u00e1is curtos e poden enrolarse formando unha b\u00f3la. A\u00ednda que en moitas linguas se lles chame \"milp\u00e9s\" ningunha especie ten mil patas; o r\u00e9cord \u00e9 a especie de 750 patas \"Illacme plenipes\". Existen unhas 12.000 especies nomeadas de dipl\u00f3podos, clasificadas en 16 ordes e unhas 140 familias, o que fai que sexan a maior clase de miri\u00e1podos, superando aos cemp\u00e9s (quil\u00f3podos).\nA maior\u00eda dos dipl\u00f3podos son detrit\u00edvoros de lentos movementos, que comen follas podres ca\u00eddas e outras materias vexetais. Alg\u00fans comen fungos ou zugan flu\u00eddos de plantas, e unha pequena minor\u00eda son predadores. Os dipl\u00f3podos son xeralmente inofensivos para os humanos, a\u00ednda que alg\u00fans poden converterse en pragas nas casas ou nos xard\u00edns, especialmente en invernadoiros, onde poden causar graves danos \u00e1s planti\u00f1as nacentes. A maior\u00eda def\u00e9ndense segregando diversos compostos qu\u00edmicos a trav\u00e9s de poros que te\u00f1en polo corpo, a\u00ednda que os diminutos Polyxenida est\u00e1 cubertos de penachos de pelos que se desprenden. A reproduci\u00f3n na maior\u00eda das especies \u00e9 levada a cabo por transferencia de paquetes de esperma \u00e1s femias que se realiza por medio de patas modificadas do macho chamadas gon\u00f3podos.\nApareceron por primeira vez no per\u00edodo Sil\u00farico, e son alg\u00fans dos animais m\u00e1is antigos colonizadores da terra. Alg\u00fans membros de grupos prehist\u00f3ricos creceron ata chegar aos 2 m de lonxitude, pero as especies modernas m\u00e1is grandes chegan a unha lonxitude m\u00e1xima de entre 27 e 38\u00a0cm, e a m\u00e1is grande de todas crese que \u00e9 o milp\u00e9s xigante africano (\"Archispirostreptus gigas\").\nEntre os miri\u00e1podos, os dipl\u00f3podos foron considerados tradicionalmente m\u00e1is pr\u00f3ximos aos pequenos paur\u00f3podos, a\u00ednda que alg\u00fans estudos moleculares po\u00f1en en d\u00fabida esta relaci\u00f3n. Os dipl\u00f3podos poden distinguirse dos similares pero s\u00f3 distantemete relacionados cemp\u00e9s (clase Chilopoda), en que estes \u00faltimos se moven rapidamente, son carn\u00edvoros e te\u00f1en s\u00f3 un par de patas en cada segmento corporal. O estudo cient\u00edfico dos dipl\u00f3podos co\u00f1\u00e9cese como diplopodolox\u00eda.\nEtimolox\u00eda e nome.\nO nome \"Diplopoda\" v\u00e9n do grego antigo \u03b4\u03b9\u03c0\u03bb\u03bf\u1fe6\u03c2 \"diplous\", 'dobre' e \u03c0\u03bf\u03b4\u03cc\u03c2 \"podos\", 'p\u00e9s', refer\u00edndose a que presentan dous pares de patas na maior\u00eda dos segmentos. O nome com\u00fan que se lles d\u00e1 en moitos idiomas de \"milp\u00e9s\" fai referencia \u00e1 s\u00faa gran cantidade de patas (superior \u00e1 dos cemp\u00e9s), a\u00ednda que ning\u00fan chega a ter mil.\nTaxonom\u00eda.\nForon descritas aproximadamente 12.000 especies de dipl\u00f3podos. A estimaci\u00f3n do n\u00famero total de especies que poder\u00eda haber en total \u00e9 de entre 15.000 a 80.000. Poucas das especies est\u00e1n amplamente distribu\u00eddas; te\u00f1en malas capacidades de dispersi\u00f3n, ao dependeren da locomoci\u00f3n terrestre e dos h\u00e1bitats h\u00famidos. Estes factores favoreceron o illamento xen\u00e9tico e a r\u00e1pida especiaci\u00f3n, producindo moitas li\u00f1axes con \u00e1reas de distribuci\u00f3n restrinxidas.\nOs membros vivos dos dipl\u00f3podos div\u00eddense en 16 ordes en d\u00faas subclases. A subclase basal Penicillata comprende unha soa orde, Polyxenida. Os demais milp\u00e9s pertencen \u00e1 subclase Chilognatha que consta de d\u00faas infraclases: Pentazonia, que cont\u00e9n os Oniscomorpha e os Helminthomorpha, e incl\u00faen a maior\u00eda das especies.\nClasificaci\u00f3n.\nA clasificaci\u00f3n de alto nivel dos dipl\u00f3podos que se presenta m\u00e1is abaixo bas\u00e9ase en Shear, 2011, e Shear &amp; Edgecombe, 2010 (grupos extintos). Recentes estudos clad\u00edsticos e moleculares cambiaron os esquemas da clasificaci\u00f3n tradicional indicados antes, e en particular a posici\u00f3n das ordes Siphoniulida e Polyzoniida non est\u00e1 a\u00ednda establecida. A situaci\u00f3n e posici\u00f3ns dos grupos extintos (\u2020) co\u00f1ecidos s\u00f3 polos seus f\u00f3siles \u00e9 provisional e non est\u00e1 completamente resolta. Despois de cada nome ind\u00edcase a autoridade (nome da persoa que lle deu nome ou definiu orixinalmente).\nClase Diplopoda \nEvoluci\u00f3n.\nOs milp\u00e9s est\u00e1n entre os primeiros animais que colonizaron a terra durante o per\u00edodo Sil\u00farico. As formas iniciais probablemente com\u00edan musgos e plantas vasculares primitivas. Hai dous grupos maiores de milip\u00e9s cuxos membros est\u00e1n todos extintos: os Archipolypoda que incl\u00faen os animais terrestres m\u00e1is antigos co\u00f1ecidos e os Arthropleuridea, que conte\u00f1en os invertebrados terrestres m\u00e1is longos co\u00f1ecidos. A criatura terrestre m\u00e1is antiga da que temos co\u00f1ecemento \u00e9 \"Pneumodesmus newmani\", que med\u00eda 1\u00a0cm de longo e era un Archipolypoda que viv\u00eda hai 428 mill\u00f3ns de anos no Sil\u00farico superior e ten claras evidencias de espir\u00e1culos (orificios respiratorios) que testemu\u00f1an os seus h\u00e1bitos respiratorios. Durante o Carbon\u00edfero superior (entre hai 340 e 280 mill\u00f3ns de anos), \"Arthropleura\" converteuse no invertebrado de vida terrestre m\u00e1is grande que se te\u00f1a rexistro, chegando a lonxitudes de polo menos 2 m. Os milp\u00e9s tam\u00e9n mostran a primeira evidencia de defensa qu\u00edmica, xa que alg\u00fans f\u00f3siles devonianos te\u00f1en aberturas de gl\u00e1ndulas defensivas chamadas ozoporos. Os milp\u00e9s, cemp\u00e9s e outros artr\u00f3podos terrestres antigos acadaron grandes tama\u00f1os en comparaci\u00f3n coas modernas especies grazas aos ambientes ricos en ox\u00edxeno do Devoniano e Carbon\u00edfero, e alg\u00fans pod\u00edan superar o metro de lonxitude. A medida que os niveis de ox\u00edxeno se reduciron co tempo, os artr\u00f3podos fix\u00e9ronse menores.\nGrupos vivos.\nA historia da clasificaci\u00f3n cient\u00edfica dos milp\u00e9s empezou con Carl Linnaeus, que na s\u00faa 10\u00aa edition do \"Systema Naturae\", 1758, nomeou sete especies de \"Julus\" como \"Insecta Aptera\" (insectos sen \u00e1s). En 1802, o zo\u00f3logo franc\u00e9s Pierre Andr\u00e9 Latreille propuxo o nome de Chilognatha para o primeiro grupo que agora se chama Diplopoda e en 1840 o naturalista alem\u00e1n Johann Friedrich von Brandt produciu as primeiras clasificaci\u00f3ns detalladas. O propio nome Diplopoda foi acu\u00f1ado en 1844 polo zo\u00f3logo franc\u00e9s Henri Marie Ducrotay de Blainville. Desde 1890 a 1940, a taxonom\u00eda dos milp\u00e9s foi impulsada por relativamente poucos investigadores, e as maiores contribuci\u00f3ns fix\u00e9ronas Carl Attems, Karl Wilhelm Verhoeff e Ralph Vary Chamberlin, cada un dos cales describiu unhas 1.000 especies, e por Orator F. Cook, Filippo Silvestri, R. I. Pocock e Henry W. Br\u00f6lemann. Est foi un per\u00edodo no que a ciencia da diplopodolox\u00eda floreceu: o n\u00famero de descrici\u00f3ns de especies foi como media a maior da historia, e superaba \u00e1s veces as 300 por ano.\nEn 1971, o bi\u00f3logo holand\u00e9s C. A. W. Jeekel publicou unha lista completa de todos os x\u00e9neros e familias dos milp\u00e9s descritos entre 1758 e 1957 no seu \"Nomenclator Generum et Familiarum Diplopodorum\", un traballo que se considera deu comezo \u00e1 \"era moderna\" da taxonom\u00eda dos milp\u00e9s. En 1980, o bi\u00f3logo americano Richard L. Hoffman publicou unha clasificaci\u00f3n dos milp\u00e9s que reco\u00f1eceu aos Penicillata, Pentazonia e Helminthomorpha, e a primeira an\u00e1lise filoxen\u00e9tica das ordes de milp\u00e9s usando modernos m\u00e9todos clad\u00edsticos publicouna en 1984 Henrik Enghoff en Dinamarca. Unha clasificaci\u00f3n de 2003 feita polo americano Rowland Shelley \u00e9 similar \u00e1 proposta orixinalmente por Verhoeff, e segue sendo o esquema de clasificaci\u00f3n actualemnte aceptada (que se mostra abaixo), a pesar dos estudos moleculares m\u00e1is recentes que propo\u00f1en relaci\u00f3ns que entran en conflito con estas. Un resumo de 2011 da diversidade de familias de milp\u00e9s de William A. Shear situou a orde Siphoniulida dentro do gran grupo dos Nematomorpha.\nRexistro f\u00f3sil.\nAdemais das 16 ordes vivas, hai 9 ordes extintas e unha superfamilia co\u00f1ecida s\u00f3 por f\u00f3siles. As relaci\u00f3ns entre estes grupos vivos son controvertidas. Os extintos Arthropleuridea foron durante longo tempo considerados como unha clase de miri\u00e1podos propia, a\u00ednda que os traballos feitos a inicios do s\u00e9culo XXI estableceron que o grupo era unha subclase de milp\u00e9s. Varias ordes vivas aparecen tam\u00e9n no rexistro f\u00f3sil. Abaixo pres\u00e9ntanse d\u00faas clasificaci\u00f3ns dos grupos de milp\u00e9s f\u00f3siles. Os grupos extintos ind\u00edcanse polo s\u00edmbolo \u2020. A orde extinta dos Zosterogrammida, uns quil\u00f3gnatos de incerta colocaci\u00f3n na clasificaci\u00f3n, non se mostra.\nRelaci\u00f3n con outros miri\u00e1podos.\nA\u00ednda que as relaci\u00f3ns entre as ordes dos milp\u00e9s a\u00ednda se debaten, a clase Diplopoda en conxunto consid\u00e9raseun grupo monofil\u00e9tico de artr\u00f3podos: todos os milp\u00e9s est\u00e1n m\u00e1is emparentados entre si que con calquera outro artr\u00f3podo. Diplopoda \u00e9 unha clase dentro do subfilo Myriapoda (miri\u00e1podos) dos artr\u00f3podos, que incl\u00faen os cemp\u00e9s (clase Chilopoda) e os menos co\u00f1ecidos paur\u00f3podos (clase Pauropoda) e sinfilos (clase Symphyla). Dentro dos miri\u00e1podos, considerouse desde hai tempo que os parentes m\u00e1is pr\u00f3ximos ou grupo irm\u00e1n dos milp\u00e9s son os paur\u00f3podos, os cales te\u00f1en un \"collum\" e diplosegmentos.\nDistinci\u00f3n cos cemp\u00e9s.\nEstablecer as diferenzas entre os milp\u00e9s e cemp\u00e9s \u00e9 unha cuesti\u00f3n b\u00e1sica para distinguir os grupos de miri\u00e1podos. Ambos os grupos de miri\u00e1podos comparten semellanzas, como ter corpos multisegmentados, moitas patas, un s\u00f3 par de antenas, e a posesi\u00f3n de \u00f3rganos de T\u00f6m\u00f6sv\u00e1ry, pero te\u00f1en moitas diferenzas e distintas historias evolutivas, xa que o antepasado com\u00fan m\u00e1is recente dos cemp\u00e9s e milp\u00e9s viviu arredor de hai 450 a 475 mill\u00f3ns de anos no Sil\u00farico. A cabeza por si soa exemplifica as diferenzas; os milp\u00e9s te\u00f1en antenas curtas, dobradas formando un \u00e1ngulo ou c\u00f3bado para examinar o substrato, e un par de robustas mand\u00edbulas un s\u00f3 par de maxilas fusionadas formando un beizo; e os cemp\u00e9s te\u00f1en longas antenas sen formar c\u00f3bado, un par de mand\u00edbulas, dous pares de maxilas e un par de grandes u\u00f1as velenosas.\nCaracter\u00edsticas.\nOs milp\u00e9s te\u00f1en diversas formas e tama\u00f1os corporais, que van desde 2\u00a0mm ata uns 35\u00a0cm de lonxitude, e poden ter de 11 a 100 segmentos corporais. Xeralmente son de cor negra ou marr\u00f3n, a\u00ednda que hai unhas poucas especies con cores rechamantes, e algunhas te\u00f1en cores aposem\u00e1ticas para avisar que son t\u00f3xicas. Especies de \"Motyxia\" producen cianuro como defensa qu\u00edmica e son bioluminescentes.\nOs estilos corporais var\u00edan moito entre os principais grupos de milp\u00e9s. Na subclase basal dos pequenos Penicillata o exoesqueleto \u00e9 mol e non calcificado, e est\u00e1 cuberto de pelos ou sedas prominentes. Os demais milp\u00e9s, pertencen \u00e1 subclase dos Chilognatha, e te\u00f1en exoesqueletos endurecidos. Os quil\u00f3gnatos \u00e1 s\u00faa vez div\u00eddense en d\u00faas infraclases: os Pentazonia, conte\u00f1en grupos de corpos relativamente curtos como os Oniscomorpha e os Helminthomorpha, que conte\u00f1en a gran maior\u00eda das especies, con corpos longos de moitos segmentos.\nCabeza.\nA cabeza dos milp\u00e9s \u00e9 tipicamente arredondada por arriba e aplanada por debaixo e leva un par de grandes mand\u00edbulas en fronte dunha estrutura similar a unha placa chamada gnatoquilario (\"beizo da mand\u00edbula\"). A cabeza cont\u00e9n un s\u00f3 par de antenas con sete ou oito segmentos e un grupo de conos sensoriais no extremo. Moitas ordes tam\u00e9n pos\u00faen un par de \u00f3rganos sensoriais chamados \u00f3rganos de T\u00f6m\u00f6sv\u00e1ry, con forma de aneis ovais en situaci\u00f3n posterior e lateral \u00e1 base das antenas. As s\u00faas funci\u00f3ns son desco\u00f1ecidas, pero tam\u00e9n aparecen nalg\u00fans cemp\u00e9s, e son utilizados posiblemente para medir os niveis de humidade ou luz no ambiente que os rodea.\nOs ollos dos milp\u00e9s constan de varios ocelos de lentes planas simples dispostos nun grupo ou parche a cada lado da cabeza. Estes parches tam\u00e9n se chaman campos oculares ou ocelarios. Moitas especies de milp\u00e9s, inclu\u00edndo a orde completa dos Polydesmida e milp\u00e9s moradores de covas como \"Causeyella\" e \"Trichopetalum\", ter\u00edan antepasados que poder\u00edan ver pero que perderon despois os ollos e convert\u00e9ronse en cegos.\nCorpo.\nOs corpos dos dipl\u00f3podos poden ser aplanados ou cil\u00edndricos e est\u00e1n compostos de numerosos segmentos metam\u00e9ricos, cada un cun exoesqueleto formado por cinco placas quitinosas, que son: unha soa placa dorsal (o terxito), unha a cada lado (pleuritos), e unha na parte ventral (esternito) onde se unen as patas. En moitos dipl\u00f3podos, estas placas est\u00e1n fusionadas en varios graos, \u00e1s veces formando un s\u00f3 anel cil\u00edndrico. As placas son tipicamente duras, xa que est\u00e1n impregnadas de sales c\u00e1lcicos. Como carecen dunha cut\u00edcula cerosa, son susceptibles \u00e1 perda de auga e deben pasar a maior parte do seu tempo en ambientes h\u00famidos.\nO primeiro segmento detr\u00e1s da cabeza non ten patas e denom\u00ednase \"colum\" (colo ou pescozo). O segundo, terceiro e cuarto segmentos do corpo levan un s\u00f3 par de patas e denom\u00ednanse \"haplosegmentos\" (estes tres haplosegmentos \u00e1s veces denom\u00ednanse \"t\u00f3rax\").). Os segmentos restantes, desde o quinto ao posterior, denom\u00ednanse diplosegmentos ou segmentos dobres, formados pola fusi\u00f3n de dous segmentos embrionais. Cada diplosegmento leva dous pares de patas. Nalg\u00fans dipl\u00f3podos, os \u00faltimos segmentos poden non ter patas. Os termos \"segmento\" ou \"anel corporal\" \u00fasanse a mi\u00fado indistintamente para referirse tanto a haplosegmentos coma a diplosegmentos. O segmento final denom\u00ednase telson e consta dun anel preanal sen patas, un par de v\u00e1lvulas anais (placas que se poden pechar arredor do ano), e unha pequena escama baixo o ano.\nOs dipl\u00f3podos de varias ordes te\u00f1en extensi\u00f3ns a modo de quilla da parede corporal co\u00f1ecidas como paranotos, que poden variar amplamente en forma, tama\u00f1o e textura; as modificaci\u00f3ns incl\u00faen lobos, papilas, cristas, espi\u00f1as e amosegas. Os paranotos poden permitir aos dipl\u00f3podos incrustarse con m\u00e1is seguridade nas gretas, protexer as patas, ou facer que sexan dif\u00edciles de tragar polos predadores.\nAs patas est\u00e1n compostas por sete segmentos e unidas \u00e1 parte inferior do corpo. As patas dun individuo son xeralmente bastante similares unhas das outras, a\u00ednda que a mi\u00fado son m\u00e1is longas nos machos que nas femias, e os machos dalgunhas especies poden ter un primeiro par de patas reducido ou alongado. As m\u00e1is salientables modificaci\u00f3ns das patas te\u00f1en que ver coa reproduci\u00f3n, como se discute m\u00e1is adiante (transformaci\u00f3n en gon\u00f3podos). Malia o seu nome com\u00fan de milp\u00e9s, non se co\u00f1ece ning\u00fan milp\u00e9s que te\u00f1a mil patas: as especies com\u00fans te\u00f1en entre 34 e 400 patas e o r\u00e9cord teno a especie \"Illacme plenipes\", con alg\u00fans individuos con 750 patas, o que \u00e9 m\u00e1is que ningunha outra criatura da Terra.\n\u00d3rganos internos.\nOs milp\u00e9s respiran por dous pares de espir\u00e1culos localizados ventralmente en cada segmento preto da base das patas. Cada abertura d\u00e1 paso a unha bolsa interna e conecta cun sistema de traqueas. O coraz\u00f3n est\u00e9ndese por toda a lonxitude do corpo, cunha aorta que se estende ata a cabeza. Os \u00f3rganos excretores son dous pares de tubos malpighianos, localizados preto da parte media do tracto dixestivo. O tracto dixestivo \u00e9 un simple tubo con dous pares de gl\u00e1ndulas salivares que axudan a dixerir a comida.\nReproduci\u00f3n e crecemento.\nOs dipl\u00f3podos mostran diversos estilos de apareamento e estruturas. Na orde basal dos Polyxenida o apareamento \u00e9 indirecto: os machos depositan espermat\u00f3foros en redes que segregan cunhas gl\u00e1ndulas especiais, e os espermat\u00f3foros son despois recollidos polas femias. Noutros grupos de dipl\u00f3podos, os machos pos\u00faen un ou dous pares de patas modificadas chamadas gon\u00f3podos, que se utilizan para transferir o esperma \u00e1 femia durante a copulaci\u00f3n. A localizaci\u00f3n dos gon\u00f3podos difire entre os grupos: nos machos de Pentazonia est\u00e1n localizados na parte posterior do corpo e denom\u00ednanse tel\u00f3podos e poden tam\u00e9n funcionar para agarrar as femias, mentres que nos Helminthomorpha (que comprenden a gran maior\u00eda das especies) est\u00e1n localizados no s\u00e9timo segmento corporal. Unhas poucas especies son partenoxen\u00e9ticas, e te\u00f1en poucos ou ning\u00fan machos.\nOs gon\u00f3podos poden ter diferentes formas e tama\u00f1os, e en aspecto var\u00edan desde parecerse moito \u00e1s patas locomotoras a ser complexas estruturas completamente diferentes a patas. Nalg\u00fans grupos os gon\u00f3podos mant\u00e9\u00f1ense retra\u00eddos dentro do corpo; noutros prox\u00e9ctanse cara a adiante paralelamente ao corpo. A morfolox\u00eda dos gon\u00f3podos \u00e9 o modo predominante de determinar a especie entre os milp\u00e9s: as estruturas poden diferir grandemente ente especies que est\u00e1n moi relacionadas pero moi pouco dentro dunha especie. Os gon\u00f3podos desenv\u00f3lvense gradualmente a partir de patas locomotoras ao longodas sucesivas mudas ata a madurez reprodutora.\nOs orificios xenitais (gon\u00f3poros) de ambos os sexos est\u00e1n localizados na parte lateral do terceiro segmento corporal (preto do segundo par de patas) e poden estar acompa\u00f1ados no macho por un ou dous penes, que depositan os paquetes de esperma nos gon\u00f3podos. Na femia, os poros xenitais \u00e1brense a pequenos sacos pares chamados cif\u00f3podos ou vulvas, que est\u00e1n cubertos por pequenas tapas con forma de caparuza, e son utilizados para almacenar o esperma despois da copulaci\u00f3n. A morfolox\u00eda dos cif\u00f3podos pode usarse tam\u00e9n para identificar as especies. Os espermatozoides dos milp\u00e9s carecen de flaxelos, un trazo exclusivo destes animais dentro dos miri\u00e1podos.\nEn todos ag\u00e1s nos Polyxenida, a copulaci\u00f3n ocorre cando os dous individuos se po\u00f1en un de cara ao outro. A copulaci\u00f3n pode ir precedida por certos comportamentos do macho, como golpear coas antenas, correr ao longo do dorso das femias, ofrecer secreci\u00f3ns glandulares comestibles, ou, no caso dos Oniscomorpha, a estridulaci\u00f3n. Durante a copulaci\u00f3n na maior\u00eda dos dipl\u00f3podos o macho sit\u00faa o seu s\u00e9timo segmento en fronte do terceiro segmento da femia, e insire os seus gon\u00f3podos para facer sa\u00edr as vulvas antes de dobrar o seu corpo para depositar o esperma nos seus gon\u00f3podos e reinserir os gon\u00f3podos \"cargados\" no corpo da femia.\nAs femias po\u00f1en de 10 a 300 ovos \u00e1 vez, dependendo da especie, fertiliz\u00e1ndoos no momento que os po\u00f1en co esperma que almacenaron. Moitas especies depositan os ovos sobre o solo h\u00famido ou detritos org\u00e1nicos, pero alg\u00fans constr\u00faen ni\u00f1os tapizados con feces secas, e poden protexer os ovos en casulos de seda. Na maior\u00eda das especies, a femia abandona os ovos despois de po\u00f1elos, pero algunhas especies das ordes Platydesmida e Stemmiulida coidan os ovos e as cr\u00edas.\nAs cr\u00edas eclosionan en poucas semanas, e te\u00f1en s\u00f3 tres pares de pats, segidas de ata catro segmentos sen patas. Amedida que crecen, mudan sucesivamente, engadindo m\u00e1is segmentos e patas en cada muda. Algunhas especies mudan en c\u00e1maras especialmente preparadas no solo ou de seda, e poden tam\u00e9n refuxiarse nelas durane o tempo chuvioso, e a maior\u00eda das especies comen o exoesqueleto vello descartado despois da muda. O estadio adulto, cando os individuos chegan \u00e1 madurez sexual, ac\u00e1dase xeralmente no esadio da muda final, o cal var\u00eda entre especies e ordes, a\u00ednda que algunhas especies contin\u00faan as mudas despois de chegaren a adultos. Ademais, algunhas especies alternan entre estadios reprodutores e nonreprodutores despois da madurez, un fen\u00f3meno chamado periodomorfose, no cal as estruturas reprodutoras sofren regresi\u00f3n durante os estadios non reprodutores. Os milp\u00e9s poden vivr desde un a dez anos segundo a especie.\nEcolox\u00eda.\nH\u00e1bitat e distribuci\u00f3n.\nOs milp\u00e9s viven en todos os continentes excepto na Ant\u00e1rtida e ocupan case todos os h\u00e1bitats terrestres, desde o C\u00edrculo polar \u00e1rtico en Islandia, Noruega e Rusia, ao sur na Provincia de Santa Cruz, Arxentina. Son normalmente moradores dos solos forestais, nos que viven na capa de follas ca\u00eddas, en madeira podre, ou no solo, cunha preferencia polas condici\u00f3ns h\u00famidas. En zonas temperadas, os milp\u00e9s son m\u00e1is abondosos nos bosques caducos h\u00famidos, e poden chegar a densidades de 1.000 individuos por metro cadrado. Outros h\u00e1bitats son os bosques de con\u00edferas, desertos, covas, e ecosistemas alpinos. Algunhas especies poden sobrevivir \u00e1s inundaci\u00f3ns de auga doce e vivr asolagados baixo a auga durante 11 meses. Unhas poucas especies viven preto do litoral mari\u00f1o e poden sobrevivir en condici\u00f3ns parcialmente salinas.\nH\u00e1bitos escavadores.\nOs diplosegmentos dos milp\u00e9s evolucionaron en conxunci\u00f3n cos seus h\u00e1bitos escavadores, e case todos os milp\u00e9s adoptan un estilo de vida principalmente subterr\u00e1neo. Usan tres m\u00e9todos principais de soterramento; escavar, acu\u00f1arse e perforar. Os das ordes Julida, Spirobolida e Spirostreptida, baixan as cabezas e m\u00e9tense \u00e1 forza no seu substrato, o collum \u00e9 a porci\u00f3n do seu exoesqueleto que po\u00f1en por diante. Os milp\u00e9s de dorso aplanado da orde Polydesmida tenden a inserir o seu extremo dianteiro, como unha cu\u00f1a, nunha greta horizontal, e despois ensanchan a greta enpurrando cara a adiante coas patas, os seus paranotos neste exemplo constit\u00faen a principal superficie de elevaci\u00f3n. A perforaci\u00f3n \u00fasana os membros da orde Polyzoniida, que te\u00f1en segmentos menores na parte dianteira e cada vez m\u00e1is longos cara ao extremo traseiro; prop\u00falsanse cara a adiante en gretas coas patas, e o corpo con forma de cu\u00f1a ensancha o oco a medida que avanzan. Alg\u00fans milp\u00e9s adoptaron un estilo de vida sobre a superficie do chan, polo que perderon os seus h\u00e1bitos de soterrarse. Isto pode deberse a que son demasiado pequenos para facer panca e soterrarse ou porque son demasiado grandes para que o esforzo lles pague a pena, ou nalg\u00fans casos porque se moven relativamente r\u00e1pido (para seren milp\u00e9s) e son predadores activos.\nDieta.\nA maior\u00eda dos milp\u00e9s son detrit\u00edvoros e alim\u00e9ntanse de vexetaci\u00f3n en descomposici\u00f3n, feces, ou materia org\u00e1nica mesturada co solo. Xogan un importante papel na degradaci\u00f3n e descomposici\u00f3n das follas ca\u00eddas: est\u00edmase que a taxa de consumo dunha especie calquera vai do 1 a 11% de todas as follas ca\u00eddas, dependendo da especie e da rexi\u00f3n, e en conxunto os milp\u00e9s poden consumir case todas as folla ca\u00eddas dunha rexi\u00f3n. As follas ca\u00eddas son fragmentadas no tubo dixestivo do milp\u00e9s e excretadas como boli\u00f1as de fragmentos de follas, algas, fungos e bacterias, o que facilita a descomposici\u00f3n polos microorganismos. Nos chans dos bosques tropicais onde as poboaci\u00f3ns de mi\u00f1ocas son baixas, os milp\u00e9s desempe\u00f1an un importante papel ao facilitaren a descomposici\u00f3n microbiana das follas. Alg\u00fans milp\u00e9s son herb\u00edvoros, aliment\u00e1ndose de plantas vivas, e certas especies poden ser graves pragas para a agricultura nalg\u00fans pa\u00edses. Os milp\u00e9s da orde Polyxenida comen algas das codias das \u00e1rbores, e as Platydesmida alim\u00e9ntanse de fungos. Unhas poucas especies son mn\u00edvoras ou ocasionalmente carn\u00edvoras, aliment\u00e1ndose de insectos, cemp\u00e9s, mi\u00f1ocas ou caracois. Algunhas especies te\u00f1en pezas bucais perforadoras coas que poden zugar zumes de plantas.\nPredadores e parasitos.\nOs milp\u00e9s son depredados por unha ampla variedade de animais, inclu\u00edndo varios r\u00e9ptiles, anfibios, aves, mam\u00edferos e insectos. Os predadores mam\u00edferos como os coat\u00eds e suricatos fan rodar polo chan e capturan milp\u00e9s para que descarguen as s\u00faas secreci\u00f3ns defensivas e esfregan ditas secreci\u00f3ns antes de comelos, e certas ras dendrob\u00e1tidas crese que incorporan os compostos t\u00f3xicos dos milp\u00e9s para a s\u00faa propia defensa. Varios invertebrados te\u00f1en comportamentos especializados ou estruturas para alimentarse de milp\u00e9s, entre eles larvas de escaravellos Phengodidae, as formigas \"Probolomyrmex\", as lesmas \"Chlamydephorus\", e os escaravellos \"Sceliages\" e \"Deltochilum\". Unha gran subfamilia de Reduviidae, a Ectrichodiinae, cunhas 600 especies, especializouse na predaci\u00f3n de milp\u00e9s. Entre os parasitos dos milp\u00e9s hai nematodos, moscas feom\u00edidas e acantoc\u00e9falos.\nMecanismos de defensa.\nDebido a que non te\u00f1en unha gran velocidade e a s\u00faa incapacidade de morder ou picar, o principal mecanismo de defensa dos milp\u00e9s \u00e9 enroscarse formando unha espiral apertada, que protexa o m\u00e1is posible as s\u00faas delicadas patas dentro do seu esqueleto acoirazado.\nMoitas especies tam\u00e9n emiten como defensa secundaria varias secreci\u00f3ns l\u00edquidas de mal cheiro a trav\u00e9s de poros microsc\u00f3picos chamados ozoporos (que son as aberturas da s\u00faas gl\u00e1ndulas \"odor\u00edferas\" ou \"repugnatorias\"), situados nas partes laterais dos seus corpos. Entre os moitos compostos qu\u00edmicos irritantes ou t\u00f3xicos que se encontraron nestas secreci\u00f3ns hai alcaloides, benzoquinonas, fenois, terpenoides e cianuro de hidr\u00f3xeno. Algunhas destas sbstancias son c\u00e1usticas e poden queimar o exoesqaueleto das formigas e outros insectos predadores, e a pel e ollos de predadores m\u00e1is grandes. Primates como o monos capuchinos (Cebinae) e l\u00e9mures observ\u00e1ronse irritando intencionalmente a milp\u00e9s para esfregar as s\u00faas secreci\u00f3ns qu\u00edmicas sobre o seu corpo intencionadamente para repeler os mosquitos. Alg\u00fans deses compostos defensivos tam\u00e9n mostran unha actividade antif\u00fanxica.\nOs milp\u00e9s da orde Polyxenida carecen tanto de exoesqueleto acoirazado coma de gl\u00e1ndulas odor\u00edferas, e no seu lugar est\u00e1n cubertos de numerosos pelos ou sedas que polo menos na especie \"Polyxenus fasciculatus\" poden desprenderse e enredar as formigas.\nOutras interacci\u00f3ns interespec\u00edficas.\nAlg\u00fans milp\u00e9s establecen relaci\u00f3ns mutualistas con organismos doutras especies, nas cales ambas as espcies se benefician da interacci\u00f3n, ou relaci\u00f3ns de comensalismo, nas cales s\u00f3 unha especie se beneficia, mentres que a outra non se ve afectada. Varias especies forman estreitas relaci\u00f3ns coas formigas, unha relaci\u00f3n chamada mirmecofilia, especialmente na familia Pyrgodesmidae (Polydesmida), que cont\u00e9n \"mirmec\u00f3filos obrigados\", especies que s\u00f3 se encontraron en colonias de formigas. Un maior n\u00famero de especies son \"mirmec\u00f3filos facultativos\", xa que non est\u00e1n exclusivamente asociadas con formigas, inclu\u00edndo moitas especies de Polyxenida que se atoparon en formigueiros de todo o mundo.\nMoitas especies de milp\u00e9s te\u00f1en unha relaci\u00f3n de comensalismo con \u00e1caros das ordes Mesostigmata e Astigmata. Moitos destes \u00e1caros crese que son for\u00e9ticos en vez de parasitos, o que significa que utilizan os h\u00f3spedes milp\u00e9s para a s\u00faa dispersi\u00f3n.\nEn 2011 describiuse unha nova interacci\u00f3n entre milp\u00e9s e musgos, na cal os individuos da nova especie descuberta \"Psammodesmus bryophorus\" te\u00f1en dez especies de musgos vivindo na s\u00faa superficie dorsal, grazas ao cal o milp\u00e9s queda camuflado e increm\u00e9ntase a dispersi\u00f3n dos musgos.\nInteracci\u00f3ns coas persoas.\nOs milp\u00e9s xeralmente te\u00f1en pouco impacto na econom\u00eda humana ou no benestar das persoas, especialmente en comparaci\u00f3n cos insectos, pero localmente poden ser unha molestia ou unha praga agr\u00edcola. Os milp\u00e9s non morden nin pican, e as s\u00faas secreci\u00f3ns defensivas son case sempre inofensivas para os humanos (xeralmente causan s\u00f3 decoloraci\u00f3ns menores na pel), a\u00ednda que as secreci\u00f3ns dalgunhas especies tropicais poden causar dor, pro\u00eddo, eritema local, edema, ampolas, eccema e ocasionalmente agretamento da pel. Se as excreci\u00f3ns chegan aos ollos causan unha irritaci\u00f3n xeral e efectos potencialmente m\u00e1is graves como conxuntivite e queratite.\nAlg\u00fans cemp\u00e9s son considerados pragas nas casas nalg\u00fans pa\u00edses, inclu\u00edndo \"Xenobolus carnifex\", que pode infestar os tellados de palla na India, e \"Ommatoiulus moreleti\", que periodicamente invade as casas en Australia. Outras especies mostran un comportamento gregario (enxamianse) periodicamente, que pode resultar en invasi\u00f3ns das casas, danos agr\u00edcolas, e mesmo en retardos nos trens se as v\u00edas quedan escorregadizas polos restos do esmagamento de centos de milp\u00e9s. Alg\u00fans milp\u00e9s poden causar danos significativos \u00e1s colleitas: \"Blaniulus guttulatus\" \u00e9 unha praga para as colleitas de remolacha azucreira e outras plantas das que se colleita a ra\u00edz.\nAlg\u00fans dos milp\u00e9s m\u00e1is grandes da orde Spirobolida, Spirostreptida e Sphaerotheriida son mascotas populares en certos pa\u00edses. Algunhas das especies que se venden como mascotas son as dos x\u00e9neros \"Archispirostreptus\", \"Aphistogoniulus\", \"Narceus\" e \"Orthoporus\".\nOs milp\u00e9s aparecen no folclore e medicina tradicional de todo o mundo. Algunhas culturas asocian a actividade dos milp\u00e9s coa chegada das chuvias. Na cultura Yoruba de Nixeria, os milp\u00e9s util\u00edzanse en rituais relacionados coa pre\u00f1ez e os negocios, e os milp\u00e9s esmagados util\u00edzanse para tratar a febre, u\u00f1eiros e convulsi\u00f3ns en nenos. En Zambia, a polpa de milp\u00e9s esmagados util\u00edzase para tratar feridas, e o pobo bafia do Camer\u00fan usa o zume de milp\u00e9s para tratar a dor de o\u00eddos. En certas tribos Bhotiya do Himalaia o fume de queimar milp\u00e9s secos util\u00edzase para tratar as hemorroides. Pobos nativos de Malaisia usan as secreci\u00f3ns dos milp\u00e9s para envelenar frechas. Observouse que as secreci\u00f3ns de \"Spirobolus bungii\" inhiben a divisi\u00f3n de c\u00e9lulas cancerosas humanas. O \u00fanico uso rexistrado de milp\u00e9s como alimento humano deuse no pobo Bobo de Burkina Faso, que come milp\u00e9s secos cocidos en salsa de tomate.\nOs milp\u00e9s tam\u00e9n inspiraron algunhas investigaci\u00f3ns cient\u00edficas. En 1963, dese\u00f1ouse un veh\u00edculo que cami\u00f1aba de 36 patas, que estaba inspirado na locomoci\u00f3n dos milp\u00e9s.\nAlg\u00fans robots experimentais tiveron a mesma inspiraci\u00f3n, en especial cando son necesarios para transportar pesadas cargas por terreos dif\u00edciles e con curvas. En biolox\u00eda, alg\u00fans autores avogaron polo uso de milip\u00e9s como organismos modelo para o estudo da fisiolox\u00eda dos artr\u00f3podos e os procesos de desenvolvemento que controlan o n\u00famero e forma dos segmentos corporais."}
{"id": "360588", "revid": "27155", "url": "https://gl.wikipedia.org/wiki?curid=360588", "title": "Dipl\u00f3podo", "text": ""}
{"id": "360589", "revid": "27155", "url": "https://gl.wikipedia.org/wiki?curid=360589", "title": "Diplopoda", "text": ""}
{"id": "360590", "revid": "98629", "url": "https://gl.wikipedia.org/wiki?curid=360590", "title": "Mar de Laptev", "text": "O mar de Laptev (en ruso, \u043c\u043e\u0440\u0435 \u041b\u0430\u043f\u0442\u0435\u0432\u044b\u0445) \u00e9 un mar marxinal do oc\u00e9ano Glacial \u00c1rtico, que se estende pola costa oriental de Siberia, pen\u00ednsula de Taimir, a Terra do Norte e as illas de Nova Siberia. O seu l\u00edmite m\u00e1is setentrional est\u00e1 no cabo \u00c1rtico ata un punto coas coordenadas 79\u00b0N e 139\u00b0E para cerrar no cabo Anisiy.\nO mar de Kara queda ao oeste, o mar de Siberia Oriental ao leste. A superficie deste mar \u00e9 de aproximadamente 672.000\u00a0km\u00b2. \u00c9 navegable durante os meses de agosto e setembro.\nO mar de Laptev leva o seu nome en reco\u00f1ecemento a dous exploradores e curm\u00e1ns rusos, Dmitry Laptev e Khariton Laptev, que realizaron campa\u00f1as de reco\u00f1ecemento das s\u00faas costas. Anteriormente, este mar era co\u00f1ecido como mar Nordenscheld ou Nordenskj\u00f6ld, en reco\u00f1ecemento ao primeiro navegante da Ruta do Mar do Norte, Adolf Erik Nordenski\u00f6ld.\nAdministrativamente, as s\u00faas ribeiras pertencen ao Krai de Krasnoiarsk e \u00e1 Rep\u00fablica de Sakha.\nXeograf\u00eda.\nO mar de Laptev est\u00e1 situado fronte \u00e1 costa da Siberia Oriental, e est\u00e1 delimitado, ao leste, polas costas orientais da pen\u00ednsula de Taimir e as illas de Terra do Norte, que o separan do mar de Kara; ao oeste, polas illas de Nova Siberia, que o separan do mar de Siberia Oriental; ao sur, pola costa norte de Siberia Central; e, ao norte, o seu l\u00edmite \u00e9 unha li\u00f1a trazada a partir do cabo \u00c1rtico, que discorre pola illa Komsomolets ata o punto de coordenadas 79\u00b0N e 139\u00b0L e p\u00e9chase no cabo Anisiy, ao leste.\nEste mar recibe as augas do r\u00edo Lena, o principal r\u00edo da Siberia Oriental (con 4.313\u00a0km \u00e9 un dos m\u00e1is longos de Rusia, que forma un gran delta na s\u00faa desembocadura. Un pouco m\u00e1is ao oeste, bordeando a pen\u00ednsula de Taimir est\u00e1 o longo estuario do r\u00edo Khatanga. Estas d\u00faas formas de estuario son indicativas dos cambios nas correntes causadas polos r\u00edos de Siberia no mar de Laptev e determinan en gran parte o clima local. Ao oeste do r\u00edo Lena, a uns 80\u00a0km, desauga o r\u00edo Oleniok (2.292\u00a0km) e m\u00e1is ao oeste faino o r\u00edo Anabar. Ao leste do Lena, tam\u00e9n desaugan os r\u00edos Omoloy e Yana.\nAs costas do mar son serpenteantes formando golfos e ba\u00edas de varios tama\u00f1os. A paisaxe costeira tam\u00e9n \u00e9 diversa, con pequenas monta\u00f1as nalg\u00fans lugares preto do mar. Os principais golfos da costa do mar de Laptev son o Khatanga, o Oleniok, o Buor-Khaya e a ba\u00eda do Yana. Ten varias decenas de illas cunha superficie total de 3 784\u00a0km2, sobre todo est\u00e1n situadas na parte occidental do mar e nos deltas dos r\u00edos. As tormentas e as correntes debidas \u00e1 desconxelaci\u00f3n do xeo erosionar\u00f3n considerablemente as illas, polo que as illas Semenovsky e Vasilievsky (74\u00b012 \"N, 133\u00b0E) que foron descubertas en 1815 xa desapareceron.\nOcupa unha superficie de aproximadamente 672.000 km\u00b2 o que, por superficie, sit\u00faao como o 36\u00aa mar do mundo. A s\u00faa profundidade media \u00e9 de 50 m mentres que a s\u00faa profundidade m\u00e1xima \u00e9 de 3.385 m. \u00c9 navegable durante o mes de agosto e setembro.\nClima.\nO clima do mar de Laptev \u00e9 continental \u00e1rtico e, debido ao afastamento cos oc\u00e9anos Atl\u00e1ntico e Pac\u00edfico, \u00e9 un dos m\u00e1is severos entre os mares \u00e1rticos, a mi\u00fado e varrido por fortes vendavais, xistras e tormentas de neve, o mar de L\u00e1ptev est\u00e1 sometido a un clima rigoroso no inverno, e non \u00e9 raro que a n\u00e9boa e a neve tam\u00e9n aparezan no ver\u00e1n. O mar onde as temperaturas do aire permanecen por baixo de 0\u00a0\u00b0C 11 meses ao ano no norte e 9 meses no sur x\u00e9ase durante a maior parte do ano sendo navegable entre agosto e setembro, a\u00ednda que o uso de crebaxeos permite alcanzar durante todo o ano o principal porto deste mar, Tiksi, situado preto da boca do r\u00edo Lena.\nOs ventos sopran desde o sur e o suroeste no inverno, e desprazanse cunha velocidade media de 8 m/s cara \u00e1 primavera. No ver\u00e1n, cambian de direcci\u00f3n cara ao norte, e a s\u00faa velocidade \u00e9 de 3-4 m/s. Ventos relativamente d\u00e9biles resultantes dunha baixa convecci\u00f3n que ocorre s\u00f3 nas augas superficiais, \u00e1 profundidade de 5-10 metros\nOs fen\u00f3menos naturais da noite polar e o do sol de medianoite duran ao redor de 3 meses ao ano no sur e 5 meses no norte.\nHistoria.\nEn 1712, Yakov Permyakov e o seu compa\u00f1eiro Merkury Vagin exploraron a parte oriental do mar de Laptev e descubriron a illa Gran Lyakhovsky. Permyakov e Vagin foron asasinados no cami\u00f1o de regreso polos membros amotinados da expedici\u00f3n.\nEn 1735, o explorador ruso de Siberia Vasili Pronchishchev navegou desde a cidade de Yakutsk ata o r\u00edo Lena no seu balandro \"Yakutsk\". Explorou a costa oriental do delta do Lena, e det\u00edvose para invernar na desembocadura do r\u00edo Oleniok. Lamentablemente moitos dos membros da s\u00faa tripulaci\u00f3n caeron enfermos e morreron, debido principalmente ao escorbuto. A pesar de todas as dificultades, chegou \u00e1 costa oriental da pen\u00ednsula de Taimyr en 1736 e dirixiuse ao norte cartografando a s\u00faa costa. Pronchishchev e a s\u00faa esposa Mar\u00eda (tam\u00e9n co\u00f1ecida como Tatyana Feodorovna) sucumbiron ao escorbuto e morreron no cami\u00f1o de regreso.\nDurante 1739-42, no marco da segunda expedici\u00f3n a Kamchatka, o explorador do \u00e1rtico ruso e vicealmirante Dmitry Laptev describiu a costa desde a desembocadura do r\u00edo Lena, ao longo dos golfos Buor-Khaya e do r\u00edo Yana, ata o estreito que agora leva o seu nome, estreito de Dmitry Laptev. Como parte da mesma expedici\u00f3n, un primo de Dmitry, Khariton Laptev, liderou unha campa\u00f1a de reco\u00f1ecemento da costa da pen\u00ednsula de Taimyr, partindo da desembocadura do r\u00edo Khatanga.\nEn 1892-94, e novamente entre 1900-02, o bar\u00f3n Eduard Toll explorou o mar de Laptev no curso de d\u00faas expedici\u00f3ns. Toll levou a cabo estudos xeogr\u00e1ficos e xeol\u00f3xicos na zona en nome da Academia Imperial de Ciencias de Rusia. Na s\u00faa \u00faltima expedici\u00f3n Toll desapareceu fronte \u00e1s illas de Nova Siberia en circunstancias misteriosas.\nDurante a \u00e9poca sovi\u00e9tica, as zonas costeiras o mar de Laptev experimentaron un limitado auxe debido aos primeiros convois de crebaxeos que navegaban a Ruta do Mar do Norte e as\u00ed mesmo pola creaci\u00f3n da Direcci\u00f3n da Ruta do Mar do Norte. Tiksi tivo un activo aeroporto e o porto de Nordvik, ao oeste, converteuse nunha \u00abcrecente cidade\u00bb.\nDespois da desintegraci\u00f3n da Uni\u00f3n Sovi\u00e9tica, a navegaci\u00f3n comercial no \u00c1rtico siberiano entrou en declive no decenio de 1990. Transporte mar\u00edtimo m\u00e1is ou menos regular soamente at\u00f3pase partindo de M\u00farmansk ata Dudinka, no oeste; e entre Vladivostok e Pevek, no afastado leste do pa\u00eds. Os portos entre Dudinka e Pevek est\u00e1n pr\u00f3ximos a ver desaparecer toda navegaci\u00f3n. Logashkino e Nordvik foron abandonados e agora son poboaci\u00f3ns pantasma.\nFlora e fauna.\nA flora e a fauna son escasas debido ao clima duro. A vexetaci\u00f3n do mar est\u00e1 representada sobre todo polo grupo das diatomeas, con m\u00e1is de 100 especies. En comparaci\u00f3n, o n\u00famero de algas verdes, algas azuis e especies dos flaxelados \u00e9 de aproximadamente unha de cada 10."}
{"id": "360591", "revid": "89787", "url": "https://gl.wikipedia.org/wiki?curid=360591", "title": "El Faro de Veiga", "text": "El Faro de Veiga foi un peri\u00f3dico editado en Veiga (Ortigueira) entre 1907 e 1914.\nHistoria e caracter\u00edsticas.\nPeri\u00f3dico escolar mensual que pareceu en 1907. Editado polos alumnos do Colegio San Adri\u00e1n fundado pola Sociedad de Instrucci\u00f3n de San Adri\u00e1n de Santa Clara (Cuba). Rematou a s\u00faa edici\u00f3n en 1914."}
{"id": "360592", "revid": "23204", "url": "https://gl.wikipedia.org/wiki?curid=360592", "title": "Curaco de V\u00e9lez", "text": "Curaco de V\u00e9lez \u00e9 un concello chileno da Rexi\u00f3n dos Lagos, localizado na Illa Quinchao, na provincia de Chilo\u00e9, no arquip\u00e9lago do mesmo nome. A s\u00faa capital \u00e9 o pobo hom\u00f3nimo. Ocupa a terceira parte da illa, \u00f3 norte, o resto \u00e9 parte da comuna de Quinchao.\nAs s\u00faas principais actividades econ\u00f3micas son a agricultura (patacas, hortalizas e trigo), a gandar\u00eda ovina e bovina, e tam\u00e9n os cultivos acu\u00edcolas de produtos mar\u00edtimos."}
{"id": "360593", "revid": "98629", "url": "https://gl.wikipedia.org/wiki?curid=360593", "title": "Passengers (filme de 2016)", "text": "Passengers \u00e9 un filme estadounidense do x\u00e9nero ciencia ficci\u00f3n e romance, dirixido por Morten Tyldum e escrito por Jon Spaihts. O filme\u00a0\u00e9 protagonizado por Chris Pratt e Jennifer Lawrence, con Michael Sheen e Laurence Fishburne nos papeis secundarios. Conta a historia de d\u00faas persoas que espertan noventa anos antes dunha hibernaci\u00f3n inducida nunha nave espacial que os transporta, xunto con outros milleiros de pasaxeiros, cara a un arredado planeta colonial.\nArgumento.\nA\u00a0\"Avalon\", unha nave espacial xigante que viaxa a \"Homestead II\", un planeta-colonia afastado, e transporta 5.000 persoas e 258 tripulantes no seu interior en hibernaci\u00f3n, entra nun campo de asteroides. O seu escudo frea a meirande parte dos impactos, mais un asteroide de grandes dimensi\u00f3ns impacta co seu escudo. Ao iniciar as reparaci\u00f3ns, o computador de a bordo esperta accidentalmente a Jim Preston (Chris Pratt), un enxe\u00f1eiro pasaxeiro do \"Avalon\", 90 anos antes de chegar (a viaxe durar\u00eda uns 120 anos).\nAo prinicipio non se decata de que poida ser un erro, por\u00e9n conforme pasan as horas e nota que est\u00e1 s\u00f3, decide tentar acceder \u00e1 ponte de mando, que est\u00e1 pechada e que s\u00f3 pode abrir o persoal de control (nese intre en hibernaci\u00f3n). Mentres percorre a nave a procurar axuda, atopa a Arthur (Michael Sheen) un barman rob\u00f3tico o cal se sorprende por velo esperto.\nTras un ano de illamento coa \u00fanica compa\u00f1a de Arthur, Jim tenta suicidarse para acabar coa s\u00faa soidade. Antes de se arrebolar ao espazo, atopa a cricabina de Aurora Lane (Jennifer Lawrence). Ao ollar o seu perfil na lista de pasaxeiros, d\u00e1se de conta de que \u00e9 escritora e loita contra a moralidade de a espertar para que lle faga compa\u00f1a. Desesperado por morrer e envellecer s\u00f3, Jim acorda manualmente a Aurora. Inicialmente m\u00e9ntelle dic\u00edndolle que acordara por un erro na s\u00faa criocabina. Aurora, desesperada pola idea de envellecer e morrer na nave, tenta volver meterse en hibernaci\u00f3n (tal e como o tentara Jim nun principio) sen \u00e9xito. Ao final acepta a s\u00faa situaci\u00f3n e comeza a escribir un libro sobre as s\u00faas experiencias. Jim e Aurora te\u00f1en unha cita e rematan namorando.\nA historia contin\u00faa co intento de reparaci\u00f3n da nave, e a loita por sobreviviren.\nProduci\u00f3n.\nO gui\u00f3n orixinal de \"Passengers\" escrito por Jon Spaihts estivo flotando ao redor de Hollywood durante anos. Brian Kirk foi orixinalmente programado para facer o seu debut como director coa pel\u00edcula con Keanu Reeves no personaxe principal, e o financiamento de Wayfare Entertainment e a produci\u00f3n da pel\u00edcula. O 5 de decembro de 2014, anunciouse que a Sony Pictures Entertainment ga\u00f1ara a poxa para adquirir os dereitos do filme. O 27 de xaneiro de 2015, anunciouse que a Sony estaba en conversaci\u00f3ns iniciais co director de \"The Imitation Game\" Morten Tyldum para dirixir a pel\u00edcula. O 6 de febreiro, Variety informou que Jennifer Lawrence estivo en conversaci\u00f3ns para unirse \u00e1 pel\u00edcula, e m\u00e1is tarde o mesmo d\u00eda, The Wrap tam\u00e9n informou de que Chris Pratt estaba en conversaci\u00f3ns tam\u00e9n, para protagonizar a pel\u00edcula.\nO 17 de xullo de 2015, Michael Sheen uniuse ao elenco da pel\u00edcula para interpretar o robot que viaxa xunto a Pratt e Lawrence. O 5 de agosto de 2015, Laurence Fishburne estaba en conversaci\u00f3ns para unirse \u00e1 pel\u00edcula. Os produtores da pel\u00edcula ser\u00edan Company Films de Stephen Hamel, Start Media de Michael Maher e Orixinal Filme de Ori Marmur e Neal H. Moritz.\nFilmaci\u00f3n.\nA rodaxe da pel\u00edcula comezou en setembro de 2015 en Atlanta, Xeorxia.\nEstrea.\nEn agosto de 2015, Sony Pictures Entertainment establece \u00e1 pel\u00edcula para estrearse o 21 de decembro do ano 2016.\nRecepci\u00f3n.\nCr\u00edtica.\nPassengers ten unha cualificaci\u00f3n de 30% por parte da cr\u00edtica no sitio web Rotten Tomatoes, o que dar\u00eda unha cualificaci\u00f3n negativa. Por parte do p\u00fablico ten un 69%, quedar\u00eda cunha nota positiva .\nClasificaci\u00f3n de venda de billetes.\nPassengers debutou no posto 3 da clasificaci\u00f3n de venda de entradas, s\u00f3 por baixo de \"Rogue One\" e \"Sing\". At\u00e9 agora recadou 45.300.201 dos 120.000.000 que custou."}
{"id": "360602", "revid": "1576", "url": "https://gl.wikipedia.org/wiki?curid=360602", "title": "VTMB", "text": ""}
{"id": "360603", "revid": "1576", "url": "https://gl.wikipedia.org/wiki?curid=360603", "title": "Vampire The Masquerade Bloodlines", "text": ""}
{"id": "360605", "revid": "1131", "url": "https://gl.wikipedia.org/wiki?curid=360605", "title": "Gillette Stadium", "text": "Gillette Stadium \u00e9 un estadio situado na cidade de Foxborough, Massachusetts (Estados Unidos), 39 km ao suroeste do centro da capital do estado, Boston, e 32\u00a0km ao nord\u00e9s de Providence, Rhode Island. Inaugurado en 2002 co nome de CMGI Field, serve como estadio e sede administrativa dos New England Patriots da National Football League (NFL) de f\u00fatbol americano e dos New England Revolution da Major League Soccer (MLS) de f\u00fatbol.\nHistoria.\nO estadio ten capacidade para albergar a 66.829 espectadores, inclu\u00edndo 87 palcos de luxo. O estadio \u00e9 propiedade e est\u00e1 operado por Robert Kraft, dono tanto dos Patriots como do Revolution, a trav\u00e9s Kraft Sports Group. Kraft xa era o dono do antigo estadio de Foxborough de 1988, antes incluso de adquirir os Patriots en 1994. Cando a finais desa d\u00e9cada se precisou dun novo recinto, pois o antigo, con m\u00e1is de vinte anos de uso, xa non atend\u00eda as necesidades, pensouse en trasladar ao equipo a Hartford, Connecticut. Con todo, a idea foi abandonada e decidiuse constru\u00edr Gillette Stadium ao lado do antigo Foxboro Stadium.\nA construci\u00f3n comezou o 24 de marzo de 2000, sendo dous anos despois, o 11 de maio de 2002, o primeiro evento oficial celebrado no estadio: un partido de f\u00fatbol dos Revolution. Por\u00e9n, a gran cerimonia de inauguraci\u00f3n ser\u00eda o 9 de setembro co partido de f\u00fatbol americano entre os Patriots e os Pittsburgh Steelers, reeditando a Super Bowl daquel ano. No ano 2003 foi sede dalg\u00fan partido do Mundial de F\u00fatbol feminino."}
{"id": "360606", "revid": "25871", "url": "https://gl.wikipedia.org/wiki?curid=360606", "title": "Foxborough, Massachusetts", "text": "Green Bay \u00e9 unha cidade que se atopa no Condado de Norfolk no estado de Massachusetts, Estados Unidos. Est\u00e1 situada a 34\u00a0km ao suroeste da capital do estado, Boston, e a 32\u00a0km ao nord\u00e9s de Providence, Rhode Island. No censo de 2010 a poboaci\u00f3n era de 16.865 habitantes. A\u00ednda que \"Foxborough\" \u00e9 o nome oficial da cidade, \u00e9 habitual velo escrito como \"Foxboro\". De feito, esta escrita \u00e9 utilizada polo servizo de correos dos Estados Unidos. A cidade \u00e9 principalmente co\u00f1ecida por albergar o Gillette Stadium, onde xogan como locais os New England Patriots da National Football League (NFL) de f\u00fatbol americano e os New England Revolution da Major League Soccer (MLS) de f\u00fatbol."}
{"id": "360607", "revid": "5132", "url": "https://gl.wikipedia.org/wiki?curid=360607", "title": "Foxborough", "text": ""}
{"id": "360608", "revid": "1576", "url": "https://gl.wikipedia.org/wiki?curid=360608", "title": "Electronic body music", "text": ""}
{"id": "360611", "revid": "102241", "url": "https://gl.wikipedia.org/wiki?curid=360611", "title": "Lingua wu", "text": "A lingua wu (caracteres chineses: \u5433\u8a9e , nguphin: ngu niu) \u00e9 un grupo de variedades ling\u00fc\u00edsticas semellantes e historicamente relacionadas da lingua chinesa, principalmente falada na provincia de\u00a0Zhejiang, na cidade de Shanghai, e na provincia de Jiangsu.\nOs principais dialectos do wu son o dialecto de Shanghai, o de Suzhou, o de Wuxi, o de Wenzhou, o de Ningbo, o de Hangzhou, o de Shaoxing, o de Jinhua e o de Yongkang. Falantes de lingu wu, como Chiang Kai-shek, Lu Xun e Cai Yuanpei, ocuparon posici\u00f3ns de grande importancia nas modernas cultura e pol\u00edtica chinesa. O wu tam\u00e9n foi usado na \u00d3pera de Shaoxing, que \u00e9 a segunda m\u00e1is popular despois da \u00d3pera de Pequ\u00edn, al\u00e9n das actuaci\u00f3ns do popular comediante Zhou Libo. O wu \u00e9 falado en gran n\u00famero de comunidades da di\u00e1spora chinesa, con importantes centros de inmigraci\u00f3n orixinarios de Qingtian e Wenzhou."}
{"id": "360612", "revid": "23204", "url": "https://gl.wikipedia.org/wiki?curid=360612", "title": "Chiang Kai Chek", "text": ""}
{"id": "360613", "revid": "98629", "url": "https://gl.wikipedia.org/wiki?curid=360613", "title": "American Football League", "text": "A American Football League (AFL) foi unha liga profesional de f\u00fatbol americano que operou entre en 1960 at\u00e9 1969, cando se fusionou coa National Football League (NFL). A liga foi creado por un grupo de empresarios que non puideran obter franqu\u00edas de expansi\u00f3n da NFL co obxectivo de competir con esta \u00faltima. Os equipos fundadores da AFL foron os New York Titans, os Boston Patriots, os Buffalo Bills e os Houston Oilers da Divisi\u00f3n Leste e Los Angeles Chargers, Denver Broncos, Oakland Raiders e Dallas Texans da Divisi\u00f3n Oeste.\nHistoria.\nA American Football League foi fundada por empresarios que non obtiveran franqu\u00edas na NFL e por socios minoritarios. Na s\u00faa primeira tempada en 1960, a liga ti\u00f1a oito equipos: catro en cidades con equipos da NFL (Os \u00c1nxeles, Nova York, Oakland e Dallas) e catro en cidades sen presenza na NFL (Boston, Buffalo, Denver e Houston). En 1961 os Chargers mud\u00e1ronse de Los \u00c1ngeles a San Diego, e en 1963 os Dallas convert\u00e9ronse nos Kansas City Chiefs, aumentando as\u00ed a cantidade de cidades alternativas \u00e1 NFL. Miami incorporouse \u00e1 liga en 1966 e Cincinnati en 1968, para un total de dez equipos. A AFL foi emitida por televisi\u00f3n pola cadea ABC desde 1960 at\u00e9 1964, e a NBC a partir de 1965. Mediante os ingresos dos contratos de televisi\u00f3n, os equipos iniciaron unha guerra econ\u00f3mica coa NFL para contratar os mellores xogadores. Ademais se implementaron medidas para aumentar o interese do p\u00fablico, como colocar os apelidos dos xogadores no dorsal das camisetas, e adoptar a conversi\u00f3n de dous puntos.\nEn maio de 1966, os New York Giants da NFL asinaron un contrato con Pete Gogolak, quen ti\u00f1a un contrato vixente cos Buffalo Bills do AFL, violando o acordo entre ambas as ligas. En xu\u00f1o, ambas as ligas asinaron un acordo para fusionarse, acordando que ning\u00fan equipo quedar\u00eda exclu\u00eddo nin cambiar\u00eda de cidade. Ao final da tempada 1966\u221267 disputar\u00edase un partido entre os campi\u00f3ns de ambas as ligas, e en 1970 ambas as ligas integrar\u00edan os seus calendarios. Este partido entre os campi\u00f3ns de ambas ligas \u00e9 o hoxe co\u00f1ecido como Super Bowl.\nEquipo ideal da historia da AFL.\nOs seguintes xogadores foron escollidos en 1969 polo Comit\u00e9 do Sal\u00f3n da Fama da American Football League como membros do equipo ideal de toda a historia da competici\u00f3n:\nFranqu\u00edas.\nActualmente, d\u00faas das oito divisi\u00f3ns da NFL est\u00e1n completamente compostas por ex-equipos da AFL: a AFC Oeste (Broncos, Chargers, Chiefs e Raiders) e a AFC Leste (Bills, Dolphins, Jets e Patriots). Adicionalmente, os Bengals xogan na AFC Norte e os Tennessee Titans (antigamente Oilers) na AFC Sur.\nFinais da AFL.\n\"Cursiva\" \u2013 Finalista da Super Bowl, Negra \u2013 Campi\u00f3n da Super Bowl"}
{"id": "360614", "revid": "5132", "url": "https://gl.wikipedia.org/wiki?curid=360614", "title": "Boston Patriots", "text": ""}
{"id": "360616", "revid": "5132", "url": "https://gl.wikipedia.org/wiki?curid=360616", "title": "Dallas Texans", "text": ""}
{"id": "360617", "revid": "23204", "url": "https://gl.wikipedia.org/wiki?curid=360617", "title": "Novartis", "text": "Novartis International AG \u00e9 unha empresa farmac\u00e9utica\u00a0e\u00a0multinacional su\u00edza con sede en Basilea, Su\u00edza. \u00c9 un das meirandes empresas farmac\u00e9uticas en mercado e vendas.\nNovartis fabrica f\u00e1rmacos como clozapina (Clozaril), diclofenaco (Voltaren), carbamazepina (Tegretol), valsartan (Diovan) e imatinib mesylate (Gleevec/Glivec). Entre os axentes farmac\u00e9uticos adicionais incl\u00faense ciclosporina (Neoral/Sandimmun), letrozol (Femara), metilfenidato (Ritalin), terbinafina (Lamisil), e outros.\nEn 1996, Ciba-Geigy fusionouse con Sandoz, e as divisi\u00f3ns farmac\u00e9utico e agroqu\u00edmica de \u00e1mbalas d\u00faas empresas formaron Novartis como unha entidade independente. Outros negocios de Ciba-Geigy e Sandoz foron vendidos, como Ciba Specialty Qu\u00edmicos, que se fixo unha empresa independente. A marca Sandoz desapareceu durante 3 anos, mais foi revivido no 2003 cando Novartis consolidou os seus negocios de f\u00e1rmacos xen\u00e9ricos a unha soa filial soa e foi nomeada Sandoz. Novartis a s\u00faa divisi\u00f3n de negocio agroqu\u00edmico e de cultivos transx\u00e9nicos no 2000 con Syngenta en colaboraci\u00f3n con AstraZeneca, o cal tam\u00e9n vendeu o seu negocio agroqu\u00edmico."}
{"id": "360618", "revid": "23204", "url": "https://gl.wikipedia.org/wiki?curid=360618", "title": "Novartis International AG", "text": ""}
{"id": "360620", "revid": "5863", "url": "https://gl.wikipedia.org/wiki?curid=360620", "title": "Iolanda V\u00e1zquez Cordeiro", "text": ""}
{"id": "360621", "revid": "5863", "url": "https://gl.wikipedia.org/wiki?curid=360621", "title": "Yolanda V\u00e1zquez Cordeiro", "text": ""}
{"id": "360627", "revid": "56817", "url": "https://gl.wikipedia.org/wiki?curid=360627", "title": "El Intransigente (A Coru\u00f1a)", "text": "El Intransigente foi un peri\u00f3dico editado na Coru\u00f1a en 1891.\nHistoria e caracter\u00edsticas.\nPeri\u00f3dico republicano federal, apareceu en febreiro de 1891."}
{"id": "360628", "revid": "56817", "url": "https://gl.wikipedia.org/wiki?curid=360628", "title": "El Intransigente (Vilagarc\u00eda de Arousa)", "text": "El Intransigente foi un semanario editado en Vilagarc\u00eda de Arousa entre 1908 e 1910.\nHistoria e caracter\u00edsticas.\nDe periodicidade semanal, apareceu en marzo de 1908."}
{"id": "360639", "revid": "1987", "url": "https://gl.wikipedia.org/wiki?curid=360639", "title": "Rexi\u00f3n de M\u00farmansk", "text": ""}
{"id": "360644", "revid": "98293", "url": "https://gl.wikipedia.org/wiki?curid=360644", "title": "NFC North", "text": "A NFC North ou Divisi\u00f3n Norte \u00e9 unha das catro divisi\u00f3ns que compo\u00f1en National Football Conference (NFC) da National Football League (NFL) de f\u00fatbol americano. Alcumada a \"Black &amp; Blue Division\" (do ingl\u00e9s: \"Divisi\u00f3n negra e azul\") pola aspera e dura rivalidade entre os equipos, actualmente est\u00e1 composta por catro equipos: Chicago Bears, Detroit Lions, Green Bay Packers e Minnesota Vikings. Entre 1970 e 2001 a NFC Norte foi co\u00f1ecida co nome de NFC Central. Entre 1977 e 2001 formaron parte da divisi\u00f3n os Tampa Bay Buccaneers, sendo posteriormente trasladados \u00e1 NFC Sur.\nHistoria.\nA divisi\u00f3n foi creada en 1967 como a Central Division da Confrencia Oeste da NFL, existindo esta durante tres temporadas antes da fusi\u00f3n AFL-NFL. Despois da fusi\u00f3n mudou o seu nome a NFC Central, o cal mantivo at\u00e9 a creaci\u00f3n das oito divisi\u00f3ns de 2002. Os catro actuais equipos da divisi\u00f3n levan xogando na mesma divisi\u00f3n ou conferencia desde que os Vikings se uniron \u00e1 liga en 1961. Os Bears, Lions e Packers, por outra banda, levan xuntos desde o comezo do formato de conferencias da NFL en 1933. Debido a que os equipos levan xogando desde aquela entre si un m\u00ednimo de d\u00faas veces por ano, coa excepci\u00f3n da temporada de 1982, acurtada por folga, a divisi\u00f3n enteira est\u00e1 considerada de gran rivalidade."}
{"id": "360645", "revid": "5132", "url": "https://gl.wikipedia.org/wiki?curid=360645", "title": "NFC Norte", "text": ""}
{"id": "360646", "revid": "5132", "url": "https://gl.wikipedia.org/wiki?curid=360646", "title": "Conferencia Nacional da NFL", "text": ""}
{"id": "360647", "revid": "5132", "url": "https://gl.wikipedia.org/wiki?curid=360647", "title": "Divisi\u00f3n Norte da NFC", "text": ""}
{"id": "360648", "revid": "5132", "url": "https://gl.wikipedia.org/wiki?curid=360648", "title": "Conferencia Americana da NFL", "text": ""}
{"id": "360649", "revid": "1888", "url": "https://gl.wikipedia.org/wiki?curid=360649", "title": "Don Necesario", "text": "Don Necesario foi un semanario editado en Lugo en 1909.\nHistoria e caracter\u00edsticas.\nPeri\u00f3dico semanal liberal, apareceu o 30 de maio de 1909. Estaba dirixido por Manuel Castro Beloy.\nReapareceu en marzo de 1934."}
{"id": "360650", "revid": "89787", "url": "https://gl.wikipedia.org/wiki?curid=360650", "title": "Illacme plenipes", "text": "Illacme plenipes \u00e9 un dipl\u00f3podo (milp\u00e9s) siforr\u00ednido que se encontra na rexi\u00f3n central do estado de California. Alg\u00fans individuos chegan a ter 750 patas, polo que \u00e9 o animal con m\u00e1is patas do mundo. Viuse por primeira vez en 1926, mais non foi redescuberto ata 2005. \u00c9 unha das d\u00faas especies do x\u00e9nero \"Illacme\". Unha segunda especie, \"Illacme tobini\", descubriuse e nomeouse en 2016.\nPatas.\nA\u00ednda que ning\u00fan milp\u00e9s ten mil patas, o que m\u00e1is se achega a esa cifra \u00e9 \"I. plenipes\". Como media esta especie ten unhas 600 patas, o dobre que a media dos milp\u00e9s, pero hai rexistros de individuos con 750. Malia esta gran cantidade de patas, o animal \u00e9 bastante pequeno, mesmo en comparaci\u00f3n con outros milp\u00e9s. As femias crecen aproximadamente ata 2,5\u00a0cm; os machos son a\u00ednda un pouco menores e con menos patas.\nHistoria taxon\u00f3mica.\nA especie descubriuna en San Benito County, que est\u00e1 dentro da Provincia Flor\u00edstica de California, en 1926 o cient\u00edfico federal Orator Cook e describ\u00edrona formalmente Cook e Harold F. Loomis en 1928. Cook e Loomis describiron a especie sen deixar ilustraci\u00f3ns e ata 1996 non se proporcionaron as primeiras ilustraci\u00f3ns grazas a Rowland Shelley do North Carolina Museum of Natural Sciences, que reexaminou os esp\u00e9cimes orixinais. Por\u00e9n, a especie non se volveu a ver viva de novo ata que foi redescuberta en 2005, case 80 anos despois, por Paul Marek, que ent\u00f3n era un estudante da East Carolina University. Marek publicou o seu descubrimento na revista \"Nature\". Marek e colegas deron unha descrici\u00f3n m\u00e1is detallada da anatom\u00eda e ecolox\u00eda de \"I. plenipes\" en 2012.\nClasificaci\u00f3n.\n\"Illacme\" pertence \u00e1 orde Siphonophorida e \u00e1 familia Siphonorhinidae. \u00c9 o \u00fanico sifonorr\u00ednido co\u00f1ecido no hemisferio occidental, a\u00ednda que Shelley suxeriu que se deber\u00edan encontrar m\u00e1is especies no sur de California e M\u00e9xico. O parente m\u00e1is pr\u00f3ximo de \"Illacme\" non foi determinado, pero un probable candidato \u00e9 \"Nematozonium filum\" do sur de \u00c1frica, que tam\u00e9n ten un corpo longo e estreito e caracter\u00edsticos gon\u00f3podos."}
{"id": "360651", "revid": "27155", "url": "https://gl.wikipedia.org/wiki?curid=360651", "title": "Milp\u00e9s", "text": ""}
{"id": "360652", "revid": "5863", "url": "https://gl.wikipedia.org/wiki?curid=360652", "title": "Arquidiocese Primada de M\u00e9xico", "text": ""}
{"id": "360653", "revid": "89787", "url": "https://gl.wikipedia.org/wiki?curid=360653", "title": "Archispirostreptus gigas", "text": "Archispirostreptus gigas \u00e9 un milp\u00e9s xigante africano, que se cre \u00e9 a especie m\u00e1is longa de dipl\u00f3podos existente, que crece ata os 38,5\u00a0cm de lonxitude e 67\u00a0mm de circunferencia. Ten aproximadamente 256 patas, a\u00ednda que o seu n\u00famero de patas cambia con cada muda, polo que pode variar dun individuo a outro.\n\u00c9 unha especie moi estendida nas terras baixas de \u00c1frica oriental, desde Mozambique a Kenya, pero raramente chega a altitudes de 1.000 m. Vive principalmente en bosques, pero pode tam\u00e9n encontrarse en \u00e1reas de h\u00e1biats costeiros que te\u00f1an algunhas \u00e1rbores.\n\"A. gigas\" \u00e9 de cor negra, e a mi\u00fado tense como mascota. En xeral, os milp\u00e9s xigantes te\u00f1en unha esperanza de vida de 5 a 7 anos. Os milp\u00e9s xigantes te\u00f1en principalmente dous modos de defensa para cando se senten ameazados: enroscarse formando unha apertada espiral deixando exposto s\u00f3 o seu exoesqueleto, e a secreci\u00f3n dun l\u00edquido irritante por poros do seu corpo. Este l\u00edquido pode ser nocivo se se introduce nos ollos ou na boca.\nA mi\u00fado obs\u00e9rvanse pequenos \u00e1caros trepando polo seu exoesqueleto e entre as s\u00faas patas, cos cales os milp\u00e9s te\u00f1en unha relaci\u00f3n mutualista."}
{"id": "360654", "revid": "23204", "url": "https://gl.wikipedia.org/wiki?curid=360654", "title": "Guerra civil chinesa", "text": "A guerra civil chinesa, foi unha guerra civil que tivo lugar na China entre as forzas leais ao Kuomintang (ou Partido Nacionalista Chin\u00e9s) (KMT), que gobernaban na Rep\u00fablica da China e as forza leais ao Partido Comunista Chin\u00e9s (PCCh). Este conflito iniciouse en agosto de 1927 despois da Expedici\u00f3n do Norte, dirixida polo xeneral\u00edsimo Chiang Kai-shek, e, esencialmente, terminou cando cesaron as grandes hostilidades en 1950. Xeralmente p\u00f3dese dividir en d\u00faas etapas: a primeira desde 1927 ata 1937 e a segunda desde 1946 ata 1950 coa segunda guerra sino-xaponesa separ\u00e1ndoos. A guerra foi un importante punto de inflexi\u00f3n na historia da China moderna, cun cesamento non oficial das hostilidades entre os bandos, quedando finalmente baixo control dos comunistas a China continental (inclu\u00edda a illa de Hainan), onde se proclamou o novo r\u00e9xime da Rep\u00fablica Popular da China (RPC), mentres os nacionalistas lograban manter o control sobre os territorios insulares de Taiw\u00e1n, Pescadores e varias illas costeiras da provincia de Fujian, territorios nos que se mantivo ata a actualidade o r\u00e9xime da Rep\u00fablica da China (RdC). Tam\u00e9n causou un enfrontamento pol\u00edtico e militar duradeiro entre os dous lados do estreito de Taiw\u00e1n, coa RdC en Taiw\u00e1n e a RPC na China continental que declaran oficialmente ser o goberno lex\u00edtimo de toda a China.\nOrixes.\nA primeira Fronte Unida.\nSun Yat-sen, l\u00edder do Kuomintang (KMT), buscou o auxilio das potencias estranxeiras para vencer aos se\u00f1ores da guerra que se fixeran co control no norte da China por mor da ca\u00edda da dinast\u00eda Qing, tras a abdicaci\u00f3n do \u00faltimo emperador, Puyi. As democracias occidentais ignoraron os esforzos do l\u00edder nacionalista para atraerse a s\u00faa axuda. Con todo, en 1921 Sun Yat-sen recorreu \u00e1 Uni\u00f3n Sovi\u00e9tica. Facendo uso do pragmatismo pol\u00edtico, os l\u00edderes sovi\u00e9ticos lanzaron unha pol\u00edtica ambigua en virtude da cal apoiaban o KMT de Sun ao mesmo tempo que ao recentemente fundado Partido Comunista da China (PCCh). Os sovi\u00e9ticos esperaban a consolidaci\u00f3n dos comunistas pero estaban preparados para a vitoria de calquera dos dous bandos. Deste xeito iniciouse a loita polo poder entre os nacionalistas e os comunistas.\nEn 1923 unha declaraci\u00f3n conxunta en Shanghai de Sun e do representante sovi\u00e9tico Adolf Iofe comprometeu a Uni\u00f3n Sovi\u00e9tica a prestar axuda para a unificaci\u00f3n nacional da China. Os asesores sovi\u00e9ticos -o m\u00e1is prominente dos cales, Mikhail Borodin, era axente da Komintern- empezaron a chegar \u00e1 China en 1923 para apoiar a reorganizaci\u00f3n e consolidaci\u00f3n do KMT segundo a li\u00f1a trazada polo Partido Comunista da Uni\u00f3n Sovi\u00e9tica. O PCCh recibira da Komintern instruci\u00f3ns de cooperar co KMT e aos seus membros anim\u00e1baselles a unirse a eles sempre que os partidos mantivesen as s\u00faas identidades, formando as\u00ed a Primeira Fronte Unida entre os dous partidos. Os membros comunistas permit\u00eduselles unirse ao KMT sobre unha base individual. O PCCh en si a\u00ednda era un partido pequeno na \u00e9poca, ti\u00f1a uns 300 membros en 1922 e tan s\u00f3 1.500 en 1925. O KMT en 1923 ti\u00f1a 50.000 membros. O KMT, co apoio sovi\u00e9tico, creou en Moscova a Universidade Sun Yat-sen para formar os futuros cadros pol\u00edticos. Os asesores sovi\u00e9ticos axudaron os nacionalistas para crear un instituto pol\u00edtico destinado \u00e1 formaci\u00f3n de propagandistas en t\u00e9cnicas de mobilizaci\u00f3n de masas e en 1923 enviaron a Chiang Kai-shek a Moscova para levar a cabo estudos militares e pol\u00edticos durante varios meses. Chiang fora un dos lugartenentes de Sun Yat-sen desde os d\u00edas da sociedade secreta Tongmenghui ou \"Alianza unida\", o movemento pol\u00edtico precursor do KMT. Ao regreso de Chiang Kai-shek, a finais de 1923, este tomou parte na creaci\u00f3n da Academia Militar de Whampoa (inaugurada o 1 de maio de 1924) nos arredores de Cant\u00f3n, cidade sede do goberno durante a alianza KMT-PCCh. En 1924, Chiang Kai-shek pasa a dirixir a academia e desta forma in\u00edciase o seu ascenso cara \u00e1 posici\u00f3n de sucesor de Sun Yat-sen como l\u00edder do KMT e unificador de toda a China baixo o goberno nacionalista.\nOs sovi\u00e9ticos proporcionaron \u00e1 academia moito material educativo, organizaci\u00f3n e equipo, inclu\u00edndo munici\u00f3ns. Tam\u00e9n proporcionaron educaci\u00f3n en moitas das t\u00e9cnicas de mobilizaci\u00f3n masiva. Con esta axuda, Sun Yat-sen foi capaz de levantar un \"ex\u00e9rcito dedicado o partido\", co que esperaba derrotar militarmente os se\u00f1ores da guerra. Os membros do PCCh tam\u00e9n estaban presentes na academia, e moitos deles convert\u00e9ronse en instrutores, entre eles Zhou Enlai, que foi nomeado instrutor pol\u00edtico.\nCon todo, despois de que Sun Yat-sen morrese (1 de marzo de 1925), o KMT dividiuse en movementos esquerdistas e dereitistas. Os membros do KMT ti\u00f1an medo de que os sovi\u00e9ticos estivesen a tratar de destru\u00edr o KMT desde o interior usando o PCCh. O PCCh comezou ent\u00f3n movementos en oposici\u00f3n \u00e1 Expedici\u00f3n do Norte, e aprobou unha resoluci\u00f3n na s\u00faa contra nunha reuni\u00f3n do partido.\nLogo, en marzo de 1927, o KMT celebrou a s\u00faa segunda reuni\u00f3n de partido onde os sovi\u00e9ticos axudaron a aprobar resoluci\u00f3ns contra a Expedici\u00f3n e frear o poder de Chiang. Pronto, o KMT estar\u00eda claramente dividido.\nExpedici\u00f3n do Norte (1926-1928) e cisma no KMT.\nA principios de 1927, a rivalidade entre o KMT e o PCCh levounos a unha divisi\u00f3n nas filas revolucionarias. O PCCh e os membros \u00e1 esquerda do KMT decidiran trasladar a sede do goberno do KMT de Guangzhou a Wuhan, onde a influencia comunista era m\u00e1is forte.\nO 7 de abril, Chiang Kai-shek e varios outros l\u00edderes do KMT sostiveron unha reuni\u00f3n, durante a cal propuxeron que as actividades comunistas eran social e economicamente disruptivas e ti\u00f1an que ser desfeitas para que a revoluci\u00f3n nacional continuase. O 12 de abril, en Xangai, o KMT foi purgado de esquerdistas, por orde do xeneral Bai Chongxi, coa detenci\u00f3n e execuci\u00f3n de centos de membros do PCCh. O PCCh referiuse a isto como o Incidente do 12 de abril ou o Masacre de Xangai. Este incidente ampliou a brecha entre Chiang Kai-shek e Wang Jingwei, outro se\u00f1or da guerra que controlaba a cidade de Wuhan.\nEventualmente, a \u00e1 esquerda do KMT tam\u00e9n expulsou membros do PCCh do goberno de Wuhan, que \u00e1 s\u00faa vez foi derrubado por Chiang Kai-shek. Chiang Kai-shek, na s\u00faa calidade de comandante en xefe do Ex\u00e9rcito Nacional Revolucionario (ENR), iniciou a Expedici\u00f3n do Norte que levaba tempo postergada. Era unha acci\u00f3n en contra dos se\u00f1ores da guerra e pretend\u00eda a unificaci\u00f3n da China baixo o mando do KMT. O KMT renovou a s\u00faa campa\u00f1a contra os se\u00f1ores da guerra e capturou Pequ\u00edn en xu\u00f1o de 1928. Pronto, a maior parte da China do Leste estivo baixo control do goberno central de Nanjing, que pronto recibiu o reco\u00f1ecemento internacional como \u00fanico goberno lex\u00edtimo da China. O goberno do KMT anunciou, de acordo con Sun Yat-sen, a f\u00f3rmula para as tres etapas da revoluci\u00f3n: unificaci\u00f3n militar, tutela pol\u00edtica e democracia constitucional.\nInsurxencia comunista (1927-1937).\nDurante a d\u00e9cada de 1920, os activistas do PCCh refuxi\u00e1ronse na clandestinidade ou fuxir\u00f3n o campo, onde fomentaron unha rebeli\u00f3n armada. A rebeli\u00f3n do PCCh contra o goberno nacionalista comezou o 1 de agosto de 1927 en Nanchang, Jiangxi. Do levantamento de Nanchang xurdiu a formaci\u00f3n dun ex\u00e9rcito rebelde comunista, o Ex\u00e9rcito Vermello dos Traballadores e Campesi\u00f1os Chineses, que m\u00e1is tarde se converter\u00eda no Ex\u00e9rcito Popular de Liberaci\u00f3n. O 4 de agosto, as forzas do Ex\u00e9rcito Vermello abandonaron Nanchang e dirix\u00edronse cara ao sur nun ataque contra Guangdong. As forzas gobernamentais rapidamente recuperaron Nanchang mentres as forzas rebeldes escapaban ao campo. Unha reuni\u00f3n do PCCh o 7 de agosto confirmou a intenci\u00f3n do partido de tomar o poder pola forza, seguida por unha violenta campa\u00f1a anticomunista do goberno de Wang Jingwei en Wuhan a partir do 8 de agosto. O 14 de agosto, Chiang Kai-shek ante a falta de apoios por parte da xunta militar de Nanjing retirouse \u00e1 s\u00faa aldea natal. M\u00e1is adiante o PCCh fixo outros intentos para tomar as cidades de Changsha, Shantou e Guangzhou. O Ex\u00e9rcito Vermello formado por soldados amotinados do antigo Ex\u00e9rcito Revolucionario Nacional (ERN), as\u00ed como campesi\u00f1os armados estableceu o control ao longo de varias \u00e1reas do sur da China. Mentres tanto as forzas do KMT seguian tentando acabar coas rebeli\u00f3ns. Ent\u00f3n, en setembro, Wang Jingwei foi forzado a sa\u00edr de Wuhan e o 7 de setembro produciuse unha insurrecci\u00f3n armada sen \u00e9xito co\u00f1ecida como a revolta da colleita do outono, liderada por Mao Tse Tung. Mikhail Borodin volveu en outubro, outra vez, \u00e1 Uni\u00f3n Sovi\u00e9tica v\u00eda Mongolia. En novembro, Chiang Kai-shek foi a Shanghai e invitou a Wang a unirse a el. O 11 de decembro, o PCCh comezou o levantamento de Cant\u00f3n, establecendo un soviet al\u00ed ao d\u00eda seguinte, pero o 13 de decembro perdeu a cidade tras un contraataque baixo as ordes do xeneral Zhang Fakui. O 16 de decembro, Wang Jin fuxiu a Francia. Agora hab\u00eda tres capitais na China: Pequ\u00edn que era a capital da rep\u00fablica internacionalmente reco\u00f1ecida, outra en Wuhan gobernada polo PCCh e o KMT de esquerdas e outra en Nanjing rexida polo r\u00e9xime de dereitas do KMT e que seguir\u00eda sendo a capital do KMT durante a pr\u00f3xima d\u00e9cada.\nIsto marcou o comezo dunha loita armada que durou dez anos, co\u00f1ecida na China continental como a \"guerra civil dos dez anos\" (\u5341\u5e74\u5185\u6218) que terminou co incidente de Xi'an cando Chiang Kai-shek foi forzado a formar a Segunda Fronte Unida contra as forzas invasoras do Xap\u00f3n. En 1930 a guerra das Chairas Centrais estalou como un conflito interno do KMT, conflito que foi levado a cavo por Feng Yuxiang, Yan Xishan e Wang Jingwei que buscaban eliminar os focos restantes da actividade comunista mediante unha serie de cinco campa\u00f1as de cerco. A primeira e segunda campa\u00f1a fallaron e a terceira foi abortada debido ao incidente de Mukden. A cuarta campa\u00f1a (1932-1933) logrou alg\u00fans \u00e9xitos temper\u00e1ns, pero os ex\u00e9rcitos de Chiang foron maltratados cando tentaron penetrar no coraz\u00f3n da Rep\u00fablica Popular da China de Mao. Durante estas campa\u00f1as, as columnas do KMT penetraron rapidamente nas zonas comunistas, pero foron facilmente absorbidas pola grandeza do campo e non puideron consolidarse.\nPor \u00faltimo, a finais de 1934, Chiang lanzou unha quinta campa\u00f1a que implicou o cerco sistem\u00e1tico da rexi\u00f3n sovi\u00e9tica de Jiangxi con fort\u00edns militares. A diferenza de campa\u00f1as anteriores en que penetrar\u00f3n profundamente nun \u00fanico golpe, esta vez as tropas do KMT pacientemente construen fortificaci\u00f3ns, separadas unhas cinco millas, para cercar os \u00e1mbitos comunistas e cortar as subministraci\u00f3ns de materiais e fontes de alimentos.\nEn outubro de 1934, as forzas do PCCh aproveitar\u00f3n os espazos que deixaba o anel de fortificaci\u00f3ns que estaban protexidos polas forzas dun aliado do se\u00f1or da guerra de Chiang Kai-shek, en lugar das tropas regulares do KMT e rompeu o cerco. Os xefes dos exercitos eran remisos a desafiar \u00e1s forzas comunistas por temor a perder aos seus propios homes e non perseguiron o PCCh con moito fervor. Ademais, as principais forzas do KMT estaban preocupadas por aniquilar o ex\u00e9rcito de Zhang Guotao, que era moito m\u00e1is grande que o de Mao. A retirada militar masiva das forzas comunistas durou un ano e recorriu o que Mao estimou nuns 12.500\u00a0km (25.000 Li); este feito foi co\u00f1ecido como a longa marcha. A longa marcha foi unha retirada militar asumida polo Partido Comunista da China, liderada por Mao Zedong para fuxir da persecuci\u00f3n ou ataque do ex\u00e9rcito do Kuomintang. Esta consist\u00edo nunha serie de marchas, durante as cal numerosos ex\u00e9rcitos comunistas que estaban no sur se retirar\u00f3n cara ao norte e oeste. Durante a marcha sobre Jiangxi a fronte do primeiro ex\u00e9rcito, liderado por unha comisi\u00f3n militar inexperta, estaba \u00e1 beira da aniquilaci\u00f3n polas tropas de Chiang Kai Shek cuxas tropas atopabanse en Jiangxi. Os comunistas, baixo o mando de Mao Zedong e Zhou Enlai, \"escapar\u00f3n na s\u00faa fuxida retirandose cara ao oeste e norte, polo que ter\u00edan percorrido m\u00e1is de 9.000 km en 370 d\u00edas\". A ruta pasou por alg\u00fans dos terreos m\u00e1is dif\u00edciles do oeste da China fuxindo cara ao oeste, e logo cara ao norte en direcci\u00f3n Shaanxi. En novembro de 1935, pouco despois de establecerse no norte de Shaanxi, Mao f\u00edxose cargo oficialmente da posici\u00f3n de liderado que ostentaba Zhou Enlai no Ex\u00e9rcito Vermello. Despois dunha importante reorganizaci\u00f3n dos papeis oficiais, Mao converteuse no presidente da Comisi\u00f3n Militar, con Zhou e Deng Xiaoping como vicepresidentes. Isto marcou a posici\u00f3n de Mao como o l\u00edder preeminente do partido, con Zhou nunha segunda posici\u00f3n respecto del.\nA marcha terminou cando o PCCh chegou ao interior de Shaanxi. O ex\u00e9rcito de Zhang Guotao, que tomou unha ruta diferente a trav\u00e9s do noroeste da China, foi en gran parte destru\u00eddo polas forzas de Chiang Kai-shek e os seus aliados: os hui, grupo \u00e9tnico que se comp\u00f3n principalmente por musulm\u00e1ns da fe sunn\u00ed e da camarilla Ma (co\u00f1ecida como a familia de se\u00f1ores da guerra Ma). Ao longo do cami\u00f1o, o ex\u00e9rcito comunista confiscou bens e armas dos se\u00f1ores da guerra e se\u00f1or\u00edos locais, mentres recrutaba campesi\u00f1os e pobres, solidificando o seu chamamento \u00e1s masas. Das 90.000 a 100.000 persoas que iniciaron a longa marcha desde a Rep\u00fablica China Sovi\u00e9tica, s\u00f3 preto de 7.000-8.000 chegaron a Shaanxi. Os restos das forzas de Zhang finalmente un\u00edronse a Mao en Shaanxi, pero co seu ex\u00e9rcito practicamente destru\u00eddo, Zhang, mesmo como membro fundador do PCCh, nunca puido desafiar a autoridade de Mao. Esencialmente, esta gran fuxida fixo de Mao o l\u00edder indiscutible do Partido Comunista da China."}
{"id": "360657", "revid": "98629", "url": "https://gl.wikipedia.org/wiki?curid=360657", "title": "John Jacob Astor", "text": "John Jacob Astor, nado o 17 de xullo de 1763 e finado o 29 de marzo de 1848, foi un empresario americano de orixe alem\u00e1, comerciante, inmobiliario e investidor que principalmente fixo a s\u00faa fortuna no comercio de pel e por investir en inmobles preto ou nacidade de Nova York.\nFoi o primeiro membro destacado da familia Astor e o primeiro multimillonario nos Estados Unidos.\nTraxectoria.\nPrimeiros anos.\nJohann Jakob Astor naceu en Walldorf, preto de Heidelberg, no antigo Palatinado. Foi o fillo m\u00e1is novo de Johann Jakob Astor (7 de xullo de 1724\u2013 18 de abril de 1816) e Mar\u00eda Magdalena Vorfelder (1730-1766).\u00a0 O seu pai era carniceiro, e Johann axudouno na tenda.\nEn 1779, \u00e1 idade de 16 anos trasladouse a Londres para unirse ao seu irm\u00e1n George traballando na f\u00e1brica de pianos e frautas dun t\u00edo deles, Astor &amp; Broadwood. Durante esta \u00e9poca, aprendeu ingl\u00e9s e anglicizou o seu nome.\nInmigraci\u00f3n aos Estados Unidos.\nEn 1783, Astor inmigrou a Nova York, xusto ao final da guerra de independencia estadounidense, alugou unha habitaci\u00f3n a unha vi\u00fava e comezou a filtrear coa filla desta, Sara Cox Todd. Al\u00ed tivo a oportunidade de co\u00f1ecer un comerciante de peles que o inspirou a unirse ao negocio. Tras traballar na tenda do seu irm\u00e1n Henry durante un tempo, comezou a mercar peles aos nativos americanos, a preparalas, e revendelas en Londres ou calquera outro lugar, obtendo un gran beneficio. Abriu a s\u00faa propia tenda de peles en Nova York a finais da d\u00e9cada de 1780, e traballou como axente do negocio musical do seu t\u00edo.\nInmobiliaria e \u00faltimos anos.\nAstor comezou a mercar terras en Nova York en 1799. A comezos do s\u00e9culo XIX, comezou a ser m\u00e1is sistem\u00e1tico, ambicioso e calculador investindo en inmobiliaria na cidade. En 1803, mercou unha granxa de 70 acres. Tam\u00e9n adquiriu varias propiedades de Aaron Burr, ca\u00eddo en desgraza.\nRaramente constru\u00eda na s\u00faa terra, pero alugaba a outros para o seu uso. Trala s\u00faa retirada do negocio, pasou o resto da s\u00faa vida promovendo a cultura. Apoiou o ornit\u00f3logo John James Audubon nos seus estudos, viaxou, e colaborou na campa\u00f1a electoral de Henry Clay.\nMatrimonio e descendencia.\nO 19 de setembro de 1785 Astor casou con Sarah Cox Todd (1762\u20131842). A s\u00faa muller axudar\u00edao nos seus negocios, e levou os asuntos do seu marido cando estaba f\u00f3ra da cidade.\nTiveron oito fillos: "}
{"id": "360659", "revid": "1822", "url": "https://gl.wikipedia.org/wiki?curid=360659", "title": "Antropopat\u00eda", "text": "O termo antropopat\u00eda ref\u00edrese \u00e1 asignaci\u00f3n de caracter\u00edsticas psicol\u00f3xicas ou sentimentos humanos a outros seres. Ag\u00e1s no \u00e1mbito relixioso, \u00e9 algo que ocorre, xeralmente de modo involuntario, nas interacci\u00f3ns das persoas coas cousas, plantas ou animais, como por exemplo o feito de parolar co animal de compa\u00f1a.\nNa literatura popular hai exemplos de abondo deste fen\u00f3meno:"}
{"id": "360660", "revid": "56817", "url": "https://gl.wikipedia.org/wiki?curid=360660", "title": "John Astor (hom\u00f3nimos)", "text": "John Astor (1923\u20131987) foi un pol\u00edtico ingl\u00e9s membro da familia Astor.\nJohn Astor pode referirse tam\u00e9n a:"}
{"id": "360662", "revid": "98629", "url": "https://gl.wikipedia.org/wiki?curid=360662", "title": "Francisco Tom\u00e1s y Valiente", "text": "Francisco Tom\u00e1s e Valente, nado en Valencia o 8 de decembro de 1932 e finado en Madrid o 14 de febreiro de 1996, foi un xurista, historiador e escritor espa\u00f1ol. Foi asasinado en 1996 por ETA. Recibiu a t\u00edtulo p\u00f3stumo a Orde do M\u00e9rito Constitucional.\nTraxectoria.\nFrancisco Tom\u00e1s e Valente, licenciado en Dereito pola Universidade de Valencia en 1955, tivo unha clara vocaci\u00f3n docente desde moi cedo. En 1957 presentou a s\u00faa tese doutoral en materia de dereito procesual hist\u00f3rico, que recibiu a cualificaci\u00f3n de sobresaliente \"cum laude\" e f\u00edxolle merecedor do Premio Extraordinario de Doutoramento. Foi tam\u00e9n na Universidade de Valencia onde iniciou a s\u00faa carreira como docente e investigador.\nEn 1964 opositou para obter a c\u00e1tedra de Historia do Dereito da Universidade da Lagoa, pero en outubro dese mesmo ano trasladouse \u00e1 Universidade de Salamanca. En 1972 pasou a ser membro do Instituto Internacional de Historia do Dereito indiano, e en 1980 incorporouse \u00e1 Universidade Aut\u00f3noma de Madrid.\nEse mesmo ano foi elixido maxistrado do Tribunal Constitucional polas Cortes Xerais a proposta do PSOE, posto que renovou en 1983. En 1985 foi nomeado acad\u00e9mico de n\u00famero da Real Academia da Historia. O 3 de marzo de 1986 foi elixido presidente do Tribunal Constitucional e en 1989 foi renovado en devandito posto. Cesou en 1992 como presidente do Tribunal Constitucional e retornou \u00e1 universidade madrile\u00f1a como Catedr\u00e1tico de Historia do Dereito.\nEn 1991 foi elixido membro da \"Comisi\u00f3n de Arbitraxe Internacional para a Conferencia de Paz de\" \"Iugoslavia\" at\u00e9 1995, cando foi nomeado membro permanente do Consello de Estado. Ese mesmo ano ser\u00eda nomeado doutor honoris causa pola Universidade de Salamanca.\nNa Biblioteca de Dereito da Universidade Aut\u00f3noma de Madrid p\u00f3dese consultar a colecci\u00f3n bibliogr\u00e1fica doada \u00e1 Universidade.\nAsasinato.\nO 14 de febreiro de 1996 foi asasinado por Jon Bienzobas Arretxe, 'Karaka', un membro da banda terrorista ETA no seu despacho da Universidade Aut\u00f3noma de Madrid mentres falaba por tel\u00e9fono co profesor El\u00edas D\u00edaz, quen ouviu os disparos desde o outro lado da li\u00f1a. Por mor do seu asasinato, o 19 de febreiro tivo lugar unha multitudinaria manifestaci\u00f3n, \u00e1 que asistiron 850\u00a0000 persoas, para pedir o fin da violencia de ETA.\nEn 2007 a Secci\u00f3n Terceira da Sala do Penal da Audiencia Nacional condenou a 30 anos de prisi\u00f3n ao etarra Jon Bienzobas por devandito asasinato."}
{"id": "360664", "revid": "98629", "url": "https://gl.wikipedia.org/wiki?curid=360664", "title": "Roger Waters", "text": "George Roger Waters, nado o 6 de setembro de 1943, \u00e9 un cantante, compositor e baixista ingl\u00e9s. No ano 1965 cofundou a banda de rock progresivo Pink Floyd xunto co bater\u00eda Nick Mason, o teclista Rick Wright e o guitarrista, cantante e compositor Syd Barrett. Waters inicialmente serviu como baixista do grupo, pero despois da marcha de Barrett en 1968 converteuse tam\u00e9n no seu letrista, l\u00edder conceptual e co-vocalista.\nPink Floyd conseguir\u00eda un grande \u00e9xito internacional cos \u00e1lbums conceptiuais \"The Dark Side of the Moon\", \"Wish You Were Here\", \"Animals\" e \"The Wall\". Cara principios dos anos 80 convert\u00e9rase nunha das bandas m\u00e1is aclamadas pola cr\u00edtica e de m\u00e1is vendas na historia da m\u00fasica popular; no ano 2013 levaba vendidos m\u00e1is de 250 mill\u00f3ns de \u00e1lbums en todo o mundo. No medio de diferenzas creativas dentro do grupo, Waters marchou en 1985 e iniciou unha disputa legal cos membros que quedaron polo uso do nome do grupo e do material. A disputa resolveuse en 1987 e pasar\u00edan case 18 anos antes de que tocase novamente con eles.\nA carreira en solitario de Waters incl\u00fae tres \u00e1lbums de estudio: \"The Pros and Cons of Hitch Hiking\", \"Radio K.A.O.S.\" e \"Amused to Death\". En 1990 realizou un dos concertos de rock m\u00e1is grandes e extravagantes da historia, \"The Wall \u2013 Live in Berlin\", cunha asistencia oficial de 200.000 persoas. Como membro de Pink Floyd , foi introducido no Rock and Roll Hall of Fame estadounidense en 1996 e no Music Hall of Fame brit\u00e1nico en 2005. Ese mesmo ano publicou \"\u00c7a Ira\", unha \u00f3pera en tres actos cun libreto escrito por \u00c9tienne e Nadine Roda-Gils sobre a Revoluci\u00f3n Francesa. Posteriormente nese mesmo ano, reuniuse con compa\u00f1eiros de Pink Floyd Nick Mason, Rick Wright e David Gilmour para o evento de concienciaci\u00f3n global Live 8; foi a primeira aparici\u00f3n do grupo con Waters dende 1981. Waters ten xirado extensamente como artista en solitario dende 1999 e tocou enteiramente \"The Dark Side of the Moon\" para a s\u00faa xira mundial de 2006\u20132008. En 2010 iniciou The Wall Live e no ano seguinte Gilmour e Mason apareceron con el durante unha actuaci\u00f3n do \u00e1lbum en Londres.\nBiograf\u00eda.\n1943\u20131964: primeiros anos.\nGeorge Roger Waters naceu o 6 de setembro de 1943, sendo o m\u00e1is novo dos dous nenos do matrimonio formado por Mary (apelido de solteira Whyte; 1913\u20132009) e Eric Fletcher Waters (1914\u20131944), en Great Bookham, Surrey. Seu pai, o fillo dun mineiro de carb\u00f3n e activista do Partido Laborista, era mestre de escola, un devoto cristi\u00e1n e membro do Partido Comunista brit\u00e1nico. Nos primeiros anos da segunda guerra mundial seu pai foi obxector de conciencia que conduciu unha ambulancia durante os ataques a\u00e9reos sobre Reino Unido. Posteriormente cambiou a s\u00faa postura sobre o pacifismo e uniuse ao ex\u00e9rcito brit\u00e1nico. Morrer\u00eda o 18 de febreiro de 1944 en Aprilia, entre Anzio e Roma, cando Roger ti\u00f1a cinco meses. O 19 de febreiro de 2014 Waters inaugurou un monumento ao seu pai e a outras baixas de guerra al\u00ed, e foi nomeado cidad\u00e1n honorario de Anzio. Tras a morte do seu marido Mary Waters, que tam\u00e9n era mestra, mudouse cos seus dous fillos a Cambridge e criounos al\u00ed. O primeiro recordo de Roger Waters \u00e9 a celebraci\u00f3n do d\u00eda da vitoria sobre Xap\u00f3n. Mary Waters morreu en 2009, aos 96 anos de idade.\nWaters foi ao Morley Memorial Junior School en Cambridge e despois ao Cambridgeshire High School (no presente o Hills Road Sixth Form College) con Syd Barrett. Aos 15 anos Waters era o presidente da Campa\u00f1a da mocidade de Cambridge para o desarme nuclear, dese\u00f1ando o su cartel publicitario e participando na s\u00faa organizaci\u00f3n. A\u00ednda que era un entusiasta deportista e un membro valorado dos equipos de cr\u00edcket e rugby do instituto, non lle gustaba a s\u00faa experiencia educativa. Segundo as s\u00faas propias palabras, \"odiaba cada segundo, ag\u00e1s os xogos. O r\u00e9xime na escola era moi opresivo... os mesmos nenos susceptibles a intimidar a outros nenos tam\u00e9n eran susceptibles a ser intimidados polos mestres\". A\u00ednda que Waters xa co\u00f1ec\u00eda a Barrett e a Gilmour da s\u00faa infancia en Cambridge, co\u00f1eceu aos futuros fundadores de Pink Floyd Nick Mason e Richard Wright en Londres, na escola de arquitectura Regent Street Polytechnic (posteriormente a Universidade de Westminster). Waters matriculouse al\u00ed en 1962, despois de que unha serie de probas de aptitude indicasen que se axustar\u00eda ben a ese campo. Inicialmente considerou estudar enxe\u00f1er\u00eda mec\u00e1nica.\n1965\u20131985: Pink Floyd.\nFormaci\u00f3n e per\u00edodo dirixido por Barrett.\nCara setembro de 1963 Waters e Mason perderan interese nos seus estudos; traslad\u00e1ranse ao piso inferior de Stanhope Gardens, propiedade de Mike Leonard, un titor a tempo parcial do Regent Street Polytechnic. Waters, Mason e Wright tocaron m\u00fasica xuntos por vez primeira a finais dese ano, nunha banda formada polo vocalista Keith Noble e o baixista Clive Metcalfe. Adoitaban chamarse Sigma 6, pero tam\u00e9n usaron o nome The Meggadeaths. Waters tocaba a guitarra r\u00edtmica e Mason a bater\u00eda, mentres Wright tocaba calquera teclado co que contase, e a irm\u00e1 de Noble, Sheilagh, proporcionaba acompa\u00f1amento vocal ocasionalmente. Nos seus primeiros anos a banda actuou en funci\u00f3ns privadas e ensaiaba nun sal\u00f3n de t\u00e9 no soto do Regent Street Polytechnic.\nCando Metcalfe e Noble marcharon para formar o seu propio grupo en setembro de 1963, o resto dos membros ped\u00edronlle a Barrett e ao guitarrista Bob Klose que se unisen a eles. Waters cambiouse ao baixo cara xaneiro de 1964 e o grupo pasou a co\u00f1ecerse como The Abdabs ou The Screaming Abdabs. A finais dese ano a banda usou os nomes Leonard's Lodgers, Spectrum Five e finalmente The Tea Set. Nalg\u00fan momento a finais de 1965 The Tea Set comezou a chamarse Pink Floyd Sound, despois Pink Floyd Blues Band e a comezos de 1966 Pink Floyd.\nA comezos de 1966 Barrett era o l\u00edder, guitarrista e compositor de Pink Floyd. El compuxo ou co-compuxo todos os temas ag\u00e1s un do seu \u00e1lbum de estrea \"The Piper at the Gates of Dawn\", publicado en agosto de 1967. Waters contribu\u00edu co tema \"Take Up Thy Stethoscope and Walk\" ao disco. Cara finais de 1967 a deteriorada sa\u00fade mental de Barrett e o seu cada vez m\u00e1is err\u00e1tico comportamento f\u00edxoo incapaz de continuar como compositor, cantante e guitarrista do grupo. A principios de marzo de 1968 Pink Floyd reuniuse cos representantes Peter Jenner e Andrew King de Blackhill Enterprises para discutir o futuro da banda. Barrett accedeu a deixar Pink Floyd, e o grupo \"aceptou o dereito a perpetuidade de Blackhill\" con respecto a \"actividades pasadas\". O seu novo representante, Steve O'Rourke, fixo un anuncio formal sobre a marcha de Barrett e a chegada de David Gilmour en abril de 1968.\nPer\u00edodo dirixido por Waters.\nEnchido o baleiro deixado pola marcha de Barrett en marzo de 1968, Waters comezou a trazar a direcci\u00f3n art\u00edstica de Pink Floyd. Converteuse no principal compositor e en co-vocalista (xunto con Gilmour, e \u00e1s veces con Wright), e ser\u00eda a figura creativa dominante ata a s\u00faa marcha en 1985. Compuxo as letras dos cinco \u00e1lbums de Pink Floyd que precederon \u00e1 s\u00faa marcha, comezando con \"The Dark Side of the Moon\" (1973) e rematando con \"The Final Cut\" (1983), mentres que exerc\u00eda cada vez m\u00e1is control creativo sobre a banda e a s\u00faa m\u00fasica. Cada \u00e1lbum de estudio de Waters dende \"The Dark Side of the Moon\" foi un \u00e1lbum conceptual. Con letras escritas totalmente por Waters, \"The Dark Side of the Moon\" foi un dos \u00e1lbums de rock m\u00e1is exitosos comercialmente de todos os tempos. Estivo 736 semanas seguidas na lista \"Billboard 200\" ata xullo de 1988, e vendeu uns 40 mill\u00f3ns de copias en todo o mundo. Continuou vendendo ao redor de 8.000 unidades cada semana ata 2005.\nWaters produciu ideas tem\u00e1ticas que se converteron no \u00edmpeto para os \u00e1lbums conceptuais de Pink Floyd \"The Dark Side of the Moon\", \"Wish You Were Here\", \"Animals\" e \"The Wall\" (escritos principalmente por Waters), e \"The Final Cut\" (composto enteiramente por el). Referiuse ou aludiu ao custo da guerra e \u00e1 perda do seu pai ao longo do seu traballo, dende \"Corporal Clegg\" (\"A Saucerful of Secrets\", 1968) e \"Free Four\" (\"Obscured by Clouds\", 1972) ata \"Us and Them\" do \"The Dark Side of the Moon\", \"When the Tigers Broke Free\", primeiro usada na pel\u00edcula \"The Wall\" (1982) e posteriormente inclu\u00edda con \"The Fletcher Memorial Home\" en \"The Final Cut\", un traballo adicado ao seu pai. A tem\u00e1tica e composici\u00f3n de \"The Wall\" estiveron influenciados pola s\u00faa educaci\u00f3n nunha sociedade inglesa minguada de homes tras a segunda guerra mundial.\nO \u00e1lbum duplo \"The Wall\" foi composto case enteiramente por Waters e est\u00e1 principalmente aseado na historia da s\u00faa vida. No ano 2013 este traballo levaba vendidas m\u00e1is de 23 mill\u00f3ns de copias nos Estados Unidos, sendo un dos cinco \u00e1lbums m\u00e1is vendidos nese pa\u00eds segundo a RIAA. Pink Floyd contratou a Bob Ezrin para coproducir o disco, e ao debuxante Gerald Scarfe para as ilustraci\u00f3ns do traballo. A banda embarcouse na The Wall Tour entre 1980 e 1981, sendo o seu derradeiro concerto en Londres o 16 de xu\u00f1o de 1981. Esta ser\u00eda a \u00faltima aparici\u00f3n da banda con Waters ata a breve reuni\u00f3n para o concerto do Live 8 en xullo de 2005, 24 anos despois.\nEn marzo de 1983 publicouse a \u00faltima colaboraci\u00f3n entre Waters, Gilmour e Mason, \"The Final Cut\". O \u00e1lbum subtitulouse \"Un r\u00e9quiem para o so\u00f1o de posguerra por Roger Waters, interpretado por Pink Floyd\". Waters compuxo todas as letras e toda a m\u00fasica do traballo. As s\u00faas letras eran cr\u00edticas co goberno do Partido Conservador da \u00e9poca e menci\u00f3nase \u00e1 Primeira Ministra Margaret Thatcher polo seu nome. Nese tempo Gilmour non ti\u00f1a ning\u00fan material novo, polo que lle pediu a Waters atrasar a gravaci\u00f3n ata que puidese compo\u00f1er alg\u00fans temas, pero Waters negouse. Segundo Mason, despois de loitas de poder dentro da banda e de discusi\u00f3ns creativas sobre o \u00e1lbum, o nome de Gilmour \"desapareceu\" dos cr\u00e9ditos de produci\u00f3n, a\u00ednda que mantivo a s\u00faa paga. A revista \"Rolling Stone\" dar\u00edalle cinco estrelas ao disco, con Kurt Loder describ\u00edndoo como \"un logro superlativo\" e \"unha obra mestra do art rock\". Loder viu o traballo como \"esencialmente un \u00e1lbum en solitario de Roger Waters\".\nNo medio de diferenzas creativas dentro do grupo, Waters deixou Pink Floyd en 1985 e comezou unha batalla legal cos membros restantes con respecto ao uso do nome e do material da banda. En decembro de 1985 Waters \"emit\u00edu un comunicado a EMI e CBS invocando a cl\u00e1usula 'Membro sa\u00ednte'\" do seu contrato. En outubro de 1986 iniciou un proceso na Corte Suprema para disolver formalmente a sociedade Pink Floyd. Na s\u00faa alegaci\u00f3n ante o Tribunal Supremo dixo que Pink Floyd era \"un ente acabado creativamente\". Gilmour e Mason opux\u00e9ronse \u00e1 solicitude e anunciaron a s\u00faa intenci\u00f3n de continuar como Pink Floyd. Waters afirmou ser obrigado a renunciar ao igual que o fora Wright alg\u00fans anos antes, e decidiu deixar Pink Floyd base\u00e1ndose en consideraci\u00f3ns legais dicindo \"... porque, se non o fixese, as repercusi\u00f3ns financeiras varrer\u00edanme completamente\". En decembro de 1987 chegouse a un acordo entre Waters e Pink Floyd.\nWaters quedou liberado das s\u00faas obrigas contractuais con O'Rourke e retivo os dereitos sobre o concepto de \"The Wall\" e o porco inflable de \"Animals\". Pink Floyd publicou tres \u00e1lbums de estudio sen Waters: \"A Momentary Lapse of Reason\" (1987), \"The Division Bell\" (1994) e \"The Endless River\" (2014). Cara 2013 Pink Floyd vendera m\u00e1is de 250 mill\u00f3ns de \u00e1lbums en todo o mundo, inclu\u00eddos 74,5 mill\u00f3ns certificados pola RIAA s\u00f3 nos Estados Unidos.\n1984-presente: carreira en solitario.\n1986-1996.\nTras a publicaci\u00f3n de \"The Final Cut\" Waters iniciou unha carreira en solitario que produciu tres \u00e1lbums conceptuais e a banda sonora dunha pel\u00edcula. En 1984 editou o seu primeiro disco, \"The Pros and Cons of Hitch Hiking\", un proxecto sobre os so\u00f1os dun home a trav\u00e9s dunha noite trataba os sentimentos de Waters sobre a monogamia e a vida en familia fronte \"a chamada do salvaxe\". No final a personaxe, Reg, elixe o amor e o matrimonio sobre a promiscuidade. O \u00e1lbum conta o guitarrista Eric Clapton, o saxofonista de jazz David Sanborn, e co traballo art\u00edstico de Gerald Scarfe. Kurt Loder describiu \"The Pros And Cons of Hitch Hiking\" como unha \"gravaci\u00f3n estra\u00f1a e d\u00e9bil\", e a \"Rolling Stone\" outorgoulle unha \u00fanica estrela. Anos despois, Mike DeGagne de AllMusic loubou o traballo polo seu \"enxe\u00f1oso simbolismo\" e \"brillante uso da corrente de consciencia dentro dun mundo subconsciente\", d\u00e1ndolle catro de cinco estrelas. Waters comezou unha xira para promocionar o \u00e1lbum, axudado por Clapton, unha nova banda, novo material, e unha selecci\u00f3n dos seus temas favoritos de Pink Floyd. Waters iniciou a xira en Estocolmo o 16 de xu\u00f1o de 1984. En xeral as vendas de entradas foron pobres, e tiveron que cancelarse alg\u00fans dos concertos nos locais m\u00e1is grandes. Segundo as s\u00faas propias estimaci\u00f3ns, perdeu unhas 400.000 libras na xira. En marzo de 1985 foi a Norteam\u00e9rica para tocar en pequenos locais coa The Pros and Cons Plus Some Old Pink Floyd Stuff-North America Tour 1985. \"The Pros and Cons of Hitch Hiking\" acabar\u00eda sendo certificado ouro pola RIAA.\nEn 1986 Waters contribu\u00edu con varios temas e compuxo o \"score\" para a banda sonora da pel\u00edcula de animaci\u00f3n \"When the Wind Blows\", baseada no libro do mesmo t\u00edtulo de Raymond Briggs. A s\u00faa banda de acompa\u00f1amento inclu\u00eda a Paul Carrack e foi acreditada como The Bleeding Heart Band. En 1987 Waters publicou \"Radio K.A.O.S.\", un \u00e1lbum conceptual baseado nun home mudo chamado Billy dun pobo mineiro gal\u00e9s empobrecido que ten a habilidade de sintonizar as ondas de radio na s\u00faa cabeza. Billy primeiro aprende a comunicarse cun pinchadiscos de radio e finalmente a controlar os ordenadores do mundo. Anoxado co estado do mundo no que vive, simula un ataque nuclear. Tras o lanzamento iniciou unha xira promocional ese mesmo ano.\nEn novembro de 1989 cae o Muro de Berl\u00edn e en xullo de 1990 Waters organizou un dos concertos de rock m\u00e1is grande e elaborados da historia, \"The Wall \u2013 Live in Berlin\", no terreo desocupado entre Potsdamer Platz e a Porta de Brandeburgo. Oficialmente asistiron 200.000 persoas, a\u00ednda que algunhas estimaci\u00f3ns dobraban esa cantidade, e por televisi\u00f3n o viron uns 1.000 mill\u00f3ns de espectadores. Leonard Cheshire pediulle que fixera o concerto para recadar fondos para causas ben\u00e9ficas. O grupo de Waters inclu\u00eda a Joni Mitchell, Van Morrison, Cyndi Lauper, Bryan Adams, Scorpions e Sin\u00e9ad O'Connor. Waters tam\u00e9n usou a orquestra sinf\u00f3nica e o coro de Alema\u00f1a Oriental, unha banda de marcha sovi\u00e9tica, e un par de helic\u00f3pteros do 7\u00ba Escuadr\u00f3n de Mando e Control Aerotransportado estadounidense. Dese\u00f1ado por Mark Fisher, o muro ti\u00f1a 25 metros de alto e 170 metros de longo e foi constru\u00eddo ao longo do escenario. As marionetas inflables de Scarfe recre\u00e1ronse nunha escala maior, e a\u00ednda que moitas iconas do rock recibiron invitaci\u00f3ns ao concerto, Gilmour, Mason e Wright non ser\u00edan convidados. Waters publicou o concerto como \u00e1lbum dobre e este foi certificado platino pola RIAA.\nEn 1990 Waters contratou ao representante Mark Fenwick e deixou EMI por un contrato mundial con Columbia Records. Publicou o seu terceiro \u00e1lbum de estudio, \"Amused to Death\", en 1992. O disco est\u00e1 fortemente influenciado polos eventos das Protestas da Praza Tian'anmen de 1989 e a Guerra do Golfo, \u00e9 unha cr\u00edtica da noci\u00f3n da guerra convertida en obxecto de entretemento, particularmente en televisi\u00f3n. O t\u00edtulo deriva do libro \"Amusing Ourselves to Death\" de Neil Postman. Patrick Leonard, que traballara en \"A Momentary Lapse of Reason\", coproduxo o \u00e1lbum. Jeff Beck tocou a guitarra en moitos dos temas do traballo, que foi gravado cun n\u00famero impresionante de m\u00fasicos en dez estudios de gravaci\u00f3n diferentes. \u00c9 o \u00e1lbum en solitario de Waters m\u00e1is aclamado pola cr\u00edtica, colleitando unha certa comparaci\u00f3n co seu anterior traballo en Pink Floyd. Waters describiu o disco como \"un traballo impresionante\", clasificando o traballo como un dos mellores da s\u00faa carreira xunto con \"The Dark Side of the Moon\" e \"The Wall\". O \u00e1lbum tivo un grande \u00e9xito, a canci\u00f3n \"What God Wants, Pt. 1\", que acadou o n\u00famero 35 no Reino Unido en setembro de 1992 e o n\u00famero 5 da lista da \"Billboard\" \"Mainstream Rock Tracks\" nos Estados Unidos. \"Amused to Death\" foi certificado ouro pola British Phonographic Industry. As s\u00faas vendas foron de ao redor dun mill\u00f3ns de copias a pesar de que non houbo xira de promoci\u00f3n. Waters interpretar\u00eda por vez material do disco sete anos despois, durante a xira In the Flesh. En 1996 Waters foi introducido no Rock and Roll Halls of Fame como membro de Pink Floyd.\n1999-2004.\nEn 1999, despois de 12 anos sen xirar e de 7 ausente da industria da m\u00fasica, Waters embarcouse na xira In the Flesh, interpretando tanto material seu como de Pink Floyd. A xira foi un \u00e9xito financeiro nos Estados Unidos, e a\u00ednda que Waters contratara principalmente pequenas salas as entradas vend\u00e9ronse tan ben que moitos dos concertos reubic\u00e1ronse en espazos m\u00e1is grandes. A xira finalmente estendeuse a todo o mendo e durou tres anos. No ano 2000 publicar\u00edase un v\u00eddeo da xira en CD e DVD, chamado \"In the Flesh \u2013 Live\". Durante a mesma tocou d\u00faas novas canci\u00f3ns, \"Flickering Flame\" e \"Each Small Candle\", como bis final en moitos dos concertos. E xu\u00f1o do ano 2002 rematou a xira cunha actuaci\u00f3n diante de 70.000 persoas no Glastonbury Festival of Performing Arts, tocando 15 temas de Pink Floyd e 5 canci\u00f3n do seu cat\u00e1logo en solitario.\nMiramax anunciou a mediados de 2004 que aparecer\u00eda unha produci\u00f3n de \"The Wall\" en Broadway con Waters xogando un papel importante na direcci\u00f3n creativa. Os informes dic\u00edan que o musical conter\u00eda non s\u00f3 as canci\u00f3ns orixinais de \"The Wall\", sen\u00f3n tam\u00e9n temas de \"The Dark Side of the Moon\", \"Wish You Were Here\" e outros \u00e1lbums de Pink Floyd, ademais de material novo.\nNa noite do 1 de maio de 2004 extractos gravados da \u00f3pera \"\u00c7a Ira\", inclu\u00edda a s\u00faa apertura, foron tocados nas celebraci\u00f3ns \"Welcome Europe\" de adhesi\u00f3n de Malta \u00e1 Uni\u00f3n Europea. Gert Hof mesturou os extractos gravados da \u00f3pera nunha peza de m\u00fasica continua que foi tocada como acompa\u00f1amento a un grande espect\u00e1culo de luces e fogos de artificio sobre o porto da Valeta. No mes de xullo dese mesmo ano Waters publicou dous novos temas a trav\u00e9s de internet: \"To Kill the Child\", inspirado pola invasi\u00f3n de Iraq en 2003, e \"Leaving Beirut\", unha canci\u00f3n anti-belicista \"inspirada polas s\u00faas viaxes polo Oriente Medio cando era adolescente\".\n2005-presente.\nEn xullo de 2005 Waters reuniuse con Mason, Wright e Gilmour para a que ser\u00eda a s\u00faa \u00faltima actuaci\u00f3n xuntos no concerto Live 8 no Hyde Park de Londres. Xuntos realizaron un set de 23 minutos composto por \"Speak to Me/Breathe\"/\"Breathe (Reprise)\", \"Money\", \"Wish You Were Here\" e \"Comfortably Numb\". Waters dixo a Associated Press que a\u00ednda que a experiencia de tocar novamente con Pink Floyd foi positiva, as posibilidades dunha reusi\u00f3n de boa fe ser\u00edan \"escasas\" considerando as diferenzas musicais e ideol\u00f3xicas que continuaban tendo el e Gilmour. A\u00ednda que Waters ti\u00f1a ideas diferentes sobre que canci\u00f3ns deber\u00edan tocar accedeu por unha noite. Gilmour dixo a Associated Press: \"Os ensaios convenc\u00e9ronme que non era algo que me apetecese facer moito. Houbo todo tipo de despedidas nas vidas e carreiras da xente que despois foron revocados, pero eu podo afirmar categoricamente que non haber\u00e1 outra xira ou outro \u00e1lbum no que participe. Non ten nada que ver con rancores nin nada as\u00ed. S\u00f3 \u00e9 que... Estiven a\u00ed, xa o fixen\". En novembro de 2005 Pink Floyd foi inclu\u00eddo no Music Hall of Fame brit\u00e1nico por Pete Townshend de The Who.\nEn setembro de 2005 Waters publicou \"\u00c7a Ira\" (\"todo ir\u00e1 ben\" en franc\u00e9s), unha \u00f3pera en tres actos traducida ao ingl\u00e9s do libreto de \u00c9tienne Roda-Gil que ten como tem\u00e1tica a Revoluci\u00f3n francesa. \"\u00c7a Ira\" editouse como un \u00e1lbum en dobre CD, contando co bar\u00edtono Bryn Terfel, a soprano Ying Huang e o tenor Paul Groves. Situada a principios da Recoluci\u00f3n Francesa, o libreto orixinal \u00e9 obra de Roda-Gil e a s\u00faa muller Nadine Delahaye. Waters comezara a reescribir o libreto ao ingl\u00e9s en 1989, e dixo sobre a coposici\u00f3n: \"Sempre fun un gran seguidor da m\u00fasica coral de Beethoven, Berlioz e Borodin ... Este \u00e9 descaradamente rom\u00e1ntico e reside na tradici\u00f3n de principios do s\u00e9culo XIX, porque a\u00ed \u00e9 onde est\u00e1n os meus gustos pola m\u00fasica cl\u00e1sica e coral\". Waters apareceu en televisi\u00f3n para falar da \u00f3pera, pero o entrevistador centrouse na s\u00faa relaci\u00f3n con Pink Floyd, algo que Waters \"evitou discretamente\", cousa que o bi\u00f3grafo de Pink Floyd Mark Blake di que \u00e9 \"unha proba da s\u00faa apacible idade madura ou \u00e9 grazas aos seus vinte anos de psicoterapia\". \"\u00c7a Ira\" chegou ao n\u00famero 5 da lista \"Billboard Classical Music\" nos Estados Unidos.\nEn xu\u00f1o de 2006 Waters comezou a The Dark Side of the Moon Live, unha xira de dous anos que comezou en Europa. A primeira metade dos concertos contaba tanto co canci\u00f3ns e solitario como de Pink Floyd, mentres que a segunda inclu\u00eda a todo o \u00e1lbum \"The Dark Side of the Moon\", sendo a primeira vez en d\u00faas d\u00e9cadas que Waters interpretaba ese disco. Os concertos remataban cun bis da terceira parte de \"The Wall\". Waters utilizou un elaborado escenario, coa iluminaci\u00f3n creada polo dese\u00f1ador de luminotecnia Marc Brickman, que inclu\u00eda l\u00e1seres, m\u00e1qunas de fume, pirotecnia, proxecci\u00f3ns psicod\u00e9licas e mascotas inchables, usando un sistema de son cuadrof\u00f3nico en 360 graos. Nick Mason uniuse a Waters para a parte de \"The Dark Side of the Moon\" e os bises nalg\u00fans concertos de 2006. En setembro de 2008 a xira pasou por Norteam\u00e9rica, e no 2007 comezou en xaneiro en Australia e Noza Zelandia e continuou por Asia, Europa, Suram\u00e9rica e novamente Norteam\u00e9rica en xu\u00f1o.\nEn marzo de 2007 a s\u00faa canci\u00f3n \"Hello (I Love You)\" apareceu na pel\u00edcula de ciencia ficci\u00f3n \"The Last Mimzy\". A tema aparece nos cr\u00e9ditos finais do filme. Waters publicouna como sinxelo, en CD e como descarga, e describiuna como \"unha canci\u00f3n que captura a tem\u00e1tica da pel\u00edcula, o choque entre os mellores e peores instintos da humanidade, e como a inocencia dun neno pode ga\u00f1ar o d\u00eda\". Waters actuou no festival de Coachella en abril de 2008 e estaba entre os cabezas de cartel do Live Earth 2008 en Bombai, India, no mes de decembro, a\u00ednda que o concerto tivo que ser cancelado polos ataques terroristas do 26 de novembro na cidade.\nEn abril de 2008 Waters confirmou a posibilidade dun pr\u00f3ximo \u00e1lbum en solitario que \"poder\u00eda ser chamado\" \"Heartland\", e dixo que que ti\u00f1a numerosas canci\u00f3ns compostas (algunhas xa gravadas) que intentar\u00eda publicar cando tivese un \u00e1lbum completo. En xu\u00f1o de 2010 publicou unha versi\u00f3n de \"We Shall Overcome\", unha canci\u00f3n protesta re-escrita e arranxada por Guy Carawan e Pete Seeger. Actuou con David Gilmour no Hoping Foundation Benefit Evening en xullo dese ano. O set de catro temas estivo formado por: \"To Know Him Is to Love Him\", que fora interpretado nas primeira probas de son Pink Floyd, seguida de \"Wish You Were Here\", \"Comfortably Numb\" e \"Another Brick in the Wall (Part Two)\".\nEn setembro de 2010 Waters iniciou a xira The Wall Live, unha versi\u00f3n actualizada dos concertos orixinais de Pink Floyd, interpretando completamente \"The Wall\". Waters dixo a Associated Press que The Wall Tour ser\u00eda probablemente a s\u00faa derradeira xira, afirmando: \"Non son tan novo como antes. Non son como B.B. King ou Muddy Waters. Non son un gran vocalista nin un grande instrumentista nin nada, pero a\u00ednda te\u00f1o lume nas tripas e te\u00f1o cousas que dicir. Te\u00f1o o canto do cisne dentro e creo que isto ac\u00e1base\". No O2 Arena de Londres o 12 de maio de 2011, Gilmour e Mason apareceron novamente con Waters. Gilmour interpretou \"Comfortably Numb\", e \u00e1mbolos dous un\u00edronse a Waters para \"Outside the Wall\". Na primeira metade de 2012 a xira de Waters levaba vendidas m\u00e1is de 1,4 mill\u00f3ns de entradas en todo o mundo. En 2013 The Wall Live xa era a xira de maior recadaci\u00f3n dun artista en solitario de todos os tempos.\nO 24 de xullo de 2015 Waters foi cabeza de cartel no Newport Folk Festival en Newport, Rhode Island. Estivo acompa\u00f1ado pola banda My Morning Jacket e dous cantantes do grupo Lucius. O 3 de maio de 2016 Waters foi anunciado como un dos cabezas de cartel do festival Desert Trip, onde actuou d\u00faas veces, o 9 e o 16 de outubro."}
{"id": "360684", "revid": "88628", "url": "https://gl.wikipedia.org/wiki?curid=360684", "title": "K\u00f6nigin der Nacht", "text": "K\u00f6nigin der Nacht (en galego A Ra\u00ed\u00f1a da Noite), \u00e9 unha das personaxes de \"Die Zauberfl\u00f6te\", a \u00faltima \u00f3pera escrita por Wolfgang Amadeus Mozart. K\u00f6nigin der Nacht \u00e9 a nai da protagonista, Pamina. Esta personaxe s\u00f3 ten d\u00faas intervenci\u00f3ns na \u00f3pera: \"O zittre nicht, mein lieber Sohn\" (no primeiro acto) e \"Der H\u00f6lle Rache kocht in meinem Herzen\" (no segundo acto). Na primeira das s\u00faas arias mostra unha falsa aparencia de nai amante e aldraxada, mais na segunda amosa o seu car\u00e1cter real, ameazando a Pamina con repudiala se non asasina a Sarastro aproveitando a confianza que el ten nela.\nO papel, que require dunha soprano coloratura, presenta unha gran dificultade polo rexistro vocal que presenta (dun re4 a un fa6), pola gran cantidade de notas picadas e pola variada gama din\u00e1mica que esixe."}
{"id": "360686", "revid": "5863", "url": "https://gl.wikipedia.org/wiki?curid=360686", "title": "Manuel Roberto Mari\u00f1o Fern\u00e1ndez", "text": ""}
{"id": "360687", "revid": "5863", "url": "https://gl.wikipedia.org/wiki?curid=360687", "title": "Manuel Mari\u00f1o Fern\u00e1ndez", "text": ""}
{"id": "360689", "revid": "85894", "url": "https://gl.wikipedia.org/wiki?curid=360689", "title": "Heter\u00f3pteros", "text": "Os heter\u00f3pteros (Heteroptera) son un grupo de insectos que comprende unhas 40.000 especies pertencentes \u00e1 orde Hemiptera. O termo \"Heteroptera\" procede do grego e significa \"\u00e1s diferentes\", xa que a maior\u00eda das especies te\u00f1en un par de \u00e1s anteriores con porci\u00f3ns membranosas e porci\u00f3ns endurecidas, chamadas hem\u00e9litros; os membros do grupo m\u00e1is primitivo dos Enicocephalomorpha te\u00f1en \u00e1s completamente membranosas.\nO nome \"Heteroptera\" util\u00edzase en dous sentidos diferentes nas modernas clasificaci\u00f3ns. Na nomenclatura lineana aparecen xeralmente como unha suborde dentro da orde Hemiptera, onde poden ser parafil\u00e9ticos ou monofil\u00e9ticos dependendo da delimitaci\u00f3n que se faga. En nomenclatura filoxen\u00e9tica \u00fasase como un clado sen categorizar dentro do clado Prosorrhyncha, o cal \u00e1 s\u00faa vez est\u00e1 no clado Hemiptera. Este resultado procede de que se considera que os Coleorrhyncha son simplemente \"f\u00f3siles viventes\" emparentados cos tradicionais Heteroptera, e est\u00e1n pr\u00f3ximos dabondo a eles como para inclu\u00edlos nese grupo.\nOs Gerromorpha e Nepomorpha comprenden a maior\u00eda dos membros acu\u00e1ticos e semiacu\u00e1ticos dos heter\u00f3pteros, mentres que case todos os grupos restantes que son com\u00fans e popularmente co\u00f1ecidos est\u00e1n dentro dos Cimicomorpha e Pentatomomorpha.\nClasificaci\u00f3n.\nO nome \"Heteroptera\" tivo antes a categor\u00eda de orde, e o seu uso rem\u00f3ntase a 1810, autor\u00eda de Latreille. S\u00f3 recentemente foi relegado a unha categor\u00eda subsidiaria dentro dunha definici\u00f3n m\u00e1is ampla de Hemiptera, polo que moitos libros de referencia a\u00ednda o incl\u00faen como unha orde. Se debe seguir ou non trat\u00e1ndose como unha suborde \u00e9 a\u00ednda un asunto debatido, como tam\u00e9n o \u00e9 se o propio nome deber\u00eda ser utilizado. Hai tres enfoques b\u00e1sicos que van desde abolir o nome completamente a manter a taxonom\u00eda cun lixeiro cambio na sistem\u00e1tica, e d\u00faas das propostas (pero non a tradicional) concordan coa filoxenia. As clasificaci\u00f3ns en competencia requiren ter preferencia por usar d\u00faas subordes fronte a unha cando se ten en consideraci\u00f3n a familia de \"f\u00f3siles viventes\" Peloridiidae.\nNunha clasificaci\u00f3n revisada proposta en 1995, o nome da suborde \u00e9 Prosorrhyncha, e Heteroptera \u00e9 un grupo non categorizado que est\u00e1 dentro dela. A \u00fanica diferenza entre Heteroptera e Prosorrhyncha \u00e9 que este \u00faltimo incl\u00fae a familia Peloridiidae, a cal \u00e9 un pequeno grupo relictual que \u00e9 de seu unha superfamilia e infraorde monot\u00edpicas. Noutras palabras, os Heteroptera e Prosorrhyncha \"sensu\" Sorensen \"et al.\" son id\u00e9nticos excepto en que os Prosorrhyncha conte\u00f1en unha infraorde adicional, chamada Peloridiomorpha (que comprende s\u00f3 13 pequenos x\u00e9neros). O conflito actual entre as clasificaci\u00f3ns linneanas tradicionais e as clasificaci\u00f3ns non tradicionais exemplif\u00edcase polo problema inherente a continuar usando o nome Heteroptera cando xa non pode axustarse a ningunha categor\u00eda linneana est\u00e1ndar (xa que queda por debaixo da suborde pero por encima da infraorde). Se esta clasificaci\u00f3n ten \u00e9xito, ent\u00f3n o grupo dos \"Heteroptera\" deber\u00e1 desbotarse, pero nese caso \u00e9 probable que non se use ningunha categor\u00eda en absoluto segundo os est\u00e1ndares da nomenclatura filoxen\u00e9tica.\nNa clasificaci\u00f3n tradicional, os Peloridiidae mant\u00e9\u00f1ense como unha suborde propia, chamada Coleorrhyncha; \"Heteroptera\" \u00e9 tratado igual. Funcionalmente, a \u00fanica diferenza entre esta clasificaci\u00f3n e a precedente \u00e9 que a anterior usa o nome Prosorrhyncha para referirse a un determinado clado, mentres que o enfoque tradicional divide este nos Heteroptera parafil\u00e9ticos e os Coleorrhyncha monofil\u00e9ticos. Moitos opinan que \u00e9 preferible usar s\u00f3 un nome porque as caracter\u00edsticas das d\u00faas subordes tradicionais est\u00e1n demasiado emparentadas como para ser tratadas por separado.\nAlternativamente, pode utilizarse o enfoque modificado de situar Coleorrhyncha 'dentro' de Heteroptera. De feito, como esta soluci\u00f3n conserva os ben co\u00f1ecidos Heteroptera como categor\u00eda taxon\u00f3mica mantense tradicionalmente, mentres que facelo un grupo consistentemente monofil\u00e9tico parece preferible ao grupo \"Heteroptera\" parafil\u00e9tico usado en obras m\u00e1is vellas. Neste caso, o grupo Heteroptera \"nuclear\" (\"core\") poder\u00eda considerarse unha secci\u00f3n, a\u00ednda que polo momento non se lle deu nome, principalmente porque os Prosorrhyncha foron propostos antes, dentro dos Heteroptera \"expandidos\", ou este \u00faltimo poder\u00eda simplemente describirse constando s\u00f3 dunha li\u00f1axe basal de \"f\u00f3siles viventes\" e unha radiaci\u00f3n principal m\u00e1is apom\u00f3rfica. Se o nome \"Coleorrhyncha\" se mant\u00e9n para a li\u00f1axe basal ou se se usa o m\u00e1is consistente \"Peloridiomorpha\" no seu lugar \u00e9 cuesti\u00f3n de gustos, como se describe m\u00e1is abaixo.\n\u00c1 parte da cuesti\u00f3n da \"proximidade\" de Heteroptera e Coleorrhyncha est\u00e1 tam\u00e9n a potencial alteraci\u00f3n do modo de construci\u00f3n tradicional dos nomes; parece haber reticencias entre os hemipter\u00f3logos a abnadonar o uso de \"Heteroptera\". Isto pode entenderse pola propia forma do nome, xa que \u00e9 unha violaci\u00f3n da convenci\u00f3n de usar a terminaci\u00f3n \"-ptera\" para calquera categor\u00eda por riba do x\u00e9nero distinta da orde, a\u00ednda que como \u00e9 unha convenci\u00f3n e non unha regra obrigatoria da nomenclatura linneana, os tax\u00f3nomos te\u00f1en tecnicamente a liberdade de poder violala (o cal explica por que, por exemplo non todas as ordes de insectos acaban en \"-ptera\", como no caso de Odonata). Por\u00e9n, na maior\u00eda dos casos cando se violan tales convenci\u00f3ns, non se crea un conflito interno como no presente caso (\u00e9 dicir, a orde Hemiptera ten unha suborde chamada Heteroptera, o cal \u00e9 un conflito interno). Polo menos alg\u00fans hemipter\u00f3logos argumentan que o nome Heteroptera deber\u00eda descartarse por completo para eliminar este conflito interno, a\u00ednda que a terceira posibilidade ofrece un rodeo alternativo da cuesti\u00f3n. Nese caso, para conseguir unha total consistencia dos nomes, \"Coleorrhyncha\" ser\u00eda probablemente descartado en favor de \"Peloridiomorpha\".\nA continuaci\u00f3n un cladograma baseado en Sorensen et al.: \nComo se explicou anteriormente, a partir deste cladograma, propux\u00e9ronse d\u00faas clasificaci\u00f3ns distintas:\nTaxonom\u00eda.\nOs heter\u00f3pteros subdiv\u00eddense en sete infraordes e numerosas familias (nesta clasificaci\u00f3n non se incl\u00faen os Peloridiomorpha):\nInfraorde Enicocephalomorpha\nInfraorde Dipsocomorpha\nInfraorde Gerromorpha\nInfraorde Nepomorpha\nInfraorde Leptopomorpha\nInfraorde Pentatomomorpha\nInfraorde Cimicomorpha\nV\u00e9xase tam\u00e9n.\nBibliograf\u00eda.\n "}
{"id": "360690", "revid": "27155", "url": "https://gl.wikipedia.org/wiki?curid=360690", "title": "Heter\u00f3ptero", "text": ""}
{"id": "360691", "revid": "27155", "url": "https://gl.wikipedia.org/wiki?curid=360691", "title": "Heteroptera", "text": ""}
{"id": "360694", "revid": "89787", "url": "https://gl.wikipedia.org/wiki?curid=360694", "title": "Universidade Hebrea de Xerusal\u00e9n", "text": "A Universidade Hebrea de Xerusal\u00e9n (en , [HaUniversita HaIvrit BeYerushalaim]; : [Al-J\u0101mi`ah al-`Ibriyyah fil-Quds]) \u00e9 a primeira universidade xud\u00eda en Israel, fundada 1925 como unha das instituci\u00f3ns do Estado de Israel \u00aben cami\u00f1o\u00bb de establecerse como tal.\nHistoria.\nNo ano 1884, durante a Convenci\u00f3n dos Jovev\u00e9i Tzi\u00f3n (Amantes de Sion) en K\u00e1towitz, o Profesor Herman Tzvi Shapira propuxo a creaci\u00f3n dunha Universidade Xud\u00eda. Esta idea volveu ser exposta fronte ao Primeiro Congreso Sionista, en Basilea no ano 1897. Quen impulsaron con maior fervor a proposta foron os integrantes da agrupaci\u00f3n liderada por Jaim Weizmann, quen era profesor na Universidade de Xenebra e haber\u00eda de converterse anos m\u00e1is tarde no primeiro presidente do Israel.\nNo ano 1902, Weizmann en compa\u00f1\u00eda de Berthold Feiwel e Martin Buber, solicitan a r\u00e1pida constituci\u00f3n e financiamento dunha Universidade Xud\u00eda en Xerusal\u00e9n. Theodor Herzl foi o encargado de xestionar ante o Sult\u00e1n otom\u00e1n un permiso para radicala. En 1921, Jaim Weizmann e Albert Einstein viaxaron aos Estados Unidos e recadaron un monto pr\u00f3ximo ao mill\u00f3n de d\u00f3lares para financiar a Universidade Hebrea.\nA pedra angular da universidade foi colocada no Monte Scopus en 1918, e o 1 de abril de 1925 tivo lugar o seu acto inaugural, coa presenza entre outros de lord Arthur Balfour, o poeta nacional Jaim Najman Bi\u00e1lik e Chaim Weizmann. Albert Einstein ditou a clase inaugural.\nEn 1948, ao conclu\u00edr a guerra de Independencia de Israel, o campus do Monte Scopus quedou illado e desconectado do resto da cidade, polo cal a universidade se viu no imperativo de trasladar as s\u00faas actividades a outros sitios: o campus de Guiv'at Ram no centro de Xerusal\u00e9n; o de medicamento no Hospital Hadasa do barrio xerosolimitano de Ein K\u00e1rem; e o campus de agricultura da cidade de Rejovot.\nEn 1967, logo da reconquista do Monte Scopus na Guerra dos Seis D\u00edas, a universidade recuperou a s\u00faa localizaci\u00f3n orixinal, conservando desde ent\u00f3n o catro lugares de ensino. Na actualidade conta cun corpo acad\u00e9mico de 1.400 membros titulares e 23.800 alumnos.\nO\u00a031 de xullo\u00a0de 2002, oun terrorista detonou unha bomba durante a hora do almorzo na cafeter\u00eda da universidade, repleta de estudantes e empregados da universidade. Morreron nove persoas (cinco israel\u00eds, tres americanos, e un franco-americano) e setenta resultaron feridas.\nPrestixio.\nA universidade goza de renome internacional; nas s\u00faas aulas, aprenderon ou ensinaron non menos de sete Premios Nobel:\n\u00c9 tam\u00e9n a alma Mater do famoso matem\u00e1tico Elon Lindenstrauss, ga\u00f1ador de Medalla Fields de Matem\u00e1tica en 2010.\nAs\u00ed mesmo, a Universidade \u00e9 herdeira \u00fanica e depositaria do legado de Albert Einstein, e conserva entre os seus bens patrimoniais, todos os seus documentos manuscritos.\nAdemais, \u00e9 reco\u00f1ecida internacionalmente polas s\u00faas investigaci\u00f3ns no campo da nanotecnolox\u00eda, o medicamento e enxe\u00f1ar\u00eda. Ademais de ser un dos centros de formaci\u00f3n de gran parte dos dirixentes pol\u00edticos de Israel.\nSegundo datos de 2003, a Universidade Hebrea contaba con 22.600 alumnos, outorgando at\u00e9 esa data m\u00e1is de 90.000 t\u00edtulos universitarios."}
{"id": "360696", "revid": "89787", "url": "https://gl.wikipedia.org/wiki?curid=360696", "title": "Autopista, unha navallada \u00e1 nosa terra", "text": "Autopista, unha navallada \u00e1 nosa terra, tam\u00e9n co\u00f1ecida como Autoestrada, unha navallada \u00e1 nosa terra, \u00e9 unha curtametraxe documental dirixida por Lloren\u00e7 Soler. O documental detalla a construci\u00f3n da autoestrada do Atl\u00e1ntico, destacando a resistencia popular \u00e1 s\u00faa construci\u00f3n durante a transici\u00f3n. O filme realizouse en 1977, dous anos despois da morte do ditador Francisco Franco.\nO filme foi realizado a petici\u00f3n da coordinadora de afectados da que formaban parte os arquitectos C\u00e9sar Portela e Salvador Tarrag\u00f3.\nArgumento.\nComo a maior\u00eda dos filmes de Soler, c\u00e9ntrase nas pr\u00e1cticas posiblemente explotadoras a trav\u00e9s das testemu\u00f1as das persoas afectadas. Este documental explora o colectivo de granxeiros galegos e a unificaci\u00f3n pol\u00edtica para loitar contra a construci\u00f3n da autoestrada que cortar\u00eda Galicia en dous.\nAo final tam\u00e9n serve como ferramenta para crear conciencia pol\u00edtica para inspirar o futuro activismo. Na conclusi\u00f3n do documental o narrador anima o espectador a mobilizarse. O filme contrasta os conceptos de modernizaci\u00f3n atraso para suxerir unha infraestrutura colonial que dea a entender o poder pol\u00edtico representado pola autoestrada e os seus beneficios. Na montaxe o filme tam\u00e9n documenta a vida rural, a cultura, as tradici\u00f3ns populares e as festas en Galicia durante a d\u00e9cada de 1970."}
{"id": "360698", "revid": "56817", "url": "https://gl.wikipedia.org/wiki?curid=360698", "title": "Saint-Denis-d'Aclon", "text": "Saint-Denis-d'Aclon \u00e9 unha comuna francesa do departamento do Sena Mar\u00edtimo, na rexi\u00f3n da Normand\u00eda. Ten 2,42\u00a0km\u00b2 e 140 habitantes."}
{"id": "360700", "revid": "1131", "url": "https://gl.wikipedia.org/wiki?curid=360700", "title": "Andrest", "text": "Andrest \u00e9 unha comuna francesa do departamento do Altos Pireneos, na rexi\u00f3n da Occitania. Ten 6,19\u00a0km\u00b2 e 1.420 habitantes."}
{"id": "360701", "revid": "5863", "url": "https://gl.wikipedia.org/wiki?curid=360701", "title": "Alcon", "text": "Alcon \u00e9 unha empresa m\u00e9dica global especializada en produtos de coidado dos ollos con sede en H\u00fcnenberg, Su\u00edza. A sede central estadounidense de Alcon at\u00f3pase en Fort Valor, Texas. Alcon \u00e9 unha filial de Novartis."}
{"id": "360702", "revid": "41549", "url": "https://gl.wikipedia.org/wiki?curid=360702", "title": "Khoisan", "text": ""}
{"id": "360705", "revid": "56817", "url": "https://gl.wikipedia.org/wiki?curid=360705", "title": "Pobo chopi", "text": "O pobo chopi \u00e9 un grupo \u00e9tnico do sur de Mozambique, principalmente nos distritos de Zavala e Inharrime, ambos na provincia de Inhambane. Este pobo viviu tradicionalmente da agricultura de subsistencia, por\u00e9n moitos abandonaron a s\u00faa terra natal para mudarse \u00e1s cidades.\nDescrici\u00f3n.\nO pobo chopi ten lingua propia, un idioma pertencente \u00e1 familia de linguas bant\u00fas, non obstante moitos falan en lingua guitonga e en portugu\u00e9s como linguas secundarias. Entre os pobos veci\u00f1os at\u00f3panse os changana, un grupo do pobo tsonga que viven no suroeste, na provincia de Gaza, e que invadiron o territorio chopi no s\u00e9culo XIX. Moitos emigraron a Sur\u00e1frica en busca de traballo. Historicamente, alg\u00fans chopi foron escravizados.\nOs chopi son co\u00f1ecidos internacionalmente polo instrumento musical mbila e a danza asociada, unha manifestaci\u00f3n cultural considerada pola Unesco Patrimonio Cultural Inmaterial da Humanidade. Os chopi identif\u00edcanse culturalmente, como pobo, co elefante."}
{"id": "360706", "revid": "89787", "url": "https://gl.wikipedia.org/wiki?curid=360706", "title": "Part\u00edcula beta", "text": "As part\u00edculas beta (Part\u00edcula \u03b2) son produtos das desintegraci\u00f3ns chamadas beta, como a que ten lugar a partir do potasio 40.\nTipos.\nExisten dous tipos de part\u00edculas e radioactividade beta.\nHistoria.\nHenri Becquerel, experimentando con fluorescencia, atopou de xeito accidental que o uranio exposto a unha placa fotogr\u00e1fica, envolta nunha protecci\u00f3n de papel negro, emit\u00eda sobre aquela unha radiaci\u00f3n desco\u00f1ecida que non pod\u00eda suprimirse \u00f3 xeito de como se fac\u00eda cos raios X.\nErnest Rutherford continuou os experimentos e descubriu dous tipos diferentes de radiaci\u00f3n:\nPublicou os seus resultados no 1899.\nNo 1900, Becquerel mediu a relaci\u00f3n masa-carga (\"m\"/\"e\") para as part\u00edculas beta polo m\u00e9todo de J.J.\u00a0Thomson, usado para estudar os raios cat\u00f3dicos e identificar o electr\u00f3n. Atopou que \"e\"/\"m\" para unha part\u00edcula beta \u00e9 o mesmo que para un electr\u00f3n de Thomson, e polo tanto suxeriu que de feito son o mesmo.\nUso.\nA Radioactividade \u03b2 inducida por estas part\u00edculas presenta caracter\u00edsticas facendo que se usen dende hai tempo en autoradiograf\u00eda para o marcado radioactivo e o trazado radioactivo de mol\u00e9culas en organismos o mecanismos biol\u00f3xicos (biolox\u00eda molecular, secuenciaci\u00f3n xen\u00e9tica e fisiopatolox\u00eda no que concirne por exemplo \u00e1s ligaz\u00f3ns, hibridaci\u00f3n in situ ou inmunohistoqu\u00edmica)."}
{"id": "360711", "revid": "23204", "url": "https://gl.wikipedia.org/wiki?curid=360711", "title": "Tibur\u00f3n pantasma", "text": ""}
{"id": "360712", "revid": "5132", "url": "https://gl.wikipedia.org/wiki?curid=360712", "title": "NFC Leste", "text": ""}
{"id": "360713", "revid": "25871", "url": "https://gl.wikipedia.org/wiki?curid=360713", "title": "NFC East", "text": "A NFC East \u00e9 a Divisi\u00f3n Leste da National Football Conference (NFC) da National Football League (NFL) de f\u00fatbol americano. Actualmente est\u00e1 composta por catro equipos: Dallas Cowboys, New York Giants, Philadelphia Eagles e Washington Redskins. A NFC East poder ser considerada como a divisi\u00f3n economicamente m\u00e1is valiosa da NFL, xa que os catro equipos est\u00e1n entre os as dez franqu\u00edas con maior valor (Cowboys 1\u00ba; Giants 3\u00aa; Redskins 5\u00aa; Eagles 10\u00aa). A seguinte divisi\u00f3n m\u00e1is pr\u00f3xima \u00e9 a AFC North, na cal o seu equipo menos valioso ocupa o vix\u00e9simo sexto posto (Cincinnati Bengals).\nHistoria.\nA divisi\u00f3n foi creada en 1967 co nome de National Football League Capitol Division, a cal tam\u00e9n foi co\u00f1ecida como a Capitol Division ou Divisi\u00f3n Capitol despois da fusi\u00f3n da AFL-NFL en 1970. Esta divisi\u00f3n tam\u00e9n inclu\u00eda aos St. Louis Cardinals. Os Cardinals seguiron xogando nesta divisi\u00f3n at\u00e9 2002, ano no que foron trasladados \u00e1 NFC West. A\u00ednda que outros equipos est\u00e1 xeograficamente m\u00e1is ao leste que Dallas, os Cowboys permaneceron na NFC Leste debido \u00e1 intenci\u00f3n da NFL de manter as rivalidades cl\u00e1sicas dos Cowboys cos outros tres equipos da divisi\u00f3n (particularmente cos Redskins)."}
{"id": "360715", "revid": "5132", "url": "https://gl.wikipedia.org/wiki?curid=360715", "title": "Divisi\u00f3n Leste da NFC", "text": ""}
{"id": "360782", "revid": "89787", "url": "https://gl.wikipedia.org/wiki?curid=360782", "title": "Bureau of Indian Affairs", "text": "A Bureau of Indian Affairs (BIA), traducido como \"Oficina de Asuntos Ind\u00edxenas\", \u00e9 unha axencia federal do goberno dos Estados Unidos que se engloba dentro do Departamento do Interior de Estados Unidos e que ten como cometido a xesti\u00f3n dos dereitos espec\u00edficos outorgados \u00e1s minor\u00edas ind\u00edxenas de Estados Unidos.\nEsta oficina \u00e9 a m\u00e1is antiga do Departamento de Interior dos Estados Unidos. Creouse 11 de marzo de 1824, baixo a dependencia da Secretar\u00eda de Guerra e pasou en 1849 a estar supervisada polo Departamento de Interior.\n\u00c9 responsable da administraci\u00f3n e xesti\u00f3n de 55.700.000 de acres (225.000 km2) de terra cedida polo goberno dos Estados Unidos en fideicomiso aos nativos americanos nos Estados Unidos, \u00e1s tribos nativas estadounidenses e aos nativos de Alasca. Ofrece servizos mediante acordos, subvenci\u00f3ns ou pactos a preto de 1.900.000 de indios estadounidenses e nativos de Alasca, agrupados nas 567 tribos que, en 2016, te\u00f1en reco\u00f1ecemento federal. \nA Oficina de Asuntos Indios \u00e9 unha das d\u00faas oficinas competencia da Subsecretar\u00eda de Asuntos Indios -a Oficina de Asuntos Indios e a Oficina de Educaci\u00f3n ind\u00edxena (BIE)- que proporciona servizos educativos a case 48.000 nativos americanos. A\u00ednda que orixinalmente era tam\u00e9n responsable dos servizos de sa\u00fade dos ind\u00edxenas e dos nativos de Alasca, esta competencia se traslad\u00f3, en 1954, ao Departamento de Sa\u00fade, Educaci\u00f3n e Benestar, co\u00f1ecido agora Departamento de Sa\u00fade e Servizos Humanos dos Estados Unidos, onde permaneceu at\u00e9 hoxe como o Servizo Amerindio de Sa\u00fade.\nPara atender os servizos actuais, a BIA divide Estados Unidos en 12 oficinas rexionais (Rexi\u00f3n do Medio Oeste, Rexi\u00f3ns das Grandes Chairas, Rexi\u00f3n das Monta\u00f1as Rochosas, Rexi\u00f3n do Leste de Oklahoma, Rexi\u00f3n das Chairas do sur, Rexi\u00f3n do Suroeste, Rexi\u00f3n do Oeste, Rexi\u00f3n do Pac\u00edfico), subdivididas \u00e1 s\u00faa vez en 83 axencias que administran as diferentes reservas ind\u00edxenas estadounidenses.\nRexi\u00f3n de Alasca (oficina central en Junneau).\nCreada para as reservas de Alasca (ag\u00e1s a reserva da illa Annette que depende da rexi\u00f3n noroeste) tanto inuit, aleutianos como amerindias. Administra m\u00e1is de 80.000 persoas agrupadas nas 229 tribos reco\u00f1ecidas federalmente. Divide o territorio entre 2 axencias e a oficina central.\nRexi\u00f3n Leste (oficina central en Nashville).\nCreada para os nativos do leste do Mississippi, nun total de 11 estados. Atende a 62.000 nativos de 27 tribos. \nDende a oficina central se atende ao resto das tribos: Catawba, Cayuga, Onondaga, Pamunkey entre outras.\nRexi\u00f3n Leste de Oklahoma (oficina central en Muskogee).\nEsta axencia xestiona as terras das cinco tribos civilizadas de Oklahoma: muskogee, choctaw, chickasaw, cherokee e seminole.\nRexi\u00f3n das Grandes Chairas (oficina central en Aberdeen).\nDende a cidade de Aberdeen supervisa este amplo espazo, que abrangue 3 estados (Dacota do norte, Dacota do sur e Nebrasca) e que consta de 12 axencias para dar servizos a 16 tribos con reco\u00f1ecemento federal.\nRexi\u00f3n do Medio Oeste (oficina central en Bloomington).\nAtende a 35 gobernos tribais e ten xurisdici\u00f3n sobre 4.600.000 de acres. Incl\u00fae as reservas dos estados de Minnesota, Wisconsin,\u00a0M\u00edchigan\u00a0e Iowa. Organ\u00edzase en 3 axencias multitribais e unha cuarta axencia/oficina de campo\nRexi\u00f3n Navajo (oficina central en Gallup).\nO territorio da reserva co\u00f1ecido como Naci\u00f3n Navajo, que \u00e9 a reserva m\u00e1is grande dos Estados Unidos, est\u00e1 dividido pola BIA en 5 axencias que atenden a m\u00e1is de 170.000 persoas da tribo Navajo:\nRexi\u00f3n do Noroeste (oficina central en Portland).\nO Congreso estadounidense crea esta rexi\u00f3n en 1946, ofrecendo servizos a trav\u00e9s de 15 axencias e oficinas de campo a m\u00e1is de 94.000 persoas de 45 tribos que viven espalladas polas reservas ou na s\u00faa proximidade nos estados de Washington, Oreg\u00f3n, Idaho, Montana e no sueste de Alasca.\nRexi\u00f3n do Pac\u00edfico (oficina central en Sacramento).\nCreada para as tribos de California, con 520.049 acres por tribo m\u00e1is 66.769 acres tribais, repartidos entre 96 reservas e rancher\u00edas (denominaci\u00f3n de moitas das reservas en California). Ten 200 traballadores englobados en 4 axencias que atenden as 104 tribos con reco\u00f1ecemento federal na rexi\u00f3n.\nRexi\u00f3n das Monta\u00f1as Rochosas (oficina central en Billings).\nComprende 7 axencias divididas entre os estados de Montana e Wyoming:\nMontana.\nO territorio de Montana est\u00e1 dividido en seis axencias:\nWyoming.\nO territorio de Wyoming conta tan s\u00f3 cunha axencia e unha reserva, a de Wind River, onde viven 8.600 arapaho do norte, e uns 3.900 shoshone do leste e alg\u00fans cheyennes. A oficina est\u00e1 en Fort Washakie.\nRexi\u00f3n das Chairas do Sur (oficina central en Anadarko).\nCreada para o resto das tribos de Oklahoma. Consta de 4 axencias:\nRexi\u00f3n do Suroeste (oficina central en Alburquerque).\nCreada para as tribos de\u00a0Novo M\u00e9xico, a\u00ednda que tam\u00e9n incl\u00faen as dalg\u00fan estado fronteirizo, como Colorado e Texas. Hai 25 reservas agrupadas en 8 axencias:\nRexi\u00f3n do Oeste (oficina central en Phoenix).\nCreada para as tribos de Arizona (ag\u00e1s o territorio Navajo), Nevada e Utah. Abrangue tam\u00e9n pequenos territorios de California, Oreg\u00f3n e Idaho. Incl\u00fae 13 axencias que administran 143.000 ind\u00edxenas de 42 tribos en 23 reservas."}
{"id": "360783", "revid": "89787", "url": "https://gl.wikipedia.org/wiki?curid=360783", "title": "Arapaima", "text": "O Arapaima \u00e9 un x\u00e9nero de peixes de r\u00edo suramericanos das cuncas do r\u00edo Amazonas e o Essequibo que na s\u00faa \u00e1rea de distribuci\u00f3n recibe o nome de arapaima, piraruc\u00fa e paiche. Son peixes de gran tama\u00f1o de lingua \u00f3sea (Osteoglossiformes). O x\u00e9nero \"Arapaima\" \u00e9 o x\u00e9nero tipo da familia Arapaimidae. Son uns dos peixes de augas doces de maior tama\u00f1o do mundo, xa que poden chegar aos 3 m ou m\u00e1is de lonxitude, a\u00ednda que normalmente son menores. Son un importante alimento para as poboaci\u00f3ns do Amazonas, ata o punto que a s\u00faa sobrepesca (xunto coa perda de h\u00e1bitats) fixo descender o seu n\u00famero na s\u00faa \u00e1rea nativa. Por\u00e9n, o arapaima foi introducido en varias rexi\u00f3ns tropicais f\u00f3ra da s\u00faa \u00e1rea natural, tanto de Suram\u00e9rica coma doutras partes, onde \u00e1s veces chegou a converterse nunha especie invasora.\n\"Arapaima\" era tradicionalmente considerado un x\u00e9nero monot\u00edpico coa \u00fanica especie \"A. gigas\", pero posteriormente distingu\u00edronse dentro del varias especies (algunhas nomeadas de antigo e despois redescritas). Como consecuencia desta confusi\u00f3n taxon\u00f3mica, os estudos iniciais sobre o animal fix\u00e9ronse d\u00e1ndolle o nome de \"A. gigas\" como se todos eles fosen iguais, pero esta especie concreta (tal como se define agora) s\u00f3 se co\u00f1ece por vellos esp\u00e9cimes de museo e a s\u00faa \u00e1rea nativa exacta non est\u00e1 moi clara. A especie que normalmente se ve e estuda \u00e9 \"A. arapaima\", a\u00ednda que tam\u00e9n se rexistra un pequeno n\u00famero de \"A. leptosoma\" no comercio de especies de acuario. As restantes especies son practicamente desco\u00f1ecidas hoxe: \"A. agassizii\" co\u00f1\u00e9cese por debuxos detallados que se fixeron dela (o esp\u00e9cime tipo que se conservaba perdeuse durante os bombardeos da Segunda Guerra Mundial) e \"A. mapae\" co\u00f1\u00e9cese polo seu esp\u00e9cime tipo. A especie \"A. arapaima\" \u00e9 relativamente repoluda comparada co resto das especies.\nTaxonom\u00eda.\nFishBase reco\u00f1ece as seguintes catro especies no x\u00e9nero. Ademais, hai evidencias que suxiren que existe unha quinta especie, \"A. arapaima\" que deber\u00eda reco\u00f1ecerse (e que \u00e9 a m\u00e1is estendida e mellor co\u00f1ecida, outras veces inclu\u00edda en \"A. gigas\").\nEstes peixes est\u00e1n moi dispersos e non migran, o que fixo supo\u00f1er aos cient\u00edficos que hai a\u00ednda m\u00e1is especies deste x\u00e9nero esperando a ser descubertas nas profundidades dos r\u00edos da cunca do Amazonas. Os h\u00e1bitats onde vive ofrecen unha gran probabilidade para a diversidade.\nMorfolox\u00eda.\nOs arapaimas poden alcanzar lonxitudes de m\u00e1is e 2 m, e actualmente son excepcionais os de 2,5 m e m\u00e1is de 100\u00a0kg e peso. Por\u00e9n, O peso m\u00e1ximo rexistrado nesta especie foi de 200\u00a0kg, e a lonxitude m\u00e1xima rexistrada foi de 4,52\u00a0m. Como resultado da sobrepesca os arapaimas grandes de m\u00e1is de 2 m rara vez se encontran na natureza hoxe en d\u00eda.\nOs arapaimas te\u00f1en forma de torpedo e grandes escamas verdes con tons negros e marcas vermellas. \u00c9 hidrodin\u00e1mico e liso coas aletas dorsal e anal preto da cola.\nAs escamas dos arapaimas est\u00e1n mineralizadas, son duras, e a capa externa ten a superficie ondulada, baixo a cal hai varias capas de fibras de col\u00e1xeno dispostas formando unha estrutura similar ao da madeira contrachapada, na que as fibras de cada sucesiva capa est\u00e1n orientadas en \u00e1ngulo con respecto \u00e1s da capa anterior, o que incrementa a robustez. A superficie dura e ondulada da capa exterior e as capas rexas de col\u00e1xeno internas funcionan sinerxicamente para contribu\u00edr \u00e1 s\u00faa capacidade de flexionarse e deformarse mentres proporcionan forza e protecci\u00f3n, unha soluci\u00f3n que permite que o peixe sexa moi m\u00f3bil e \u00e1 vez estea fortemente acoirazado. Como vive en augas pouco oxixenadas, o arapaima ten unha gran dependencia do aire para respirar, polo que ten que ir periodicamente \u00e1 superficie. Ademais das branquias, ten un \u00f3rgano do labirinto con tecido similar ao dos pulm\u00f3ns que conecta coa boca, que pode extraer o ox\u00edxeno do aire.\nEcolox\u00eda.\nA dieta do arapaima consta de peixes, crust\u00e1ceos e pequenos animais terrestres. O peixe respira aire usando o seu \u00f3rgano do labirinto, que est\u00e1 moi irrigado por vasos sangu\u00edneos e \u00e1brese na boca do animal, o que \u00e9 unha vantaxe en augas moitas veces escasas en ox\u00edxeno como as do r\u00edo Amazonas. Este peixe pode sobrevivir en lagos formados por brazos mortos dos r\u00edos con s\u00f3 0,5 ppm de ox\u00edxeno disolto. Nas zonas h\u00famidas do r\u00edo Araguaia, un dos refuxios m\u00e1is importantes para esta especie, \u00e9 o superdepredador no cume da pir\u00e1mide alimenticia durante a estaci\u00f3n con baixo nivel de auga, cando se forman lagos que quedan illados dos r\u00edos e cae o nivel de ox\u00edxeno nas augas, facendo que as presas estean aletargadas e vulnerables.\nOs arapaimas poden saltar f\u00f3ra da auga se est\u00e1n presionados polas condici\u00f3ns ambientais ou perseguidos ou para comer.\nHistoria natural e comportamento.\nReproduci\u00f3n.\nDebido \u00e1 s\u00faa distribuci\u00f3n xeogr\u00e1fica, o ciclo de vida do arapaima est\u00e1 moi afectado polas cheas estacionais dos r\u00edos. Na \u00e9poca reprodutora sofre lixeiros cambios de cor. Pon os ovos anualmente durante os meses nos que o nivel das augas \u00e9 baixo ou empeza a subir. Constr\u00fae un ni\u00f1o duns 50\u00a0cm de di\u00e1metro e 15\u00a0cm de profundidade, xeralmente en \u00e1reas de fondo barroso. A medida que ascende o nivel da auga os ovos eclosionan e as cr\u00edas te\u00f1en a estaci\u00f3n das cheas de maio a agosto para prosperar.\nO arapaima macho cr\u00eda os fillos na boca, igual que o seu parente \"Osteoglossum\", o que significa que as cr\u00edas se protexen dentro da boca do pai ata que se fan maiores. A femia axuda \u00e1 protecci\u00f3n do macho e as cr\u00edas nadando en c\u00edrculo arredor deles e escorrentando os predadores potenciais.\nNo seu libro \"The Whispering Land\" (A terra dos murmurios), o naturalista Gerald Durrell informou que na Arxentina, as femias de arapaima foran vistas segregando unha substancia branca dunha gl\u00e1ndula da cabeza e que as cr\u00edas parec\u00edan alimentarse desa substancia.\nEvoluci\u00f3n.\nAtop\u00e1ronse f\u00f3siles de arapaima ou dunha especie moi similar na Formaci\u00f3n Villavieja do Mioceno de Colombia Hai esp\u00e9cimes de museo en Francia, Inglaterra, Estados Unidos, Brasil, G\u00fciana, Ecuador e Per\u00fa.\nRelaci\u00f3n cos humanos.\nO arapaima util\u00edzase de moitas maneiras pola poboaci\u00f3n humana local.\nConsid\u00e9rase un peixe de acuario, pero necesita un espazo substancial e bastante comida.\nA s\u00faa lingua consid\u00e9rase en Suram\u00e9rica que ten propiedades medicinais. Util\u00edzase, por exemplo, para tratar a infestaci\u00f3n por vermes intestinais. A s\u00faa lingua \u00f3sea \u00e9 utilizada tm\u00e9 para rascar cilindros de guaran\u00e1 seco, un ingrediente dalgunhas beberaxes, e as s\u00faas escamas \u00f3seas \u00fasanse como limas de u\u00f1as.\nDa carne do arapaima obt\u00e9\u00f1ense bist\u00e9s sen espi\u00f1as considerados unha delicadeza culinaria. Na rexi\u00f3n do Amazonas os habitantes locais salgan e secan a s\u00faa carne, enr\u00f3lana facendo que tome forma de cigarro, e despois \u00e1tase e pode almacenarse sen que apodreza, o cal \u00e9 importante nunha rexi\u00f3n con poucas posibilidades de utilizar refrixeraci\u00f3n. Denom\u00ednase o \"bacallau do Amazonas\", e pode prepararse de maneira parecida ao bacallau salgado.\nPesca.\nA pesca s\u00f3 est\u00e1 permitida en certas \u00e1reas remotas da cunca do Amazonas, e debe ser unha pesca deportiva de capturar e liberar ou unha pesca de subsistencia dos pobos nativos.\nDesde 1918 a 1924 pesc\u00e1ronse unhas 7000 toneladas ao ano, no que foi a \u00e9poca da s\u00faa maior pesca comercial. A demanda fixo que as xentes do r\u00edo (\"ribeirinhos\") criasen ese peixe.\nPode ser arponeado ou capturado con redes. Como o peixe necesita respirar aire na superficie, os cazadores de arapaima con arp\u00f3n tradicionais esperaban a que subise e arpone\u00e1bano e golpe\u00e1bano cun pau ata matalo. Un s\u00f3 peixe medio pode dar 70\u00a0kg de carne ou m\u00e1is.\nO arapaima foi introducido para a pesca en Tailandia e Malaisia. Pode pescarse agora en Tailandia en certos lagos, dos que se te\u00f1en collido peixes de 150\u00a0kg}.\nDurante a pesca deportiva de captura e liberaci\u00f3n o peixe debe sacarse da auga durante poucos minutos e manipularse con coidado para facerse unha foto-trofeo con el, xa que se lle pode romper o longo vaso sangu\u00edneo que percorre a s\u00faa espi\u00f1a dorsal e morrer.\nAcuicultura.\nEn 2013 empezouse a comercializar arapima criado en instalaci\u00f3ns de acuicultura nos Estados Unidos como unha alternativa m\u00e1is barata ao flet\u00e1n ou \u00e1 merluza negra.\nConservaci\u00f3n.\nO status das poboaci\u00f3ns de arapaima na cunca do r\u00edo Amazonas non se co\u00f1ece, polo que est\u00e1 clasificado na lista vermella da IUCN como con Datos insuficientes. \u00c9 dif\u00edcil realizar un censo da poboaci\u00f3n nunha \u00e1rea tan grande, e \u00e9 problem\u00e1tico monitorizar as capturas nun comercio que \u00e9 en gran medida ilegal. A pesca comercial do arapaima est\u00e1 prohibida no Brasil. Colombia prohibe a pesca e o consumo establecendo unha veda entre o 1 de outubro e o 15 de marzo, que \u00e9 o per\u00edodo reprodutor.\nUn estudo de 2014 atopou que as poboaci\u00f3ns do peixe estaban moi diminu\u00eddas ou sobreexplotadas nun 93% dos sitios examinados e s\u00f3 estaban ben xestionadas ou non pescadas no 7%; e o peixe parece que foi exterminado no 19% deses sitios. Os arapaimas son especialmente vulnerables \u00e1 sobrepesca debido ao seu tama\u00f1o e porque te\u00f1en que sa\u00edr \u00e1 superficie a respirar, o que facilita a s\u00faa localizaci\u00f3n ecaptura."}
{"id": "360784", "revid": "1131", "url": "https://gl.wikipedia.org/wiki?curid=360784", "title": "Andorra a Vella", "text": ""}
{"id": "360786", "revid": "89787", "url": "https://gl.wikipedia.org/wiki?curid=360786", "title": "Arapaima gigas", "text": "Arapaima gigas \u00e9 unha especie de peixes amaz\u00f3nicos, que antes se pensaba que era a \u00fanica especie do x\u00e9nero \"Arapaima\". Actualmente o x\u00e9nero \"Arapaima\" foi subdividido en varias especies. Houbo unha certa confusi\u00f3n na clasificaci\u00f3n da especie dentro do x\u00e9nero e a identificaci\u00f3n e identidade de individuos descritos, debido aos cambios taxon\u00f3micos e \u00e1 perda de varios esp\u00e9cimes tipo.\nDistribuci\u00f3n.\n\"A. gigas\" \u00e9 orixinario das augas da conca do r\u00edo Amazonas; est\u00e1 presente no Brasil, G\u00fciana e o Per\u00fa. A especie foi introducida en partes do leste de Asia, ora co obxectivo de pesca ora accidentalmente."}
{"id": "360787", "revid": "1576", "url": "https://gl.wikipedia.org/wiki?curid=360787", "title": "Bon", "text": ""}
{"id": "360788", "revid": "1888", "url": "https://gl.wikipedia.org/wiki?curid=360788", "title": "Alegr\u00eda (Vigo)", "text": "Alegr\u00eda foi un semanario editado en Vigo entre 1909 e 1910.\nHistoria e caracter\u00edsticas.\nSemanario sat\u00edrico e ilustrado con caricaturas, aparece en 1909. Estaba dirixido por J. Llanos."}
{"id": "360789", "revid": "1131", "url": "https://gl.wikipedia.org/wiki?curid=360789", "title": "Galer\u00eda de imaxes da fauna de Galicia", "text": "Galer\u00eda de imaxes da fauna de Galicia."}
{"id": "360790", "revid": "865", "url": "https://gl.wikipedia.org/wiki?curid=360790", "title": "Miranda!", "text": "Miranda! \u00e9 un grupo musical arxentino de pop rock e electropop melodram\u00e1tico; formado no\u00a02001. O nome Miranda! \u00e9 unha homenaxe \u00f3 actor arxentino Osvaldo Miranda.\nHistoria.\nComezos.\nMiranda! foi formado o 27 de xullo de 2001\u00a0polos cantantes Alejandro Sergi e Juliana Gattas, o guitarrista Leandro Fontes e o programador Bruno de Vincenti.\u00a0O grupo\u00a0debutou nos escenarios en xullo de 2001, e logo dunha primeira tempada na que se presentou en recitais de propostas independentes e festas electr\u00f3nicas, Miranda! conseguiu o 3\u00ba posto no rubro Revelaci\u00f3n 2002 da enquisa anual da revista Rolling Stone e foi un dos candidatos \u00f3\u00a0Premio Clar\u00edn 2002, do rubro espect\u00e1culo, na categor\u00eda \"M\u00fasica rock revelaci\u00f3n\". Outra das condecoraci\u00f3ns que conseguiu nese primeiro ano foi que o guitarrista de Soda Stereo, Gustavo Cerati, votou \u00e1 canci\u00f3n \"Im\u00e1n\" como a mellor do ano na enquisa do Suplemento S! de Clar\u00edn.\nEn novembro de 2002 lanzan o seu primeiro \u00e1lbum titulado \u00c9 Mentira, o cal foi gravado na casa de Bruno de Vincenti. Logo, o mesmo foi editado por \"Secsy Discos\" en asociaci\u00f3n coa canle televisiva Locomotion, onde se exhibiron e difundiron os primeiros cortes de difusi\u00f3n co videoclip de \"Bailarina.\" A fin dese mesmo ano, Osvaldo Miranda co\u00f1eceu ao conxunto en cuesti\u00f3n nun encontro no Festival \"Patas para arriba\", nun bar da Capital Arxentina.\nEn 2003 apareceron as primeiras evidencias de que o grupo estaba destinado a ter un \u00e9xito masivo. Nicol\u00e1s Monoto Grimaldi, incorporouse \u00e1 banda destac\u00e1ndose no baixo. Doutra banda, logo das s\u00faas primeiras aparici\u00f3ns en MTV, Miranda! ofreceu o seu primeiro concerto nun teatro, algo que sen d\u00fabida marcar\u00eda unha etapa decisiva na carreira musical dos seus integrantes. Foi no ND/Ateneo da Cidade de Buenos Aires, oito horas antes da presentaci\u00f3n esgot\u00e1ronse as 600 localidades da sala. Nesa velada presentouse como invitado Gustavo Cerati que interpretou xunto \u00e1 banda o tema \"A t\u00faa cicatriz en min\" (\"remixado\" por Miranda!), e a canci\u00f3n \"O teu xogo\"."}
{"id": "360792", "revid": "839", "url": "https://gl.wikipedia.org/wiki?curid=360792", "title": "Palomet\u00f3n", "text": "O palomet\u00f3n (Lichia amia) \u00e9 unha especie de peixe mari\u00f1o da familia Carangidae. \u00c9 a \u00fanica especie do x\u00e9nero Lichia. Nativo do Mediterr\u00e1neo e da costa occidental e oriental de \u00c1frica at\u00e9 a India, as\u00ed como tam\u00e9n da Pen\u00ednsula Ib\u00e9rica. Tam\u00e9n visto no Mar Negro Pode acadar o metro e medio de lonxitude e un peso de case vinte quilos. Habita as zonas costeiras onde forma pequenas bancadas para cazar outros peixes m\u00e1is pequenos, como o \"Pomatomus saltatrix\"."}
{"id": "360793", "revid": "27249", "url": "https://gl.wikipedia.org/wiki?curid=360793", "title": "Lichia amia", "text": ""}
{"id": "360795", "revid": "1888", "url": "https://gl.wikipedia.org/wiki?curid=360795", "title": "Letras y Deportes", "text": "Letras y Deportes foi unha revista editada en Vigo en 1909.\nHistoria e caracter\u00edsticas.\nRevista literaria e deportiva, apareceu en 1909. Estaba dirixida por Miguel de Z\u00e1rraga. Eran os seus redactores o propio director Miguel de Z\u00e1rraga, Humberto Cu\u00ed\u00f1as, Avelino Rodr\u00edguez El\u00edas e Herberto Blanco Rodr\u00edguez. Cesou probablemente co n\u00famero vinte."}
{"id": "360796", "revid": "27155", "url": "https://gl.wikipedia.org/wiki?curid=360796", "title": "Piraruc\u00fa", "text": ""}
{"id": "360797", "revid": "47527", "url": "https://gl.wikipedia.org/wiki?curid=360797", "title": "Crangon crangon", "text": ""}
{"id": "360801", "revid": "47527", "url": "https://gl.wikipedia.org/wiki?curid=360801", "title": "Camar\u00f3n", "text": ""}
{"id": "360802", "revid": "23204", "url": "https://gl.wikipedia.org/wiki?curid=360802", "title": "Mo-Do", "text": "Fabio Frittelli, nado en Monfalcone o 24 de xullo de 1966 e finado en Udine o 6 de febreiro de 2013, m\u00e1is co\u00f1ecido polo seu pseud\u00f3nimo Mo-Do, foi un m\u00fasico italiano de m\u00fasica electr\u00f3nica, que acadou certa fama na d\u00e9cada dos anos 1990. Malia ser italiano, as s\u00faas canci\u00f3ns estaban en alem\u00e1n. O nome \"Mo-Do\" estar\u00eda orixinado nas iniciais da s\u00faa vila de orixe (Monfalcone) e do d\u00eda do seu nacemento (\"Domenica\", domingo en italiano) respectivamente.\nCarreira.\nFrittelli comezou a s\u00faa carreira como Mo-Do tras co\u00f1ecer \u00f3 produtor italiano Claudio Zennaro. Posteriormente traballou con outros produtores, en ocasi\u00f3ns citados como membros do seu grupo, como Fulvio Zafret, Mario Pinosa e Sergio Portaluri. O seu principal tema de \u00e9xito foi o sinxelo \"Eins, Zwei, Polizei\" (coproducido xunto a Zennaro e Zafret) que acadou o primeiro posto nas listas musicais de Alema\u00f1a, Austria e Italia.\nSuicidio.\nFrittelli apareceu morto no seu fogar en Udine o 7 de febreiro de 2013, \u00f3s 46 anos de idade. Segundo o informe policial, Fritelli suicid\u00e1rase."}
{"id": "360803", "revid": "1576", "url": "https://gl.wikipedia.org/wiki?curid=360803", "title": "Fabio Frittelli", "text": ""}
{"id": "360804", "revid": "89787", "url": "https://gl.wikipedia.org/wiki?curid=360804", "title": "Arap\u00e1imidos", "text": "Os arap\u00e1imidos (Arapaimidae) son unha familia de peixes de auga doce osteoglosiformes co\u00f1ecidos por ter linguas \u00f3seas. Esta familia incl\u00fae os x\u00e9neros \"Arapaima\" do Amazonas e o \"Heterotis\" de \u00c1frica. As especies desta familia consid\u00e9rase \u00e1s veces que forman parte da familia Osteoglossidae.\nUn estudo xen\u00e9tico mostrou que os Arapaimidae (\"Arapaima\" e \"Heterotis\") diverxiron dos Osteoglossidae hai uns 220 mill\u00f3ns de anos, durante o Tri\u00e1sico tard\u00edo. Dentro dos osteogl\u00f3sidos, a li\u00f1axe que deu lugar ao \"Osteoglossum\" suramericano diverxiu hai uns 170 mill\u00f3ns de anos, durante o Xur\u00e1sico medio. O x\u00e9nero asi\u00e1tico e australiano \"Scleropages\" separouse hai uns 140 mill\u00f3ns de anos, durante o Cret\u00e1ceo inicial."}
{"id": "360805", "revid": "27155", "url": "https://gl.wikipedia.org/wiki?curid=360805", "title": "Arap\u00e1imido", "text": ""}
{"id": "360806", "revid": "27155", "url": "https://gl.wikipedia.org/wiki?curid=360806", "title": "Arapaimidae", "text": ""}
{"id": "360807", "revid": "47527", "url": "https://gl.wikipedia.org/wiki?curid=360807", "title": "Liocarcinus depurator", "text": ""}
{"id": "360808", "revid": "89787", "url": "https://gl.wikipedia.org/wiki?curid=360808", "title": "Aphonnic", "text": "Aphonnic, en ocasi\u00f3ns estilizado como APHONNIC, \u00e9 un grupo musical de metalcore mel\u00f3dico e metal alternativo con orixe en Vigo. O grupo leva publicados cinco discos de estudio. Para o \u00faltimo deles, titulado \"Indomables\", o grupo comezou unha campa\u00f1a de \"crowfunding\" para a s\u00faa publicaci\u00f3n, chegando finalmente a un acordo e asinando co selo Maldito Records. O grupo recibiu o Premio da M\u00fasica Maket\u00f3n outorgado pola cadea de radio LOS40 Vigo \u00f3 mellor disco dun grupo local en tres ocasi\u00f3ns, nos anos 2006, 2013 e 2016, e o Premio Mart\u00edn Codax na categor\u00eda de metal no ano 2017."}
{"id": "360811", "revid": "89787", "url": "https://gl.wikipedia.org/wiki?curid=360811", "title": "Anna Pavlova", "text": "Anna Pavlovna (Matveyevna) Pavlova (), nada o en San Petersburgo (Imperio Ruso) e finada na Haia o 31 de xaneiro de 1931, foi unha \"prima ballerina\" rusa de finais do s\u00e9culo XIX e principios do XX, sendo considerada unha das primeiras grandes figuras do ballet e sendo considerada a mellor bailarina cl\u00e1sica do momento. Foi unha das artistas principais do Ballet Imperial Ruso dos Ballets Russes\u00a0de Sergei Diagilev. Pavlova \u00e9 especialmente reco\u00f1ecida polo papel da \"Morte do cisne\", que foi creado para ela por Michel Fokine, e, coa s\u00faa propia compa\u00f1\u00eda, converteuse na primeira bailarina en realizar unha xira por todo o mundo.\nFormada na prestixiosa escola do Ballet Imperial, debutou como solista no mesmo en 1899 e foi \"prima ballerina\" en 1905. Con todo, a s\u00faa consagraci\u00f3n a nivel mundial chegou en 1910, xa nos Ballets Russes de Diagilev, a onde chegou en maio de 1909. Morreu prematuramente por mor unha pulmon\u00eda en 1931 aos 49 anos."}
{"id": "360812", "revid": "89787", "url": "https://gl.wikipedia.org/wiki?curid=360812", "title": "Tettigoniidae", "text": "A Tettigoniidae (tettig\u00f3nidos) \u00e9 unha familia de insectos ort\u00f3pteros da que se co\u00f1ecen 6\u00a0400 especies. Forman parte da suborde Ensifera, e son a \u00fanica familia da superfamilia Tettigonioidea.\nSon de h\u00e1bitos principalmente nocturnos, e fan chamadas de apareamento estridentes, moitos presentan mimetismo e camuflaxe, normalmente con formas e cores similares a follas.\nEtimolox\u00eda.\nO nome cient\u00edfico \"Tettigoniidae\" deriva do x\u00e9nero \"Tettigonia\" coa terminaci\u00f3n idae propia das familias. \"Tettigonia\" foi descrito por Linneo en 1748 e significa en lat\u00edn chicharra, e procede \u00e1 s\u00faa vez do grego \"tettigonion\", o diminutivo da voz onomatopeica \u03c4\u03ad\u03c4\u03c4\u03b9\u03be, \"tettix\", chicharra. Non obstante, as chicharras pertencen a outra familia.\nDescrici\u00f3n.\nOs Tettigoniidae var\u00edan en tama\u00f1o desde pequenos insectos de 5\u00a0mm ata grandes de 130\u00a0mm. As especies menores viven normalmente en h\u00e1bitats secos e m\u00e1is estresantes. O seu pequeno tama\u00f1o est\u00e1 asociado cunha maior axilidade, desenvolvemento m\u00e1is r\u00e1pido, e baixas necesidades nutricionais. Os Tettigoniidae son insectos que viven nas \u00e1rbores, cuxos sons se senten normalmente de noite durante o ver\u00e1n e inicios do outono. Os Tettigoniidae poden distinguirse dos salt\u00f3ns pola lonxitude das s\u00faas antenas filamentosas, que poden superar a lonxitude total do corpo, mentres que as antenas dos salt\u00f3ns son sempre relativamente curtas e gordas.\nCiclo de vida.\nO seu ciclo de vida dura aproximadamente un ano, e o estado completamente adulto desenv\u00f3lvese moi tarde. As femias normalmente po\u00f1en os ovos, que son de forma oval, ao final do ver\u00e1n no solo ou en fila en buratos dos talos das plantas. A forma en que se desenvolve o seu ovipositor est\u00e1 relacionada coa s\u00faa adaptabilidade funcional nas \u00e1reas nas que pon os ovos. O ovipositor \u00e9 un \u00f3rgano usado polos insectos para po\u00f1er ovos. Consta dun m\u00e1ximo de tres pares de ap\u00e9ndices formados para transmitir os ovos, preparar o sitio para eles e situalos axeitadamente. Os Tettigoniidae poden ter ovopositores con forma de fouce cos que normalmente po\u00f1en ovos en plantas vivas ou mortas, ou poden ser uniformemente alongados que po\u00f1en ovos en talos de herb\u00e1ceas. Cando eclosionan, as ninfas xeralmente parecen versi\u00f3ns m\u00e1is pequenas dos adultos, pero nalgunhas especies as ninfas non se parecen en nada aos dultos sen\u00f3n que imitan outras especies como ara\u00f1as e red\u00favidos ou flores, para evitar ser depredadas. As ninfas permanecen con este aspecto imitador ata que son grandes dabondo para escapar da predaci\u00f3n. Unha vez que completan a \u00faltima muda, est\u00e1n preparadas para aparearse.\nDistribuci\u00f3n.\nOs Tettigoniidae enc\u00f3ntranse en todos os continentes ag\u00e1s na Ant\u00e1rtida. A gran maior\u00eda das especies viven en rexi\u00f3ns tropicais. Por exemplo, o bosque h\u00famido da cunca do Amazonas \u00e9 o fogar dunhas 2\u00a0000 especies co\u00f1ecidas destes insectos. Pero poden atoparse tam\u00e9n en rexi\u00f3ns temperadas e fr\u00edas.\nEcolox\u00eda.\nA s\u00faa dieta incl\u00fae follas, flores, codias e sementes, pero moitas especies son exclusivamente predadoras, aliment\u00e1ndose doutros insectos, caracois ou mesmo pequenos vertebrados como cobras e lagartos. Algunhas consid\u00e9ranse pragas agr\u00edcolas e son fumigadas para limitar o seu crecemento, pero as densidades da poboaci\u00f3n son normalmente baixas, polo que \u00e9 raro que causen moitos danos econ\u00f3micos. Observando a s\u00faa cabeza e pezas bucais, onde se poden ver diferenzas en canto \u00e1 funci\u00f3n, \u00e9 posible determinar o tipo de alimento que consomen. Os Tettigoniidae m\u00e1is grandes poden inflixir ao ser humano mordidas ou beliscos dolorosos se os collens coa man, pero raramente poden perforar a pel.\nAlgunhas especies son comidas pola xente nalg\u00fans pa\u00edses, como o \"nsenene\" (\"Ruspolia baileyi\") en Uganda e zonas veci\u00f1as.\nComunicaci\u00f3n.\nOs machos dos Tettigoniidae te\u00f1en un \u00f3rgano produtor de sons (por medio de estridulaci\u00f3ns) localizado no \u00e1ngulo posterior das s\u00faas \u00e1s anteriores. Nalgunhas especies, as femias son tam\u00e9n capaces de estridular. As femias fan un son parecido a renxer en resposta ao son m\u00e1is estridente do macho. Os machos usan ese son para o cortexo, que ocorre posteriormente no ver\u00e1n. O son prod\u00facese ao fretar d\u00faas partes do seu corpo creando a estridulaci\u00f3n, concretamente unha das partes \u00e9 unha lima ou peite que ten rexas cristas, que se freta contra o plectrum, que produce a vibraci\u00f3n. O tama\u00f1o do insecto, o espazado das cristas, e a anchura do raspador infl\u00faen nas caracter\u00edsticas do son que fan.\nMoitos estridulan cun \"tempo\" que depende da temperatura ambiental, polo que o n\u00famero de veces que renxen nun per\u00edodo definido de tempo pode servir para determinar de forma bastante exacta a temperatura ambiental que vai.\nPredaci\u00f3n.\nAlg\u00fans Tettigoniidae te\u00f1en espi\u00f1as en diferentes partes do seu corpo que funcionan de distintas maneiras. Os Listroscelinae te\u00f1en espi\u00f1as nos membros na superficie ventral do seu corpo. Funcionan creando unha especie de gaiola temporal para as presas sobre as pezas bucais. As espi\u00f1as est\u00e1n articuladas, son comparativamente flexibles, pero relativamente romas. Debido a isto \u00fasanas para manter na gaiola pero non penetrar o corpo da presa. As espi\u00f1as da tibia e o f\u00e9mur son normalmente m\u00e1is agudas e non articuladas. Est\u00e1n dese\u00f1adas m\u00e1is ben para a penetraci\u00f3n ou a axudar \u00e1 defensa. Funcionan normalmente ao adoptar o animal a postura de repouso di\u00farna para maximizar a defensa e impedir que os depredadores cheguen \u00e1 s\u00faa cabeza.\nMecanismos de defensa.\nCando os Tettigoniidae descansan durante o d\u00eda, adoptan a postura de repouso di\u00farna para maximizar as s\u00faas cualidades cr\u00edpticas. Esta posici\u00f3n engana aos predadores fac\u00e9ndoos pensar que est\u00e1n mortos ou son unha folla de planta. Varios Tettigoniidae te\u00f1en unha coloraci\u00f3n brillante e unha mancha apical negra na superficie interna da tegmina, e coloraci\u00f3ns brillantes nas \u00e1s posteriores. Ao moveren e abriren as s\u00faas \u00e1s canto son perturbados usan a coloraci\u00f3n para enganar aos predadores que pensan que as manchas que te\u00f1en son ollos. Isto, xunto coa coloraci\u00f3n, que imita follas, perm\u00edtelles fusionarse coa contorna que os rodea, e tam\u00e9n fai que os predadores estean inseguros de cal lado \u00e9 a parte frontal e cal a parte posterior.\nComportamento reprodutor.\nOs machos dan regalos nupciais \u00e1s femias en forma dun espermatof\u00edlax, que \u00e9 un corpo nutritivo unido ao espermat\u00f3foro que forma o macho e que a femia despois come. A funci\u00f3n do espermatof\u00edlax \u00e9 incrementar o tempo en que a femia permanece unida ao espermat\u00f3foro do macho e as\u00ed o macho incrementa as s\u00faas posibilidades de paternidade.\nPoligamia.\nOs Tettigoniidae te\u00f1en relaci\u00f3ns pol\u00edgamas. O primeiro macho en aparearse ten garantida unha seguranza bastante alta de paternidade cando un segundo macho se acopla unha vez terminado o per\u00edodo refractario sexual da femia. Este investimento funciona para garantir a paternidade. Os nutrientes que as cr\u00edas reciben finalmente indirectamente incrementan a fitness. O segundo macho que se aparea coa femia ao final do seu per\u00edodo refractario \u00e9 xeralmente enganado.\nCompetici\u00f3n.\nAs relaci\u00f3ns pol\u00edgamas dos Tettigoniidae fan que haxa moita competici\u00f3n entre os machos. Esta competici\u00f3n est\u00e1 causada pola diminuci\u00f3n da dispo\u00f1ibilidade dos machos de fornecer \u00e1s femias con espermat\u00f3foros nutritivos. As femias producir\u00e1n m\u00e1is ovos cunha dieta de alta calidade, polo que as femias buscan os machos m\u00e1is saudables con espermat\u00f3foros m\u00e1is nutritivos. As femias usan o son emitido polo macho para xulgar a idoneidade do macho. Canto m\u00e1is flu\u00eddos e altos sexan os sons, m\u00e1is id\u00f3neo \u00e9 o macho.\nResposta ao estr\u00e9s.\nFrecuentemente en especies que producen grandes cantidades de regalos alimenticios para as femias, son estas as que buscan aos machos para copular. Por\u00e9n, isto tam\u00e9n sup\u00f3n un custo para as femias, xa que o risco de predaci\u00f3n \u00e9 maior durante a busca. Hai tam\u00e9n un balance de custo-beneficio no tama\u00f1o do espermat\u00f3foro que produce o macho. Cando o macho pos\u00fae un espermat\u00f3foro grande benef\u00edciase de ter m\u00e1is probabilidades de ser seleccionado polas femias, por\u00e9n s\u00f3 ten a posibilidade de aparearse unha ou d\u00faas veces durante a s\u00faa vida. Inversamente, os machos con menores espermat\u00f3foros gozan do beneficio de poder aparearse d\u00faas ou tres veces por noite, pero con menores posibilidades de ser elixidos polas femias. Mesmo en tempos de estr\u00e9s nutricional, os machos de Tettigoniidae contin\u00faan facendo o investimento en nutrientes no seu espermat\u00f3foro. Nalgunhas especies o custo de producir os espermat\u00f3foros \u00e9 baixo, pero incluso nos casos nos que non \u00e9 baixo, segue sen ser beneficioso reducir a calidade dos espermat\u00f3foros, xa que iso conduce a unha menor elecci\u00f3n e \u00e9xito reprodutivo. Este baixo \u00e9xito reprodutivo atrib\u00faese nalgunhas especies de Tettigoniidae a que o espermatof\u00edlax que recibe a femia do macho como alimento durante a copulaci\u00f3n incementa o rendemento reprodutivo. Por\u00e9n, outros casos, a femia recibe pouco ou ning\u00fan beneficio.\nO comportamento reprodutor dos Tettigoniidae foi estudado estensamente. Os estudos realizados en 2010 na Universidade de Derby por Karim Vahed, Darren Parker e James Gilbert encontraron que \"Platycleis affinis\" ti\u00f1a os test\u00edculos m\u00e1is grandes en proporci\u00f3n \u00e1 masa corporal de calquera animal que se co\u00f1eza. Supo\u00f1en o 14% da masa corporal do insecto e p\u00e9nsase que permiten unha r\u00e1pida taxa de reapareamento.\nClasificaci\u00f3n.\nTettigoniidae \u00e9 unha gran familia e foi dividida en varias subfamilias:"}
{"id": "360813", "revid": "27155", "url": "https://gl.wikipedia.org/wiki?curid=360813", "title": "Tettigonioidea", "text": ""}
{"id": "360814", "revid": "98629", "url": "https://gl.wikipedia.org/wiki?curid=360814", "title": "Miguel de Z\u00e1rraga", "text": "Miguel de Z\u00e1rraga Hern\u00e1ndez, nado en Madrid o 14 de abril de 1883, e finado en Hollywood (Os \u00c1nxeles) o 26 de decembro de 1941, foi un escritor e xornalista espa\u00f1ol.\nTraxectoria.\nEstudou na Universidade de Madrid e despois traballou como xornalista, sendo redactor de \"Espa\u00f1a\" e \"El Diario Universal\". Instalouse en Vigo en 1908, onde foi redactor de \"Faro de Vigo\", dirixiu \"Letras y Deportes\" e estreou varias obras de teatro. En 1910 marchou a Cuba para ser redactor do peri\u00f3dico \"El Triunfo\". Posteriormente foi aos Estados Unidos como correspondente de \"ABC\" e desempe\u00f1ou a representaci\u00f3n da Sociedade Xeral de Autores de Espa\u00f1a e doutras entidades literarias. Publicou reportaxes na prensa de Nova York, Londres, Par\u00eds e de pa\u00edses de fala hispana. Dende 1927 impartiu cursos na Universidade de Middlebury (Vermont), na rama espa\u00f1ola de produci\u00f3n esc\u00e9nica, e recibiu en 1929 un t\u00edtulo honor\u00edfico de Master of Arts. Marchou aos \u00c1nxeles en 1930 e traballou nos estudios MGM e Fox escribindo gui\u00f3ns e argumentos orixinais a partir de adaptaci\u00f3ns de di\u00e1logos ao castel\u00e1n para a filmaci\u00f3n de versi\u00f3ns espa\u00f1olas e dobraxes; supervisou rodaxes e foi director de di\u00e1logos. En 1936 substitu\u00edu a Ren\u00e9 Borgia como xefe do departamento de publicidade estranxeira de Columbia Pictures, e interveu como asesor en \"When You're in Love\" (1937) e \"Only Angels Have Wings\" (1939).\nVida persoal.\nCasou coa xornalista Elena de la Torre, e foi pai de Miguel de Z\u00e1rraga de la Torre (1908-1971)."}
{"id": "360815", "revid": "1888", "url": "https://gl.wikipedia.org/wiki?curid=360815", "title": "Miguel de Z\u00e1rraga Hern\u00e1ndez", "text": ""}
{"id": "360819", "revid": "23204", "url": "https://gl.wikipedia.org/wiki?curid=360819", "title": "Lingua arhuaca", "text": "A lingua arhuaca, tam\u00e9n co\u00f1ecida como ik\u0289, \u00e9 unha lingua ind\u00edxena americana da familia chibcha, falada en Colombia polo pobo arhuaco. Ten 14\u00a0301 falantes, todos en Colombia, principalmente na rexi\u00f3n de Serra Nevada de Santa Marta. O 90% deles son monoling\u00fces na s\u00faa lingua nativa. Alg\u00fans falan o castel\u00e1n, as porcentaxes de alfabetismo son do 1 \u00f3 5% en arhuaco e do 15 \u00f3 25% na s\u00faa lingua auxiliar, o castel\u00e1n."}
{"id": "360820", "revid": "23204", "url": "https://gl.wikipedia.org/wiki?curid=360820", "title": "Lingua ik\u0289", "text": ""}
{"id": "360821", "revid": "56817", "url": "https://gl.wikipedia.org/wiki?curid=360821", "title": "Killswitch Engage (\u00e1lbum de 2000)", "text": "Killswitch Engage foi o t\u00edtulo do \u00e1lbum de estrea do grupo estadounidense de metalcore Killswitch Engage, publicado o 4 de xullo de 2000 a trav\u00e9s do selo Ferret Music. Foi a \u00fanica publicaci\u00f3n do grupo por medio deste selo, xa que posteriormente o grupo asinar\u00eda un contrato co selo Roadrunner Records. As reedici\u00f3ns do disco nos anos 2005 e 2007 public\u00e1ronse tam\u00e9n baixo o selo de Roadrunner Records.."}
{"id": "360826", "revid": "102241", "url": "https://gl.wikipedia.org/wiki?curid=360826", "title": "Lingua tibetana", "text": "A lingua tibetana (\u0f63\u0fb7\u0f0b\u0f66\u0f60\u0f72\u0f0b\u0f66\u0f90\u0f51\u0f0b) \u00e9 a lingua est\u00e1ndar m\u00e1is falada das linguas tib\u00e9ticas.\u00a0Est\u00e1 baseada na fala de Lhasa, un dialecto \u00dc-Tsang (tibetano central). Por esta raz\u00f3n, a lingua tibetana \u00e9 a mi\u00fado chamado tibetano de Lhasa. O tibetano \u00e9 unha lingua oficial da Rexi\u00f3n Aut\u00f3noma do T\u00edbet, na\u00a0Rep\u00fablica Popular da China. A lingua escrita est\u00e1 baseada no tibetano cl\u00e1sico e \u00e9 altamente conservadora.\nRexistros.\nComo moitas linguas, o tibetano ten varios rexistros ling\u00fc\u00edsticos:"}
{"id": "360829", "revid": "1987", "url": "https://gl.wikipedia.org/wiki?curid=360829", "title": "Michel Fokine", "text": "Michael Fokine (, \"Mikhail Mikhailovich Fokin\"), nado o en San Petersburgo (Imperio Ruso) e finado en Nova York (Estados Unidos) o 22 de agosto de 1942 foi un innovador core\u00f3grafo e bailar\u00edn ruso.\nLogo de ingresar con nove anos na prestixiosa escola do Ballet Imperial Ruso, e logo de graduarse pasou a formar parte da compa\u00f1\u00eda, ascendendo rapidamente ao posto de bailar\u00edn solista grazas \u00e1 s\u00faa magn\u00edfica t\u00e9cnica e expresividade, e un ano despois (1905) converteuse en profesor da escola. Posteriormente aceptou a oferta de Sergei Diagilev para pasar a formar parte dos Ballets Russes\u00a0como core\u00f3grafo principal, xa que para el supu\u00f1a poder po\u00f1er en pr\u00e1ctica as s\u00faas ideas, que rexeitaban a m\u00edmica convencional e integraban a danza, a m\u00fasica, o argumento, a escenograf\u00eda e o vestiario nunha soa unidade. A relaci\u00f3n de Fokine e os Ballets Russes deu como resultado a creaci\u00f3n dun importante repertorio para a compa\u00f1\u00eda de Diagilev."}
{"id": "360830", "revid": "56817", "url": "https://gl.wikipedia.org/wiki?curid=360830", "title": "Rarefacci\u00f3n", "text": "A rarefacci\u00f3n \u00e9 a reduci\u00f3n da densidade dun elemento, normalmente entendida coma unha reduci\u00f3n de presi\u00f3n respecto a presi\u00f3n local. Ao xeito dunha onda de compresi\u00f3n, pode viaxar en ondas (ondas sonoras, por exemplo). As ondas rarefactadas tam\u00e9n existen na natureza. Unha onda de rarefacci\u00f3n com\u00fan \u00e9 a \u00e1rea de baixa presi\u00f3n relativa a ra\u00edz dunha onda de choque."}
{"id": "360835", "revid": "10599", "url": "https://gl.wikipedia.org/wiki?curid=360835", "title": "Enseada de Sidney", "text": ""}
{"id": "360836", "revid": "1576", "url": "https://gl.wikipedia.org/wiki?curid=360836", "title": "Sidney", "text": ""}
{"id": "360838", "revid": "10599", "url": "https://gl.wikipedia.org/wiki?curid=360838", "title": "Sydney (hom\u00f3nimos)", "text": "O top\u00f3nimo Sydney pode referirse a:"}
{"id": "360842", "revid": "23204", "url": "https://gl.wikipedia.org/wiki?curid=360842", "title": "Lingua tibetana de Lhasa", "text": ""}
{"id": "360844", "revid": "23204", "url": "https://gl.wikipedia.org/wiki?curid=360844", "title": "Alfabeto tibetano", "text": "O alfabeto tibetano \u00e9 un alfasilabario empregado para escribir as linguas tib\u00e9ticas como a lingua tibetana, as\u00ed como o dzongkha, o sikkimese, o ladakhi, e \u00e1s veces, o balti. A forma impresa do alfabeto \u00e9 chamada escrita uchen mentres que a forma escrita a man e cursiva \u00e9 chamada escrita um\u00ea.\nO alfabeto est\u00e1 moi vencellado \u00e1 identidade \u00e9tnica tibetana, e empr\u00e9gase no T\u00edbet, en But\u00e1n, na India e no Nepal. O alfabeto tibetano \u00e9 de orixe india e \u00e9 o pai do alfabeto limbu e do alfabeto lepcha, e tam\u00e9n do multiling\u00fce Alfabeto de 'Phags-pa."}
{"id": "360846", "revid": "23204", "url": "https://gl.wikipedia.org/wiki?curid=360846", "title": "Alfasilabario tibetano", "text": ""}
{"id": "360849", "revid": "25871", "url": "https://gl.wikipedia.org/wiki?curid=360849", "title": "\u00d3pera de Pequ\u00edn", "text": "A \u00f3pera de Pequ\u00edn\u00a0(en ) \u00e9 unha forma de \u00f3pera chinesa\u00a0que mestura m\u00fasica, canto, m\u00edmica, danza e acrobacias. Xurdiu a finais do s\u00e9culo XVIII e desenvolveuse plenamente a mediados do s\u00e9culo XIX. Este espect\u00e1culo era extremadamente popular na corte da\u00a0dinast\u00eda Qing e est\u00e1 considerado como un dos tesouros culturais da China. As principais agrupaci\u00f3ns de artistas son os de\u00a0Pequ\u00edn\u00a0e Tianjin no norte, e Shanghai no sur. Esta forma de arte foi tam\u00e9n preservado en Taiw\u00e1n (Rep\u00fablica da China), onde \u00e9 co\u00f1ecido como \"Gu\u00f3j\u00f9\" (chin\u00e9s tradicional:\u570b\u5287, chin\u00e9s simplificado: \u56fd\u5267; literalmente: \"teatro Nacional\"). Tam\u00e9n se estendeu a outros pa\u00edses como os Estados Unidos e o Xap\u00f3n.\nOs principais instrumentos da opera de Pequ\u00edn son o jhingun. Este instrumento \u00e9 caracter\u00edstico pola forma na que \u00e9 tocado, con fortes golpes. "}
{"id": "360851", "revid": "47401", "url": "https://gl.wikipedia.org/wiki?curid=360851", "title": "Xes\u00fas Corredoira", "text": ""}
{"id": "360853", "revid": "1131", "url": "https://gl.wikipedia.org/wiki?curid=360853", "title": "Universidade de Alacant", "text": "A Universidade de Alacant (UA, en valenciano: \"Universitat d'Alacant\", en castel\u00e1n: \"Universidad de Alicante\") \u00e9 unha universidade p\u00fablica espa\u00f1ola con sede en Sant Vicent del Raspeig, na provincia de Alacant. Creouse en 1979 sobre a estrutura do Centro de Estudios Universitarios (CEU) fundado en 1968, e como herdeira da Universidade de Orihuela de 1569.\nTen m\u00e1is de cincuenta titulaci\u00f3ns, m\u00e1is de setenta departamentos universitarios e unidades e grupos de investigaci\u00f3n en \u00e1reas de ciencias sociais e xur\u00eddicas, experimentais, tecnol\u00f3xicas, humanidades, educaci\u00f3n e ciencias da sa\u00fade, ademais de cinco institutos universitarios de investigaci\u00f3n."}
{"id": "360855", "revid": "89787", "url": "https://gl.wikipedia.org/wiki?curid=360855", "title": "Lingua sherpa", "text": "A lingua sherpa (\u0f64\u0f62\u0f0b\u0f54\u0f0d) \u00e9 unha lingua falada no Nepal e no estado indio de Sikkim polo pobo sherpa."}
{"id": "360856", "revid": "1131", "url": "https://gl.wikipedia.org/wiki?curid=360856", "title": "Universidade Xaime I", "text": "A Universidade Xaime I (en valenciano: \"Universitat Jaume I\") \u00e9 unha universidade p\u00fablica espa\u00f1ola de ensino superior e investigaci\u00f3n, con sede en Castell\u00f3 de la Plana. Fundouse en 1991 e leva o nome do rei Xaime I o Conquistador."}
{"id": "360858", "revid": "17467", "url": "https://gl.wikipedia.org/wiki?curid=360858", "title": "Universitat Jaume I", "text": ""}
{"id": "360859", "revid": "10599", "url": "https://gl.wikipedia.org/wiki?curid=360859", "title": "Universitat d'Alacant", "text": ""}
{"id": "360860", "revid": "10599", "url": "https://gl.wikipedia.org/wiki?curid=360860", "title": "Universidad de Alicante", "text": ""}
{"id": "360861", "revid": "89787", "url": "https://gl.wikipedia.org/wiki?curid=360861", "title": "Georges Pr\u00eatre", "text": "Georges Pr\u00eatre, nado en\u00a0Waziers, Departamento de Norte\u00a0o\u00a014 de agosto de 1924\u00a0e finado en\u00a0Nav\u00e8s, Mediod\u00eda-Pireneos\u00a0o\u00a04 de xaneiro de 2017\u00a0foi un director de orquestra franc\u00e9s.\nTraxectoria.\nEstudou harmon\u00eda con Maurice Durufl\u00e9 e direcci\u00f3n con Andr\u00e9 Cluytens, entre outros, no Conservatorio de Par\u00eds. Despois de graduarse, dirixiu en varias compa\u00f1\u00edas de \u00f3pera menores en Francia (\u00e1s veces baixo o \"nom de plume\" de Georges Dherain) antes de realizar o seu debut en Par\u00eds na Op\u00e9ra-Comique con \"Capriccio\" de Richard Strauss. O seu debut na Royal Opera House, Covent Garden chegou en 1961, coas s\u00faas primeiras aparici\u00f3ns na Metropolitan Opera, Nova York, e o Teatro alla Scala, Mil\u00e1n, a fins dos anos 1960. Traballou con Maria Calas en varias ocasi\u00f3ns, e realizou gravaci\u00f3ns de \"Carmen\" e \"Tosca\"\u00a0con ela, sendo o seu director musical favorito. Por un tempo foi director musical da \u00d3pera de Par\u00eds.\nAdemais da \u00f3pera, Pr\u00eatre foi moi co\u00f1ecido polas s\u00faas interpretaci\u00f3ns de m\u00fasica francesa. Estivo especialmente asociado con Francis Poulenc, estreando a s\u00faa \u00f3pera \"La voix humaine\" na Op\u00e9ra-Comique en 1959, nas s\u00faas \"Sept r\u00e9pons des t\u00e9n\u00e8bres\" en 1963. En 1999 deu unha serie de concertos en Par\u00eds para celebrar o centenario do nacemento de Poulenc. \nEn 2008, \u00e1 idade de 83 anos, converteuse no primeiro director franc\u00e9s e o m\u00e1is lonxevo en dirixir o Concerto de Aninovo da Wiener Philharmoniker, co\u00f1ecido mundialmente e seguido por mill\u00f3ns de persoas, marca que bateu el mesmo en 2010 ao dirixilo con 85 anos.\nGeorges Pr\u00eatre faleceu o 4 de xaneiro de 2017 aos 92 anos de idade por causas naturais.\nDistinci\u00f3ns.\nEsta \u00e9 unha listaxe incompleta das s\u00faas condecoraci\u00f3ns e distinci\u00f3ns:"}
{"id": "360865", "revid": "1576", "url": "https://gl.wikipedia.org/wiki?curid=360865", "title": "N\u00faremberg", "text": ""}
{"id": "360867", "revid": "25871", "url": "https://gl.wikipedia.org/wiki?curid=360867", "title": "Hi Fashion", "text": "Hi\u00a0Fashion\u00a0\u00e9 un d\u00fao estadounidense de\u00a0electropop, formado por Jen DM e Rick Gradone. A m\u00fasica da banda mestura o estilo electr\u00f3nico, o upbeat e canci\u00f3ns pop, moitas con letras c\u00f3micas e ir\u00f3nicas. DM e Gradone son orixinarios de Nova York, mais ambos agora residen nos \u00c1nxeles. Hi fashion produciu dous EPs e o seu debut foi \u201cSprechen Sie Hi Fashion?\u201d.\nGradone e DM co\u00f1ec\u00e9ronse nun bar homosexual na\u00a0cidade de Nova York onde Gradone flirteou con DM, pensando era un home. Despois disto, DM convidou a Gradone a un concerto solidario, onde actuaba. Escoitando a\u00a0DM cantar, Gradone propuxo a DM que formasen unha banda xuntos, o cal rexeitou. Gradone envioulle ent\u00f3n tres proxectos para que as escoitase e preguntoulle outra vez se traballar\u00eda con el.\u00a0Finalmente, as\u00ed foi como se formou Hi-Fashion.\nOrixinalmente, o d\u00fao nomeouse \u201cHi-Fashion 5.99$\u201d e m\u00e1is tarde mudouno a \u201cHi-Fashion 9.99$\u201d para finalmente eliminar o prezo, cham\u00e1ndose soamente \u201cHi-Fashion\u201d.\nO seu primeiro sinxelo, \u201cAmazing\u201d (\"Incrible\"), foi publicado en xullo de 2010, e o seu EP de debut \u201cSprechen Sie Hi Fashion?\u201d, un ano m\u00e1is tarde, en xullo de 2011. Despois disto, a banda comezou a publicar numerosos sinxelos en iTunes e videoclips\u00a0en YouTube.\nUn segundo EP foi presentado en abril de 2013, \"You Are Gorgeous\". A banda recadou fondos para producir o \u00e1lbum mediante\u00a0Kickstarter, onde obtiveron 25\u00a0000 d\u00f3lares. O \u00e1lbum foi publicado en xullo daquel ano.\nO estilo da banda \u00e9 m\u00e1is chamativo nos seus videoclips, demostrando un pr\u00f3digo e rechamante estilo de moda, tam\u00e9n fortemente reflectido nas s\u00faas actuaci\u00f3ns en directo. A banda adoita dese\u00f1ar a s\u00faa propia roupa.\nNa cultura popular.\nO primeiro sinxelo, \"Amazing\", foi presentado na sexta temporada do programa \"RuPaul's Drag Race\". Foi publicado o 9 de decembro de 2013 e apareceu no filme \"The DUFF\" (2015). \"Lighthouse\" foi presentado no filme, \"G.B.F.\"\u00a0(2014)."}
{"id": "360868", "revid": "25871", "url": "https://gl.wikipedia.org/wiki?curid=360868", "title": "Lingua taa", "text": "A lingua taa, tam\u00e9n co\u00f1ecida como lingua !X\u00f3\u00f5, \u00e9 unha lingua khoisa notable pola s\u00faa gran cantidade de fonemas, quizais a que m\u00e1is ten no mundo. A maior\u00eda dos falantes viven en Botswana, pero uns poucos centos tam\u00e9n viven en Namibia. O pobo ch\u00e1mase a si mesmo \u01c3Xoon (pl. \u01c3Xoo\u014bake) ou \u02bcN\u01c0ohan (pl. N\u01c0umde), dependendo do dialecto que falen.\n\"Taa\" \u00e9 a palabra para 'ser humano'; o nome local da lingua \u00e9 \"Taa \u01c2aan\", que prov\u00e9n de \"\u01c2aan\" 'lingua'. \"\u01c3Xoon\" (!X\u00f3\u00f5) \u00e9 et\u00f3nimo empregado nas zonas lim\u00edtrofes cos falantes de taa, pero non \u00e9 empregado polos propios taa entre eles. A maior\u00eda dos falantes de taa son da etnia \u01c3Xoon (plural \"\u01c3Xoo\u014bake\") ou 'N\u01c0ohan (plural \"N\u01c0umde\")."}
{"id": "360869", "revid": "23204", "url": "https://gl.wikipedia.org/wiki?curid=360869", "title": "Lingua !X\u00f3\u00f5", "text": ""}
{"id": "360871", "revid": "98629", "url": "https://gl.wikipedia.org/wiki?curid=360871", "title": "Monta\u00f1as Byam Martin", "text": "As monta\u00f1as Byam Martin son unha cordilleira moi accidentada que se estende de leste \u00f3 oeste da illa Bylot en Nunavut, Canad\u00e1. E unha das serras m\u00e1is setentrionais do mundo e, xunto coas monta\u00f1as Baffin, das que son extensi\u00f3n, forman parte do sistema monta\u00f1oso da cordilleira \u00c1rtica.\nO cume m\u00e1is alto \u00e9 o Angilaaq, de 1951 m, situado preto do centro da illa. O territorio caracter\u00edzase por ter picos escarpados e vales profundos con glaciares que causan unha grande actividade erosiva. Malia non ter asentamentos polo inh\u00f3spito do territorio, si recibe visitas dos inuit de Pond Inlet e arredores.\nXeoloxicamente comp\u00f3\u00f1ense de rochas \u00edgneas cristalinas da era arcaica e de metasedimentarias e metam\u00f3rficas do proterozoico.\nHistoria.\nA primeira expedici\u00f3n \u00e1s monta\u00f1as Byam Martin da que se ten co\u00f1ecemento data de 1931 por Pat Biard. Atravesou a illa Bylot dende o glaciar Aktineq ata a ba\u00eda Bathurst, na costa leste, volvendo polo glaciar Sermilik. O 7 de xu\u00f1o de 1939 escalou un pico sen nome de 1829 m. En 1954 o escalador estadounidense Ben Ferris, membro do club de monta\u00f1ismo de Harvard, subiu \u00f3 monte Thule (1711 m). O explorador brit\u00e1nico Bill Tilman fixo unha expedici\u00f3n no 1963 navegando ata a costa norte e atravesando a illa cara \u00f3 sur, sen realizar ascensos \u00f3s cumes. Laurie Dexter, un pastor anglicano residente na rexi\u00f3n \u00e1rtica, explorou e ascendeu a varias monta\u00f1as da costa sur. En 1974 o doutor George Van Brunt Cochran escalou un pico sen nome \u00f3 oeste do glaciar Narsarsuk, na costa sur. En 1977 unha expedici\u00f3n canadense de cinco persoas, liderada por Rob Kelly, cruzou a illa de noroeste a sueste, ascendendo a un total de 20 cumes. O 27 de xullo fix\u00e9rono \u00f3 que Pat Biard subira no 1939. En xu\u00f1o de 1981 outra expedici\u00f3n canadense, desta vez de catro persoas do club de monta\u00f1a Grant MacEwan, e liderada por Jack DeBruyn, atravesou a illa de noroeste a sur, facendo 15 escaladas das que 14 foron primeiros ascensos m\u00e1is o de Pat Biard, \u00f3 que chegaron o 3 de xullo. Tres anos despois outra expedici\u00f3n canadense, encabezada por Mike Schmidt, cruzou a illa de norte a sueste, con 28 cumes e 16 primeiros ascensos."}
{"id": "360873", "revid": "10599", "url": "https://gl.wikipedia.org/wiki?curid=360873", "title": "Historia de Sidney", "text": ""}
{"id": "360874", "revid": "10599", "url": "https://gl.wikipedia.org/wiki?curid=360874", "title": "Grande \u00d3rgano da \u00d3pera de Sidney", "text": ""}
{"id": "360875", "revid": "10599", "url": "https://gl.wikipedia.org/wiki?curid=360875", "title": "\u00d3pera de Sidney", "text": ""}
{"id": "360877", "revid": "22795", "url": "https://gl.wikipedia.org/wiki?curid=360877", "title": "Osmeroidei", "text": ""}
{"id": "360878", "revid": "47527", "url": "https://gl.wikipedia.org/wiki?curid=360878", "title": "Gamba vermella", "text": ""}
{"id": "360880", "revid": "1131", "url": "https://gl.wikipedia.org/wiki?curid=360880", "title": "Linguas khoisas", "text": "As\u00a0linguas khoisas son as linguas de \u00c1frica que te\u00f1en consonantes clicantes mais non pertence a outras familias de linguas. Durante a meirande parte do s\u00e9culo XX creuse que ti\u00f1an unha relaci\u00f3n xeneal\u00f3xica entre elas, pero xa non se acepta esta tese.\nT\u00f3dalas linguas khoisas ag\u00e1s d\u00faas son ind\u00edxenas de \u00c1frica do Sur, e pertencen a tres familias de linguas, das cales a familia khoi semella ter migrado cara o sur de \u00c1frica antes da expansi\u00f3n bant\u00fa. Etnicamente, os seus falantes son os khoikhoi e os\u00a0san. D\u00faas linguas de \u00c1frica do leste, a do pobo sandawe e a do pobo hadza, tam\u00e9n son chamados khoisan, mais os seus falantes non son nin khoikhoi nin san."}
{"id": "360881", "revid": "89787", "url": "https://gl.wikipedia.org/wiki?curid=360881", "title": "Osmeroideos", "text": "A dos osmeroideos (\"Osmeroidei\") \u00e9 unha suborde de peixes tele\u00f3steos da orde dos osmeriformes.\nSon peixes mari\u00f1os que viven frecuentemente en augas profundas.\nEtimolox\u00eda.\nO nome cient\u00edfico da suborde est\u00e1 formado sobre a base da ra\u00edz do seu x\u00e9nero tipo, \"Osmerus\", coa adici\u00f3n do sufixo do lat\u00edn cient\u00edfico \"-oidei\", un dos usados para formar os nomes das subordes de animais.\nEn canto \u00e1 etimolox\u00eda de \"Osmerus\", deriva do grego antigo \u1f40\u03c3\u03bc\u03ae \"osm\u1e17\", \"olor\", \"cheiro\", \"fragrancia\", en referencia ao aroma caracter\u00edstico da carne dos peixes deste x\u00e9nero.\nClasificaci\u00f3n.\nA suborde comprende d\u00faas superfamilias, coas familias que se indican:\nSuborde \"Osmeroidei\""}
{"id": "360882", "revid": "23204", "url": "https://gl.wikipedia.org/wiki?curid=360882", "title": "Lingua arapaho", "text": "A lingua arapaho (en arapaho: Hin\u00f3no\u02bceit\u00ed\u00edt) \u00e9 unha lingua algonquina das pradeiras, moi relacionada co Gros Ventre e outras linguas arapahoanas. \u00c9 falada polo pobo arapaho de Wyoming e Oklahoma. Os seus falantes viven principalmente na reserva india de Wind River en Wyoming, malia que tam\u00e9n hai alg\u00fans arapaho afiliados co pobo cheyenne \u00f3 oeste de Oklahoma."}
{"id": "360883", "revid": "22795", "url": "https://gl.wikipedia.org/wiki?curid=360883", "title": "Galaxoidea", "text": ""}
{"id": "360884", "revid": "15490", "url": "https://gl.wikipedia.org/wiki?curid=360884", "title": "Oficina de Asuntos Indios", "text": ""}
{"id": "360885", "revid": "27155", "url": "https://gl.wikipedia.org/wiki?curid=360885", "title": "Crisom\u00e9lidos", "text": "Os crisom\u00e9lidos (Chrysomelidae) son unha familia de escaravellos (cole\u00f3pteros) da que existen 37.000 especies co\u00f1ecidas (est\u00edmase que hai polo menos 50.000) clasificadas en m\u00e1is de 2.500 x\u00e9neros, polo que \u00e9 unha das familias maiores e m\u00e1is comunmente atopadas de escaravellos. Reco\u00f1\u00e9cense numerosas subfamilias, pero s\u00f3 algunhas delas foron indicadas m\u00e1is abaixo e a s\u00faa taxonom\u00eda e sistem\u00e1tica precisas probablemente cambiar\u00e1n coas investigaci\u00f3ns sobre eles que est\u00e1n en marcha.\nSon parcialmente reco\u00f1ecibles pola s\u00faa f\u00f3rmula tarsal, que aparentemente semella ser 4-4-4, pero que en realidade \u00e9 5-5-5, xa que o 4\u00ba segmento tarsal \u00e9 moi pequeno e est\u00e1 agochado polo 3\u00ba. Non hai un s\u00f3 car\u00e1cter que defina aos crisom\u00e9lidos, sen\u00f3n que hai que fixarse en varios. Algunhas li\u00f1axes s\u00f3 se distinguen con dificultade dos escaravellos de grandes cornos (familia Cerambycidae), especialmente porque as antenas non se orixinan desde tub\u00e9rculos frontais.\nOs crisom\u00e9lidos adultos e larvas alim\u00e9ntanse de todo tipo de tecido vexetal, e todas as especies son completamente herb\u00edvoras. Moitas constit\u00faen graves pragas agr\u00edcolas; por exemplo o \"Leptinotarsa decemlineata\", o \"Crioceris asparagi\", o \"Oulema melanopus\" e varios Alticini, atacan \u00e1s patacas, esp\u00e1rragos, cereais e cruc\u00edferas, respectivamente, e uns poucos act\u00faan como vectores de enfermidades de plantas. Outros son beneficiosos debido ao seu uso no biocontrol de malas herbas invasoras. Alg\u00fans crisom\u00e9lidos te\u00f1en cores rechamantes, normalmente de amarelos brillantes a vermellos ou tons verdeazulados met\u00e1licos, e alg\u00fans (especialmente os Cassidinae) te\u00f1en formas espectacularmente raras. Por estas raz\u00f3ns son unha familia moi popular entre os coleccionistas de insectos.\nDescrici\u00f3n.\nOs imagos de crisom\u00e9lidos son de tama\u00f1o pequeno a medio, e a maior\u00eda das espeices miden entre 1 e 18\u00a0mm de lonxitude, exclu\u00edndo os ap\u00e9ndices, e s\u00f3 hai unhas poucas especies mais grandes, como \"Alurnus humeralis\" que chega aos 35\u00a0mm. Os corpos da maior\u00eda das especies son abovedados, e en vista dorsal son ovais (pero tam\u00e9n hai alg\u00fans arredondados ou alongados), e adoitan posu\u00edr un brillo met\u00e1lico ou m\u00faltiples cores. Na maior\u00eda dos esp\u00e9cimes as antenas son notablemente m\u00e1is curtas que a cabeza, t\u00f3rax e abdome, \u00e9 dicir, non m\u00e1is da metade da s\u00faa lontitude total. O segundo segmento antenal \u00e9 de tama\u00f1o normal (o cal os diferenza dos ceramb\u00edcidos). Na maior\u00eda das especies, os segmentos antenais son de m\u00e1is ou menos a mesma forma, e na maior\u00eda vanse ensanchando gradualmente un pouco cara ao extremo, a\u00ednda que alg\u00fans Galerucinae te\u00f1en segmentos modificados, principalmente nos machos. O primeiro segmento da antena na maior\u00eda dos casos \u00e9 meirande que os seguintes. O pronoto var\u00eda entre especies. Na maior\u00eda \u00e9 de lixeiramente a moi abovedado e en vista dorsal \u00e9 de trapezoidal a cuadrangular arredondado. Nalgunhas subfamilias como Cassidinae e en menor medida Cryptocephalinae, a cabeza est\u00e1 cuberta polo pronoto e non \u00e9 visible desde arriba. Os primeiros tres esternitos non est\u00e1n fusionados, sen\u00f3n ligados por estruturas m\u00f3biles. A maior\u00eda das especies pos\u00faen \u00e1s, a\u00ednda que o nivel de desenvolvemento e, en consecuencia, as capacidades de voo var\u00edan grandemente, incluso entre unha mesma especie, e alg\u00fans non son voadores e te\u00f1en \u00e9litros fusionados.\nClasificaci\u00f3n.\nAta hai pouco a subfamilia Bruchinae era considerada unha familia separada, mentres que d\u00faas antigas subfamilias consid\u00e9ranse actualmente familias (Orsodacnidae e Megalopodidae). Outras subfamilias que eran comunmente reco\u00f1ecidas foron recentemente agrupadas con outras subfamilias, xeralmente reduc\u00edndoas \u00e1 categor\u00eda de tribo (por exemplo, os antigos Alticinae, Chlamisinae, Clytrinae, Synetinae, e Hispinae).\nPredadores.\nAlgunhas especies de avespas, como \"Polistes carolina\", s\u00e1bese hoxe que depredan larvas de crisom\u00e9lidos pouco despois de que depositen os seus ovos en flores."}
{"id": "360886", "revid": "27155", "url": "https://gl.wikipedia.org/wiki?curid=360886", "title": "Crisom\u00e9lido", "text": ""}
{"id": "360887", "revid": "27155", "url": "https://gl.wikipedia.org/wiki?curid=360887", "title": "Chrysomelidae", "text": ""}
{"id": "360888", "revid": "85894", "url": "https://gl.wikipedia.org/wiki?curid=360888", "title": "O Roma\u00f1o, Vista Alegre, Santiago de Compostela", "text": "O Roma\u00f1o \u00e9 un lugar da parroquia de Vista Alegre, no concello coru\u00f1\u00e9s de Santiago de Compostela, na comarca de Santiago. Segundo o INE en 2015 ti\u00f1a 25 habitantes (12 homes e 13 mulleres)."}
{"id": "360889", "revid": "23204", "url": "https://gl.wikipedia.org/wiki?curid=360889", "title": "Galaxoideos", "text": "A dos galaxoideos (\"Galaxoidea\") \u00e9 unha superfamilia de peixes tele\u00f3steos da orde dos osmeriformes e suborde dos osmeroideos.\nEtimolox\u00eda.\nO nome cient\u00edfico da suborde est\u00e1 formado sobre a base da ra\u00edz do seu x\u00e9nero tipo, \"Galaxias\", coa adici\u00f3n do sufixo do lat\u00edn cient\u00edfico \"-oidea\", un dos usados para formaren os nomes das superfamilias de animais.\nClasificaci\u00f3n.\nA superfamilia comprende tres familias: "}
{"id": "360890", "revid": "27155", "url": "https://gl.wikipedia.org/wiki?curid=360890", "title": "Leptinotarsa decemlineata", "text": ""}
{"id": "360891", "revid": "22795", "url": "https://gl.wikipedia.org/wiki?curid=360891", "title": "Osmeroidea", "text": ""}
{"id": "360892", "revid": "27155", "url": "https://gl.wikipedia.org/wiki?curid=360892", "title": "Ceramb\u00edcidos", "text": "Os ceramb\u00edcidos (Cerambycidae) son escaravellos que constit\u00faen unha familia cosmopolita de cole\u00f3pteros, caracterizados polas s\u00faas antenas extremadamente longas (parecen \"cornos\"), que a mi\u00fado son tan longas ou m\u00e1is que todo o corpo do animal. Por\u00e9n, hai tam\u00e9n varios membros da familia nos que as antenas son bastante curtas (por exemplo, \"Neandra brunnea\") e esas especies son dif\u00edciles de distinguir dos escaravellos da familia dos crisom\u00e9lidos. \u00c9 unha familia grande, cunhas 26.000 especies descritas, algo m\u00e1is da metade do hemisferio oriental. Varias especies son graves pragas agr\u00edcolas. As larvas, perforan a madeira, e causan grandes danos a \u00e1rbores vivas e a madeira non tratada (ou, ocasionalmente, \u00e1 madeira de edificios constru\u00eddos; o \"Hylotrupes bajulus\" \u00e9 un especial problema dentro das casas). Varias especies imitan formigas, abellas e avespas, a\u00ednda que a maior\u00eda das especies est\u00e1n coloreadas cripticamente. O raro escaravello tit\u00e1n (\"Titanus giganteus\") do nordeste de Suram\u00e9rica consid\u00e9rase a mi\u00fado o maior insecto (a\u00ednda que non o m\u00e1is pesado nin o m\u00e1is longo se inclu\u00edmos as patas), cunha lonxitude corporal m\u00e1xima rexistrada de 16,7\u00a0cm.\nO nome cient\u00edfico da familia procede do personaxe Cerambos da mitolox\u00eda grega: despois dunha discusi\u00f3n coas ninfas, o pastor e cantor Cerambos foi transformado nun gran escaravello con cornos.\nClasificaci\u00f3n.\nComo ocorre en moitas familias extensas de seres vivos, tam\u00e9n nos ceramb\u00edcidos diferentes autores reco\u00f1eceron distintas subfamilias, ou separan subfamilias para convertelas en familias (por exemplo, Disteniidae, Oxypeltidae e Vesperidae); polo que hai certa inestabilidade e controversia sobre a clasificaci\u00f3n interna dos Cerambycidae. Hai poucas caracter\u00edsticas definitorias para o grupo no seu conxunto, polo menos para os adultos, xa que ocasionalmente hai especies ou grupos de especies que poden carecer dunha determinada caracter\u00edstica presente nos demais; a familia e os seus parentes pr\u00f3ximos, por tanto, constit\u00faen un grupo taxonomicamente dif\u00edcil e as relaci\u00f3ns entre as diversas li\u00f1axes a\u00ednda non se comprenden ben.\nSubfamilias.\nAs dez subfamilias son:"}
{"id": "360893", "revid": "27155", "url": "https://gl.wikipedia.org/wiki?curid=360893", "title": "Ceramb\u00edcido", "text": ""}
{"id": "360894", "revid": "27155", "url": "https://gl.wikipedia.org/wiki?curid=360894", "title": "Cerambycidae", "text": ""}
{"id": "360895", "revid": "1131", "url": "https://gl.wikipedia.org/wiki?curid=360895", "title": "As Cartas", "text": ""}
{"id": "360896", "revid": "1131", "url": "https://gl.wikipedia.org/wiki?curid=360896", "title": "Cartea", "text": ""}
{"id": "360897", "revid": "1131", "url": "https://gl.wikipedia.org/wiki?curid=360897", "title": "Cart\u00edn", "text": ""}
{"id": "360898", "revid": "1131", "url": "https://gl.wikipedia.org/wiki?curid=360898", "title": "Cartomil", "text": ""}
{"id": "360899", "revid": "1131", "url": "https://gl.wikipedia.org/wiki?curid=360899", "title": "A Carunchada", "text": ""}
{"id": "360900", "revid": "1131", "url": "https://gl.wikipedia.org/wiki?curid=360900", "title": "Carvalente", "text": ""}
{"id": "360901", "revid": "1576", "url": "https://gl.wikipedia.org/wiki?curid=360901", "title": "APHONNIC", "text": ""}
{"id": "360905", "revid": "25871", "url": "https://gl.wikipedia.org/wiki?curid=360905", "title": "Pan candeal", "text": "O pan candeal, pan gramado ou de miolo duro \u00e9 un tipo de pan tradicional dalgunhas zonas de Espa\u00f1a que se elaboraba habitualmente con fari\u00f1a de trigo candeal. Caracter\u00edzase polo seu miolo denso e preto, a s\u00faa pouca hidrataci\u00f3n e unha codela fina, de superficie lisa e cor dourada que se presenta habitualmente con cortes superficiais facendo debuxos xeom\u00e9tricos.\nA codela \u00e9 lixeiramente dura e crocante cando se fai presi\u00f3n sobre ela. O seu miolo \u00e9 moi denso, de alveolado pequeno e textura suave. Comercial\u00edzase redondo, cadrado, como rosca, espiga ou trenza, entre outras presentaci\u00f3ns.\nElaboraci\u00f3n.\nO pan candeal fac\u00edase tradicionalmente con fari\u00f1a de trigo candeal, que ten un alto contido en prote\u00ednas e menos glute que o trigo que se comercializa actualmente, e cunha fari\u00f1a que ten menos forza que a farina convencional.\nO procesado real\u00edzase mediante a t\u00e9cnica do refinado en lugar de amasado. Esta t\u00e9cnica consiste en estirar a masa varias veces con axuda dun rolo ou m\u00e1quina. O n\u00famero de levedados levados a cabo \u00e9 s\u00f3 un en lugar dos dous habituais.\nHistoria.\nA partir de Valladolid, que pode ser considerado un dos berces deste pan, exportouse en 1563 cara a Andaluc\u00eda e Estremadura, a trav\u00e9s do mestre panadeiro Francisco Mateo. Este pan tam\u00e9n chegou \u00e1 Normand\u00eda francesa, tras pasar por Navarra."}
{"id": "360906", "revid": "89787", "url": "https://gl.wikipedia.org/wiki?curid=360906", "title": "Osmeroideos (superfamilia)", "text": "A dos osmeroideos (\"Osmeroidea\") \u2014non confundir coa suborde hom\u00f3nima, \"Osmeroidei\"\u2014 \u00e9 unha superfamilia de peixes tele\u00f3steos da orde dos osmeriformes, e suborde dos osmeroideos.\nEtimolox\u00eda.\nO nome cient\u00edfico da superfamilia est\u00e1 formado sobre a base da ra\u00edz do seu x\u00e9nero tipo, \"Osmerus\", coa adici\u00f3n do sufixo do lat\u00edn cient\u00edfico \"-oidea\", un dos usados para formaren os nomes das superfamilias de animais.\nEn canto \u00e1 etimolox\u00eda de \"Osmerus\", deriva do grego antigo \u1f40\u03c3\u03bc\u03ae \"osm\u1e17\", \"olor\", \"cheiro\", \"fragrancia\", en referencia ao aroma caracter\u00edstico da carne dos peixes deste x\u00e9nero.\nClasificaci\u00f3n.\nA superfamilia comprende as d\u00faas familias seguintes:"}
{"id": "360908", "revid": "1888", "url": "https://gl.wikipedia.org/wiki?curid=360908", "title": "Jes\u00fas Valeiro G\u00f3mez", "text": "Jes\u00fas Valeiro G\u00f3mez, co\u00f1ecido como Antonio ou Calias, nado en Vixoi (Bergondo) e finado na mesma parroquia o 5 de decembro de 1950, foi un guerrilleiro antifranquista galego.\nTraxectoria.\nLabrego. Co golpe de Estado do 18 de xullo de 1936 fuxiu e botouse ao monte. Presentouse \u00e1s autoridades na Casa de Reclusi\u00f3n da Coru\u00f1a o 25 de xu\u00f1o de 1940. Incorporouse ao Rexemento de Artiller\u00eda n\u00ba 48 da Coru\u00f1a e o 21 de marzo de 1941 foi destinado ao Batall\u00f3n Disciplinario n\u00ba 25 en Meluza (Tetu\u00e1n). Permaneceu no batall\u00f3n ata que foi licenciado o 13 de febreiro de 1942. Regresou \u00e1 s\u00faa casa e o 29 de xu\u00f1o de 1946, ao ter noticias de que dous veci\u00f1os foran detidos por complicidade cos guerrilleiros, botouse ao monte. Militante do PCE, foi xefe militar do Destacamento Santiago \u00c1lvarez con Jos\u00e9 Antonio Corti\u00f1as Blas como responsable pol\u00edtico. Dende 1947 foi responsable pol\u00edtico do Destacamento Enrique Lister da IV Agrupaci\u00f3n do Ex\u00e9rcito Guerrilleiro de Galicia, substitu\u00edndo a Francisco Rey Balb\u00eds cando asumiu o a xefatura da IV Agrupaci\u00f3n. O Xulgado Especial de Accidentes Ferroviarios da Oitava Rexi\u00f3n Militar publicou en setembro de 1948 unha requisitoria contra el, Francisco Rey Balb\u00eds, Jos\u00e9 Antonio Corti\u00f1as e Antonio L\u00f3pez Arias. Requisitoria que volveu repetirse ao mes seguinte cos engadidos de Jos\u00e9 Mar\u00eda D\u00edaz Pan, Emilio Claudio D\u00edaz, Enrique Ferreir\u00f3s Candamo, Jos\u00e9 Remui\u00f1\u00e1n Barreiro, Jos\u00e9 Pedreira de la Iglesia e Jos\u00e9 Blanco N\u00fa\u00f1ez. Agochado dende 1949, foi delatado e morreu nun enfrontamento coas forzas represivas preto da casa familiar en Vixoi (Bergondo) o 5 de decembro de 1950, xunto coa s\u00faa moza Mar\u00eda Amado Otero."}
{"id": "360909", "revid": "122821", "url": "https://gl.wikipedia.org/wiki?curid=360909", "title": "NFC West", "text": "A NFC West \u00e9 a Divisi\u00f3n Oeste da National Football Conference (NFC) da National Football League (NFL) de f\u00fatbol americano. Actualmente est\u00e1 composta por catro equipos: Arizona Cardinals, Los Angeles Rams, San Francisco 49ers e Seattle Seahawks."}
{"id": "360910", "revid": "5132", "url": "https://gl.wikipedia.org/wiki?curid=360910", "title": "NFC Oeste", "text": ""}
{"id": "360911", "revid": "5132", "url": "https://gl.wikipedia.org/wiki?curid=360911", "title": "Divisi\u00f3n Oeste da NFC", "text": ""}
{"id": "360912", "revid": "56817", "url": "https://gl.wikipedia.org/wiki?curid=360912", "title": "NFC South", "text": "A NFC South \u00e9 a Divisi\u00f3n Sur da National Football Conference (NFC) da National Football League (NFL) de f\u00fatbol americano. Actualmente est\u00e1 composta por catro equipos: Atlanta Falcons, Carolina Panthers, New Orleans Saints e Tampa Bay Buccaneers."}
{"id": "360913", "revid": "5132", "url": "https://gl.wikipedia.org/wiki?curid=360913", "title": "NFC Sur", "text": ""}
{"id": "360914", "revid": "5132", "url": "https://gl.wikipedia.org/wiki?curid=360914", "title": "Divisi\u00f3n Sur da NFC", "text": ""}
{"id": "360915", "revid": "5132", "url": "https://gl.wikipedia.org/wiki?curid=360915", "title": "South Division (NFC)", "text": ""}
{"id": "360916", "revid": "5132", "url": "https://gl.wikipedia.org/wiki?curid=360916", "title": "Western Division (NFC)", "text": ""}
{"id": "360917", "revid": "5132", "url": "https://gl.wikipedia.org/wiki?curid=360917", "title": "NFC Central", "text": ""}
{"id": "360918", "revid": "27155", "url": "https://gl.wikipedia.org/wiki?curid=360918", "title": "Escarabeidos", "text": "Os escarabeidos (Scarabaeidae) son unha familia de escaravellos (cole\u00f3pteros) que consta dunhas 30.000 especies de todo o mundo. A clasificaci\u00f3n desta familia \u00e9 bastante inestable, con numerosas teor\u00edas en competencia e aparecen novas propostas a mi\u00fado. Moitas das subfamilias da lista que se d\u00e1 aqu\u00ed probablemente non ser\u00e1n reco\u00f1ecidas durante moito m\u00e1is tempo, e probablemente ser\u00e1n reducidas a categor\u00edas por debaixo da subfamilia, ou elevadas a familias (por exemplo, a familia \"Melolonthidae\" apareceu en recentes clasificaci\u00f3ns). Outras familias foron creadas recentemente e son case universalmente aceptadas (por exemplo, Pleocomidae, Glaresidae, Glaphyridae, Ochodaeidae, Geotrupidae e Bolboceratidae).\nCaracter\u00edsticas.\nOs escarabeidos te\u00f1en un corpo robusto, moitos deles son de cores met\u00e1licas e miden entre 1,5 e 160\u00a0mm. Te\u00f1en antenas con forma de maza distintivas compostas de placas chamadas lamelas que poden ser comprimidas nunha b\u00f3la ou abrirse en abano como follas para percibir cheiros. As antenas te\u00f1en once artellos, dos cales os tres \u00faltimos forman a maza. O cl\u00edpeo est\u00e1 completamente fusionado coa fronte e o labro queda oculto baixo o cl\u00edpeo. As patas son de tipo cami\u00f1ador, escavador e a s\u00faa f\u00f3rmula tarsal \u00e9 5-5-5 (en ocasi\u00f3ns poden faltar os tarsos anteriores e as u\u00f1as en todas as patas). As patas frontais de moitas especies son anchas e adaptadas para escavar. A cor pode ser negra, azul, verde, parda, amarela ou vermella, \u00e1s veces iridiscente, met\u00e1lica, brillante ou contrastada con marcas escuras. Varios membros desta familia te\u00f1en \u00e9litros con coloraci\u00f3n estrutural que act\u00faan como polarizadores circulares levoxiros; este foi o primeiro exemplo que se descubriu de polarizaci\u00f3n circular na natureza. \u00c9 frecuente o dimorfismo sexual acentuado. O abdome ten seis esternitos visibles. A maior\u00eda dos escarabeidos adultos son nocturnos, a\u00ednda que os Cetoniinae e moitos Rutelinae son activos durante o d\u00eda. Moitos escarabeidos son preeiros que reciclan excrementos, prea ou material vexetal en descomposici\u00f3n. Outros como o \"Popillia japonica\" son pragas agr\u00edcolas importantes.\nAlg\u00fans dos m\u00e1is co\u00f1ecidos escarabeidos son os escaravellos xaponeses \"Popilla japonica\", os escaravellos peloteiros (Polyphaga), os Cetoniinae como o Cetonia aurata de Europa, e Macrodactylus subspinosus de Norteam\u00e9rica, o escaravello rinoceronte, o escaravello h\u00e9rcules e o escaravello goliat.\nLarvas.\nAs s\u00faas larvas con forma de C son brancas ou amarelas claras. As larvas viven principalmente baixo terra ou baixo residuos, polo que non est\u00e1n expostas \u00e1 luz do sol.\nVarias especies con larvas brancas poden ser pragas para plantas ornamentais. A m\u00e1is abundante destas en Espa\u00f1a \u00e9 \"Anoxia villosa\". Outra especie \u00e9 \"Melolontha melolontha\", pero \u00e9 moi escasa en Espa\u00f1a, a\u00ednda que moi abundante en Francia e toda Europa. Outros escaravellos con larvas brancas menos importantes son \"Phyllopertha horticola\", \"Tropinota hirta\", \"Melolontha hippocastani\" etc. Son larvas gordas, brancas e arqueadas. O adulto mide 3 cent\u00edmetros e a larva 4. Son larvas de vida longa: duran 3 ou 4 anos antes de converterse en escaravellos. Cando chegan os fr\u00edos, afondan no terreo e invernan. As larvas viven no chan e comen as ra\u00edces dun gran n\u00famero de especies ornamentais (praga pol\u00edfaga). As follas p\u00f3\u00f1ense amarelas e murchas.\nEscarabeidos no Antigo Exipto.\nNo Antigo Exipto o escaravello peloteiro \"Scarabaeus sacer\" (antes \"Ateuchus sacer\") era reverenciado como sagrado. A s\u00faa representaci\u00f3n aparec\u00eda en moitos lugares e nas momias e como amuleto denomin\u00e1base escarabeo. Representaba ao sol nacente e era s\u00edmbolo da resurrecci\u00f3n.\nNo libro de Charles Darwin de 1859 \"A orixe das especies\" descr\u00edbese o x\u00e9nero \"Ateuchus\" como o \"escaravello sagrado dos exipcios\"."}
{"id": "360919", "revid": "27155", "url": "https://gl.wikipedia.org/wiki?curid=360919", "title": "Escarabeido", "text": ""}
{"id": "360920", "revid": "27155", "url": "https://gl.wikipedia.org/wiki?curid=360920", "title": "Scarabaeidae", "text": ""}
{"id": "360921", "revid": "109216", "url": "https://gl.wikipedia.org/wiki?curid=360921", "title": "Paul Fr\u00e8re", "text": "Paul Fr\u00e8re (nado o 30 de xaneiro de 1917, finado o 23 de febreiro de 2008) foi un piloto de carreiras e xornalista belga. Participou en once Grandes Premios do Mundial de F\u00f3rmula Un, debutou o 22 de xu\u00f1o de 1952, logrou un podio cun total de once puntos de campionato. Pilotou en varias carreiras de f\u00f3rmula un fora do campionato.\nTam\u00e9n ga\u00f1ou as 24 horas de Le Mans de 1960, pilotando para Ferrari con seu compa\u00f1eiro de equipo, o belga Olivier Gendebien.\nVida.\nFr\u00e8re naceu en Le Havre en 1917.\nPilotou para o equipo oficial de Ferrari, con Peter Collins.\nLogo de retirarse das carreiras activas en 1960, traballou como xornalista de autom\u00f3biles con sede en Europa (foi editor europeo da revista \"Road &amp; Track\". Ti\u00f1a numerosos co\u00f1ecidos entre os enxe\u00f1eiros dese\u00f1adores de veh\u00edculos, especialmente no Xap\u00f3n en Honda e Mazda e tam\u00e9n traballou como consultor para fabricantes de autom\u00f3biles. Tam\u00e9n tivo a oportunidade de probar numerosos coches de estrada e de carreiras como xornalista, un dos m\u00e1is destacados foi o Audi R8 que probou e mostrou durante unha pausa nos procedementos do d\u00eda de probas das 24 Horas de Le Mans de 2003. Cando ti\u00f1a 86 anos, convert\u00e9ndose no piloto de carreiras m\u00e1is vello en pilotar un autom\u00f3bil de carreiras ent\u00f3n-actual.\nFr\u00e8re, xunto con Piero Taruffi e Denis Jenkinson, foi un dos primeiros escritores en tratar o automobilismo como unha habilidade que pod\u00eda ser analizada, explicada e ensinada.\nO seu libro de 1963, \"Sports Car and Competition Driving\" (Coches deportivos e pilotaxe de competici\u00f3n) segue sendo unha referencia est\u00e1ndar na actividade.\nInflu\u00edu no desenvolvemento das escolas de conduci\u00f3n de competici\u00f3n, como as fundadas por Jim Russell, Bob Bondurant, e moitos outros.\nFr\u00e8re era un experto nos coches de Porsche, particularmente o Porsche 911, escribindo o libro definitivo da serie, a historia do Porsche 911. Mantivo unha relaci\u00f3n pr\u00f3xima con Porsche durante anos. Tam\u00e9n foi considerado un conselleiro e un experto no 911 por Alois Ruf, un respectado tuneador de Porsche e xefe da fabrica Ruf Automobile, quen consultou a Fr\u00e8re durante o desenvolvemento do modelo RGT8 de Ruf.\nEn 1967, Fr\u00e8re participou como cameo en \"Le D\u00e9part\", unha pel\u00edcula belga sobre un mozo obsesionado cos coches tratando de conseguir un Porsche 911 para unha carreira.\nS\u00f3 semanas antes do seu 90 aniversario en xaneiro de 2007, resultou gravemente ferido nun accidente preto de N\u00fcrburgring, e foi hospitalizado durante 14 d\u00edas en coidados intensivos.\nFr\u00e8re morreu o 23 de febreiro de 2008 en Saint-Paul-de-Vence (Francia). A curva 15 do Circu\u00edto de Spa-Francorchamps, antes da primeira parte da curva de Stavelot, renomeouse na s\u00faa honra.\nCampi\u00f3n de remo.\nFr\u00e8re tam\u00e9n foi un remeiro exitoso ga\u00f1ando tres campionatos belgas. En 1946 e 1947 ga\u00f1ou o t\u00edtulo nacional nun catro de coxless. En 1946, tam\u00e9n o ga\u00f1ou cos catro coxed.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "360923", "revid": "23204", "url": "https://gl.wikipedia.org/wiki?curid=360923", "title": "Osmerus", "text": "Osmerus \u00e9 un x\u00e9nero de peixes tele\u00f3steos, o tipo da orde dos osmeriformes, as\u00ed como da suborde dos osmeroideos (\"Osmeroidei\"), e da superfamilia do mesmo nome (\"Osmeroidea\").\nSon pequenos peixes de dorso verdoso e ventre branco, cunha banda prateada nos flancos e coa mand\u00edbula lixeiramente prominente, que viven na parte norte do hemisferio boreal, tanto ao longo das costas do oc\u00e9ano Atl\u00e1ntico como do Pac\u00edfico. Son tipicamente an\u00e1dromos.\nO nome vulgar galego, eperl\u00e1n, prov\u00e9n do franc\u00e9s \"\u00e9perlan\", e este do franco *\"spirling\", do que derivan tam\u00e9n os seus nomes en alem\u00e1n (\"Spierling\") e en neerland\u00e9s (\"spirling\").\nTaxonom\u00eda.\nDescrici\u00f3n.\nO x\u00e9nero foi descrito en 1758 polo naturalista sueco Carl von Linn\u00e9, na 10\u00aa edici\u00f3n do seu \"Systema Naturae\".\nPor\u00e9n, alg\u00fans autores atrib\u00faenlle a descrici\u00f3n a Forssk\u00e5l en 1775.\nEtimolox\u00eda.\nO nome cient\u00edfico \"Osmerus\" deriva do grego antigo \u1f40\u03c3\u03bc\u03ae \"osm\u1e17\", \"olor\", \"cheiro\", \"fragrancia\", en referencia ao aroma caracter\u00edstico da carne dos peixes deste x\u00e9nero.\nSin\u00f3nimos.\nO x\u00e9nero co\u00f1eceuse tam\u00e9n polos sin\u00f3nimos:\nEspecies.\nO x\u00e9nero comprende as tan s\u00f3 d\u00faas especies:\nA\u00ednda que alg\u00fans autores reco\u00f1ecen tam\u00e9n a:\nE, na FishBase, tam\u00e9n se reco\u00f1ece a especie:\nEsta especie convive co eperl\u00e1n arco da vella (\"Osmerus mordax\") e dist\u00ednguese del polo seu crecemento m\u00e1is lento, a maduraci\u00f3n m\u00e1is temper\u00e1, a vida m\u00e1is curta, a desova m\u00e1is tard\u00eda e polos seus alimentos m\u00e1is pequenos. Os datos xen\u00e9ticos suxiren que ambas as especies evolucinaron independentemente nos lagos onde viven."}
{"id": "360929", "revid": "98629", "url": "https://gl.wikipedia.org/wiki?curid=360929", "title": "Ratel", "text": "O ratel (Mellivora capensis) \u00e9 unha especie de mam\u00edfero, \u00fanica especie do x\u00e9nero Mellivora e este o \u00fanico x\u00e9nero da subfamilia Mellivorinae dos must\u00e9lidos. \u00c9 nativo de \u00c1frica, suroeste de Asia e o subcontinente indio. Est\u00e1 clasificado como nunha situaci\u00f3n \"pouco preocupante\" pola IUCN debido \u00e1 s\u00faa extensa \u00e1rea de distribci\u00f3n e adaptaci\u00f3ns ambientais xerais. \u00c9 principalmente carn\u00edvoro e ten poucos predadores naturais a causa da s\u00faa grosa pel e gran ferocidade \u00e1 hora de defenderse.\nEtimolox\u00eda.\n\"Ratel\" \u00e9 unha palabra da lingua afrikaans (b\u00f3er) de Sur\u00e1frica, posiblemente derivada da palabra do holand\u00e9s medio \"raat\", que significa 'panal de mel' (sexa por onomatopea polo son que emite ou polo seu gusto polo mel).\nTaxonom\u00eda.\nO ratel \u00e9 a especie monot\u00edpica do x\u00e9nero \"Mellivora\". A\u00ednda que na d\u00e9cada de 1860 clasificouse na subfamilia do teixugo (Melinae), agora consid\u00e9rase que ten poucas semellanzas cos Melinae, e que est\u00e1 m\u00e1is relacionado coa subfamilia das martas (Mustelinae), pero con caracter\u00edsticas propias dabondo como para ser asignado \u00e1 s\u00faa propia subfamilia (Mellivorinae). Entre as diferenzas entre Mellivorinae e Melinae est\u00e1 as s\u00faas distintas f\u00f3rmulas dentais. A\u00ednda que non \u00e9 da mesma subfamilia que os glut\u00f3ns, que son un x\u00e9nero de gran tama\u00f1o e bastante at\u00edpico dos Mustelinae, o ratel pode ser considerado como outra forma an\u00e1loga extra grande de denosi\u00f1a ou fur\u00f3n.\nA especie apareceu no Plioceno medio en Asia. Os seus parentes m\u00e1is pr\u00f3ximos eran as especies do x\u00e9nero extinto \"Eomellivora\", que se co\u00f1ecen desde o Mioceno superior, e evolucionaron dando diferentes especies ao longo de todo o Plioceno tanto no Vello coma no Novo Mundo.\nSubespecies.\nEn 2005 reco\u00f1ec\u00edanse 12 subespecies. Aspectos que se tiveron en consideraci\u00f3n para distinguir as diferentes subespecies son o tama\u00f1o e a extensi\u00f3n da cor branca ou gris no dorso.\nDescrici\u00f3n f\u00edsica.\nO ratel ten un corpo bastante longo, pero est\u00e1 claramente engrosado e \u00e9 ancho nas costas. A pel \u00e9 frouxa e isto facil\u00edtalle xirar e retorcerse dentro dela. A pel do pescozo ten un grosor de 6\u00a0mm, o que \u00e9 unha adaptaci\u00f3n \u00e1s loitas conespec\u00edficas. A cabeza \u00e9 pequena e plana cun curto foci\u00f1o. Os ollos son pequenos e as orellas son tan pequenas que son como cristas na pel, o que \u00e9 outra posible adaptaci\u00f3n para evitar danos durante as loitas.\nTen patas curtas e robustas, con cinco dedos en cada p\u00e9. Os p\u00e9s est\u00e1n armados con fortes garras, que son curtas nas patas traseiras e notablemente grandes nas patas anteriores. \u00c9 un plant\u00edgrado parcial cuxas plantas dos p\u00e9s est\u00e1n moi acolchadas e espidas ata a articulaci\u00f3n dos pulsos. A cola \u00e9 curta e cuberta de longos pelos, excepto baixo a base.\nEn \u00c1frica son os maiores must\u00e9lidos terrestres. Os adultos miden de 23 a 28\u00a0cm de altura ata a cruz e de 55 a 77\u00a0cm de lonxitude corporal, e a cola mide outros 12 a 30\u00a0cm adicionais. As femias son menores que os machos. Os machos pesan de 9 a 16\u00a0kg e as femias de 5 a 10\u00a0kg como media. A lonxitude do cranio \u00e9 de 13,9 a 14,5\u00a0cm nos machos e de 13\u00a0cm nas femias.\nTe\u00f1en dous pares de gl\u00e1ndulas mamarias. O ratel pos\u00fae unha bolsa anal eversible, o cal \u00e9 raro nos must\u00e9lidos, un trazo que tam\u00e9n se observa en hienas e mangostas. O cheiro da bolsa dise que \u00e9 \"asfixiante\", e pode axudar a acalmar as abellas cando o ratel est\u00e1 asaltando as colmeas.\nO cranio ten poucas semellanzas co dos teixugos europeos e lembra moito m\u00e1is a unha versi\u00f3n aumentada do dun fur\u00f3n b\u00falgaro. \u00c9 un cranio moi s\u00f3lido e o dos adultos non ten trazas de estruturas \u00f3seas independentes. A caixa cranial \u00e9 m\u00e1is ancha que a dun can.\nA f\u00f3rmula dental \u00e9: . Os dentes adoitan mostrar signos dun desenvolvemento irregular, e alg\u00fans dentes son excepcionalmente pequenos, inseridos en \u00e1ngulos pouco frecuentes ou est\u00e1n ausentes. Os da subespecie \"signata\" te\u00f1en un segundo molar inferior no lado esquerdo da mand\u00edbula, pero non no dereito. A\u00ednda que se alimenta predominantemente de comidas moles, as pezas dentais da zona das meixelas a mi\u00fado est\u00e1n moi gastadas. Os dentes caninos son excepcionalmente curtos para ser un carn\u00edvoro. A lingua ten papilas bicudas que apuntan cara a atr\u00e1s, o que axuda a comer alimentos duros.\nA pelaxe de inverno \u00e9 longa (cunha lonxitude de 40 a 50\u00a0mm na parte de atr\u00e1s), e consta de pelos como sedas rudas e \u00e1speras e carece da capa inferior de pelos. Os pelos est\u00e1n a\u00ednda m\u00e1is espallados nos flancos, ventre e inguas. A pelaxe de ver\u00e1n \u00e9 m\u00e1is curta (de s\u00f3 15\u00a0mm de longo na parte de atr\u00e1s) e a\u00ednda m\u00e1is escasa, co ventre medio espido. Os laterais da cabeza e parte inferior do corpo son totalmente negras, pero unha gran banda branca cobre a parte superior, empezando na cabeza e chegando \u00e1 base da cola. Os da subespecie \"cottoni\" son os \u00fanicos completamente negros.\nComportamento.\nH\u00e1bitos.\nA\u00ednda que \u00e9 un animal principalmente solitario, o ratel pode cazar en parellas durante a tempada de apareamento en maio. S\u00e1bese pouco dos h\u00e1bitos de apareamento do ratel. O seu per\u00edodo de xestaci\u00f3n crese que \u00e9 de polo menos seis meses e xeralmente nacen d\u00faas cr\u00edas, que nacen cegas. Vocalizan con xemidos queixumentos. A s\u00faa esperanza de vida \u00e9 desco\u00f1ecida na natureza, mais en catividade s\u00e1bese que alg\u00fans individuos viviron uns 24 anos.\nViven s\u00f3s en toqueiras que eles mesmos escavan. Son expertos escavadores, capaces de escavar t\u00faneles en terreo duro en dez minutos. Estas toqueiras te\u00f1en xeralmente un s\u00f3 corredor e unha c\u00e1mara de cr\u00eda e adoitan ter de 1 a 3 m de lonxitude. Non colocan un leito de material brando para estrar a c\u00e1mara de cr\u00eda. A\u00ednda que normalmente escavan as s\u00faas propias toqueiras, poden tomar posesi\u00f3n de toqueiras baleiras de porco formigueiro e xabaril verrugoso ou termiteiros.\nSon animais intelixentes e unha das poucas especies qaue pode utilizar ferramentas. Na serie documental de 1997 \"Land of the Tiger\", v\u00edase un ratel da India utilizar unha ferramenta (fac\u00eda rolar un tronco e sub\u00edase despois a el) para alcanzar unha presa. Un v\u00eddeo feito no centro Moholoholo de Sur\u00e1frica mostra un par de rateis usando paus, angazos, montes de lama e pedras para escapar dun pozo.\nComo outros must\u00e9lidos de tama\u00f1o relativamente grande, como os glut\u00f3ns e teixugos, os rateis son notables pola s\u00faa forza, ferocidade e resistencia. V\u00edronse atacar salvaxe e ferozmente a case calquera animal cando est\u00e1n acurralados e escapar parece imposible, e mesmo poden repeler predadores moito m\u00e1is grnades como os le\u00f3ns. Os aguill\u00f3ns das abellas, p\u00faas de porco espi\u00f1os e mordeduras de animais raramente penetran a s\u00faa pel. Se cabalos, vacas ou b\u00fafalos cafres pasan sobre a toqueira do ratel, esta at\u00e1caos. Son virtualmente incansables no combate e poden esgotar a animais moito m\u00e1is grandes nas confrontaci\u00f3ns f\u00edsicas. A aversi\u00f3n da maior\u00eda dos predadores a cazar rateis fixo que se formulase a teor\u00eda de que as pelaxes das cr\u00edas de guepardo evolucionaron para imitar a coloraci\u00f3n dos rateis e espantar as\u00ed os predadores.\nEmiten sons roucos. Cando se aparean os machos emiten altos gru\u00f1idos. As cr\u00edas vocalizan xemidos. Cando loitan contra cans, os rateis ch\u00edan como cr\u00edas de oso.\nDieta.\nDespois do glut\u00f3n, o ratel ten a dieta menos especializada entre os must\u00e9lidos. En zonas non desenvolvidas o ratel pode cazar a calquera hora do d\u00eda, a\u00ednda que se fai nocturno en zonas con poboaci\u00f3n humana. Cando caza trota cos seus dedos anteriores xirados. G\u00fastalles o mel das abellas e adoitan buscar as colmeas para conseguilo, ao cal debe o seu nome. Son tam\u00e9n carn\u00edvoros e comen insectos, ras, tartarugas, roedores, lagartos, serpes, ovos e aves. Incluso se os ten visto espantar le\u00f3ns xoves para facerse coas presas que estes cazaron. Comen froitas e outros vexetais como bagas, ra\u00edces e bulbos. Malia unha crenza popular estendida, non hai probas claras de que o paxaro gu\u00eda do mel (que come larvas de abella) o gu\u00ede ata as colmeas, pero si pode aproveitarse dos restos das colmeas destru\u00eddos.\nPode cazar ras e roedores, como os xerbilos e os esqu\u00edos de terra (Marmotini), ao desenterralos das s\u00faas toqueiras. Poden comer tartarugas se dificultade grazas \u00e1s s\u00faas poderosas mand\u00edbulas. Matan e comen serpes, mesmo as que son grandes ou moi velenosas. Na India houbo casos en que desenterraron cad\u00e1veres humanos. Devoran todas as partes da s\u00faa presa, inclu\u00edndo a pel, pelos, plumas, carne e \u00f3sos, agarrando contra o chan a comida coas patas anteriores. Cando buscan comida vexetal, levantan pedras ou rachan a codia das \u00e1rbores.\n\u00c1rea de distribuci\u00f3n.\nA especie vive na maior\u00eda da \u00c1frica subsahariana, desde a provincia de Cabo Occidental en Sur\u00e1frica ao sur de Marrocos e suroeste de Alxeria, e f\u00f3ra de \u00c1frica en Arabia, Ir\u00e1n e polo occidente de Asia ata Turkmenist\u00e1n e a India. Vive ata alturas sobre o nivel do mar de 2.600\u00a0m no Alto Atlas marroqu\u00ed e a 4.000\u00a0m nas Monta\u00f1as Bale et\u00edopes.\nRelaci\u00f3ns cos humanos.\nNalg\u00fans sitios son importantes predadores das aves de curral. Como son tan fortes e resistentes son dif\u00edciles de disuadir. Rachan grosas t\u00e1boas dos gali\u00f1eiros ou escavan por debaixo dos alicerces de pedra. Nestes casos \u00e9 fecuente que maten m\u00e1is do que poden comer.\nDebido ao resistente e frouxa que \u00e9 a s\u00faa pel, son moi dif\u00edciles de matar usando cans. A pel \u00e9 dif\u00edcil de penetrar e a s\u00faa frouxeza perm\u00edtelles xirar e revolverse contra os seus atacantes se o agarran. O \u00fanico punto seguro para agarrar un ratel \u00e9 o dorso e o pescozo. A pel \u00e9 tam\u00e9n forte dabondo para resistir varios golpes de machete. A \u00fanica maneira segura de matalos rapidamente \u00e9 cun golpe no cranio cun pau ou maza ou un tiro na cabeza; a s\u00faa pel \u00e9 case inmune \u00e1s frechas e lanzas.\nEn Kenya, o ratel \u00e9 un reservoro importante da rabia e sosp\u00e9itase que contrib\u00fae de forma importante ao ciclo silvestre desa enfermidade."}
{"id": "360930", "revid": "27155", "url": "https://gl.wikipedia.org/wiki?curid=360930", "title": "Mellivorinae", "text": ""}
{"id": "360931", "revid": "27155", "url": "https://gl.wikipedia.org/wiki?curid=360931", "title": "Mellivora", "text": ""}
{"id": "360932", "revid": "27155", "url": "https://gl.wikipedia.org/wiki?curid=360932", "title": "Mellivora capensis", "text": ""}
{"id": "360933", "revid": "23204", "url": "https://gl.wikipedia.org/wiki?curid=360933", "title": "Marius Petipa", "text": "Marius Ivanovich Petipa (), nado Victor Marius Alphonse Petipa o 11 de marzo de 1818 en Marsella (Francia) e finado en Gurzuf (Imperio Ruso) o , foi un bailar\u00edn, pedagogo e core\u00f3grafo franc\u00e9s e ruso. Petipa adicou case sesenta anos da s\u00faa vida ao ballet e \u00e9 considerado o mestre de ballet e core\u00f3grafo m\u00e1is influente da historia do ballet, sendo denominado como o \"pai do ballet cl\u00e1sico\".\nTraxectoria.\nMarius Petipa naceu en Marsella (Francia) o 11 de marzo de 1818, fillo da actriz tr\u00e1xica e profesora de teatro Victorine Grasseau e de Jean-Antoine Petipa, un dos mestres de ballet de maior renome de Europa. Recibiu as s\u00faas primeiras lecci\u00f3ns de ballet da man de seu pai aos sete anos, debutando con tan s\u00f3 doce anos no Th\u00e9\u00e2tre de la Monnaie de Bruxelas nunha produci\u00f3n de \"La Dansomanie\". En 1847 marchou a Rusia, onde en 1869 foi nomeado director do Ballet Imperial Ruso, pa\u00eds onde desenvolveu a maior parte da s\u00faa carreira e onde produciu a maior parte da s\u00faa creaci\u00f3n."}
{"id": "360945", "revid": "98629", "url": "https://gl.wikipedia.org/wiki?curid=360945", "title": "Osm\u00e9ridos", "text": "A dos osm\u00e9ridos (\"Osmeridae\") \u00e9 unha familia de peixes tele\u00f3steos da orde dos osmeriformes,\nSon peixes mari\u00f1os e dulciacu\u00edcolas que se distrib\u00faen polas augas fr\u00edas do hemisferio norte, nos oc\u00e9anos Atl\u00e1ntico e Pac\u00edfico, as\u00ed como nalg\u00fans cursos fluviais que desembocan neles.\nCaracter\u00edsticas.\nAs principais caracter\u00edsticas destes peixes son:\nTaxonom\u00eda.\nDescrici\u00f3n.\nA familia foi descrita en 1913 polo icti\u00f3logo ingl\u00e9s Charles Tate Regan.\nEtimolox\u00eda.\nO nome cient\u00edfico da familia est\u00e1 formado, como \u00e9 a norma, sobre a base da ra\u00edz do nome do seu x\u00e9nero tipo, \"Osmerus\", coa adici\u00f3n do sufixo \"\u00b4-idae\", propia dos nomes das familias de animais, e tomada do lat\u00edn cl\u00e1sico \"\u00b4-idae\", plural de \"\u00b4-ides\", sufixo patron\u00edmico masculino derivado do grego antigo -\u03b9\u03b4\u03b1\u03b9 \"-idai\", plural de -\u03b9\u03b4\u03b7\u03c2 \"-id\u0113s\", \"de aspecto de\", \"semellante a\", derivado de \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\". \nEn canto \"Osmerus\", deriva do grego antigo \u1f40\u03c3\u03bc\u03ae \"osm\u1e17\", \"olor\", \"cheiro\", \"fragrancia\", en referencia ao aroma caracter\u00edstico da carne dos peixes deste x\u00e9nero.\nClasificaci\u00f3n.\nSegundo o WoRMS, a familia comprende dezaseis especies reparitidas en seis x\u00e9neros:\nRelaci\u00f3ns filoxen\u00e9ticas.\nCladograma da familia dos osm\u00e9ridos\nA familia dos \"Salangidae\" e o x\u00e9nero \"Plecoglossus\" poder\u00edan ser clados irm\u00e1ns dos x\u00e9neros dos osm\u00e9ridos.\n "}
{"id": "360956", "revid": "22795", "url": "https://gl.wikipedia.org/wiki?curid=360956", "title": "Osmeridae", "text": ""}
{"id": "360976", "revid": "89787", "url": "https://gl.wikipedia.org/wiki?curid=360976", "title": "Derek Warwick", "text": "Derek Stanley Arthur Warwick (nado o 27 de agosto de 1954) \u00e9 un expiloto ingl\u00e9s, que vive en Jersey. Competiu durante moitos anos en F\u00f3rmula 1, logrando catro podios pero nunca ga\u00f1ou un Gran Premio. Con todo, ga\u00f1ou as 24 Horas de Le Mans de 1992 e o Campionato do mundo de Sportscar de 1992.\nEn 2005 e 2006 competiu na tempada inaugural da f\u00f3rmula Grand Prix Masters para pilotos retirados da f\u00f3rmula un. Exerceu como o cuarto comisario en tres Grandes Premios en 2010 e 2011. \u00c9 o presidente do club brit\u00e1nico de pilotos de competici\u00f3n, sucedendo a Damon Hill.\nVida temper\u00e1 e carreira.\nWarwick naceu en Alresford, Hampshire, Inglaterra. Comezou a s\u00faa andaina nas carreiras brit\u00e1nicas de stock car, organizadas por Spedeworth en pistas como o Estadio Aldershot. Ga\u00f1ou o campionato ingl\u00e9s de Superstox en 1971 (aos 16 anos de idade) e o campionato do mundo no estadio de Wimbledon en 1973.\nO seu irm\u00e1n m\u00e1is novo Paul tam\u00e9n competiu cun certo \u00e9xito en Superstox antes de progresar \u00e1 F\u00f3rmula 3000, na que corr\u00eda cando morreu nun accidente en 1991.\nDerek ga\u00f1ou en 1978 o campionato brit\u00e1nico da F\u00f3rmula tres de 1978.\nF\u00f3rmula Un (1981-1993).\nWarwick comezou a s\u00faa carreira da F\u00f3rmula Un co incipiente equipo Toleman de F1 na tempada de F\u00f3rmula Un. S\u00f3 conseguiu clasificarse para unha carreira ese ano, o Gran Premio Caesars Palace de 1981 ao final da tempada nas Vegas. Warwick fixo unhas malas tempadas en e con Toleman, pero recuperouse, anotando puntos nas catro \u00faltimas roldas do campionato de .\nFichou por Renault en despois de que Alain Prost os deixara a finais de 1983. Warwick, esperaba ter un coche co que ga\u00f1ar unha carreira, liderou o Gran Premio do Brasil de 1984, na s\u00faa primeira carreira con eles, pero retirouse debido a un fallo da suspensi\u00f3n causado no inicio da carreira cando golpeou unha roda nun duelo co McLaren de Niki Lauda. Terminou no segundo lugar tanto en B\u00e9lxica como en Reino Unido e colocouse s\u00e9timo no campionato. 1984 ser\u00eda o principio do fin para o equipo de f\u00e1brica de Renault, os pioneiros do turbo na F\u00f3rmula Un. Nin Warwick nin o seu novo compa\u00f1eiro de equipo Patrick Tambay ga\u00f1aron unha carreira en 1984, a primeira vez desde que o equipo non ga\u00f1ou un Gran Premio.\nO punto de inflexi\u00f3n na carreira de Warwick foi a s\u00faa decisi\u00f3n de quedar en Renault para e rexeitar unha oferta de pilotar para Williams-Honda. (O asento foi ent\u00f3n ofrecido a Nigel Mansell) quen, aceptou o posto, ga\u00f1ou d\u00faas carreiras ao final da tempada.) 1985 foi unha pobre tempada para Renault e o equipo retirouse da F\u00f3rmula Un ao final do ano. A retirada de Renault, e a negativa de Ayrton Senna de contratar a Warwick como compa\u00f1eiro de equipo no equipo Lotus (usando o seu estado de piloto l\u00edder do equipo, Senna negouse a ter a ningu\u00e9n que non fora un puro 2\u00ba piloto como compa\u00f1eiro de equipo, xa que cr\u00eda que Lotus non era capaz de aguantar a dous pilotos de campi\u00f3ns), deixou a Warwick sen un equipo para a tempada e aceptou unha oferta para pilotar no equipo TWR Jaguar propiedade de Tom Walkinshaw no World Sportscar Championship. Logo da morte de Elio de Angelis nun accidente durante unha proba en maio, Warwick foi invitado a ocupar o seu lugar en Brabham. Xurdiron rumores non confirmados de que o dono de Brabham, Bernie Ecclestone, invitara a Warwick a tomar o lugar de Angelis, xa que o ingl\u00e9s fora o \u00fanico piloto dispo\u00f1ible que non contactara co equipo ofrecendo os seus servizos nos d\u00edas posteriores \u00e1 intempestiva morte do italiano. Warwick explicou:\n\"Recib\u00edn unha chamada telef\u00f3nica de Bernie, quen dixo que realmente apreciaba o feito de que non o chamase cinco minutos despois de que Elio morrese e que me gustar\u00eda substitu\u00edlo\".\nComo ning\u00fan Gran Premio coincid\u00eda cos seus compromisos na Sportscar, Warwick puido competir en ambos campionatos mundiais.\nEn , Warwick trasladouse ao equipo Arrows xunto ao seu compa\u00f1eiro de equipo en Jaguar Eddie Cheever, terminando a tempada con 3 puntos anotados. A tempada de "}
{"id": "360977", "revid": "1131", "url": "https://gl.wikipedia.org/wiki?curid=360977", "title": "Galer\u00eda de imaxes de illas de Galicia", "text": "Galer\u00eda de imaxes de illas de Galicia."}
{"id": "360978", "revid": "1131", "url": "https://gl.wikipedia.org/wiki?curid=360978", "title": "Galer\u00eda de imaxes das r\u00edas de Galicia", "text": "Galer\u00eda de imaxes das r\u00edas de Galicia.\nR\u00edas de Galicia.\nR\u00edas Altas.\n "}
{"id": "360979", "revid": "1888", "url": "https://gl.wikipedia.org/wiki?curid=360979", "title": "Jos\u00e9 Vega Seoane", "text": "Jos\u00e9 Vega Seoane, co\u00f1ecido como \u00c1nimas, nado en Xares (A Veiga) e finado o 9 de xullo de 1945, foi un guerrilleiro antifranquista galego.\nTraxectoria.\nObreiro do ferrocarril, comunista, era membro da Sociedad Obrero Campesina de Xares da UGT. Botouse ao monte a finais de 1936, e incorporouse \u00e1 partida de Manuel \u00c1lvarez Arias \"Bailar\u00edn\" na serra do Eixo. En 1940 pasou \u00e1 partida de Alfredo Y\u00e1\u00f1ez Dom\u00ednguez \"Aguirre\" co resto da partida de \"Bailar\u00edn\". Operaron no Barco de Valdeorras, Viana do Bolo, A Gudi\u00f1a, Comarca de Cabreira e Ponferrada. Foi un dos guerrilleiros que intentaron sa\u00edr de Galicia v\u00eda Portugal o 27 de xullo de 1940. Participou na constituci\u00f3n da Federaci\u00f3n de Guerrillas de Le\u00f3n-Galicia. Despois do terceiro Congreso da Federaci\u00f3n aparece na II Agrupaci\u00f3n \u00e1 fronte dun dos seus destacamentos. Morreu o 9 de xullo de 1945 en Penas Brancas, na Serra de Corbaceira (Porto, provincia de Zamora), ao estalarlle unha granada que \u00eda lanzar sobre unha patrulla da Garda Civil. Nesa acci\u00f3n morreron catro gardas civ\u00eds."}
{"id": "360981", "revid": "1131", "url": "https://gl.wikipedia.org/wiki?curid=360981", "title": "Galer\u00eda de imaxes de montes de Galicia", "text": "Galer\u00eda de imaxes de montes de Galicia."}
{"id": "360982", "revid": "1131", "url": "https://gl.wikipedia.org/wiki?curid=360982", "title": "Galer\u00eda de imaxes de cabos de Galicia", "text": "Galer\u00eda de imaxes de cabos de Galicia."}
{"id": "360984", "revid": "89787", "url": "https://gl.wikipedia.org/wiki?curid=360984", "title": "Control de versi\u00f3ns", "text": "Os sistema de control de versi\u00f3ns (\"VCS\", do ingl\u00e9s \u00abversion control system\u00bb), \"xestor de c\u00f3digo fonte\" (\"SCM\", do ingl\u00e9s \u00absource code manager\u00bb) ou \"sistema de control de revisi\u00f3ns\" (\"RCS\", do ingl\u00e9s \u00abrevision contol system\u00bb) son as ferramentas de xesti\u00f3n e control dos cambios en diferentes versi\u00f3ns de c\u00f3digo fonte de software ou doutros contidos como informaci\u00f3n de imaxes, bases de datos, documentaci\u00f3n ou similares. O control de versi\u00f3ns s\u00e9guelle os cambios aos documentos e ao c\u00f3digo fonte, como \u00e9 o caso de proxectos de desenvolvemento de software ou creaci\u00f3n de p\u00e1xinas web, e recompila esa informaci\u00f3n. Aos cambios as\u00edgnalles un c\u00f3digo de letras ou n\u00fameros, que se denominan \u00abn\u00famero de revisi\u00f3n\u00bb, \u00abnivel de revisi\u00f3n\u00bb ou \u00abrevisi\u00f3n\u00bb. A calquera cambio posterior a un n\u00famero de revisi\u00f3n que se lle faga a un documento ou c\u00f3digo fonte, como son o engadido dunha imaxe ou bloque de c\u00f3digo, o control de versi\u00f3ns as\u00edgnalle unha nova etiqueta, \"estampa temporal\", e traza que cambios se fixeron e quen os fixo, \"i.e.\" un desenvolvedor. O control de versi\u00f3ns permite comparar, restaurar e resolver conflitos entre cambios de ficheiros e xunguilos.\nA necesidade da l\u00f3xica de organizaci\u00f3n e control de revisi\u00f3ns existiu desde que a escrita existe, mais isto f\u00edxose m\u00e1is necesario na \u00e9poca do nacemento da computaci\u00f3n. A numeraci\u00f3n de edici\u00f3ns ou especificaci\u00f3n de revisi\u00f3n nas edici\u00f3ns imprentas de libros e revistas \u00e9 un exemplo disto na \u00e9poca onde s\u00f3 exist\u00eda a imprenta. Hoxe en d\u00eda os sistemas de control de revisi\u00f3ns sustentan o desenvolvemento de software, xa que implican a participaci\u00f3n de par de ducias de desenvolvedores na edici\u00f3n dos mesmos ficheiros e c\u00f3digo.\nOs sistemas de control de versi\u00f3ns, VCS, adoitan executarse como aplicativos separados. Por\u00e9n, moitos xa dispo\u00f1en de interfaces nas que aparecen incorporados. As\u00ed \u00e9 que hai procesadores de texto ou follas de c\u00e1lculo que os incorporan para que fagan edici\u00f3ns colaborativas. Os sistemas de control de versi\u00f3ns permiten desfacer os cambios dun documento \u00e1 anterior ou calquera outra previa modificaci\u00f3n. Grazas a iso os editores poden analizar os cambios feitos por outros autores, corrixir os erros e defenderse do vandalismo e do spam.\nOs controis de versi\u00f3ns poden ser centralizados ou descentralizados. Os centralizados empregan un repositorio centralizado onde todos os desenvolvedores env\u00edan os seus cambios do c\u00f3digo, ficheiros e/ou datos, como \u00e9 o caso de Subversion. Outros, os que se desenvolveron na \u00faltima d\u00e9cada como Git ou Mercurial, son descentralizados. Para estes cada copia nun computador act\u00faa como un repositorio e os cambios p\u00f3dense enviar e xunguir en calquera deles.\nPara os proxectos de m\u00faltiples desenvolvedores os sistemas de control de versi\u00f3ns son esenciais.. Un caso a destacar \u00e9 o emprego ge Git para o desenvolvemento do kernel de linux . Actualmente os controis de versi\u00f3ns m\u00e1is empregados son Baazar, Mercurial e Git.\nHistoria dos control de versi\u00f3ns.\nOs sistemas de control de versi\u00f3ns p\u00f3dense agrupar en tres per\u00edodos hist\u00f3ricos de desenvolvemento. Os primeiros sistemas de control, como RCS e SCCS, xestionaban a informaci\u00f3n por bloques, co que s\u00f3 unha persoa se pod\u00eda encargar de mudar un ficheiro de cada vez. Os seguintes, como foron CVS, Subversion e Team Foundation Server. Foron m\u00e1is permisivos e permitiron facer mudanzas simult\u00e1neas dos mesmo ficheiros. Mais, cada persoa ti\u00f1a que primeiro xunguir, unificar, os cambios no seu espazo de traballo e logo enviar ao repositorio central cos cambios xa unificados. Na \u00faltima xeraci\u00f3n de sistemas de control de versi\u00f3ns est\u00e1n Bazaar, Git e Mercurial. Estes sistemas non son centralizados e permiten xunguir e enviar os cambios de cada persoa por separado .\nSoftware de control de versi\u00f3ns.\nP\u00f3dense clasificar o software de control de versi\u00f3n actual segundo a aproximaci\u00f3n de xesti\u00f3n de cambios, que casa co seu desenvolvemento hist\u00f3rico. Poden ser de traballos s\u00f3 locais, no que cada desenvolvedor ou persoa usa o mesmo conxunto de ficheiros ou datos. Pode ser dun modelo cliente-servidor, no que todas os desenvolvedores empregan un \u00fanico repositorio central. Finalmente, poden ser distribu\u00eddos, nos que cada desenvolvedor traballa no seu propio repositorio e fai cambios e xunci\u00f3ns de xeito separado.\nAs principais ferramentas de control de versi\u00f3ns l\u00edstanse nas seguintes secci\u00f3ns."}
{"id": "360992", "revid": "1131", "url": "https://gl.wikipedia.org/wiki?curid=360992", "title": "Galer\u00eda de imaxes de lagos e lagoas de Galicia", "text": "Galer\u00eda de imaxes de lagos e lagoas de Galicia."}
{"id": "360994", "revid": "23204", "url": "https://gl.wikipedia.org/wiki?curid=360994", "title": "Manimal", "text": "Manimal \u00e9 unha serie de televisi\u00f3n estadounidense que emitida orixinalmente entre o 30 de setembro de 1983 at\u00e9 o 17 de decembro dese mesmo ano a trav\u00e9s da canle NBC. A serie c\u00e9ntrase na personaxe de Dr. Jonathan Chase (Simon MacCorkindale), un home que pos\u00fae a habilidade de transformarse nos animais que elixa. El emprega esta habilidade para axudar \u00e1 polic\u00eda a resolver crimes."}
{"id": "360995", "revid": "98629", "url": "https://gl.wikipedia.org/wiki?curid=360995", "title": "Illa de Malpelo", "text": "A illa de Malpelo \u00e9 unha illa oce\u00e1nica que se atopa no oc\u00e9ano Pac\u00edfico e que pertence \u00e1 Rep\u00fablica de Colombia; \u00e9 ademais, xunto coa illa Gorgona, a \u00fanica illa de Colombia en devanditas augas. \u00c9 parte do departamento de Valle del Cauca, pertencente \u00e1 xurisdici\u00f3n do concello de Buenaventura.\n\u00c9 unha das illas m\u00e1is visitadas do Pac\u00edfico colombiano cada ano por cient\u00edficos e mergulladores de todo o mundo, e \u00e9 vixiada pola Armada Nacional de Colombia para a conservaci\u00f3n da \u00e1rea, evitando a pesca ilegal e indiscriminada de tibur\u00f3ns, entre outras especies."}
{"id": "360996", "revid": "15490", "url": "https://gl.wikipedia.org/wiki?curid=360996", "title": "BIA", "text": ""}
{"id": "360998", "revid": "1131", "url": "https://gl.wikipedia.org/wiki?curid=360998", "title": "Galer\u00eda de imaxes da flora de Galicia", "text": "Galer\u00eda de imaxes da flora de Galicia."}
{"id": "361045", "revid": "25871", "url": "https://gl.wikipedia.org/wiki?curid=361045", "title": "Git", "text": "Git \u00e9 un sistema de control de versi\u00f3ns (VCS) que traza os cambios en ficheiros e permite a coordinaci\u00f3n de traballo en grupos de moitas persoas.\nEmpr\u00e9gase m\u00e1is para o desenvolvemento de software, pero \u00fasase para xestionar traballos sobre calquera tipo de ficheiros. \u00c9 un sistema de control de versi\u00f3ns distribu\u00eddo orientado \u00e1 ser r\u00e1pido, manter a integridade dos datos, e soportar modelos de traballo distribu\u00eddos e non lineais.\nGit creouno Linus Torvalds en 2005, pensando no desenvolvemento do kernel de Linux, e coa axuda no inicio doutros desenvolvedores do kernel. O actual administrador de git \u00e9 Junio Hamano.\nComo todos os sistemas de control de versi\u00f3ns distribu\u00eddos, e ao contrario dos sistemas cliente-servidor, cada cartafol de git\nde cada n\u00f3 \u00e9 un repositorio co historial ao completo, cheo de capacidades de trazado de versi\u00f3ns e independente do acceso a unha rede ou un servidor central.\nAo igual que o kernel de Linux, Git \u00e9 software libre. Distrib\u00faese baixo os termos da GNU General Public License versi\u00f3n 2."}
{"id": "361047", "revid": "85894", "url": "https://gl.wikipedia.org/wiki?curid=361047", "title": "Capela dos Santos Reis do Valado", "text": "A capela dos Santos Reis \u00e9 un templo relixioso situado no Valado (Bueu), adicado aos Reis Magos. \u00c9 a \u00fanica de Europa xunto coa catedral de Colonia (Alema\u00f1a), baixo a advocaci\u00f3n dos Magos de Oriente. Foi dese\u00f1ada por Urbano Lugr\u00eds. Est\u00e1 coidada por unha asociaci\u00f3n que cada 6 de xaneiro organiza unha pequena romar\u00eda.\nHistoria.\nEn 1686 a capela foi creada polos propietarios do pazo de Castrelo. Foi inaugurada en 1686 polo p\u00e1rroco de Bueu, Fernando de la R\u00faa Freire. A capela caeu en desuso e derrubouse, e as numerosas representaci\u00f3ns en pedra espall\u00e1ronse por distintas casas da Vila. Conservouse unha pequena fornela coa imaxe do rei Baltasar, o que mantivo viva a devoci\u00f3n.\nEn 1948 o Concello acordou constru\u00edr unha nova capela, e encargou a Urbano Lugr\u00eds o dese\u00f1o e a Victoriano Barcala a construci\u00f3n. No Museo Mass\u00f3 cons\u00e9rvanse os bocexos orixinais do dese\u00f1o. Lugr\u00eds definiu este santuario como a s\u00faa grande obra, e dese\u00f1ou tam\u00e9n o retablo do seu interior. O novo templo foi inaugurado o 4 de outubro de 1953. Por\u00e9n, na d\u00e9cada de 1970 comezou a derrubarse o tellado e desapareceron algunhas das figuras ornamentais e mesmo un retablo de tres corpos, tallado polos irm\u00e1ns Ribas de Santiago con tres cadros e dese\u00f1o de Lugr\u00eds.\nArquitectura.\n\u00c9 unha pequena construci\u00f3n de planta rectangular (5 x 6 m aprox.), con cuberta a catro augas. Na fachada ten un arco de medio punto apoiado en basamenta de cadeirado que sobresae da li\u00f1a de fachada facendo un p\u00f3rtico. Coroa o arco unha especie de crism\u00f3n cunha cruz aspada. Est\u00e1 decorado con motivos mari\u00f1eiros: un barco de vela, \u00e1ncora de almirante, peixe, cuncha de vieira, gaivota, rosa dos ventos e balea, moi caracter\u00edsticos do estilo de Lugr\u00eds. A \u00e1mbolos dous lados da porta hai dous contrafortes impostos cunhas fornelas, que no seu d\u00eda albergaban as imaxes de San Xos\u00e9 e da Virxe. No ano 2005 coloc\u00e1ronse d\u00faas novas imaxes en substituci\u00f3ns das orixinais perdidas.\nNos laterais tam\u00e9n existen catro falsos contrafortes, columnas p\u00e9treas con cadanseu evanxelista que ornamentan a capela (un deles non orixinal). Os modill\u00f3ns que simulan o soporte do sa\u00ednte est\u00e1n decorados con cunchas de vieira. En cada fachada lateral existe unha fiestra en arco de medio punto e decorada, cunha roda de tem\u00f3n a sur e unha \u00e1ncora a norte. A fachada posterior est\u00e1 rematada por unha espadana en arco."}
{"id": "361050", "revid": "1822", "url": "https://gl.wikipedia.org/wiki?curid=361050", "title": "Vega y Verdugo", "text": ""}
{"id": "361051", "revid": "89787", "url": "https://gl.wikipedia.org/wiki?curid=361051", "title": "Osmerus eperlanus", "text": "Osmerus eperlanus \u00e9 unha especie de peixe tele\u00f3steo da orde dos osmeriformes pertencente ao x\u00e9nero \"Osmerus\", que vive nas costas do Atl\u00e1ntico oriental, desde o mar B\u00e1ltico at\u00e9 a Breta\u00f1a francesa, podendo chegar \u00e1s veces at\u00e9 o golfo de Biscaia, e no norte de Rusia, nos mares Branco e de Barents, xa no oc\u00e9ano \u00c1rtico.\nPode vivir tanto no mar como nas augas doces o nas salobres (alg\u00fans individuos son an\u00e1dromos.\nCo\u00f1\u00e9cese en galego como eperl\u00e1n europeo.\nO nome eperl\u00e1n, prov\u00e9n do franc\u00e9s \"\u00e9perlan\", e este do franco *\"spirling\", do que derivan tam\u00e9n os seus nomes en alem\u00e1n (\"Spierling\") e en neerland\u00e9s (\"spirling\").\nO ep\u00edteto europeo sinala a s\u00faa distribuci\u00f3n xeogr\u00e1fica, xa que a outra especie reco\u00f1ecida do x\u00e9nero, \"Osmerus mordax\", e outra pos\u00edbel, s\u00f3 reco\u00f1ecida por alg\u00fans autores, \"Osmerus spectum\", son de distribuci\u00f3n norteamericana.\nCaracter\u00edsticas.\nAs s\u00faas principais caracter\u00edsticas morfol\u00f3xicas son:\nBiolox\u00eda.\nH\u00e1bitat e distribuci\u00f3n.\nO eperl\u00e1n europeo \u00e9 un peixe que vive no mar, en augas doces e salobres; pel\u00e1xico-ner\u00edtico, e an\u00e1dromo, a profundidades duns 50 m, en augas temperadas, preferibelmente duns 10\u00a0\u00b0C de temperatura.\nDistrib\u00faese polo norte do oc\u00e9ano Atl\u00e1ntico oriental (e o sur do oc\u00e9ano \u00c1rtico), entre os 70 \u00b0N e os 43\u00b0N, e entre os 9 \u00b0W e os 55 \u00b0E. Est\u00e9ndese desde as costas do mar Branco e do B\u00e1ltico cara ao sur, polas das illas Brit\u00e1nicas, o sur do mar do Norte e o oeste de Francia, sendo o esteiro da Xironda o l\u00edmite sur da s\u00faa \u00e1rea de dispersi\u00f3n.\nOs esp\u00e9cimes que viven no mar fano preto da costa, en grandes cardumes migratorios, pero tam\u00e9n hai numerosas poboaci\u00f3ns illadas nos lagos de auga doce das zonas costeiras do norte, reliquias da \u00faltima glaciaci\u00f3n. A subespecie \"Osmerus eperlanus eperlanus\", rexistrada nas zonas pr\u00f3ximas aos mares Branco e de Barents, e cara ao oeste, a trav\u00e9s das do mar B\u00e1ltico at\u00e9 Dinamarca, \u00e9 principalmente lacustre. Mentres que a subespecie \"Osmerus eperlanus schonfoldi\" \u00e9 simp\u00e1trica coa anterior en partes da costa de Polonia e Dinamarca no mar B\u00e1ltico, \u00e9 principalmente an\u00e1droma.\nNutrici\u00f3n.\nO eperl\u00e1n europeo alim\u00e9ntase de cop\u00e9podos e outros crust\u00e1ceos e pequenos animais planct\u00f3nicos, e os exemplares m\u00e1is grandes tam\u00e9n poden comer peixes pequenos.\nReproduci\u00f3n.\nAs poboaci\u00f3ns que viven en augas salobres alcanzan a maduez sexual entre os 3 e os 4 anos, cando miden de 15 a 18\u00a0cm, e as dulciacu\u00edcolas aos 1-2 anos, cando miden entre os 8 e os 10\u00a0cm.\nAs formas migratorias penetran nos r\u00edos para a desova, que transcorre entre os meses de febreiro a maio, dependendo da tempetratura da auga, e se produce en fondos areosos ou de grava.\nAs femias poden producir entre 8 000 e 50 000 oivos, que son de cor amarela e duns 0,6 a 0,9\u00a0mm de di\u00e1metro. Os ovos quedan adheridos ao fondo, e eclosionan tras 3 ou 5 semanas.\nAs larvas despr\u00e1zanse polos r\u00edos cara a abaixo, at\u00e9 chegaren aos estuarios, onde completan o seu desenvolvemento.\nTaxonom\u00eda.\nDescrici\u00f3n.\nEsta especie foi descrita en 1758 polo naturalista sueco Carl von Linn\u00e9, na 10\u00aa edici\u00f3n do seu \"[[Systema Naturae]\"], baixo o nome de \"Salmo eperlanus\".\nPosteriormente foi reclasificada dentro do x\u00e9nero \"Osmerus\" (que tam\u00e9n creou [[Linneo]] en 1758). C\u00f3mpre sinalar que os osm\u00e9ridos son moi semellantes, en forma e h\u00e1bitos, aos [[salmoniformes]], e que durante moito tempo estiveron integrados naquela orde (a a\u00ednda hoxe alg\u00fans autores sit\u00faanos al\u00ed).\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos [[sin\u00f3nimo]]s:\nUsos.\n[[Ficheiro:Osmerus eperlanus.JPG|miniatura|240px|Eperl\u00e1n europeo capturado por un [[pesca|pescador deportivo]].]] \n[[Ficheiro:Fot08.jpg|miniatura|240px|\"Osmerus eperlanus\" fritos, nun restaurante de [[Hamburgo]].]]\nO eperl\u00e1n europeo \u00e9 unha especie obxecto de [[pesca]] para o consumo humano. Capt\u00farase principalmente en [[Rusia]] e no [[B\u00e1ltico]], onde adoita consumirse afumado.\nAspectos pesqueiros.\nDurante a [[desova]] os eperl\u00e1ns poden ser facilmente apa\u00f1ados con [[arte de pesca|redes]]. F\u00f3ra da temporada de desova, no outono, moitos eperl\u00e1ns se encontran nos [[porto (comunicaci\u00f3ns)|portos]] da costa do [[mar B\u00e1ltico]], onde poden ser capturados con [[carnada]]s adecuadas.\nEn \u00e9pocas anteriores pod\u00edan ser capturados en grandes cantidades nos r\u00edos, mediante cestos en lugar de redes. En tempos modernos chegaron a ter unha case nula importancia real porque s\u00f3 pod\u00edan collerse en r\u00edos contaminados e en cantidades moi pequenas, polo que os eperl\u00e1ns non ti\u00f1an gran demanda.\nPero hoxe en d\u00eda, dado que mellorou a calidade da auga dos r\u00edos, a s\u00faa importancia volve a ser cada vez m\u00e1is grande, e hai moitos bares e restaurantes levados polos mesmos pescadores.\nAspectos culinarios.\nA\u00ednda que o eperl\u00e1n europeo \u00e9 un peixe moi pequeno, \u00e9 moi apreciado como alimento. Se lle tira a cabeza, pero a cola e as espi\u00f1as non, porque son moi suaves. Xeralmente c\u00f3mese coa man, e xeralmente frito. No norte de [[Alema\u00f1a]] \u00e9 moi popular o seu consumo, tradicionalmente rebozados en fari\u00f1a de [[centeo]] e logo fritidos con [[manteiga]] acompa\u00f1ada de [[touci\u00f1o]].\nEn [[Hamburgo]] hai un distrito denominado \"Stintfang\" (olor a eperl\u00e1n), que indica isto, e en [[Luneburgo]] (na [[Baixa Saxonia]]) hai unha r\u00faa cunha restra de bares e restaurantes onde se consome este peixe, a \"Stintmarkt\". P\u00f3dense servir acompa\u00f1ados con patacas asadas, ensalada, ou salsa de \"Apfelmus\" ou maz\u00e1.\nNa cidade [[Rusia|rusa]] de [[San Petersburgo]] o eperl\u00e1n est\u00e1 considerado como un manxar especial, famoso polo seu olor a \"cogombro\". De marzo a abril \u00e1brese a temporada cunh manchea de vendedores ambulantes ofrecendo a mercanc\u00eda fresca; o olor a cogombro permite aos clientes encontralos facilmente. Nalg\u00fans restaurantes, e en moitas casas, preparan eperl\u00e1ns para a cena; os peixes reb\u00f3zanse con fari\u00f1a triga e fr\u00edense suavemente. Os eperl\u00e1ns tam\u00e9n se consomen afumados e en escabeche, como os [[arenque]]s.\nEstado de conservaci\u00f3n.\nA [[Uni\u00f3n Internacional para a Conservaci\u00f3n da Natureza e dos Recursos Naturais]] cualificou, desde o ano [[2008]], o status desta especie como \"LC\" (pouco preocupante), cualificaci\u00f3n que mant\u00e9n a d\u00eda de hoxe, debido a que ten unha ampla distribuci\u00f3n e non se co\u00f1ecen ameazas xeneralizadas importantes. Por\u00e9n, localmente et\u00e1 ameazada pola contaminaci\u00f3n e polas barreiras quje impiden a s\u00faa migraci\u00f3n.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Osmeriformes]]\n[[Categor\u00eda:Peixe e produtos da pesca]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]"}
{"id": "361052", "revid": "22795", "url": "https://gl.wikipedia.org/wiki?curid=361052", "title": "Eperl\u00e1n europeo", "text": ""}
{"id": "361053", "revid": "98629", "url": "https://gl.wikipedia.org/wiki?curid=361053", "title": "Lago V\u00e4nern", "text": "O V\u00e4nern \u00e9 o lago m\u00e1is grande de Suecia, o m\u00e1is grande da Uni\u00f3n Europea e o terceiro m\u00e1is grande de toda Europa despois dos lagos Ladoga e Onega en Rusia. Est\u00e1 situado nas provincias de V\u00e4sterg\u00f6tland, Dalsland e V\u00e4rmland, no suroeste do pa\u00eds.\nHistoria.\nXeoloxicamente o lago formouse despois da derradeira glaciaci\u00f3n, hai uns 10.000 anos; cando o xeo se fundiu toda a anchura de Suecia cubr\u00eduse de auga, creando un estreito entre Kattegat e o golfo de Botnia. Debido ao conseguinte axuste isost\u00e1tico, lagos como o V\u00e4nern e o V\u00e4ttern quedaron atrapados. Como resultado, a\u00ednda quedan especies da era glacial que non adoitan a atoparse en lagos de auga doce, como o anf\u00edpodo \"Monoporeia affinis\". O 6 de maio de 2009 atopouse un barco viquingo no fondo do lago.\nUnha historia contada polo mit\u00f3grafo island\u00e9s do s\u00e9culo XIII Snorri Sturluson na s\u00faa obra \"Prose Edda\" sobre a orixe do lago M\u00e4laren foi probablemente sobre o V\u00e4nern na s\u00faa orixe: o rei sueco Gylfi prometeu a unha muller, Gefjun, tanta terra como catro bois puidesen arar nun d\u00eda e nunha noite, pero ela usou bois da terra dos xigantes, e ademais arrincou a terra e arrastrouna cara ao mar, onde se converteu na illa de Selandia. \"Snorra Edda\" di que \"as entradas no lago se corresponden cos promontorios en Selandia\"; xa que este feito \u00e9 m\u00e1is certo no V\u00e4nern, o mito probablemente na s\u00faa orixe falase deste lago e non do M\u00e4laren.\nA Batalla no lago xeado de V\u00e4nern foi unha batalla do s\u00e9culo VI rexistrada nas sagas Norse e aparece referido no poema \u00e9pico anglosax\u00f3n \"Beowulf\". En \"Beowulf\" o V\u00e4nern dise que est\u00e1 preto da localizaci\u00f3n do \"mont\u00edculo dos Drag\u00f3ns\" en Earnan\u00e6s.\nXeograf\u00eda.\nO V\u00e4nern cobre unha \u00e1rea de 5 655\u00a0km\u00b2. A s\u00faa superficie est\u00e1 44 metros sobre o nivel do mar e ten unha profundidade media de 27 m. A profundidade m\u00e1xima do lago \u00e9 de 106 metros.\nXeograficamente est\u00e1 situado na fronteira entre as rexi\u00f3ns suecas de G\u00f6taland e Svealand, dividido entre varias provincias: o corpo occidental do lago co\u00f1\u00e9cese como Dalbosj\u00f6n, coa s\u00faa parte principal pertencendo a Dalsland; o corpo oriental co\u00f1\u00e9cese como V\u00e4rmlandsj\u00f6n, a parte do norte pertence a V\u00e4rmland e a do sur a V\u00e4sterg\u00f6tland.\nO seu principal tributario \u00e9 o r\u00edo Klar\u00e4lven, que desemboca no lago na cidade de Karlstad, na ribeira norte. Outros tributarios son o Gullsp\u00e5ngs\u00e4lven, o By\u00e4lven e o Nors\u00e4lven. \u00c9 drenado ao suroeste polo G\u00f6ta \u00e4lv, que forma parte da Canle G\u00f6ta, unha canle de navegaci\u00f3n constru\u00edda no s\u00e9culo XIX que une Gotemburgo co mar B\u00e1ltico pasando a trav\u00e9s do V\u00e4nern e do lago V\u00e4ttern.\nAs oportunidades econ\u00f3micas que ofrece o V\u00e4nern est\u00e1n ilustradas polas cidades que o rodean, que durante s\u00e9culos viviron da pesca e de permitir un trasporte doado ao mar de Kattegat a trav\u00e9s do G\u00f6ta \u00e4lv. Entre estas cidades est\u00e1n Karlstad (con t\u00edtulo de codade dende 1584), Kristinehamn (1642), Mariestad (1583), Lidk\u00f6ping (1446) V\u00e4nersborg (1644), \u00c5m\u00e5l (1643), S\u00e4ffle (1951), e indirectamente Trollh\u00e4ttan (1916).\nO arquip\u00e9lago de Djur\u00f6 rodea a illa do mesmo nome no medio do lago, e hoxe en d\u00eda ten o status de parque nacional, sendo co\u00f1ecido como o Parque nacional de Djur\u00f6.\nA meseta de Kinnekulle \u00e9 unha popular atracci\u00f3n tur\u00edstica preto da ribeira suroriental do V\u00e4nern ao ter as mellores vistas sobre o lago xa que est\u00e1 elevada ao redor de 270 metros sobre o nivel da auga. Outra monta\u00f1a pr\u00f3xima \u00e9 Halleberg, a uns 50\u00a0km ao suroeste de Kinnekulle."}
{"id": "361054", "revid": "89787", "url": "https://gl.wikipedia.org/wiki?curid=361054", "title": "Indicat\u00f3ridos", "text": "Os indicat\u00f3ridos (Indicatoridae) son unha familia de aves case paserinas da orde Piciformes, xeralmente co\u00f1ecidos como paxaros indicadores e, nalg\u00fans idiomas, gu\u00edas do mel. Viven no Vello Mundo tropical, co maior n\u00famero das especies en \u00c1frica e d\u00faas en Asia. Estas aves son co\u00f1ecidas porque d\u00faas das especies interaccionan cos humanos gui\u00e1ndoos a onde hai colmeas de abellas para que os homes recollan o mel e despois elas comen as larvas das abellas e a cera que quedan na colmea destru\u00edda. Na s\u00faa reproduci\u00f3n alg\u00fans funcionan como parasitos, xa que po\u00f1en ovos en ni\u00f1os alleos ao estilo dos cucos.\nDescrici\u00f3n.\nA maior\u00eda dos indicat\u00f3ridos son de cores apagadas, a\u00ednda que alg\u00fans te\u00f1en cores amarelos brillantes. Todos te\u00f1en plumas externas das colas claras, que son brancas en todas as especies africanas.\nEst\u00e1n entre os poucos paxaros que se alimentan regularmente de cera\u2014cera de abella na maior\u00eda das especies\u2014, e presumiblemente as secreci\u00f3ns c\u00e9reas de insectos Coccoidea no caso das aves do x\u00e9nero \"Prodotiscus\" e en menor medida \"Melignomon\" e as especies menores do x\u00e9nero \"Indicator\". Tam\u00e9n se alimentan de larvas da avela\u00ed\u00f1a \"Galleria mellonella\", larvas de abellas, e de insectos voadores e trepadores, ara\u00f1as, e froitos ocasionais. Moitas especies \u00fanense a bandadas de especies mixtas para a alimentaci\u00f3n.\nComportamento.\nPaxaros gu\u00edas.\nOs indicadores son famosos polo h\u00e1bito observado nunha ou d\u00faas das s\u00faas especies de guiar os humanos \u00e1s colmeas de abellas. Unha vez que os homes abren a colmea e recollen o mel, a ave alim\u00e9ntase das larvas de abella e cera dos restos rotos da colmea. Este comportamento foi moi ben estudado no \"Indicator indicator\"; algunhas autoridades (seguindo a Friedmann, 1955) consideran que tam\u00e9n ten este h\u00e1bito a especie \"Indicator variegatus\", mentres que outros non est\u00e1n de acordo con isto (Short e Horne, 2002). Estes indicadores silvestres demostraron que te\u00f1en a capacidade de comprender a chamada humana para que os axude a localizar o mel. Malia a cerenza popular, non hai probas de que estas aves gu\u00eden tam\u00e9n cara ao mel ao ratel, a\u00ednda que hai v\u00eddeos que aparentemente mostran polo menos alg\u00fan tipo de relaci\u00f3n.\nPor\u00e9n, a maior\u00eda dos membros desta familia non gu\u00edan os humanos ao mel.\nReproduci\u00f3n.\nO comportamento reprodutor de oito das especies dos x\u00e9neros \"Indicator\" e \"Prodotiscus\" co\u00f1\u00e9cese ben. Son todos parasitos de crianza, xa que po\u00f1en os ovos nun ni\u00f1o doutra especie, depositando os ovos nunha serie duns cinco durante un per\u00edodo de sete d\u00edas. A maior\u00eda prefire facer isto en especies que ani\u00f1an en buratos, como os Lybiidae e Picidae, pero os do x\u00e9nero \"Prodotiscus\" parasitan especies como Zosteropidae e Sylvidae. As cr\u00edas do paxaro indicador ao eclosionaren tiran f\u00f3ra do ni\u00f1o os piti\u00f1os dos seus h\u00f3spedes te\u00f1en peteiros ganchudos cos que perforan os ovos do h\u00f3spede ou matan con eles as cr\u00edas.\nOs indicadores africanos deixan os ovos en ni\u00f1os subterr\u00e1neos doutras especies de paxaros comedores de abellas. A femia do indicador aseg\u00farase que as s\u00faas cr\u00edas eclosionar\u00e1n antes incubando os ovos internamente un d\u00eda m\u00e1is do normal antes de po\u00f1elo no ni\u00f1o alleo, e despois as cr\u00edas eliminan os h\u00f3spedes e son criadas polos pais h\u00f3spedes.\nEspecies.\nOs Indicatoridae conte\u00f1en dezasete especies en catro x\u00e9neros:\nFamilia: Indicatoridae"}
{"id": "361055", "revid": "27155", "url": "https://gl.wikipedia.org/wiki?curid=361055", "title": "Indicat\u00f3rido", "text": ""}
{"id": "361056", "revid": "27155", "url": "https://gl.wikipedia.org/wiki?curid=361056", "title": "Indicatoridae", "text": ""}
{"id": "361057", "revid": "89787", "url": "https://gl.wikipedia.org/wiki?curid=361057", "title": "Pinkwashing", "text": "Pinkwashing (lavado rosa ou lavado de imaxe rosa) \u00e9 un pr\u00e9stamo ling\u00fc\u00edstico (do ingl\u00e9s \"pink\", rosa, e \"whitewash\", blanquear ou encubrir) para referirse, no contexto dos dereitos LGTB, \u00e1 variedade de estratexias pol\u00edticas e de mercadotecnia dirixidas \u00e1 fomento de produtos, empresas ou instituci\u00f3ns apelando \u00e1 s\u00faa \"amabilidade cara aos gais\".\nA expresi\u00f3n \u00e9 especialmente usada para referirse ao lavado de imaxe do Estado de Israel que, promovendo \u00e1 s\u00faa poboaci\u00f3n LGTBI, disfraza a violaci\u00f3n sistem\u00e1tica dos Dereitos Humanos da poboaci\u00f3n palestina. A trav\u00e9s de proxectar a aparencia de ser un territorio simpatizante LGTB, a poboaci\u00f3n LGTBI pode chegar a sentirse identificada coas posici\u00f3ns pol\u00edticas do Estado (homonacionalismo), participar da islamofobia institucionalizada ao considerar que a poboaci\u00f3n musulm\u00e1 \u00e9 necesariamente hom\u00f3foba ou obviar a discriminaci\u00f3n sufrida no seu propio pa\u00eds.\nO termo foi orixinalmente proposto pola \"Breast Cancer Action\" para identificar \u00e1s empresas que aseguraban apoiar \u00e1s mulleres con cancro de mama, mentres que en realidade pretend\u00edan obter maiores beneficios e mellorar a s\u00faa imaxe de marca ao incorporar \u00e1 s\u00faa publicidade unha causa caritativa."}
{"id": "361060", "revid": "98629", "url": "https://gl.wikipedia.org/wiki?curid=361060", "title": "Bruce Dickinson", "text": " \nPaul Bruce Dickinson, nado o 7 de agosto de 1958 e co\u00f1ecido profesionalmente como Bruce Dickinson, \u00e9 un cantante, compositor, m\u00fasico, piloto, autor e locutor ingl\u00e9s. \u00c9 o cantante da banda de heavy metal Iron Maiden e \u00e9 co\u00f1ecido polo seu amplo rango vocal e a s\u00faa enerx\u00e9tica presenza no escenario.\nNado en Worksop, Nottinghamshire, Dickinson iniciou a s\u00faa carreira na m\u00fasica liderando pequenos grupos nos anos 70 mentres estudaba, primeiro en Sheffield e despois na universidade en Londres. En 1979 uniuse \u00e1 banda de New wave of British heavy metal Samson, coa cal ga\u00f1ou algunha popularidade co nome art\u00edstico \"Bruce Bruce\" e apareceu en dous \u00e1lbums de estudio. Deixou Samson en 1981 para unirse a Iron Maiden, substitu\u00edndo a Paul Di'Anno, estre\u00e1ndose no seu \u00e1lbum de 1982 \"The Number of the Beast\". Durante a s\u00faa primeira etapa co grupo, Iron Maiden publicou unha serie de \u00e1lbums que chegaron a ser discos de platinou ou ouro tanto no Reino Unido como nos Estados Unidos nos anos 80.\nDickinson deixou Iron Maiden en 1993 (sendo substitu\u00eddo por Blaze Bayley) para facer carreira en solitario, experimentando con varios estilos do heavy metal e do rock. Regresar\u00eda \u00e1 banda en 1999, xunto co guitarrista Adrian Smith, publicando posteriormente cinco \u00e1lbums de estudio. Dende o seu regreso a Iron Maiden editar\u00eda un \u00e1lbum m\u00e1is en solitario en 2005, \"Tyranny of Souls\". O seu curm\u00e1n, Rob Dickinson, \u00e9 o antigo cantante da banda de rock alternativo brit\u00e1nica Catherine Wheel, mentres que o seu fillo, Austin, \u00e9 o l\u00edder do grupo de metalcore Rise to Remain.\n\u00c1 parte da s\u00faa carreira na m\u00fasica, Dickinson \u00e9 ben co\u00f1ecido pola s\u00faa ampla variedade de actividades. Entre elas destaca a s\u00faa carreira como piloto comercial en Astraeus Airlines, which led to a number of media-reported ventures such as captaining Iron Maiden's converted charter aeroplane, Ed Force One, during their world tours. Tras o cesamento de actividades de Astraeus fundou a s\u00faa propia empresa de mantemento de avi\u00f3ns e adestramento de pilotos en 2012, Cardiff Aviation. Dickinson presentou o seu propio programa de radio na BBC Radio 6 Music dende 2002 ata 2010, e tam\u00e9n presentou documentais de televisi\u00f3n, escribiu novelas e gui\u00f3ns de cine, creou unha exitosa cervexa con Robinsons Brewery e competiu internacionalmente como esgrimista.\nTraxectoria.\nPrimeiros anos.\nPaul Bruce Dickinson naceu en Worksop, Nottinghamshire. A s\u00faa nai Sonia traballaba a tempo parcial nunha zapater\u00eda, e o seu pai Bruce era mec\u00e1nico no ex\u00e9rcito. O nacemento de Dickinson fixo que a parella, que naquel momento eran adolescentes, casase. Inicialmente foi educado polos seus av\u00f3s; o seu av\u00f3 traballaba na mina de carb\u00f3n local e a s\u00faa avoa era ama de casa. Este feito aparece referido na s\u00faa canci\u00f3n \"Born In '58\" do \u00e1lbum \"Tattooed Millionaire\".\nDickinson comezou o colexio no Manton Primary de Worksop mentres os seus pais se mudaba a Sheffield. Pouco despois, cando ti\u00f1a 6 anos, tam\u00e9n marchou a Sheffield, a onde foi a un colexio de primaria en Manor Top. Despois de seis meses os pais decidiron matriculalo nun pequeno colexio privado chamado Sharrow Vale Junior. Debido aos constantes movementos, Dickinson dixo que ese per\u00edodo da s\u00faa vida ensinoulle a ser autosuficiente xa que era incapaz de facer amigos \u00edntimos. Dickinson tivo unha irm\u00e1 m\u00e1is nova, a xinete profesional Helena Stormanns, que naceu en 1963. Bruce tratou illarse dela o m\u00e1ximo posible cando era novo, supostamente resentido porque, a diferenza do seu, o embarazo e nacemento de Helena foi programado.\nA primeira experiencia musical de Dickinson foi bailando no sal\u00f3n dos seus av\u00f3s co tema \"The Twist\" de Chubby Checker, cando a\u00ednda viv\u00eda con eles en Worksop. O primeiro disco que lembra ter foi o sinxelo de The Beatles \"She Loves You\", conseguindo que o seu av\u00f3 llo mercase e que o fixo interesarse m\u00e1is na m\u00fasica. Intentou tocar unha guitarra ac\u00fastica que pertenc\u00eda ao seu pai, pero se lle encheron os dedos de bochas.\nNa \u00e9poca na que se mudou a Sheffield, os pais de Dickinson ga\u00f1aban uns bos cartos mercando propiedades, restaur\u00e1ndoas e vend\u00e9ndoas posteriormente. Como resultado, Dickinson pasou gran parte da s\u00faa infancia vivindo en lugares en construci\u00f3n, ata que os seus pais mercaron unha pensi\u00f3n nun garaxe en quebra onde o seu pai comezou a vender coches de segunda man. Os ingresos dos seus exitosos negocios d\u00e9ronlles a oportunidade de enviar a Dickinson, que ent\u00f3n ti\u00f1a 13 anos, a un internado, elixindo Oundle, un colexio privado en Northamptonshire. Dickinson non se opuxo a afastarse da s\u00faa casa porque no constru\u00edra \"ning\u00fan apego real\" cos seus pais, ao ser criado polos seus av\u00f3s ata os seis anos.\nEn Oundle, Dickinson foi acosado continuamente polos rapaces maiores de Sidney House, a pensi\u00f3n \u00e1 que pertenc\u00eda, algo que el describiu \"como unha tortura sistem\u00e1tica\" e fixo que se convertese nun paria. Os seus intereses en Oundle eran frecuentementes militares; cofundou a sociedade de \"wargames\" do colexio xunto con Mike Jordan, e chegou a ter alg\u00fan poder na forza de cadetes do centro, coa cal tivo a oportunidade de manexar munici\u00f3n real, que usou para crear trampas.\nOundle foi onde Dickinson comezou a interesarse polo hard rock tras escoitar a canci\u00f3n de Deep Purple \"Child in Time\" tocada noutra habitci\u00f3n de estudantes. Como resultado, o primeiro \u00e1lbum que mercou foi o \"In Rock\" de Deep Purple, que creou o seu interese na m\u00fasica rock. Despois de \"In Rock\", Bruce mercar\u00eda o \"Black Sabbath\", o \"Aqualung\" de Jethro Tull e o \"Tarkus\" de Emerson, Lake &amp; Palmer. Cada semestre, unha banda pod\u00eda tocar no colexio e a primeira delas que Dickinson viu cham\u00e1base Wild Turkey, que contaba co antigo baixista de Jethro Tull Glenn Cornick. Despois diso, viu a Van der Graaf Generator e a Arthur Brown.\nDickinson inicialmente quer\u00eda tocar a bater\u00eda, pero despois conseguiu un bongos da sala de ensaio. Bruce lembra tocar \"Let It Be\" co seu amigo Mike Jordan, momento durante o cal Dickinson descubriu a s\u00faa voz mentres animaba a Jordan a cantar as notas altas. Pouco despois Dickinson foi expulsado de Oundle por participar nunha broma onde mexara na cea do director.\nTras volver a casa en Sheffield en 1976, Dickinson matriulouse na King Edward VII School, onde se uniu \u00e1 s\u00faa primeira banda. Escoitara a outros dous alumnos falar de que o seu grupo precisaba un cantante e ofreceuse inmediatamente. Ensaiaban no garaxe do pai do bater\u00eda, e a banda quedou impresionada coa forma de cantar de Dickinson, anim\u00e1ndoo a mercar o seu primeiro micr\u00f3fono. O seu primeiro oncerto tivo lugar na Broadfield Tavern en Sheffield. Orixinalmente chamada \"Paradox\", a banda cambiou o seu nome despois de que Dickinson suxerise \"Styx\", inconsciente de que xa hab\u00eda un grupo estadounidense co mesmo nome. Apareceron nos xornais locais cando un traballador do aceiro foi despertado mentres tocaban e intentou esnaquizar a bater\u00eda do grupo. Pouco despois a banda separar\u00edase.\nUniversidade.\nTras deixar a escola Dickinson confesou, \"Non sab\u00eda realmente o que quer\u00eda facer\". A primeira cousa que fixo foi unirse \u00e1 reserva do ex\u00e9rcito durante seis meses. A\u00ednda que lle gustou o seu tempo na reserva, Dickinson decatouse de que non era unha opci\u00f3n de carreira, polo que solicitou matricularse no Queen Mary College de Londres para estudar Historia. Os seus pais quer\u00edano no ex\u00e9rcito, pero d\u00edxolles que el quer\u00eda ter un grao primeiro, o que funcionou como a s\u00faa \"historia de cobertura\", e inmediatamente comezou a tocar en bandas.\nNa universidade Dickinson participou co Comit\u00e9 de Entretementos: \"un d\u00eda eras \"roadie\" para The Jam, ao seguinte estabas po\u00f1endo un pano de fondo de Stonehenge para Hawkwind ou calquera cousa\". En 1977 Dickinson co\u00f1eceu a Paul \"Noddy\" White, un multiinstrumentista que ti\u00f1a alg\u00fan equipo de son, e co cal Dickinson, xunto co bater\u00eda Steve Jones, formar\u00eda unha banda chamada Speed. Segundo Dickinson, a banda chamouse as\u00ed polo xeito no cal tocaban, e vez de como unha referencia \u00e1 droga. En Speed Dickinson comezou a escribir o seu propio material despois de que White lle ensinase a tocar tres acordes coa guitarra.\nA\u00ednda que Speed realizar\u00eda varios concertos no pub Green Man en Plumstead, a banda non durou moito, a\u00ednda que animou a Dickinson a continuar traballando para converterse en m\u00fasico. Dickinson viu un anuncio en \"Melody Maker\" que dic\u00eda: \"B\u00fascase cantante para proxecto de gravaci\u00f3n\" e respostou inmediatamente. Gravou unha cinta demo e enviouna cunha nota que po\u00f1\u00eda: \"Por certo, se credes que o canto \u00e9 unha merda, hai algunhas cousas de John Cleese gravadas na outra cara que poder\u00edades atopar divertidas\". Aos membros do grupo gustoulles o que escoitaron e convidaron a Dickinson ao estudio para facer \"Dracula\", a primeira canci\u00f3n que gravou. A banda cham\u00e1base Shots e estaba formada por dous irm\u00e1ns, Phil e Doug Siviter. O tema aparecer\u00f3a posteriormente no segundo disco do recompilatorio \"The Best of Bruce Dickinson\". Os irm\u00e1ns quedaron impresionados coas habilidades vocais de Dickinson e ped\u00edronlle unirse ao seu grupo.\nDickinson tocou en pubs con Shots regularmente para pequenas audiencias. Unha noite en particular, Dickinson parou de s\u00fapeto nunha canci\u00f3n e comezou a entrevistar a un home entre o p\u00fablico, dic\u00edndolle que non prestaba a suficiente atenci\u00f3n. Conseguiu unha resposta tan boa que comezou a facelo todas as noites ata que se converteu nunha rutina usada para captar a atenci\u00f3n do p\u00fablico. Dickinson afirma que esa experiencia ensinoulle como ser un l\u00edder.\nO seguinte paso na carreira de Dickinson d\u00e9use nun pub chamado Prince of Wales en Gravesend, Kent, onde Shots tocaba frecuentemente, cando Barry Graham (\"Thunderstick\") e Paul Samson fixeron unha visita. Impresionados pola actuaci\u00f3n falaron con Dickinson e convid\u00e1rono a ser o seu novo cantante. Dickinson aceptou unirse \u00e1 s\u00faa banda, Samson, pero s\u00f3 cando rematase os exames finais de Historia d\u00faas semanas despois. Ata ese momento estivera descoidando os seus estudos, e como resultado a universidade intentara expulsalo por suspender os exames do segundo ano e non pagar as taxas de aloxamento, pero salvouse polo seu papel como Oficial de Entretementos. Despois de facer os traballos de todo o semestre en tan s\u00f3 2 semanas e de estudar para os exames no \u00faltimo momento finalmente aprobar\u00eda.\nSamson: 1979-1981.\nDespois de co\u00f1ecer a Paul Samson e a Barry Purkis no Prince of Wales, e mentres a\u00ednda estaba faceno os seus exames finais, Dickinson uniuse no escenario a Samson en Bishop's Stortford para interpretar unha das s\u00faas canci\u00f3ns, \"Rock Me Baby\", cementando o seu papel como novo vocalista.\nA banda xa publicara o seu \u00e1lbum de estrea, \"Survivors\", en 1979 a trav\u00e9s dun selo independente, dous meses antes de que chegase Dickinson. Tras rematar os seus traballos na universidade reuniuse co grupo nos estudios Greenwich's Wood Wharf para aprenderse o \u00e1lbum. A\u00ednda que os temas non encaixaban co seu estilo vocal, a banda compuxo rapidamente a meirande parte os temas do seu seguinte traballo, \"Head On\", nas primeiras sesi\u00f3ns de ensaio, alg\u00fans dos cales foron inmediatamente incorporados \u00e1 listaxe de canci\u00f3ns dos seus concertos.\nFoi durante eses primeiros ensaios cando xurdiu o alcume \"Bruce Bruce\", derivado do \"Bruces sketch\" dos Monty Python. O nome volveuse moi fastidioso cando o representante da banda comezou a enviar continuamente dubidosos cheques a nome de \"Bruce Bruce\" como broma. Dickinson posteriormente comentou que non lle gustaba pero consider\u00e1bao unha \"especie de nome art\u00edstico\" e aceptouno.\nDickinson quedou consternado aao aprender que non todos os int\u00e9rpretes de rock eran \"grandes artistas\"; el sentiu que alg\u00fans, como Samson, s\u00f3 estaban interesados en mulleres, drogas e alcol, e non quer\u00eda relacionarse con iso. A\u00ednda que fumara porros antes, Dickinson descubriu que era imposible comunicarse con outros membros da banda se estaba sobrio, decidindo que ese era \"o prezo que ti\u00f1a que pagar\".\nMentres lideraba a banda, Dickinson atopouse con Iron Maiden por vez primeira cando abriron concertos de Samson no Music Machine en 1980. Como Dickinson lembra; \"Estaba v\u00e9ndoos, e eran bos, fodidamente bos, e nese intre lembro que pensei, 'Quero cantar para esa banda. De feito, vou cantar para esa banda! Sei que vou cantar para esa banda!' ... S\u00f3 pensei, 'Iso son eu realmente. Non Samson'\".\nDickinson estivo na banda outro ano m\u00e1is, gravando dous \u00e1lbums de estudio con eles (\"Head On\" e \"Shock Tactics\"). Por\u00e9n, Samson tivo ao pouco tempo dificultades co seu selo discogr\u00e1fico, Gem, que deixou o negocio e non lles financiou a s\u00faa xira europea abrindo os concertos de Iron Maiden. O grupo foi entregado a RCA que comezou a descoidalo, polo que ao pouco tempo despediron ao seu equipo de representantes o que significou que reclamaron o seu equipamento e non se lles pagou polos seus concertos. O derradeiro concerto de Samson foi no Reading Festival, despois do cal Dickinson achegouse ao representante de Iron Maiden, Rod Smallwood, ao cal lle pediu unha audici\u00f3n para ser o seu novo vocalista.\nIron Maiden.\nComezos e \u00e9xito: 1981-1985.\nDickinson foi a unha audici\u00f3n para Iron Maiden nunha sala de ensaio en Hackney en setembro de 1981 e inmediatamente descubriu que era unha operaci\u00f3n moito m\u00e1is profesional que con Samson. Na sala de ensaio a banda tocou \"Prowler\", \"Sanctuary\", \"Running Free\" e \"Remember Tomorrow\" antes de pedirlle a Dickinson que cantase os mesmos temas novamente nun estudio de gravaci\u00f3n, e inmediatamente foi inclu\u00eddo no grupo.\nIron Maiden ti\u00f1a unhas rutinas estritas e organizadas que se adptaban ao estilo de composici\u00f3n da banda, que Dickinson describiu como un \"calendario\". Despois duns poucos concertos comezaron a compo\u00f1er material novo para o seu terceiro traballo, \"The Number of the Beast\", publicado en 1982. A ra\u00edz dos problemas contractuais de Samson, Dickinson non pod\u00eda aparecer legalmente acreditado nas canci\u00f3ns do disco, tendo que facer o que el chamou unha \"contribuci\u00f3n moral\", revelando posteriormente que contribu\u00edra creativamente de xeito limitado na composici\u00f3n de \"The Prisoner\", \"Children of the Damned\" e \"Run to the Hills\". O \u00e1lbum foi un grande \u00e9xito, chegando \u00e1 cima das listas brit\u00e1nicas e conseguindo o diso de platino no Reino Unido e nos Estados Unidos. Tras o seu lanzamento a banda iniciou unha xira de promoci\u00f3n por todo o planeta.\nNos seguintes \u00e1lbums, \"Piece of Mind\" de 1983 e \"Powerslave\" de 1984, rexeitaron o monopolio compositivo de Steve Harris en favor das ideas doutros membros, contribu\u00edndo Dickinson en varios temas como os sinxelos \"Flight of Icarus\" e \"2 Minutes to Midnight\". Durante a xira World Slavery Tour, como parte dos novos elementos teatrais incorporados no espect\u00e1culo da banda, Dickinson vestiu unha m\u00e1scara de plumas durante \"Powerslave\". Esta foi a xira m\u00e1is longa do grupo ata esa data, durante a cal Dickinson considerou marchar a casa \u00e1 metade, debido ao gran n\u00famero de concertos. Os representantes de Iron Maiden estaban continuamente engadindo datas, ata que Dickinson demandoulles que parasen ou marchar\u00eda do grupo.\nCrecentes tensi\u00f3ns e sa\u00edda: 1986\u20131993.\nDespois dunha pausa de seis meses, que Dickinson pasou principalmente practicando esgrima, Iron Maiden comezou a compo\u00f1er o seu seguinte \u00e1lbum, \"Somewhere in Time\". Dickinson estaba decepcionado co esfozo, xa que sent\u00eda que a banda precisaba afastarse dramaticamente do estilo dos anteriores discos para ser relevante, a pesar da introduci\u00f3n de baixos e guitarras sintetizadas. Non tivo cr\u00e9ditos na composici\u00f3n do traballo, xa que o seu material, baseado nas s\u00faas suxesti\u00f3ns de que o disco deber\u00eda ser m\u00e1is ac\u00fastico, foi rexeitado polo resto da banda. Pola outra banda, Steve Harris declarou que o seu material foi rexeitado porque non era o suficientemente bo, e que Dickinson \"estaba probablemente m\u00e1is queimado que ningu\u00e9n ao final da \u00faltima xira\".\nTras unha xira posterior Iron Maiden comezou a traballar no seu seguinte \u00e1lbum de estudio, \"Seventh Son of a Seventh Son\", que contaba con m\u00e1is elementos do rock progresivo que os anteriores discos. A\u00ednda que se concerteu no seu segundo traballo en chegar \u00e1 cima das listas brit\u00e1nicas, tam\u00e9n foi o primeiro \u00e1lbum de Dickinson coa banda que non chegou a ser platino nos Estados Unidos. A diferenza de \"Somewhere in Time\", Dickinson estaba moito m\u00e1is entusiasmado con este traballo debido ao seu concepto e a que ti\u00f1a varios cr\u00e9ditos na composici\u00f3n. Tras a posterior xira en 1988 a banda decidiu tomarse un ano de descanso.\nDurante a etapa de composici\u00f3n do seguinte \u00e1lbum Adrian Smith deixou Iron Maiden, sendo substitu\u00eddo por Janick Gers. O oitavo \u00e1lbum de estudio, \"No Prayer for the Dying\" (1990), ti\u00f1a un son cru que, segundo AllMusic, non se \"manti\u00f1a ben\" comparado con traballos pasados, ao ser gravado nun graneiro que ti\u00f1a Steve Harris, cun estudio m\u00f3bil dos Rolling Stones. O disco contaba co tema de Dickinson \"Bring Your Daughter... to the Slaughter\", composto orixinalmente para a banda sonora dunha pel\u00edcula, que a pesar de recibir un premio Golden Raspberry pola peor canci\u00f3n orixinal en 1989, converter\u00edase no primeiro e \u00fanico sinxelo da banda en acadar o n\u00famero 1 no Reino Unido. Cara 1992 Harris convertera o seu graneiro nun estudio de verdade, e o seguinte \u00e1lbum, \"Fear of the Dark\", gravuse al\u00ed, conseguindo un mellor son que \"No Prayer for the Dying\", a\u00ednda que Dickinson afirma que ti\u00f1a limitaci\u00f3ns debido ao seu tama\u00f1o.\nDespos da Fear of the Dark Tour, Dickinson decidiu deixar Iron Maiden para concentrarse na s\u00faa carreira en solitario. Nese momento a banda xa ti\u00f1a reservada a xira seguinte en 1993, algo que non lle gustou a Dickinson. Ao longo da xira recibiu moitas cr\u00edticas dos seus compa\u00f1eiros, dicindo Steve Harris, \"Realmente quer\u00eda matalo\". Segundo Harris, Dickinson so cantar\u00eda cando a prensa estaba al\u00ed, mentres que no resto dos concertos so murmuraba nas canci\u00f3ns. Dickinson ten negado estas acusaci\u00f3ns argumentando que era imposible facer unha actuaci\u00f3n decente algunhas noites debido \u00e1 atmosfera. O seu derradeiro concerto coa banda foi filmado pola BBC nos Pinewood Studios e publicado como un v\u00eddeo ao vivo, titulado \"Raising Hell\".\nRegreso: 1999\u2013presente.\nXunto con Adrian Smith, Dickinson volvou a Iron Maiden en 1999 estando a\u00ednda Janick Gers no grupo, despois de que fose abordado polo representante Rod Smallwood. Smallwood tam\u00e9n falou con Steve Harris sobre o regreso de Dickinson, o cal inicialmente ti\u00f1a d\u00fabidas sobre esa posibilidade, pero ao pouco tempo pensando sobre a idea, deliberou que co\u00f1ec\u00edan as s\u00faas habilidades e que era un caso de \"mellor malo co\u00f1ecido\". Harris e Dickinson accederon a reunirse na casa de Smallwood en Brighton en xaneiro de 1999 para a s\u00faa primeira conversa dende 1993. A\u00ednda que \u00e1mbolos dous estaban nerviosos poloo encontro, tras verse tensi\u00f3n disipouse inmediatamente e accederon a que Dickinson regresase ao grupo.\nDespois de embarcarse nunha pequena xira, a banda comezou a gravar \"Brave New World\", o seu primeiro \u00e1lbum de estudio con Dickinson dende 1992. Dickinson insistiu en que atopasen un substituto para Martin Birch, o xa retirado produtor habitual do grupo, e gravasen nun estudio diferente ao que usaron para \"No Prayer for the Dying\" e \"Fear of the Dark\", ao que Harris accedeu. O \u00e1lbum gravouse nos Guillaume Tell Studios, en Par\u00eds, co produtor Kevin Shirley. Tras a gravaci\u00f3n Iron Maiden realizou unha xira de promoci\u00f3n que culminou cunha actuaci\u00f3n no festival Rock in Rio ante 250.000 persoas.\nEn 2003 gravaron e editaron \"Dance of Death\" nos SARM Studios de Londres con Kevin Shirley, agora o produtor habitual da banda. Despois de d\u00faas xiras m\u00e1is, Dance of Death World Tour e Eddie Rips Up the World Tour, Iron Maiden regresou a SARM en 2006 para gravar o seu seguinte traballo, \"A Matter of Life and Death\", e iniciou unha xira promocional. En 2008 e 2009 a banda realizou a Somewhere Back in Time World Tour, que foi descrita como \"innovadora\" polo uso do Ed Force One, o personalizado Boeing 757 do grupo pilotado polo propio Dickinson, e que conduciu ao documental \"\", que foi lanzado de forma limitada nos cines en abril de 2009. \nIron Maiden realizou outra xira mundial en 2010 e 2011 para promocionar \"The Final Frontier\", o seu primeiro disco gravado nos Compass Point Studios, de Nassau, Bahamas dende o \"Somewhere in Time\" de 1986, o cal chegou ao n\u00famero 1 en 28 pa\u00edses.\nEn setembro de 2014 Iron Maiden comezou a gravar o seu d\u00e9cimo sexto \u00e1lbum de estudio, \"The Book of Souls\", nos estudios Guillaume Tell de Par\u00eds. O disco conta con dous temas ompostos unicamente por Dickinson por vez primeira dende \"Powerslave\", \"If Eternity Should Fail\" e \"Empire of the Clouds\", a primeira delas escrita orixinalmente para un posible \u00e1lbum en solitario. \"Empire of the Clouds\" destaca por ser a canci\u00f3n m\u00e1is longa da banda, con 18 minutos de duraci\u00f3n, e nela aparece Dickinson ao piano por vez primeira, que \u00e9 como foi composta a canci\u00f3n. A banda promocionar\u00eda o \u00e1lbum en 2016 unha xira durante a cal Dickinson pilotar\u00eda novamente o propio avi\u00f3n do grupo, o Ed Force One (desta vez un Boeing 747-400).\nCarreira en solitario.\nA comezos de 1989 a descogr\u00e1fica Zomba pediulle a Dickinson producir un tema para a pel\u00edcula \"\", proporcion\u00e1ndolle un presuposto, un estudio e un produtor, Chris Tsangarides. Dickinson aproveitou a oportunidade e chamou a un vello amigo seu, o antigo guitarrista de Gillan Janick Gers, e, pouco despois de reunirse, ti\u00f1an \"Bring Your Daughter to the Slaughter\" lista para o estudio, que ent\u00f3n gravaron coa axuda do baixista Andy Carr e o bater\u00eda Fabio del Rio. Impresionada co resultado, Zomba preguntoulle a Dickinson se estaba tam\u00e9n disposto a gravar un \u00e1lbum enteiro. Coa mesma formaci\u00f3n e produtor o disco de estrea en solitario de Dickinson, \"Tattooed Millionaire\", comp\u00faxose e gravouse en d\u00faas semanas, e publicouse en maio de 1990, seguido por unha xira de promoci\u00f3n.\nPosteriormente ese mesmo ano Dickinson participou nunha gravaci\u00f3n do tema de Deep Purple \"Smoke on the Water\", como parte da iniciativa humanitaria Rock Aid Armenia. Apoiado pola banda Skin, realizou unha cversi\u00f3n da canci\u00f3n de Alice Cooper \"Elected\", xunto con Rowan Atkinson (caracterizado como Mr. Bean), que foi usada en 1992 pola ONG Comic Relief, e cinco anos despois na banda sonora de \"Bean\".\nPara o seu segundo traballo en solitario Dickinson tivo a colaboraci\u00f3n do produtor estadounidense Keith Olsen, e, mentres traballaba no disco nos \u00c1nxeles, decidiu deixar Iron Maiden. Descontento coa direcci\u00f3n que estaba collendo con Olsen, Dickinson comezou a traballar co guitarrista de Tribe of Gypsies Roy Z, comezando o \u00e1lbum novamente de cero. \"Balls to Picasso\" foi gravado con Tribe of Gypsies como banda de apoio, e publicouse no ano 1994. Ese mesmo ano Dickinson gravou unha versi\u00f3n de \"Sabbath Bloody Sabbath\" co grupo Godspeed para o \u00e1lbum tributo a Black Sabbath \"Nativity in Black\". Tribe of Gypsies seguiu traballando no seu propio material e Dickinson buscou outra banda, que inclu\u00eda ao seu novo compa\u00f1eiro de composici\u00f3n e guitarrista, Alex Dickson. Mentres estaba de xira co novo conxunto en 1994, Dickinson actuou en Saraxevo, ent\u00f3n baixo asedio durante a Guerra de Bosnia; un documental baseado no concerto, titulado \"Scream For Me Sarajevo\", rematouse de filmar en decembro de 2015.\nDespois de que rematase a xira promocional de \"Balls to Picasso\" comezou a traballar nun novo \u00e1lbum de estudio, \"Skunkworks\". Dickinson decidiu que \"Skunkworks\" tam\u00e9n ser\u00eda o nome da banda, pero a discogr\u00e1fica rexeitou publicar o disco sen o seu nome na portada. Dickinson contratou ao produtor Jack Endino, co\u00f1ecido por producir o primeiro \u00e1lbum de Nirvana. A entidade \"Skunkworks\" deixou de existir en canto rematou a xira. \"Estaba devastado polo asunto Skunkworks\", afirmou Dickinson, \"Skunkworks foi un disco polo que me esforcei moito e semella que a ningu\u00e9n lle importou unha merda\".\nTras un breve per\u00edodo de inatividade, Dickinson uniuse novamente a Roy Z e Tribe of Gypsies para gravar o seu seguinte traballo, \"Accident of Birth\"; \"Realmente foi Roy o que me arrastrou \u00e1 reuni\u00f3n, porque me chamou e me dixo, 'Escoita, te\u00f1o algunhas cousas e \u00e9 como un disco de metal'. E eu non estaba emocionado, non estaba realmente seguro de que eu tivese algo que ofrecer... Ent\u00f3n tocoume alg\u00fans dos temas que foxo para o que ser\u00eda \"Accident of Birth\" polo tel\u00e9fono e penseie 'Hai algo a\u00ed.'\" Prgunt\u00e1ronlle ao antigo guitarrista de Iron Maiden, Adrian Smith, se quer\u00eda participar como convidado no disco, pero quedou como membro permanente da banda en solitario de Dickinson. O \u00e1lbum marcou un regreso de Dickinson ao heavy metal, with Sputnikmusic comentando, \"O sensacion pesada do \u00e1lbum \u00e9 moi satisfactoria, e definitivamente enche ese baleiro deixado pr Maiden durante os 90\".\nO seu seguinte traballo, \"The Chemical Wedding\", foi un \u00e1lbum semi-conceptual sobre a alquimia, inspirado nos escritos de William Blake, con algunhas canci\u00f3ns como \"Book of Thel\" tendo o mesmo t\u00edtulo que alg\u00fan dos seus poemas, e aparecendo na portada unha das s\u00faas pinturas. O disco foi incluso m\u00e1is exitoso que o anterior, comentando Sputnikmusic, \"Bruce esnaquizara todas as expectativas para crear un \u00e1lbum que incluso poder\u00eda ser mellor que o anterior\". Durante a xira de promoci\u00f3n de \"The Chemical Wedding\" gravouse o \u00e1lbum ao vivo \"Scream for Me Brazil\" en S\u00e3o Paulo, tras o cal Dickinson e Smith regresaron a Iron Maiden en febreiro de 1999.\nNo ano 2000 Dickinson cantou na canci\u00f3n \"Into the Black Hole\", para o \u00e1lbum de Ayreon \"\". Posteriormente nese mesmo ano colaborou co l\u00edder de Judas Priest, Rob Halford, gravando \"The One You Love to Hate\", para o \u00e1lbum de estrea deste, \"Resurrection\". Un recompilatorio, titulado \"The Best of Bruce Dickinson\", foi publicado a finais do 2001, e inclu\u00eda dous temas novos e un disco extra de rarezas. O seu \u00faltimo \u00e1lbum en solitario, \"Tyranny of Souls\", apareceu en maio de 2005. Desta vez a composici\u00f3n realizouse entre Roy Z e Dickinson e moitas canci\u00f3ns escribiunas Z que lle envou gravaci\u00f3ns de riffs a Dickinson mentres estaba de xira co Iron Maiden. O 21 de xu\u00f1o de 2005 a s\u00faa discograf\u00eda en solitario completa foi reeditada, contando con discos extra con rarezas e temas remasterizados. Ese mesmo ano Dickinson contribu\u00edu no tema \"Beast in the Light\" do \u00e1lbum de Tribuzy \"Execution\". Unha caixa de tres DVD, titulada \"Anthology\", foi editada o 19 de xu\u00f1o de 2006, contendo concertos e v\u00eddeos promocionais de toda a s\u00faa carreira en solitario, ademais dun vello v\u00eddeo de Samson, \"Biceps of Steel\"."}
{"id": "361061", "revid": "85894", "url": "https://gl.wikipedia.org/wiki?curid=361061", "title": "Homonacionalismo", "text": "Homonacionalismo \u00e9 un termo que describe a asociaci\u00f3n favorable entre un tipo de ideolox\u00eda nacionalista\u00a0e as persoas LGTBI ou os seus dereitos.\nO termo foi orixinalmente proposto pola investigadora en estudos de x\u00e9nero Jasbir K. Puar para referirse aos procesos polos que certos poderes se ali\u00f1an coas reivindicaci\u00f3ns do colectivo LGTBI co fin de xustificar posici\u00f3ns racistas, xen\u00f3fobas e apor\u00f3fobas, especialmente en contra do islam, apoi\u00e1ndoas sobre os prexu\u00edzos de que as persoas migrantes han de ser forzosamente hom\u00f3fobas e de que a sociedade occidental \u00e9 completamente igualitaria. Desta forma, faise uso da diversidade sexual e os dereitos LGBT para soster posturas en contra da inmigraci\u00f3n, sendo cada vez m\u00e1is com\u00fan entre partidos de ultradereita.\nAs principais cr\u00edticas a este fen\u00f3meno c\u00e9ntranse no uso parcial e sectario que se fai do movemento LGTB para amparar fins baseados na intolerancia, obviando a propia homofobia e a falta dunha igualdade real na sociedade occidental no seu conxunto. Esta falsa idea de igualdade ad\u00f3itase representar simbolicamente polo acceso ao matrimonio igualitario, heteronormalizando as relaci\u00f3ns entre as persoas do colectivo LGTBI e favorecendo posici\u00f3ns chauvinistas cara ao propio pa\u00eds e receosas cara a persoas procedentes daqueles pa\u00edses que non regularon alg\u00fan tipo de reco\u00f1ecemento das parellas do mesmo sexo ou que criminalizan a homosexualidade, fundamentalmente cara aos musulm\u00e1ns."}
{"id": "361062", "revid": "3795", "url": "https://gl.wikipedia.org/wiki?curid=361062", "title": "Purplewashing", "text": "Purplewashing (lavado lila ou lavado de imaxe p\u00farpura) \u00e9 un pr\u00e9stamo ling\u00fc\u00edstico (do ingl\u00e9s \"purple\", morado, e \"whitewash\", blanquear ou encubrir) para referirse, no contexto feminista, \u00e1 variedade de estratexias pol\u00edticas e de mercadotecnia\u00a0dirixidas \u00e1 promoci\u00f3n de instituci\u00f3ns, pa\u00edses, persoas, produtos ou empresas apelando ao seu compromiso coa igualdade de x\u00e9nero.\nA expresi\u00f3n \u00e9 especialmente usada para referirse ao lavado de imaxe dos pa\u00edses occidentais que, sen conseguir unha igualdade real entre homes e mulleres, escusan este d\u00e9ficit en que as mulleres doutros pa\u00edses ou culturas a\u00ednda te\u00f1en peores condici\u00f3ns de vida, refer\u00edndose frecuentemente aos de maior\u00eda musulm\u00e1.\nXeralmente util\u00edzase este termo para denunciar o uso sectario que se fai do feminismo para amparar discursos ou pol\u00edticas xen\u00f3fobas e de promoci\u00f3n da islamofobia. Ademais, tam\u00e9n se utiliza para sinalar o compo\u00f1ente paradoxalmente sexista que te\u00f1en moitas destas acci\u00f3ns ao aplicarse unicamente en mulleres, como a prohibici\u00f3n de vestir determinadas pezas de roupa ou a negaci\u00f3n de certos servizos.\nPara moitas activistas feministas, ante a instrumentalizaci\u00f3n dos dereitos das mulleres, a \u00fanica resposta posible e liberadora para todas as minor\u00edas \u00e9 a solidariedade interseccional entre os diferentes grupos oprimidos, como son as mulleres e as migrantes."}
{"id": "361065", "revid": "22570", "url": "https://gl.wikipedia.org/wiki?curid=361065", "title": "Gran Mesquita de Djenn\u00e9", "text": "A Gran Mesquita de Djenn\u00e9, tam\u00e9n co\u00f1ecida como a Mesquita do Gran Venres, \u00e9 unha gran mesquita realizada en adobe na cidade de Djenn\u00e9, Mal\u00ed. A Gran Mesquita \u00e9 considerada a maior estrutura de adobe do mundo. Ao longo da historia houbo canto menos tres mesquitas anteriores, inclu\u00edndo a mesquita orixinal do s\u00e9culo XIII e d\u00faas grandes reconstruci\u00f3ns dos s\u00e9culos XIX e XX. Debido \u00e1 s\u00faa localizaci\u00f3n nas rutas comerciais do S\u00e1hara e na expansi\u00f3n do islam, Djenn\u00e9 converteuse nun sofisticado n\u00facleo urbano e relixioso no s\u00e9culo XIII.\nOs elementos m\u00e1is caracter\u00edsticos da arquitectura da Gran Mesquita de Djenn\u00e9 son a s\u00faa suavidade, os seus muros beixe de ladrillos, e os numerosos postes de madeira que sobresaen polos seus muros. Con todo, a fraxilidade dos seus muros obriga a reconstru\u00edlos con frecuencia.\nA Gran Mesquita de Djenn\u00e9 influenciou a arquitectura isl\u00e1mica doutros pa\u00edses de \u00c1frica, inclu\u00eddo Sud\u00e1n. \u00c9 unha das obras cume da arquitectura sudano-saheliana."}
{"id": "361067", "revid": "98629", "url": "https://gl.wikipedia.org/wiki?curid=361067", "title": "Capel\u00e1n (peixe)", "text": "O capel\u00e1n (Mallotus villosus) \u00e9 unha especie de peixe tele\u00f3steo da orde dos osmeriformes e familia dos osm\u00e9ridos, a \u00fanica pertencente ao x\u00e9nero \"Mallotus\", que vive nas costas dos oc\u00e9anos Atl\u00e1ntico norte e Glacial \u00c1rtico.\nO seu nome galego segue a s\u00faa denominaci\u00f3n noutros idiomas pr\u00f3ximos (castel\u00e1n, \"capel\u00e1n\" ou \"capel\u00edn\"; portugu\u00e9s, \"capelim\"; franc\u00e9s, \"capelan\"; italiano, \"capelano\", ingl\u00e9s, \"capelin\").\n\u00c9 un peixe pequeno que viven a uns 300 m de profundidade. As s\u00faas m\u00edllaras est\u00e1n consideradas como un produto de alto valor comercial, sobre todo no Xap\u00f3n, onde se combina co wasabi e v\u00e9ndese como \u00abcaviar de wasabi\u00bb. Aparece na moeda de 10 coroas de Islandia.\nCaracter\u00edsticas.\nAs principais caracter\u00edsticas morfol\u00f3xicas do capel\u00e1n son as seguintes: \nBiolox\u00eda.\nH\u00e1bitat e distribuci\u00f3n.\n\"Malllotus villosus\" \u00e9 un peixe mari\u00f1o que tam\u00e9n se pode encontrar en augas doces e salobres (\u00e9 an\u00e1dromo), que frecuenta augas fr\u00edas (duns 32\u00a0\u00b0C). Nos oc\u00e9anos \u00e9 pel\u00e1xico, vivindo agrupado en cardumes a profundidades de entre os 0 e os 725 m, usualmente a 150\u2013200 m. Durante o d\u00eda enc\u00f3ntrase xeralmente contra os 150 m de profundidade, e de noite na superficie do mar.\nA s\u00faa \u00e1rea de dispersi\u00f3n abarca desde os 79 \u00b0N e os 40 \u00b0N, e os 180 \u00b0O e os 180 \u00b0L. A s\u00faa distribuci\u00f3n \u00e9 circumpolar no \u00c1rtico. No Atl\u00e1ntico norte enc\u00f3ntrase desde o mar de Barents at\u00e9 a illa do Oso (nas Svalbard) polo norte, at\u00e9 as costas de Islandia e os mares Branco e de Noruega polo sur e, pasando polas costas do sur de Groenlandia, chega desde a ba\u00eda de Hudson no Canad\u00e1, polo norte, at\u00e9 o golfo de Maine, nos Estados Unidos, polo sur. No Pac\u00edfico norte enc\u00f3ntrase desde o sur da pen\u00ednsula de Corea at\u00e9 o estreito de Juan de Fuca, que fai fronteira entre os Estados Unidos e o Canad\u00e1.\nNutrici\u00f3n.\nOs adultos alim\u00e9ntanse de peixes pequenos, cop\u00e9podos, eufausi\u00e1ceos (krill), anf\u00edpodos, vermes mari\u00f1os e crust\u00e1ceos planct\u00f3nicos.\nReproduci\u00f3n.\nAlcanzan a madurez sexual entre os 2 e os 5 anos de vida, cando acadan un tama\u00f1o de entre os 15 e os 19\u00a0cm (13,5\u00a0cm de media).\nOs individuos maduros despr\u00e1zanse na primavera e no ver\u00e1n at\u00e9 as costas en grandes cardumes para a desova. Os machos adoitan chegaren \u00e1s \u00e1reas de reproduci\u00f3n antes do que as femias.\nAs femias producen entre 6 000 e 12 000 \u00f3vulos adherentes, de entre 0,6 e 1,2\u00a0mm de di\u00e1metro, que depositan en sucos na area do fondo, ou entre algas ou rochas, a unha profundidade de entre os 2 e os 100 m. No mar de Barents encontr\u00e1ronse at\u00e9 400 mill\u00f3ns de ovos por quil\u00f3metro cadrado. A maio\u00b4r\u00eda dos adultols, especialmen te os mac hos, morren despois da desova,\nOs ovos eclosionan, en augas dunha temperatura din 4\u00a0\u00b0C, ao cabo duns 40 d\u00edas, e as larvas miden uns 5\u00a0mm ao naceren. Os capel\u00e1n alcanzan unha lonxevidade duns 7 anos. A idade m\u00e1xima rexistrada foi de 10 anos.\nTaxonom\u00eda.\nDescrici\u00f3ns.\nX\u00e9nero.\nO x\u00e9nero \"Mallotus\" foi descito en 1829 polo naturalista franc\u00e9s Georges Cuvier,\nna s\u00faa monumental obra \"Histoire naturelle des poissons\", publicada en 22 volumes entre 1828 e 1848, rematada por Valenciennes, pois Cuvier faleceu en 1832.\nEspecie.\nEn canto a especie xa fora descrita moito antes, en 1776, polo naturalista dan\u00e9s Otto Friedrich M\u00fcller, que a denominou \"Clupea villosa\", polo seu parecido coa sardi\u00f1a ou o arenque e outros clupeidos. Posteriormente foi reclasificada nos x\u00e9neros \"Salmo\" e \"Osmerus\", at\u00e9 que definitivamente foi situada como \u00fanica especie do x\u00e9nero \"Mallotus\".\nEtimolox\u00edas.\nNome xen\u00e9nerico.\nO nome do x\u00e9nero, \"Mallotus\", \u00e9 un substantivo do lat\u00edn cient\u00edfico tirado do grego antigo \u03bc\u03b1\u03bb\u03bbo\u03c4\u03cc\u03c2 \"mallot\u00f3s\", \"la\u00fado\", derivado de \u03bc\u03b1\u03bb\u03bb\u03cc\u03c3 \"mall\u00f3s\", \"estriga (ou guedella) de la\" e -o\u03c4\u03bf\u03c2 \"-otos\", sufixo grego formador de adxectivos, en referencia \u00e1s excrecencias pilosas sobre as escamas da li\u00f1a lateral dos machos.\nNome espec\u00edfico.\nEn canto ao ep\u00edteto espec\u00edfico, \"villosus\", \u00e9 o nominativo masculino singular do adxectivo latino \"villosus, -a, -um\", \"viloso\", \"peludo\", \"cuberto de pelo\", que fai referencia \u00e1 mesma caracter\u00edstrica das escamas da li\u00f1a lateral dos machos.\nNome vulgar.\nO nome vulgar, capel\u00e1n, deriva do nome vulgar franc\u00e9s \"capelan\", que v\u00e9n do franc\u00e9s antigo \"chapelain\", v\u00eda o occitano \"capelan\", derivado do lat\u00edn eclesi\u00e1stico \"capell\u0101nus, -i\", \"capel\u00e1n\", sacerdote a cargo dunha capelan\u00eda. As denominaci\u00f3ns nas outras linguas modernas (citadas ao principio do artigo, e tam\u00e9n a alem\u00e1, \"Kapelan\"), derivan da francesa.\nSin\u00f3nimos.\nA especie co\u00f1eceuse, ademais de polo nome actualmente v\u00e1lido, e polo que lle impuxo M\u00fcller, co\u00f1euse tam\u00e9n polos sin\u00f3nimos:\nSubespecies.\nAlg\u00fans autores cosideran, dentro da especie, as d\u00faas subespecies seguintes:\nImportancia econ\u00f3mica e usos.\nO capel\u00e1n \u00e9 unha das \"especeis clave\" no ecosistema \u00e1rtico, xa que constit\u00faen un dos elementos principais da dieta de bacallaus, carboeiros, baleas, focas e diversas aves mari\u00f1as.\nAs\u00ed mesmo \u00e9 obxecto de activa pesca en toda a s\u00faa \u00e1rea de dispersi\u00f3n. No mar de Barents capt\u00fatrase con tra\u00ed\u00f1as e artes de arrastre pel\u00e1xico.\nAs s\u00faas m\u00edllaras convert\u00e9ronse nunha \"delicatesse\" en Noruega. Pero quizais onde este produto alcanza o maior valor comercial \u00e9 sobre todo no Xap\u00f3n, onde se combina co wasabi e v\u00e9ndese como \u00abcaviar de wasabi\u00bb.\nOs machos empr\u00e9ganse sobre todo para a fabricaci\u00f3n de fari\u00f1a de peixe, pero tam\u00e9n son obxecto de consumo humano, comercializ\u00e1ndose en fresco, conxelado ou en conserva. Cons\u00f3mese fresco, fritido, ou seco.\nAs\u00ed mesmo util\u00edzase como carnada para a pesca de bacallau con cana.\nAs s\u00faas capturas anuais var\u00edan moito de ano en ano, pero durante uns anos foron de entre un e dous mill\u00f3ns de toneladas."}
{"id": "361068", "revid": "17467", "url": "https://gl.wikipedia.org/wiki?curid=361068", "title": "Mallotus", "text": ""}
{"id": "361069", "revid": "85894", "url": "https://gl.wikipedia.org/wiki?curid=361069", "title": "Monteagudo, Col\u00fans, Mazaricos", "text": "Monteagudo \u00e9 un lugar da parroquia de Col\u00fans no concello coru\u00f1\u00e9s de Mazaricos da comarca do Xallas. Ti\u00f1a 10 habitantes no ano 2018 segundo datos do Instituto Nacional de Estad\u00edstica dos cales 4 eran homes e 6 eran mulleres.\nNeste lugar at\u00f3pase en situaci\u00f3n ruinosa o castelo de Brandufe, tam\u00e9n co\u00f1ecido como castelo Grande."}
{"id": "361070", "revid": "23204", "url": "https://gl.wikipedia.org/wiki?curid=361070", "title": "Dheepan", "text": "Deephan \u00e9 un filme dram\u00e1tico franc\u00e9s do ano 2015 dirixido por Jacques Audiard. \u00c9 reco\u00f1ecido por ga\u00f1ar a Palma de Ouro no Festival Internacional de Cinema de Cannes nese mesmo ano, e polos nove nomeamentos que obtivo aos premios C\u00e9sar, inclu\u00edndo mellor filme, mellor actor e mellor director.\nSinopse.\nUn home foxe da guerra civil en Sri Lanka e, para conseguir que Francia lle conceda o dereito de asilo, fai pasar pola s\u00faa familia a unha muller e a unha nena que est\u00e1n tam\u00e9n a fuxir do pa\u00eds. Unha vez en chan franc\u00e9s, atopa traballo como conserxe nun edificio situado nun barrio problem\u00e1tico da periferia. A pesar de que non falan franc\u00e9s, ad\u00e1ptase progresivamente \u00f3 seu novo pa\u00eds.\nAcollida.\nRecadaci\u00f3n.\n\"Dheepan\" estreouse nos cinemas de Francia o 28 de agosto de 2015. O filme recadou 3\u00a0882\u00a0022 d\u00f3lares en Franci e 999\u00a0774 f\u00f3ra de Francia, facendo un total de 4\u00a0881\u00a0796 d\u00f3lares."}
{"id": "361071", "revid": "61897", "url": "https://gl.wikipedia.org/wiki?curid=361071", "title": "Guerra Civil Chinesa", "text": ""}
{"id": "361073", "revid": "23204", "url": "https://gl.wikipedia.org/wiki?curid=361073", "title": "Constante matem\u00e1tica", "text": "Unha constante matem\u00e1tica \u00e9 unha cantidade que, por definici\u00f3n, nunca cambia o seu valor, en oposici\u00f3n \u00e1s variables matem\u00e1ticas. Mentres as constantes f\u00edsicas dependen de medidas experimentais, as constantes matem\u00e1ticas non dependen de ningunha propiedade f\u00edsica. Xeralmente son n\u00fameros reais ou complexos.\nCadro de constantes matem\u00e1ticas.\nAbreviaturas empregadas:"}
{"id": "361075", "revid": "61897", "url": "https://gl.wikipedia.org/wiki?curid=361075", "title": "Clavec\u00edn", "text": ""}
{"id": "361076", "revid": "1576", "url": "https://gl.wikipedia.org/wiki?curid=361076", "title": "Charb", "text": "St\u00e9phane Charbonnier, nado en\u00a0Conflans-Sainte-Honorine, Yvelines\u00a0o\u00a021 de agosto de 1967\u00a0e finado en\u00a0Par\u00eds\u00a0o\u00a07 de xaneiro de 2015, m\u00e1is co\u00f1ecido como Charb, foi un debuxante sat\u00edrico, historietista e xornalista franc\u00e9s. Foi unha das v\u00edtimas do atentado que tivo lugar na sede da publicaci\u00f3n \"Charlie Hebdo\" en xaneiro de 2015.\nBiograf\u00eda.\nCharb traballou para numerosas publicaci\u00f3ns de prensa como \"Charlie Hebdo\", do cal foi director desde maio de 2009 tras a marcha de Philippe Val, \"L'\u00c9cho des savanes\", \"T\u00e9l\u00e9rama\", \"Fluide glacial\" e \"L'Humanit\u00e9.\" Os seus debuxos caracter\u00edzanse polo seu estilo corrosivo e irreverente. \"Maurice et Patapon\", o can e o gato anticapitalista ou o polic\u00eda \"Marcel Keuf\" son boa mostra diso. Na revista Fluide Glacial asinaba unha secci\u00f3n chamada \"La\u00a0fatwa de l'Ayatollah Charb.\" Entre 2007 e 2008 participou no programa televisivo de M6 \"T'emp\u00eaches tout le monde de dormir\" (\"Non deixas a ningu\u00e9n durmir\").\nEra co\u00f1ecido polo seu apoio ao Partido Comunista Franc\u00e9s, apoi\u00e1ndoo expresamente tanto nas elecci\u00f3ns europeas de 2009 como nas elecci\u00f3ns rexionais francesas de 2010.\nEn novembro de 2011, a sede de Charlie Hebdo foi atacada con c\u00f3cteles molotov, presumiblemente por islamitas radicais. Desde ent\u00f3n Charb e outros dous compa\u00f1eiros empezaron a ter protecci\u00f3n policial. En setembro de 2012, un home foi detido na cidade francesa de La Rochelle por pedir a s\u00faa decapitaci\u00f3n nunha p\u00e1xina web de contido yihadista. Perseguido polas s\u00faas s\u00e1tiras e caricaturas, Al Qaeda inclu\u00eduno en 2013 na s\u00faa lista dos m\u00e1is buscados.\nO 7 de xaneiro de 2015 foi asasinado no atentado que tivo lugar na sede da publicaci\u00f3n \"Charlie Hebdo\", onde traballaba.\nCrenzas.\nAdemais de apoiar ao PCF, Charbonnier era un ateo convencido e firme defensor dos valores republicanos. Sempre estaba na vangarda dos enfrontamentos con fundamentalistas tanto musulm\u00e1ns\u00a0como cristi\u00e1ns."}
{"id": "361085", "revid": "89787", "url": "https://gl.wikipedia.org/wiki?curid=361085", "title": "Constante (matem\u00e1ticas)", "text": "En matem\u00e1ticas, o adxectivo constante significa que non var\u00eda. O substantivo constante pode ter dous significados diferentes. Pode referirse a un n\u00famero fixo e ben definido ou a outro obxecto matem\u00e1tico. O voc\u00e1bulo constante matem\u00e1tica (e tam\u00e9n constante f\u00edsica) empr\u00e9gase \u00e1s veces para distinguir este significado do outro. Constante tam\u00e9n pode referirse a unha funci\u00f3n constante ou ao seu valor (\u00e9 un uso com\u00fan para identificalos). Tal constante adoita representarse por unha variable que non depende da variable ou variables principais do problema estudado. Isto \u00e9 o caso, por exemplo, dunha constante de integraci\u00f3n que \u00e9 unha funci\u00f3n constante arbitraria (que non depende da vari\u00e1bel de integraci\u00f3n) engadida a unha funci\u00f3n para conseguir todas as primitivas da funci\u00f3n dada.\nPor exemplo, a funci\u00f3n cuadr\u00e1tica xeral adoita escribirse:\nonde \"a\", \"b\" e \"c\" son constantes (ou par\u00e1metros), mentres \"x\" \u00e9 a variable. Un xeito m\u00e1is expl\u00edcito para denotar esta funci\u00f3n \u00e9\nque aclara que a funci\u00f3n ten argumento \"x\", e as\u00ed vese implicitamente que \"a\", \"b\" e \"c\" son constantes. Neste exemplo \"a\", \"b\" e \"c\" son coeficientes do polinomio. Como \"c\" ocorre nun termo que non cont\u00e9n\" x\", ch\u00e1mase termo independente do polinomio e pode ser considerado como o coeficiente de \"x0\"; calquera termo dun polinomio ou expresi\u00f3n de grao cero \u00e9 unha constante.\nFunci\u00f3n constante.\nUnha constante pode empregarse para definir unha funci\u00f3n constante que sempre d\u00e1 o mesmo valor. Unha funci\u00f3n constante dunha vari\u00e1bel, como formula_3, ten unha gr\u00e1fica que \u00e9 unha li\u00f1a recta horizontal, paralela ao eixo X. Esa funci\u00f3n sempre toma o mesmo valor (neste caso, 5) porque o seu argumento non aparece na expresi\u00f3n que define a funci\u00f3n.\nContexto-dependencia.\nA natureza dependente do contexto do concepto de \"constante\" pode ser visto neste exemplo de c\u00e1lculo elemental:\n\"Constante\" significa que non depende de ningunha variable e que non se modifica co cambio na variable. No primeiro caso anterior non depende de \"h\"; no segundo, significa que non depende de \"x\".\nConstantes matem\u00e1ticas destacadas.\nAlg\u00fans valores aparecen frecuentemente en matem\u00e1ticas e den\u00f3tanse por convenio por un s\u00edmbolo espec\u00edfico. Estes s\u00edmbolos est\u00e1ndares e os seus valores ch\u00e1manse constantes matem\u00e1ticas, e incl\u00faen \nConstantes no c\u00e1lculo.\nNo c\u00e1lculo, as constantes tr\u00e1tanse de varios xeitos diferentes que dependen da operaci\u00f3n. Por exemplo, a derivada dunha funci\u00f3n constante \u00e9 cero. Isto \u00e9 porque a derivada mide o \u00edndice de cambio dunha funci\u00f3n con respecto a unha variable, e como as constantes, por definici\u00f3n, non mudan, a s\u00faa derivada \u00e9 polo tanto cero. Inversamente, cando se integra unha funci\u00f3n constante, a\u00a0constante multipl\u00edcase pola variable de integraci\u00f3n. Durante a avaliaci\u00f3n dun l\u00edmite, as constantes permanecen como eran antes e despois de avaliaci\u00f3n.\nIntegrar unha funci\u00f3n dunha variable a mi\u00fado implica unha constante de integraci\u00f3n. Isto xorde debido \u00e1 natureza do operador integral como o inverso do operador diferencial, indicando que a finalidade da integraci\u00f3n \u00e9 recuperar a funci\u00f3n orixinal antes da diferenciaci\u00f3n. O diferencial dunha funci\u00f3n constante \u00e9 cero, como se sinalou antes, e o operador diferencial \u00e9 un operador linear, polo que as funci\u00f3ns que s\u00f3 difiren nun termo constante te\u00f1en a mesma derivada. Para expresalo, eng\u00e1dese unha constante da integraci\u00f3n a unha integral indefinida; isto asegura que se incl\u00faen todas as soluci\u00f3ns posibles.\nExemplos.\nSe formula_7 \u00e9 a funci\u00f3n constante tal que formula_8 para cada formula_9 ent\u00f3n"}
{"id": "361086", "revid": "98629", "url": "https://gl.wikipedia.org/wiki?curid=361086", "title": "Philippe Alliot", "text": "Philippe Alliot (Nado o 27 de xullo de 1954 en Voves, Eure-et-Loir, Francia), \u00e9 un expiloto de carreiras que participou na F\u00f3rmula Un de a e de a . Competiu para RAM, Ligier, Larrousse e McLaren.\nInicios.\nAntes da s\u00faa carreira na F\u00f3rmula Un competiu durante 1976 e 1977 na F\u00f3rmula Renault, e ga\u00f1ou o campionato en 1978, no equipo BP Racing. Con devandito equipo tam\u00e9n ga\u00f1ou o campionato franc\u00e9s de F\u00f3rmula Renault e pasou \u00e1 F\u00f3rmula 3 francesa. Terminou terceiro na s\u00faa primeira carreira e foise ao campionato de Europa de F\u00f3rmula 3 no ano 80. En 1983 pasou \u00e1 F\u00f3rmula 2 pero alcanzou os titulares ese ano cando terminou terceiro nas 24 Horas de Le Mans con Michael e Mario Andretti nun Kremer Porsche.\nF\u00f3rmula Un.\nEn 1984 Alliot fichou polo equipo de F1 Skoal Bandit RAM, pero non logrou moito \u00e9xito. Despois de que Jacques Laffite lesion\u00e1rase no Gran Premio do Reino Unido de 1986, Alliot ocupou o seu lugar en Ligier, onde demostrou unha mellora. Trasladouse a Larrousse para , pero volveu a Ligier en , ga\u00f1andose unha reputaci\u00f3n de ter moitos accidentes. Isto provocou fortes cr\u00edticas dos membros do seu equipo, doutros pilotos e ata de comentaristas de deportes, como James Hunt que chamaba a Alliot \"un dos peores pilotos do Grand Prix pilotando un coche de Grand Prix\".\nSportscars.\nAlliot deixou a F1 polas carreiras de autos deportivos a comezos da d\u00e9cada de 1990 e gozou dun \u00e9xito considerable co equipo Peugeot, dirixido por Jean Todt. Isto inclu\u00edu un terceiro lugar nas 24 Horas de Le Mans de 1992 e 1993.\nVolta \u00e1 F\u00f3rmula Un.\nAlliot fixo outro intento na F1 con Larrousse en , logrando o mellor final da s\u00faa carreira na F1, quinto, en San Marino. Ao ano seguinte, fichou como piloto de probas e reserva de McLaren. Este papel levouno a participar nunha carreira no Gran Premio Hungr\u00eda de 1994 como substituto de Mika H\u00e4kkinen, mentres estaba suspendido. Cualificou 14\u00ba, retirouse da carreira. Alliot substitu\u00edu a Olivier Beretta en Larrousse na seguinte carreira, en B\u00e9lxica. Partiu 19\u00ba na grella, retirouse cun fallo no motor e esta resultou ser a s\u00faa \u00faltima carreira na F1.\nVida posterior.\nLogo de anunciar a s\u00faa retirada da F\u00f3rmula Un en 1995, decidiu intentar unha carreira en pol\u00edtica, tam\u00e9n fixo de comentarista de televisi\u00f3n e competiu nas carreiras de xeo e no Rally de Par\u00eds-Dakar, pero terminou correndo co seu propio equipo de GT.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "361087", "revid": "1131", "url": "https://gl.wikipedia.org/wiki?curid=361087", "title": "Galer\u00eda de imaxes de festas de Galicia", "text": "Galer\u00eda de imaxes de festas de Galicia."}
{"id": "361088", "revid": "89787", "url": "https://gl.wikipedia.org/wiki?curid=361088", "title": "Miguel Anxo Mart\u00ednez Oubi\u00f1a", "text": "Miguel Anxo Mart\u00ednez Oubi\u00f1a, nado en Vilanova de Arousa en 1976, \u00e9 un xornalista e escritor galego.\nTraxectoria.\nTraballa como xornalista na Delegaci\u00f3n de Arousa do \"Faro de Vigo\". Ga\u00f1ou o Premio Modesto R. Figueiredo en 2012 co relato \"As casas baratas\" e volveu ga\u00f1alo en 2016 con \"A vinganza de Valdedeus\"."}
{"id": "361089", "revid": "89787", "url": "https://gl.wikipedia.org/wiki?curid=361089", "title": "Phil Collins", "text": "Philip David Charles Collins, nado o\u00a030 de xaneiro de 1951 en\u00a0Chiswick (Londres, Inglaterra),\u00a0m\u00e1is co\u00f1ecido como Phil Collins, \u00e9 un cantante, compositor, bater\u00eda, pianista e actor brit\u00e1nico, e un dos artistas de maior \u00e9xito da m\u00fasica rock. Collins foi nomeado tenente da Real Orde Vitoriana (LVO).\nTraxectoria.\nEntre 1984 e 1989, Phil Collins liderou a lista de \u00e9xitos estadounidense Billboard Top 100 como cantante en oito ocasi\u00f3ns, sete como solista e unha con Genesis, banda da que foi membro entre 1970 e 1996.\nTras a sa\u00edda de Peter Gabriel en 1975 converteuse no cantante solista do grupo, co que tivo algunha colaboraci\u00f3n espor\u00e1dica dende 2007.\nAs s\u00faas canci\u00f3ns a mi\u00fado tratan de amores perdidos, temas persoais e sobre o problema mundial da pobreza e o consumo de drogas. Segundo datos de Atlantic Records (de 2002) as vendas correspondentes \u00e1 s\u00faa carreira en solitario acadaron os 150\u00a0mill\u00f3ns de discos en todo o mundo. Collins ga\u00f1ou numerosos premios musicais \u00f3 longo de toda a s\u00faa carreira, inclu\u00edndo sete Premios Grammy, cinco Premios Brit, entre eles mellor artista brit\u00e1nico en tres ocasi\u00f3ns, un Premio da Academia e dous Globos de Ouro polo seu traballo en bandas sonoras.\nFoi inclu\u00eddo no Sal\u00f3n da Fama do Rock como membro de Genesis en 2010.\nCollins \u00e9 un dos tres artistas pop, xunto con Paul McCartney e Michael Jackson, que venderon m\u00e1is de 100\u00a0mill\u00f3ns de \u00e1lbums en todo o mundo tanto na s\u00faa carreira en solitario como formando parte dunha banda. Contando o seu traballo con Genesis, as s\u00faas contribuci\u00f3ns con outros artistas, e a s\u00faa exitosa carreira en solitario, Collins obtivo m\u00e1is de corenta \u00e9xitos que encabezaron a lista do \u00abBillboard Hot 100\u00bb durante a d\u00e9cada de 1980.\nNo 2008, Collins ocupou o posto n\u00famero 22 na lista de \u00abOs 100 mellores artistas de todos os tempos segundo o Billboard Hot 100\u00bb.\nO 7 de marzo de 2011, f\u00edxose p\u00fablica a s\u00faa retirada do mundo musical por problemas de sa\u00fade e por non sentirse c\u00f3modo coa industria musical en xeral. No\u00a02015, anuncia o seu regreso ao mundo da m\u00fasica, inclu\u00edndo novo \u00e1lbum e a s\u00faa correspondente xira de soporte."}
{"id": "361090", "revid": "23204", "url": "https://gl.wikipedia.org/wiki?curid=361090", "title": "Philip David Charles Collins", "text": ""}
{"id": "361091", "revid": "1131", "url": "https://gl.wikipedia.org/wiki?curid=361091", "title": "Galer\u00eda de imaxes de gastronom\u00eda en Galicia", "text": "Galer\u00eda de imaxes de gastronom\u00eda en Galicia."}
{"id": "361092", "revid": "98629", "url": "https://gl.wikipedia.org/wiki?curid=361092", "title": "Margaret Mead", "text": "Margaret Mead, nada en Filadelfia o 16 de decembro de 1901 e finada en Nova York o 15 de novembro de 1978, foi unha antrop\u00f3loga pertencente \u00e1 tradici\u00f3n norteamericana da antropolox\u00eda cultural. Acadou sona entre as d\u00e9cadas de 1960 e 1970 e coas s\u00faas aparici\u00f3ns como autora e oradora nos medios de comunicaci\u00f3n de masas popularizou o co\u00f1ecemento da antropolox\u00eda na cultura occidental. Graduouse no Barnard College de Nova York e doutorouse pola Universidade de Columbia.\nAs s\u00faas achegas foron transcendentais para o eido antropol\u00f3xico: os seus estudos detallando as actitudes de cara ao sexo nas culturas tradicionais do sur do Pac\u00edfico e o sueste asi\u00e1tico convert\u00e9rona en precursora no emprego do concepto de \u201cx\u00e9nero\u201d e influenciaron a revoluci\u00f3n sexual da d\u00e9cada de 1960; tam\u00e9n, foi defensora dunha ampliaci\u00f3n dos costumes sexuais no contexto dunha vida occidental tradicional e relixiosa.\nBiograf\u00eda.\nMargaret Mead naceu en Filadelfia o 16 de decembro de 1901. Foi a primeira de catro irm\u00e1ns, e naceu no seo dunha familia de pais adi\u00f1eirados e de gran riqueza cultural. Medrou nun ambiente no que o seu pai, profesor de econom\u00eda na Universidade de Pennsylvania, e a s\u00faa nai, profesional da sociolox\u00eda (Fern\u00e1ndez, 2004), provocaron na nena, xa dende pequena, o interese polas ciencias sociais. Quen m\u00e1is incitou a moza a comezar a s\u00faa carreira profesional nesta li\u00f1a ser\u00eda a s\u00faa avoa paterna, unha muller \u00e1 que ela consideraba moi competente.\nA antrop\u00f3loga comezou os seus estudos no Colexio Barnard, unha escola exclusiva para mulleres que estaba afiliada \u00e1 Universidade de Columbia. A autora cursou o maior n\u00famero de materias en Psicolox\u00eda, unha carreira \u00e1 que lle prestara especial interese dende a s\u00faa nenez. Pouco despois, Mead comezou o seu doutoramento en antropolox\u00eda na Universidade de Columbia; onde co\u00f1eceu a quen ser\u00edan as s\u00faas futuras inspiraci\u00f3ns en canto \u00e1 s\u00faa dedicaci\u00f3n no estudo de campo: Franz Boas e Ruth Benedict. \nA pensadora herdou de F. Boas o relativismo cultural. A autora fixo fincap\u00e9 nel, sinalando a aprendizaxe que se pod\u00eda obter a trav\u00e9s do estudo doutras sociedades. A pensadora apoiaba a diversidade cultural coma un recurso, e nunca como un inconveniente (Admin, L., 2022) Neste contexto, Mead decidiu viaxar a diferentes sociedades para corroborar a s\u00faa tese; onde comparar\u00eda varias culturas consideradas \u201cprimitivas\u201d coa s\u00faa cultura nativa, a norteamericana. As\u00ed, permaneceu en Samoa en 1925 e, m\u00e1is tarde, nas Illas do Almirantazgo entre 1928 e 1929. Foi ent\u00f3n cando se decata de que as s\u00faas suposici\u00f3ns eran certas e, polo tanto, decidiu divulgalas. Desta etapa destacan as s\u00faas obras: Coming of age in Samoa. A psycological study of primitive youth for Western Civilisation (Fac\u00e9ndose maior en Samoa. Un estudo psicol\u00f3xico da xuventude primitiva para a civilizaci\u00f3n universal) do ano 1928; Growing up in New Guinea. A comparative study of Primitive Education (Crecendo en Nova Guinea. Un estudo comparativo sobre a educaci\u00f3n primitiva) do ano 1930 e Social Organization of Manu\u00b4a (A organizaci\u00f3n social de Manu\u00b4a), do mesmo ano. \nEn relaci\u00f3n \u00e1s obras citadas, supo\u00f1en un complexo e completo estudo acerca da relaci\u00f3n entre a psicolox\u00eda e a personalidade individual dos condicionamentos e pautas impostas polo marco cultural de cada tradici\u00f3n (Fern\u00e1ndez, 2004). Deste modo, ademais de expo\u00f1er a s\u00faa postura, a autora realizar\u00eda unha serie de cr\u00edticas cara \u00e1s teses do soci\u00f3logo Lucien L\u00e9vy-Bruhl sobre a mentalidade prel\u00f3xica dos pobos \u201cprimitivos\u201d, as\u00ed como \u00e1 tese do doutor Sigmund Freud sobre a estreita relaci\u00f3n entre a mentalidade primitiva e a infantil. \nTras anos de estudo, doutorouse en antropolox\u00eda no ano 1929 na Universidade de Columbia; conseguindo no ano 1954, un posto no mesmo centro como profesora adxunta de antropolox\u00eda. No ano 1926, unirase ao Museo Americano de Historia Natural, en Nova York, como, por unha banda, asistente do director e, por outra, como directora de etnolox\u00eda dende 1946 ata 1969. Ademais das s\u00faas lecci\u00f3ns impartidas na Universidade de Columbia, Mead colaborou con outras universidades de prestixio tales como a Universidade de Nova York, a Universidade Emory, a Universidade Yale e a Universidade de Cincinnati. Ademais fundou o departamento de antropolox\u00eda na Universidade de Fordham. \nEn canto \u00e1 vida persoal, o ano 1922 a estudante co\u00f1ece a unha das persoas que m\u00e1is transcender\u00eda ao longo da s\u00faa carreira como antrop\u00f3loga; a profesora Ruth Benedict, con quen ter\u00eda unha moi estreita e lonxeva relaci\u00f3n durante o resto da s\u00faa vida. Este \u00e9 un aspecto destacable a ter en conta posto que, tal e como deixou plasmado en numerables das s\u00faas obras, Mead foi reco\u00f1ecida polas s\u00faas teses activistas, moi comprometidas co feminismo e os dereitos humanos. As\u00ed, defend\u00eda o amor libre e a s\u00faa liberdade sexual con frecuencia. Deste modo, non dubidou en demostralo ao longo da s\u00faa vida. Mead era declaradamente bisexual, tendo ao longo da s\u00faa vida d\u00faas relaci\u00f3ns l\u00e9sbicas de larga duraci\u00f3n; tal cuesti\u00f3n, en varias ocasi\u00f3ns, ocasionoulle situaci\u00f3ns inc\u00f3modas cos seus amantes, de modo que estes trataban, en van, de ignorala e arruinarlle a s\u00faa carreira como antrop\u00f3loga de \u00e9xito. \nEstivo casada tres veces; primeiro co arque\u00f3logo pensilvano Luther Cressman e, m\u00e1is tarde, con dous dos seus compa\u00f1eiros de profesi\u00f3n: Reo Fortune e Gregory Bateson. Nesta etapa, Mead escribiu Sex and temperament in three primitive societies (O sexo e o temperamento en tres sociedades primitivas), do ano 1935, Cooperation and competition among primitive peoples (Cooperaci\u00f3n e competici\u00f3n entre os pobos primitivos), do ano 1937 e Balinese character. A Photographic analysis (O car\u00e1cter balin\u00e9s: unha an\u00e1lise fotogr\u00e1fica), de 1942. \nBateson e Mead co\u00f1ec\u00e9ronse durante a s\u00faa viaxe a Nova Guinea, entre os anos 1931 e 1933 e con el ter\u00eda a s\u00faa \u00fanica filla, Mary Catherine Bateson, tam\u00e9n antrop\u00f3loga. A s\u00faa neta, Sevanne Margaret Kassarjian, \u00e9 unha actual actriz de teatro e televisi\u00f3n que traballa baixo o nome de Sevanne Martin.\nPrecursora do concepto de \"x\u00e9nero\".\nO termo \u201cx\u00e9nero\u201d, na actualidade, fai referencia ao conxunto de caracter\u00edsticas e significados socialmente atribu\u00eddos \u00e1s diferenzas sexuais (roles, comportamentos, capacidades, sentimentos, etc.) mediante os que se constr\u00fae a masculinidade e a feminidade como categor\u00edas diferenciadas e se clasifica as persoas como homes ou mulleres; estas atribuci\u00f3ns presentan unha gran variabilidade cultural e hist\u00f3rica, sendo relativas e arbitrarias. As\u00ed, o concepto de \u201cx\u00e9nero\u201d sup\u00f3n a impugnaci\u00f3n do determinismo biol\u00f3xico: establece unha diferenza entre unha base natural, o sexo, e a elaboraci\u00f3n cultural desa mesma base, o x\u00e9nero, en tanto que as diferenzas entre a masculinidade e a feminidade non brotan da biolox\u00eda. \nNon foi ata os anos 70-80 que se comezou a falar de x\u00e9nero tal e coma o entendemos a d\u00eda de hoxe; con todo, este concepto estaba xa impl\u00edcito nas achegas de moitas pensadoras da teor\u00eda feminista, tanto do eido filos\u00f3fico, principalmente con Simone de Beauvoir, coma do antropol\u00f3xico, no que se atopa Margaret Mead. Mead \u00e9 considerada coma unha das pioneiras do concepto de x\u00e9nero, por acharse este impl\u00edcito na maior\u00eda das s\u00faas obras. A autora realizou etnograf\u00edas e an\u00e1lises transculturais das relaci\u00f3ns de x\u00e9nero (antropolox\u00eda de x\u00e9nero); a antropolox\u00eda conta coas ferramentas necesarias para desmontar teor\u00edas androc\u00e9ntricas para mostrar a diversidade e variabilidade cultural e \u201cdesnaturalizar o propio\u201d e, tam\u00e9n, para analizar e deconstru\u00edr as relaci\u00f3n de poder desde o feminismo. \nOnde se pode apreciar con maior claridade a aparici\u00f3n deste concepto na obra de Mead, \u00e9 na publicaci\u00f3n de Sexo e temperamento en tres sociedades primitivas (1935). Este libro \u00e9 unha recompilaci\u00f3n das experiencias e conclusi\u00f3ns \u00e1s que chega tras o traballo de campo realizado en Pap\u00faa Nova Guinea, onde estudou e analizou o comportamento de tres tribos. Mead foi quen de realizar unha observaci\u00f3n precisa e innovadora, tarefa que nos seus tempos non era doada debido \u00e1 interiorizaci\u00f3n dos prexu\u00edzos existentes, polo que isto outorgou m\u00e1is valor \u00e1s s\u00faas percepci\u00f3ns. As\u00ed, advertiu que na tribo dos Arapesh os homes e as mulleres comparten un comportamento que asimilariamos ao feminino; que na dos Mundugumor homes e mulleres comparten un comportamento \u201cmasculino\u201d; por \u00faltimo, que nos Tchambuli homes e mulleres te\u00f1en un comportamento diferenciado pero invertido. Cara ao final da obra, chega \u00e1 seguinte conclusi\u00f3n: \u201c(\u2026) ya no disponemos de base firme para considerar tales aspectos de conduta como algo propio del sexo (\u2026)\u201d (Mead, p. 308).\nEnt\u00f3n, deste xeito, Margaret Mead pasou a falar de \u201cmentalidade\u201d e de \u201cpersonalidade\u201d e a refutar o bioloxicismo: Mead afirmou que as diferenzas biol\u00f3xicas entre sexos non son determinantes para o funcionamento social, sen\u00f3n que \u00e9 o proceso socializador e a educaci\u00f3n o que o determinan. \u00c9 por isto que Mead pertence \u00e1 escola \u201ccultura e personalidade\u201d da antropolox\u00eda cultural dos EEUU.2 Tam\u00e9n na obra \"Adolescencia, sexo y cultura en Samoa\" a autora trata abertamente a cuesti\u00f3n da sexualidade, moi relacionada co concepto de \u201cx\u00e9nero\u201d e de grande importancia polas s\u00faas implicaci\u00f3ns na teor\u00eda feminista. As\u00ed, Mead foi pioneira ao po\u00f1er de manifesto o descubrimento do sexo e do valor dos papeis sociais.\nPrincipais estudos antropol\u00f3xicos.\n\"Maior\u00eda de idade en Samoa\" (1928).\nMargaret Mead, tras finalizar o seu estudo sobre a adolescencia en Samoa, estuda as relaci\u00f3ns entre temperamento, cultura e roles sexuais.\nEste estudo comezou no ano 1925, cando pasou oito meses na illa de Ta'\u016b investigando a 49 adolescentes samoanas de entre 12 e 20 anos, dando froito, grazas a toda a informaci\u00f3n obtida, \u00e1 s\u00faa primeira monograf\u00eda \"Adolescencia e cultura en Samoa\" (1928).\nMead considera que a personalidade dos individuos adultos \u00e9 froito directo da s\u00faa educaci\u00f3n na etapa de nenez e, ademais, que a experiencia da adolescencia var\u00eda entre as diversas culturas; as\u00ed, mentres que o tr\u00e1nsito entre a infancia e a idade adulta nas culturas occidentais \u00e9 problem\u00e1tica e turbulenta, a adolescencia que Margaret Mead observou entre os samoanos trat\u00e1base dun tr\u00e1nsito tranquilo, relaxado, tolerante.\nA autora considerou que isto se deb\u00eda na s\u00faa totalidade aos diversos factores socioculturais, at\u00e9 o punto de conclu\u00edr o seu libro cunha serie de reformas na sociedade estadounidense co fin de reducir os problemas da adolescencia, como promover actitudes tolerantes cara \u00e1 sexualidade, relaxar o control da familia nuclear sobre os adolescentes e reformar o sistema educativo para que facilitase as elecci\u00f3ns vitais da xente m\u00e1is nova. O seu libro tivo tal \u00e9xito que, cando regresou ao Pac\u00edfico a comezos dos anos 30 para continuar coas s\u00faas investigaci\u00f3ns de campo, esta xa era considerada como unha antrop\u00f3loga con experiencia etnogr\u00e1fica, inquietudes te\u00f3ricas e un estilo de escritura ensaiado con \u00e9xito.\nOs diversos datos descubertos por Mead ao longo deste estudo suxiren que a comunidade ignora tanto os nenos como as nenas ata que te\u00f1en entre 15 e 16 anos. Antes de chegar a esta idade, os individuos non contan cunha posici\u00f3n social na comunidade. Mead descubre tam\u00e9n unha nova visi\u00f3n do matrimonio, sendo este considerado como unha soluci\u00f3n social e econ\u00f3mica na que se ten en conta, polo tanto, a riqueza, o rango e as habilidades laborais do esposo e da esposa.\n\"Sexo e temperamento en tres sociedades primitivas\" (1935).\nNesta investigaci\u00f3n desenvolvida en Nova Guinea, Margaret Mead preg\u00fantase: Hai diferenzas nos comportamentos de homes e mulleres en todas as culturas?, A causa destas diferenzas \u00e9 biol\u00f3xica ou m\u00e1is ben cultural?, Que relaci\u00f3ns existen entre sexo, temperamento e conduta culturalmente esperada? A s\u00faa resposta a estas preguntas foi influenciada pola obra \"Patterns of culture\" (1934) de Ruth Benedict. Obs\u00e9rvase como, dentro deste estudo comparativo, se revela unha gama completa de roles de x\u00e9nero contrastantes.\nMead estuda en dous anos (1931 e 1933), xunto co antrop\u00f3logo neozeland\u00e9s Reo Fortune, co cal ent\u00f3n estaba casada, tres sociedades diferentes en Nova Guinea: os Arapesh (actualmente Biwat), os Mundugumor e os Tchambuli (actualmente Chambri). Coa informaci\u00f3n obtida, Mead escribe e publica no 1935 \"Sexo e temperamento nas sociedades primitivas\". Mead estaba interesada en estudar as diferenzas entre homes e mulleres en sociedades moi distintas culturalmente. En cada unha destas tribos a cuesti\u00f3n das diferenzas sexuais forma parte da trama da vida social, e cada unha destas sociedades o desenvolver\u00e1 dun modo diferente.\nComezaron a s\u00faa investigaci\u00f3n en Alitoa, un pequeno pobo das monta\u00f1as do interior de Nova Guinea no que viv\u00eda un reducido n\u00famero de ind\u00edxenas, os Arapesh. Aqu\u00ed destaca o feito de que os papeis sociais que desempe\u00f1aban tanto os homes como as mulleres na s\u00faa sociedade eran iguais. Ambos compart\u00edan os mesmos roles, comport\u00e1ndose con condutas que, dende a perspectiva norteamericana da \u00e9poca, eran consideradas extremadamente femininas, sendo estes individuos protectores, sol\u00edcitos e cari\u00f1osos cos nenos e, ademais, rexeitando todo tipo de agresi\u00f3n, sendo sumamente pac\u00edficos. Os Arapesh entenden as diferenzas entre sexos en termos das implicaci\u00f3ns sobrenaturais das funci\u00f3ns de macho e femia, sen esperar manifestaci\u00f3ns naturais destas diferenzas nas fortalezas sexuais. Ademais, envolven o tema da paternidade, a cal en Occidente \u00e9 considerada como especificamente maternal, ese minucioso coidado do neno e a satisfacci\u00f3n de ver o seu progreso cara a madurez.\nO seguinte pobo que se estudou foron os Mundugumor, os cales viv\u00edan xunto ao r\u00edo Yuat. Existiu contraste co pobo anteriormente estudado debido \u00e1 oposici\u00f3n entre ambos os temperamentos. Os Mundugumor eran considerados can\u00edbales e cazadores de cabezas. Dende o inicio da s\u00faa vida, segundo Mead, os Mundugumor estaban predispostos \u00e1 hostilidade e aos conflitos constantes. Un var\u00f3n deste pobo nac\u00eda nunha sociedade na que os membros do seu propio sexo se converten en inimigos. Ademais, para chegar a unha posici\u00f3n de poder e \u00e9xito, empregarase a violencia como ferramenta principal. A principal similitude entre ambos os pobos era que, ao igual que non exist\u00edan diferenzas entre o temperamento dos homes e as mulleres Arapesh, o mesmo pasar\u00e1 con Mundugumor pero, esta vez, o temperamento, percibido dende unha perspectiva occidental da \u00e9poca, concorda m\u00e1is cuns roles masculinos, nos cales reina a forza e a violencia. Polo tanto, entre os individuos do pobo Mundugumor, o ideal de car\u00e1cter \u00e9 id\u00e9ntico para os dous sexos; tanto homes como mulleres deben ser violentos, batalladores, sexualmente agresivos, celosos. O seu ideal ser\u00eda o tipo de individuo que os Arapesh consideran incomprensibles. \nFinalmente, foi o antrop\u00f3logo brit\u00e1nico Gregory Bateson quen os puxo en contacto coa comunidade Tchambuli, que viv\u00edan xunto ao lago Chambri. Neste pobo, homes e mulleres si ti\u00f1an personalidades contrastadas, mais destacan por ser inversas \u00e1s dos occidentais, sendo as mulleres as figuras dominantes e os homes os de car\u00e1cter sensible; estes \u00faltimos dedic\u00e1banse \u00e1 arte e \u00e1 actividade cerimonial, mentres que as primeiras ocup\u00e1banse, pola contra, da pesca, dos negocios e da xesti\u00f3n dos asuntos comunitarios. E, ademais, eran elas as que levaban a iniciativa nas actividades sexuais. Como consecuencia, a\u00ednda que a organizaci\u00f3n dentro da comunidade Tchambuli \u00e9 patriarcal, en realidade son as mulleres as que te\u00f1en o poder da sociedade nas s\u00faas mans.\nA\u00ednda que os estudos de Mead recibiron varias cr\u00edticas por falta de exactitude, o seu prop\u00f3sito \u00e1 hora de publicar o seu libro era mostrar como os roles sociais non son un fen\u00f3meno biol\u00f3xico e universal; tr\u00e1tanse estes roles como produtos de diversas construci\u00f3ns sociais.\nObras secundarias.\nOs traballos de campo que realizou durante toda a s\u00faa vida en Samoa, Nova Guinea e Bal\u00ed lev\u00e1rona a publicar un amplo repertorio de obras nas que se pode ver reflectido o car\u00e1cter reivindicativo feminista que caracterizou a autora durante os seus anos de produci\u00f3n te\u00f3rica. Do seu estudo de campo en Nova Guinea dest\u00e1case a obra \"Educaci\u00f3n y cultura en Nueva Guinea\", publicada en 1930. Nesta obra, realiza unha an\u00e1lise das t\u00e9cnicas pedag\u00f3xicas empregadas na sociedade de Manus, que serven para conseguir, entre outras cousas, que os nenos aprendan a nadar de maneira prematura en comparaci\u00f3n coas sociedades occidentais. Tam\u00e9n, p\u00f3dese observar como nesta sociedade \u00e9 o home da familia o que se encarga da educaci\u00f3n e o desenvolvemento dos nenos, feito impensable nunha sociedade occidental de principios do s\u00e9culo XX, onde era tarefa da muller ocuparse da educaci\u00f3n e crianza dos fillos. Outra obra destacable dentro do contexto da sociedade de Manus \u00e9 a que leva por t\u00edtulo \"Nuevas vidas para lo viejo: transformaci\u00f3n cultural en Manus, 1928-1953\" publicada no ano 1956. Nesta obra, Mead fai unha an\u00e1lise da evoluci\u00f3n a distintos niveis (econ\u00f3mico, cultural, tecnol\u00f3xico, etc.) que se dan na sociedade de Manus entre as datas 1928 e 1953, facendo especial fincap\u00e9 en como afectou a segunda guerra mundial a dita sociedade. \u00c1 parte das obras que derivaron das investigaci\u00f3ns de campo, Margaret Mead publicou obras de diversos tipos, como un relato de car\u00e1cter autobiogr\u00e1fico titulado \"Invierno de Mora\", do ano 1972, onde relata as s\u00faas primeiras experiencias. A autora deu a luz unha gran cantidade de obras f\u00f3ra das centradas de maneira exclusiva nos traballos de campo e todas elas te\u00f1en en com\u00fan que mante\u00f1en a esencia reivindicativa da s\u00faa personalidade. Ademais, en todas as s\u00faas publicaci\u00f3ns aparece o concepto de \u201cx\u00e9nero\u201d, xa sexa de maneira impl\u00edcita ou expl\u00edcita, po\u00f1endo de manifesto o reco\u00f1ecemento da autora como precursora deste."}
{"id": "361093", "revid": "98629", "url": "https://gl.wikipedia.org/wiki?curid=361093", "title": "Pierluigi Martini", "text": "Pierluigi Martini (nado o 23 de abril de 1961) \u00e9 un ex piloto de carreiras italiano. Participou en 124 Grandes Premios de F\u00f3rmula 1 (con 119 sa\u00eddas) entre e .\nPrimeiros anos.\nO t\u00edo de Martini, Giancarlo Martini, correu durante os anos 70, inclu\u00edndo algunhas carreiras f\u00f3ra de campionato nun Ferrari 312T presentado pola Scuderia Everest, un equipo propiedade de Giancarlo Minardi. O irm\u00e1n m\u00e1is novo de Pierluigi, Oliver, foi tam\u00e9n un piloto de carreiras.\nF\u00f3rmula Un.\nMartini participou en 124 Grandes Premios de F\u00f3rmula 1, debutou o 9 de setembro de 1984, conducindo para Toleman no posto do suspendido Ayrton Senna no Gran Premio de Italia. Anotou un total de 18 puntos de campionato case sempre co equipo Minardi (dirixido polo mesmo Giancarlo Minardi que anteriormente fora dono da Scuderia Everest).\nDe feito, separadamente dunha soa sa\u00edda con Toleman e unha frivolidade dunha tempada coa Scuderia Italia, a andaina completa de Martini foi co equipo italiano. Competiu co pequeno equipo en tres per\u00edodos diferentes, pilotou para eles no seu debut en 1985, anotou o seu primeiro punto no Gran Premio de Detroit de 1988, a s\u00faa \u00fanica sa\u00edda na primeira fila no Gran Premio dos Estados Unidos de 1990 (Co apoio dos pneum\u00e1ticos especiais Pirelli), varios dos seus outros pilotos tiveron sorprendentes resultados de cualificaci\u00f3n ese d\u00eda), a s\u00faa \u00fanica volta liderando unha carreira no Gran Premio de Portugal de 1989, e o seu mellor resultado final na F1 de 4\u00ba. Con todo, Martini foi tam\u00e9n un dos pilotos que tend\u00edan a ignorar as bandeiras azuis. Exemplos dados son o Gran Premio de M\u00f3naco de 1991 cando obstaculizou a Emanuele Pirro no Dallara, Stefano Modena no Tyrrell, e Riccardo Patrese no Williams durante varias voltas malia correr na parte posterior da pista, e no Gran Premio do Canad\u00e1 de 1995, onde bloqueou a Gerhard Berger no Ferrari cando o austr\u00edaco intentaba dobralo. En ambas ocasi\u00f3ns, Martini foi penalizado cun stop and go de 10 segundos por ignorar as bandeiras azuis.\nSportscars.\nLogo da F\u00f3rmula Un, Martini iniciou unha exitosa carreira nos autos deportivos. A s\u00faa primeira carreira nas 24 Horas de Le Mans foi en 1996 cun Porsche de Joest Racing. 1997 trouxo un cuarto lugar nun Porsche 911 GT1, tam\u00e9n competiu no FIA GT Championship ese ano. En 1998, uniuse ao novo programa Le Mans de BMW Motorsports.\nEn 1999, Martini, Yannick Dalmas e Joachim Winkelhock ga\u00f1aron as 24 Horas de Le Mans. O tr\u00edo pilotou para BMW. O equipo tivo que loitar tanto cos Toyota e Mercedes oficiais e ga\u00f1ou a carreira por unha volta sobre o subcampi\u00f3n Toyota.\nMartini regresou ao automobilismo en 2006, competindo na serie de Grand Prix Masters para pilotos retirados de F\u00f3rmula Un.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "361117", "revid": "25871", "url": "https://gl.wikipedia.org/wiki?curid=361117", "title": "Manecas Costa", "text": "Manecas Costa, nado en Cacheu en 1967 \u00e9 un cantante, guitarrista e compositor de Guinea-Bissau.\nTraxectoria.\nMedrou nunha familia da etnia manjaca. Comezou a tocar a guitarra con 9 anos e estudou con Jos\u00e9 Carlos Schwarz, un dos artistas m\u00e1is reco\u00f1ecidos de Guinea-Bissau. Formou o grupo musical Africa Livre co seu irm\u00e1n Nelson con tan s\u00f3 10 anos, tiveron \u00e9xito e converteuse na estrela local. \nO traballo do compositor e guitarrista Manecas Costa bas\u00e9ase no gumbe, expresi\u00f3n musical e danza predominante na s\u00faa rexi\u00f3n de orixe, acompa\u00f1ada polo tambor de auga. Canta en crioulo, unha mestura das linguas ind\u00edxenas e o portugu\u00e9s. As s\u00faas letras tratan da situaci\u00f3n na que se atopan as mulleres guineanas e sobre o terceiro mundo en xeral.\nNa d\u00e9cada de 1970 colaborou con moitos artistas de Guinea-Bissau, como N'Kassa Cobra, Cobiana Djaz ou Mama Djombo, e viaxou con este \u00faltimo a Cuba onde tocou xunto \u00e1 Orquesta Arag\u00f3n e Kapa Negra. A finais da d\u00e9cada de 1980 converteuse no baixista de artistas como Z\u00e9 Manel. Por\u00e9n decidiu comezar a s\u00faa carreira en solitario e ga\u00f1ou un premio de UNICEF nun concurso internacional de radio en 1987. Foi nomeado Embaixador de boa vontade de UNICEF \u00f3s 20 anos, participou en campa\u00f1as sobre sa\u00fade infantil e compuxo canci\u00f3ns para difundila mensaxe, como o tema \"Meninos.\"\nComo moitos m\u00fasicos de Guinea-Bissau emigrou na busca de mellores oportunidades, traslad\u00e1ndose a Lisboa en 1990. Na d\u00e9cada de 1990 realizou xiras por Angola, Cabo Verde, Italia e Portugal. Gravou o seu primeiro \u00e1lbum en Lisboa, titulado \"Mundo di Femea\" (1991), proxecto no que participaron alg\u00fans m\u00fasicos dos Pa\u00edses Africanos de L\u00edngua Oficial Portuguesa como Paulino Vieira, Eduardo Paim e tam\u00e9n seu irm\u00e1n Nelson Costa. Nesta etapa colaborou con moitos outros artistas como Paulo Flores, Tabanka Djaz, Bius, Waldemar Bastos e Astra Harris. O seu segundo \u00e1lbum \"Fundo di Mato\" \u00e9 un traballo que vai do ac\u00fastico \u00f3 el\u00e9ctrico e do tradicional \u00e1 m\u00fasica moderna.\nParticipou no disco recompilaci\u00f3n \"Palop Africa!\", que reuniu varios m\u00fasicos dos pa\u00edses africanos de fala portuguesa e fixo algunhas actuaci\u00f3ns no Reino Unido para amosar o traballo. A canci\u00f3n \"Ermos di terra\" causoulle impresi\u00f3n \u00e1 music\u00f3loga inglesa e presentadora do programa \"World Routes\" da BBC Radio 3 Lucy Duran. Como resultado o \u00e1lbum \"Paradiso Di Gumbe\" (2003), foi producido pola presentadora brit\u00e1nica. Este est\u00e1 considerado o primeiro disco gravado en Guinea-Bissau a pesar da rica tradici\u00f3n musical do seu pa\u00eds, que a\u00ednda se atopaba en proceso de reconstruci\u00f3n trala guerra civil de 1998. Lucy Duran e m\u00e1is o produtor Jerry Boys montaron un estudio de gravaci\u00f3n improvisado na discoteca The Rio en Guinea Bissau. Traballaron principalmente con m\u00fasicos nativos pero incorporaron \u00e1 gravaci\u00f3n novos instrumentos.\nTras co\u00f1ecer a Narf no Festival Internacional da Lusofon\u00eda Cantos na Mar\u00e9 en Pontevedra decidiron traballar xuntos. Gravou o seu cuarto disco \"Al\u00f3 Irmao!\" (2010), en colaboraci\u00f3n con Narf, en directo no Teatro Principal de Santiago de Compostela no ano 2009. Conseguiron o n\u00famero 1 no \"Top ten\" da RDP-\u00c1frica co seu disco en agosto do ano 2010, permanecendo no cumio da lista durante tres semanas."}
{"id": "361120", "revid": "27155", "url": "https://gl.wikipedia.org/wiki?curid=361120", "title": "Blast\u00f3mero", "text": "Os blast\u00f3meros son un tipo de c\u00e9lulas embrionarias animais indiferenciadas resultantes da segmentaci\u00f3n do cigoto despois da fecundaci\u00f3n. Estas c\u00e9lulas pos\u00faen totipotencia, \u00e9 dicir, que poden dar orixe a c\u00e9lulas de calquera tecido.\nNo ser humano, os blast\u00f3meros orix\u00ednanse despois da fecundaci\u00f3n e div\u00eddense por mitose. Dous d\u00edas despois da fecundaci\u00f3n hai 4 blast\u00f3meros, e uns 8 ao terceiro d\u00eda.\nM\u00f3rula.\nOs blast\u00f3meros div\u00eddense r\u00e1pida e repetidamente durante os primeiros d\u00edas da xestaci\u00f3n a\u00ednda que o tama\u00f1o do embri\u00f3n permanece constante (aumenta o n\u00famero de c\u00e9lulas mais non o seu tama\u00f1o). Pasados catro d\u00edas, o ovo fecundado ten m\u00e1is de 32 blast\u00f3meros, recibindo a partir dese momento o nome de m\u00f3rula.\nPosteriormente prod\u00facese a blastulaci\u00f3n, que representa o inicio da diferenciaci\u00f3n celular de tal maneira que un grupo de blast\u00f3meros se sit\u00faan formando unha envoltura externa denominada trofoblasto, que posteriormente dar\u00e1 orixe \u00e1 placenta, mentres que outros se agrupan constitu\u00edndo a masa celular interna ou embrioblasto que dar\u00e1 orixe ao embri\u00f3n."}
{"id": "361121", "revid": "89787", "url": "https://gl.wikipedia.org/wiki?curid=361121", "title": "Iris Gey L\u00f3pez", "text": "Iris Mar\u00eda Gey L\u00f3pez, nada na Coru\u00f1a en 1983, \u00e9 unha fil\u00f3loga, escritora e cantante galega. Actualmente, imparte aulas de lingua e literatura galega no CPI Tom\u00e1s Terr\u00f3n Menda\u00f1a, no concello de Carballeda de Valdeorras (Ourense).\nTraxectoria.\nLicenciada en Filolox\u00eda Hisp\u00e1nica e Filolox\u00eda Galega pola Universidade da Coru\u00f1a, \u00e9 profesora de lingua galega e lingua espa\u00f1ola. Colaborou no \"Anuario Brigantino\". Ga\u00f1ou o primeiro premio de narrativa no certame literario organizado pola UDC no ano 2012 co relato \"N\u00f3s, os degradados\" e o primeiro premio no certame literario na modalidade de narrativa organizado polo concello de Mugardos no 2013 co texto \"Ces\u00e1rea de berro\". Foi acc\u00e9sit do Premio Modesto R. Figueiredo en 2016 co relato \"Cranios privilexiados\". Tam\u00e9n colabora co m\u00fasico Xo\u00e1n Curiel como cantante, co que lanza un disco en 2021, \"Treides comigo\", sobre a l\u00edrica galego-portuguesa, interpretando as cantigas de amigo, amor e escarnio e maldizer de 11 trobadores do Cami\u00f1o de Santiago desde unha perspectiva moderna, nun estilo \"pop medieval\"."}
{"id": "361122", "revid": "1888", "url": "https://gl.wikipedia.org/wiki?curid=361122", "title": "Iris Mar\u00eda Gey L\u00f3pez", "text": ""}
{"id": "361123", "revid": "75439", "url": "https://gl.wikipedia.org/wiki?curid=361123", "title": "O trevo de catro follas", "text": "O trevo de catro follas \u00e9 unha novela de literatura xuvenil escrita por Xos\u00e9 Lu\u00eds Laredo Verdejo, publicada en 1991 por Edici\u00f3ns do Cumio."}
{"id": "361136", "revid": "23204", "url": "https://gl.wikipedia.org/wiki?curid=361136", "title": "Mar de Flores", "text": "O mar de Flores (en indonesio, \"Laut Flores\") \u00e9 un pequeno mar do oc\u00e9ano \u00cdndico localizado no interior do arquip\u00e9lago indonesio, este mar \u00e9 nomeado as\u00ed pola illa de Flores, cuxas augas pertencen a Indonesia e Timor Oriental. Comprende unha superficie de 240.000\u00a0km\u00b2.\nXeograf\u00eda.\nOs seus l\u00edmites son:\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares para os efectos de navegaci\u00f3n mar\u00edtima, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar de Flores como un mar. Na s\u00faa publicaci\u00f3n de referencia mundial, \"Limits of oceans and seas\" (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 48j, dentro do arquip\u00e9lago das Indias Orientais e def\u00edneo da forma seguinte:"}
{"id": "361138", "revid": "98629", "url": "https://gl.wikipedia.org/wiki?curid=361138", "title": "Ptolomeo", "text": "Ptolomeo ou Tolomeo pode facer referencia a:\nDinast\u00eda tolemaica.\nDe orixe macedonia, gobernou o Exipto helen\u00edstico durante case 300 anos, desde -305 at\u00e9 -30. Todos os reis desta dinast\u00eda cham\u00e1ronse Ptolomeo:\nDescendentes.\nHoubo varios membros da dinast\u00eda tolemaica que non se converteron en gobernantes de Exipto. Alg\u00fans deles convert\u00e9ronse en gobernantes doutros reinos.\nClaudio Ptolomeo.\nEscritor, xe\u00f3grafo, matem\u00e1tico, astr\u00f3nomo e astr\u00f3logo greco-exipcio (c. 90 \u2013 c. 168);\nComo adxectivo.\nNa s\u00faa forma adxectiva, \u00fasase ptolemaico/a ou tolemaico/a (ou tam\u00e9n ptolomeico/a ou tolomeico/a), para facer referencia a Claudio Ptolomeo ou ao seu sistema astron\u00f3mico e \u00fasase en expresi\u00f3ns como concepci\u00f3n tolemaica ou tolomeica do mundo (xeoc\u00e9ntrica), en contraste coa concepci\u00f3n \"copernicana\" (helioc\u00e9ntrica)."}
{"id": "361140", "revid": "61897", "url": "https://gl.wikipedia.org/wiki?curid=361140", "title": "Teorema de Ptolomeo", "text": ""}
{"id": "361141", "revid": "98629", "url": "https://gl.wikipedia.org/wiki?curid=361141", "title": "The Cat in the Hat", "text": "The Cat in the Hat \u00e9 un libro infantil escrito por Dr. Seuss. O personaxe principal \u00e9 un gato antropom\u00f3rfico, alto, traveso, vestido cun chapeu de copa a raias vermellas e brancas e unha gravata de lazo vermello.\nRecensi\u00f3n.\nCoa serie Introducing... book series \"(libros para principiantes)\" que inaugurou \"The Cat\", Seuss promoveu tanto ao seu nome, como \u00e1 alfabetizaci\u00f3n elemental nos Estados Unidos.\nThe Cat aparece en seis dos libros para nenos escritos por Seuss:\nContexto.\nTheodor Geisel, baixo o pseud\u00f3nimo Dr. Seuss, escribiu o libro \"The Cat in the Hat\" en resposta ao artigo do 24 de maio de 1954 da revista Life, escrito por John Hersey, titulado \"Why Do Students Bog Down on First R? A Local Committee Sheds Light on a National Problem: Reading\" \"(Por que os estudantes se atascan en primeiro grao? Un comit\u00e9 local d\u00e1 luz a un problema nacional: a lectura)\". No artigo, Hersey foi cr\u00edtico dos libros que usaban os mestres: Os argumentos de Hersey enumer\u00e1ronse en m\u00e1is de dez p\u00e1xinas da revista, que era l\u00edder nos Estados Unidos nese momento. Tras detallar moitos temas que contrib\u00faen ao problema relacionado cos niveis de lectura dos estudantes, Hersey preguntou sobre o final do artigo: William Ellsworth Spaulding, amigo de Geisel, que era ent\u00f3n o director da divisi\u00f3n de educaci\u00f3n Houghton Mifflin, conv\u00eddalle a cear en Boston e proponlle a Ted \"\"escribir e ilustrar un libro para nenos de entre seis e sete anos de idade que xa dominaran a mec\u00e1nica b\u00e1sica da lectura.\" \"Escr\u00edbeme unha historia que alumnos de primeiro grao non poidan deixar de lela\"!\"\nSpaulding forn\u00e9celle a Geisel unha lista de 348 palabras que cada neno de seis anos deber\u00eda saber, e insistiu en que o vocabulario do libro deber\u00eda limitarse a 225 palabras. Nove meses m\u00e1is tarde, o Dr. Seuss terminara \"The Cat in the Hat\", utilizando 223 palabras que aparec\u00edan na lista. A historia \u00e9 de 1629 palabras de extensi\u00f3n e utiliza un vocabulario de s\u00f3 236 palabras distintas, das cales 54 at\u00f3panse unha vez e 33 rep\u00edtense d\u00faas veces. S\u00f3 unha palabra \"outro\" (another) ten tres s\u00edlabas, mentres que 14 palabras ten d\u00faas e o resto (221) son monosil\u00e1bicas. As palabras m\u00e1is longas son \"algo\" (\"something\") e \"xoguetes\" (\"playthings\"). Debido a que Geisel estaba baixo contrato con Random House, Houghton Mifflin conservou os dereitos para as escolas e Random House conservou os dereitos para as vendas.\nArgumentos.\nThe Cat in the Hat.\n\"The Cat in the Hat\" (1957) \u00e9 o primeiro libro co personaxe do t\u00edtulo. Nela, \"the Cat\" trae, dunha forma alegre, ex\u00f3tica e exuberante, caos a unha familia de dous fillos, un irm\u00e1n (nunca se menciona o seu nome, \u00e9 o narrador da historia) e unha irm\u00e1 (Sally), un d\u00eda chuvioso, mentres que a s\u00faa nai d\u00e9ixaos sen atenci\u00f3n. O gato realiza todo tipo de trucos extravagantes (nun momento equilibra un vaso de auga, un pouco de leite, un pastel, tres libros, o peixe, un anci\u00f1o, un barco de xoguete, un home de xoguete, un ventilador vermello, e o seu paraugas mentres se atopa nunha b\u00f3la) para divertir aos nenos. Logo, o Gato, obt\u00e9n unha caixa desde o exterior, dentro da caixa hai d\u00faas criaturas que comezan a voar cometas dentro da casa. As pallasadas do \"Gato\" son en balde. A mascota da familia \u00e9 un peixe intelixente e parlante. No final, os nenos probaron ser exemplares, atrapando \u00e1s \"Criaturas\" e pondo ao Gato baixo control. Para compensar o caos que causou, o Gato limpa a casa ao sa\u00edr, desaparecendo un segundo antes de que a nai chegase. A nai preg\u00fantalle aos seus fillos que fixeron mentres ela estaba f\u00f3ra, pero non lle responden. A historia termina coa pregunta: \"What would you do if your mother asked you?\" (\"Que far\u00edas se a t\u00faa nai che preguntase?)\"\n\"O\" libro foi moi popular desde a s\u00faa publicaci\u00f3n, e un logotipo co gato adorna todas as publicaci\u00f3ns do Dr. Seuss e pel\u00edculas de animaci\u00f3n producidas despois de \"The Cat in the Hat\". Seuss escribiu o libro porque sent\u00eda que deber\u00eda haber material m\u00e1is entretido e divertido para os lectores principiantes. Desde un punto de vista literario, o libro \u00e9 unha proeza de habilidade, xa que mant\u00e9n un vocabulario simple e conta unha historia entretida. Os cr\u00edticos literarios de cando en vez escriben ensaios sobre a obra de recreaci\u00f3n, dado que se entrete\u00f1en con temas tales como a ausencia da nai e a caracterizaci\u00f3n psicol\u00f3xica ou simb\u00f3lica do gato, as Criaturas e os peixes.\nM\u00e1is de 11 mill\u00f3ns de copias de \"The Cat in the Hat i\"mprim\u00edronse. Traduciuse a m\u00e1is de 12 idiomas diferentes, inclu\u00edndo ao Lat\u00edn, baixo o t\u00edtulo \"Cattus Petasatus\", e ao Yidis, co t\u00edtulo \"Di Kats der Payats.\" Baseado nunha enquisa en Internet realizada no 2007 nomeouse ao libro como un dos libros no \"Top 100 de libros para mestres.\" Foi un dos \"Top 100 de libros de imaxes\" de todos os tempos nunha enquisa realizada no 2012.\nThe Cat in the Hat v\u00e9n de novo.\n\"The Cat\" reaparece novamente en 1958. Unha vez m\u00e1is, a nai deixou a Sally e o seu irm\u00e1n s\u00f3s durante o d\u00eda, pero desta vez, dilles que deben eliminar unha enorme cantidade de neve, mentres ela est\u00e1 f\u00f3ra. Mentres traballan, o Gato aparece comendo unha torta na ba\u00f1eira coa auga correndo, mollando o piso, e deixa un residuo de cor rosa. Os intentos para limpalo fallan, xa que s\u00f3 conseguen transferir o problema a outros lugares, inclu\u00edndo un vestido, a parede, un par de zapatos de dez d\u00f3lares, unha alfombra, a cama, e logo ao exterior da casa, xerado unha desorde. O Gato revela que o Little Cat A est\u00e1 a descansar dentro do seu chapeu. \u00c1 s\u00faa vez, Little Cat A qu\u00edtase o chapeu para revelar a B Little Cat, que revela ao C Little Cat, e as\u00ed sucesivamente. A continuaci\u00f3n, ten lugar a guerra entre a \"desorde\" e o Little Cat A a trav\u00e9s de Little Cat V, que utilizan un arsenal de armas primitivas, inclu\u00edndo pistolas de pop, morcegos, e unha cortadora de c\u00e9spede. Desafortunadamente, a primeira batalla para eliminar ao desastre s\u00f3 o fai cubrir todo o terreo. Little Cat V, W, X, e Y, qu\u00edtanse o chapeu para descubrir \u00f3 microsc\u00f3pico Little Cat Z, quen ao quitarse o seu chapeu aparece unha \"Voom\", que limpa o patio de atr\u00e1s e pon a todos os outros gatos pequenos de novo no chapeu do Gato grande. O Gato vaise, coa promesa de que regresar\u00e1 alg\u00fan d\u00eda, e traer\u00e1 a todos os seus gatos pequenos .O libro termina nun estalido de versificaci\u00f3n extravagante, coa lista completa dos gatos pequenos ordenados alfabeticamente realizando rimas m\u00e9tricamente perfectas organizadas en cuartetas, dese\u00f1adas para ensinar aos lectores o alfabeto.\nAdaptaci\u00f3ns.\nPel\u00edculas.\nA adaptaci\u00f3n cinematogr\u00e1fica do libro foi lanzada no ano 2003. Foi producida por Brian Grazer e dirixida por Bo Welch, e ten como actor principal a Mike Myers caracterizando ao Gato, e a Dakota Fanning como \"Sally.\" O irm\u00e1n de Sally, quen non \u00e9 nomeado no libro, \u00e9 co\u00f1ecido nesta versi\u00f3n como \"Conrad\" e interpretado por Spencer Breslin.\nSeussical.\nO musical de Broadway, Seussical combina diferentes historias do Dr. Seuss, xuntando aos seus personaxes. O Gato \u00e9 o narrador, as\u00ed como tam\u00e9n personaxes menores.\nLibro en CD.\nLiving Books creou un libro en CD da historia. Software MacKiev trouxo esta versi\u00f3n electr\u00f3nica do libro para o Mac OS X. Oceanhouse Media publicou a aplicaci\u00f3n para iPhone, iPad e Android que recibiu eloxios da cr\u00edtica.\nSeuss Landing.\nA illa forma parte do parque tem\u00e1tico Islands of Adventure, dos Estudos Universal en Orlando . F\"o\"i inaugurada en 1999, o paseo leva aos visitantes nunha viaxe colorida cara a historia de \"The Cat in the Hat\".\nNomeado no Senado dos Estados Unidos.\nNo 110\u00ba Congreso, Harry Reid comparou o imp\u00e1s sobre un proxecto de lei de reforma de inmigraci\u00f3n co caos creado polo Gato en \"The Cat in the Hat\". Leu li\u00f1as do libro desde a sala do Senado e resolveu: \"If you go back and read Dr. Seuss, the cat manages to clean up the mess.\"."}
{"id": "361142", "revid": "56817", "url": "https://gl.wikipedia.org/wiki?curid=361142", "title": "A Casa Alta", "text": "O top\u00f3nimo galego A Casa Alta pode referirse a:"}
{"id": "361143", "revid": "1131", "url": "https://gl.wikipedia.org/wiki?curid=361143", "title": "A Casa da Bouza - A Igrexa", "text": ""}
{"id": "361144", "revid": "1131", "url": "https://gl.wikipedia.org/wiki?curid=361144", "title": "A Casa da Bouza - Tras do Cami\u00f1o", "text": ""}
{"id": "361145", "revid": "1131", "url": "https://gl.wikipedia.org/wiki?curid=361145", "title": "Casa da Dona", "text": ""}
{"id": "361146", "revid": "1131", "url": "https://gl.wikipedia.org/wiki?curid=361146", "title": "Casa de Antelo", "text": ""}
{"id": "361147", "revid": "1131", "url": "https://gl.wikipedia.org/wiki?curid=361147", "title": "A Casa de Are\u00e1n", "text": ""}
{"id": "361148", "revid": "56817", "url": "https://gl.wikipedia.org/wiki?curid=361148", "title": "Casa do Cami\u00f1o", "text": "O top\u00f3nimo galego Casa do Cami\u00f1o pode referirse a:"}
{"id": "361149", "revid": "56817", "url": "https://gl.wikipedia.org/wiki?curid=361149", "title": "Casa do Monte", "text": "O top\u00f3nimo galego Casa do Monte pode referirse a:"}
{"id": "361150", "revid": "1131", "url": "https://gl.wikipedia.org/wiki?curid=361150", "title": "A Casa do Monte", "text": ""}
{"id": "361151", "revid": "1131", "url": "https://gl.wikipedia.org/wiki?curid=361151", "title": "A Casa de Pedra", "text": ""}
{"id": "361152", "revid": "1131", "url": "https://gl.wikipedia.org/wiki?curid=361152", "title": "A Casa do Gado", "text": ""}
{"id": "361153", "revid": "23204", "url": "https://gl.wikipedia.org/wiki?curid=361153", "title": "Marxe de erro", "text": "En estat\u00edstica, marxe de erro, erro de mostraxe\u00a0ou\u00a0erro de estimaci\u00f3n \u00e9 o erro que xorde por mor de observar unha mostra da poboaci\u00f3n completa.\nA estimaci\u00f3n dun valor de interese, como a media ou a porcentaxe, estar\u00e1 xeralmente suxeita a unha variaci\u00f3n entre unha mostra e outra. Estas variaci\u00f3ns nas posibles mostras dunha estat\u00edstica poden, teoricamente, ser expresadas como erros de mostraxe, con todo, normalmente, na pr\u00e1ctica o erro exacto \u00e9 desco\u00f1ecido. O erro de mostraxe ref\u00edrese en termos m\u00e1is xerais ao fen\u00f3meno da variaci\u00f3n entre mostras. Cando este non \u00e9 mencionado consid\u00e9rase que a marxe de erro base \u00e9 o 0.02% (0.2 para mostraxe paralela e 2 para mostraxe directa).\nO erro de mostraxe desexado, xeralmente pode ser controlado tomando unha mostra aleatoria da poboaci\u00f3n, suficientemente grande, con todo, o custo disto pode ser limitante. Se as observaci\u00f3ns son tomadas dunha mostra aleatoria, a teor\u00eda estat\u00edstica brinda c\u00e1lculos probabil\u00edsticos do tama\u00f1o desexado do erro de mostraxe para unha estat\u00edstica en particular ou estimaci\u00f3n. Estes usualmente son expresados en termos do erro est\u00e1ndar.\nO erro de mostraxe pode ser contrastado co erro de medici\u00f3n, o cal se refire ao conxunto das desviaci\u00f3ns do valor real que non van en funci\u00f3n da mostra escollida, entre os cales se atopan varios erros sistem\u00e1ticos e alg\u00fans erros aleatorios. Resultan moito m\u00e1is dif\u00edciles de cuantificar que o erro de mostraxe."}
{"id": "361154", "revid": "72012", "url": "https://gl.wikipedia.org/wiki?curid=361154", "title": "Erro de estimaci\u00f3n", "text": ""}
{"id": "361155", "revid": "72012", "url": "https://gl.wikipedia.org/wiki?curid=361155", "title": "Erro de mostraxe", "text": ""}
{"id": "361157", "revid": "89787", "url": "https://gl.wikipedia.org/wiki?curid=361157", "title": "Monte San Fernando", "text": "O monte San Fernando \u00e9 un accidente xeogr\u00e1fico situado na parroquia da Valboa (Trabada, na Mari\u00f1a Oriental). Ten dous cumes de case igual altura, o pico Axilde (509 m) e o pico San Fernando (508 m). Na s\u00faa ladeira est\u00e1 a ermida de San Fernando."}
{"id": "361158", "revid": "1131", "url": "https://gl.wikipedia.org/wiki?curid=361158", "title": "Casa do Vento", "text": "O top\u00f3nimo galego Casa do Vento pode referirse a:"}
{"id": "361159", "revid": "1131", "url": "https://gl.wikipedia.org/wiki?curid=361159", "title": "A Casa do Vento", "text": ""}
{"id": "361161", "revid": "1131", "url": "https://gl.wikipedia.org/wiki?curid=361161", "title": "A Casa Grande", "text": ""}
{"id": "361162", "revid": "1131", "url": "https://gl.wikipedia.org/wiki?curid=361162", "title": "Casa grande", "text": ""}
{"id": "361163", "revid": "1131", "url": "https://gl.wikipedia.org/wiki?curid=361163", "title": "A Casa do Porto", "text": ""}
{"id": "361164", "revid": "1131", "url": "https://gl.wikipedia.org/wiki?curid=361164", "title": "A Casa do Raque", "text": ""}
{"id": "361165", "revid": "1131", "url": "https://gl.wikipedia.org/wiki?curid=361165", "title": "Casa do Vello", "text": ""}
{"id": "361166", "revid": "1131", "url": "https://gl.wikipedia.org/wiki?curid=361166", "title": "A Casa dos Prados", "text": ""}
{"id": "361167", "revid": "1131", "url": "https://gl.wikipedia.org/wiki?curid=361167", "title": "Casa Lousada", "text": "O top\u00f3nimo galego Casa pode referirse a:"}
{"id": "361168", "revid": "1131", "url": "https://gl.wikipedia.org/wiki?curid=361168", "title": "A Casa Lousada", "text": ""}
{"id": "361169", "revid": "56817", "url": "https://gl.wikipedia.org/wiki?curid=361169", "title": "A Casa Nova", "text": "O top\u00f3nimo galego A Casa Nova pode referirse a:"}
{"id": "361170", "revid": "56817", "url": "https://gl.wikipedia.org/wiki?curid=361170", "title": "A Casa Vella", "text": "O top\u00f3nimo galego A Casa Vella pode referirse a:"}
{"id": "361171", "revid": "1131", "url": "https://gl.wikipedia.org/wiki?curid=361171", "title": "A Casa Nova de Vilari\u00f1o", "text": ""}
{"id": "361172", "revid": "1131", "url": "https://gl.wikipedia.org/wiki?curid=361172", "title": "A Casa Queimada", "text": ""}
{"id": "361173", "revid": "1131", "url": "https://gl.wikipedia.org/wiki?curid=361173", "title": "Monte de Santa Cruz", "text": "O monte de Santa Cruz \u00e9 un accidente xeogr\u00e1fico de 192 m de altitude, situado no concello de Ribadeo. D\u00e1 acubillo \u00e1s fontes do lobo -primitivo lugar de recollida de auga para a vila de Ribadeo-, e nel at\u00f3pase o monumento \u00f3 gaiteiro e a ermida na que se celebra a Xira de Santa Cruz."}
{"id": "361174", "revid": "6", "url": "https://gl.wikipedia.org/wiki?curid=361174", "title": "R\u00edo Lexoso", "text": ""}
{"id": "361178", "revid": "98629", "url": "https://gl.wikipedia.org/wiki?curid=361178", "title": "Eliminaci\u00f3n de Gauss", "text": "A eliminaci\u00f3n de Gauss \u00e9 un algoritmo para resolver sistemas de ecuaci\u00f3ns lineares. Este m\u00e9todo consiste en aplicar sucesivas operaci\u00f3ns elementais nun sistema linear, para o transformar nun sistema de m\u00e1is f\u00e1cil resoluci\u00f3n que te\u00f1a as mesmas soluci\u00f3ns que o orixinal.\nAlg\u00fans conceptos.\nDefinici\u00f3n de matriz graduada.\nUnha matriz rectangular est\u00e1 na s\u00faa forma graduada cando\u00a0 satisfai as seguintes condici\u00f3ns:\nExemplo\nSe unha matriz est\u00e1 na forma graduada reducida satisfai as seguintes caracter\u00edsticas adicionais:\nExemplo\nOperaci\u00f3ns elementais de filas.\nExisten tres operaci\u00f3ns b\u00e1sicas que poden ser aplicadas a calquera tipo de sistema linear, sen que se alteren as soluci\u00f3ns dos mesmos: \nUsando esas operaci\u00f3ns, unha matriz sempre pode ser transformada nunha matriz triangular superior (forma graduada) e, posteriormente, ser posta en forma graduada reducida. Esta forma final, \u00e1 s\u00faa vez, \u00e9 \u00fanica e independente da secuencia de operaci\u00f3ns de fila usadas, sendo m\u00e1is f\u00e1cil de resolver que a versi\u00f3n orixinal da matriz.\nTam\u00e9n c\u00f3mpre resaltar que estas operaci\u00f3ns elementais son reversibles, sendo posible retornar ao sistema inicial aplicando a secuencia de operaci\u00f3ns novamente, mais na orde inversa.\nProblema xeral.\nDes\u00e9xase, a partir da utilizaci\u00f3n de operaci\u00f3ns de fila, converter unha matriz na s\u00faa forma graduada reducida, e as\u00ed, resolver m\u00e1is facilmente o sistema de ecuaci\u00f3ns asociado a aquela matriz. Para este fin, empr\u00e9gase o m\u00e9todo de eliminaci\u00f3n de Gauss, sendo este composto por d\u00faas fases:\nAlgoritmo.\nSexa formula_3 un sistema linear. O m\u00e9todo de eliminaci\u00f3n de Gauss para encontrar a soluci\u00f3n do sistema consiste nas seguintes etapas:\nEtapa 1.\nConsid\u00e9rese o sistema linear de 3 ecuaci\u00f3ns seguinte:\nA matriz ampliada A do sistema \u00e9:\nformula_10 = \nformula_11\nEtapa 2.\nFase 1.\nDes\u00e9xase facer ceros todos os elementos da primeira columna abaixo da diagonal principal.\nAs\u00ed, sendo formula_12, def\u00ednense as constantes formula_13 e formula_14 e fanse as seguintes operaci\u00f3ns lineares:\nObt\u00e9ndose:\nFase 2.\nAgora, d\u00e9bense facer ceros todos os elementos da segunda columna abaixo da diagonal principal.\nSendo o pivote o elemento formula_19 e a fila pivote a segunda fila de formula_17, suponse formula_21, e def\u00ednese unha nova constante formula_22.\nRealizando a operaci\u00f3n\nobtense:\nEtapa 3.\nRes\u00f3lvese o sistema formula_24. As\u00ed:\nformula_29 formula_30\nformula_31\nformula_32\nAs\u00ed, enc\u00f3ntrase a soluci\u00f3n formula_33 do sistema formula_24, que \u00e9 a mesma soluci\u00f3n de formula_5.\nExemplo.\nResolver o sistema de ecuaci\u00f3ns seguinte:\nEtapa 1: definir a matriz aumentada\nformula_38\nEtapa 2:\n\"Fase 1\": facer ceros os elementos da primeira columna baixo a diagonal principal\nComo formula_39, def\u00ednese formula_40 e formula_41 \ne calc\u00falanse os novos elementos da segunda e da terceira fila:\nDesa forma, a matriz resultante da etapa 1 \u00e9:\nformula_48\n\"Fase 2\": facer ceros os elementos da segunda columna baixo a diagonal principal\nComo formula_49, def\u00ednese unha nova constante formula_50 e determ\u00ednase os novos elementos da terceira fila:\nA nova matriz ampliada tras esta segunda fase \u00e9:\nA nova matriz aumentada tras esta segunda fase \u00e9:\nformula_53\nEtapa 3:\nT\u00e9ndose obtido o sistema:\nque \u00e9 un sistema triangular, obtense a s\u00faa soluci\u00f3n facilmente por substituci\u00f3n das variables.\nDa \u00faltima ecuaci\u00f3n temos:\nSubstitu\u00edndo o valor de formula_56 na segunda ecuaci\u00f3n:\nlogo,\nFinalmente, substitu\u00edndo os valores z = 2 e y = 3 na primeira ecuaci\u00f3n:\nresolvendo,"}
{"id": "361204", "revid": "72012", "url": "https://gl.wikipedia.org/wiki?curid=361204", "title": "Asta Nielsen", "text": "Asta Sofie Amalie Nielsen, nada o 11 de setembro de 1881 en Vesterbro (Copenhague) e finada o 24 de maio de 1972 en Frederiksberg, foi unha actriz de cine mudo dinamarquesa principalmente co\u00f1ecida por protagonizar numerosos filmes na d\u00e9cada de 1910 e por ser unha das primeiras estrelas de cinema de fama internacional.\nTraxectoria.\nSetenta dos setenta e catro filmes de Nielsen fix\u00e9ronse en Alema\u00f1a onde era co\u00f1ecida simplemente como \"Die Asta\" (\"A Asta\"). Debido aos seus ollos grandes e escuros, a s\u00faa face con forma de m\u00e1scara e a s\u00faa figura masculina, Nielsen adoitaba interpretar os papeis de mulleres porfiadas e apaixonadas que se v\u00edan envoltas en circunstancias tr\u00e1xicas. Por mor da natureza er\u00f3tica das s\u00faas interpretaci\u00f3ns, os seus filmes foron duramente censurados nos Estados Unidos e o seu traballo ficou relativamente desco\u00f1ecido para a audiencia estadounidense. Dise dela que cambiou o xeito de actuar nos filmes, pasando dun estilo teatralizado a un m\u00e1is naturalista. Na d\u00e9cada de 1920 fundou o seu propio estudio de filmaci\u00f3n en Berl\u00edn, mais volveu a Dinamarca en 1937 co auxe do nazismo. A s\u00faa actividade cinematogr\u00e1fica rematar\u00e1 case co fin do cine mudo: s\u00f3 protagonizou un filme sonoro, \"Unm\u00f6gliche Liebe\", en 1932. Nos seus \u00faltimos anos desapareceu como figura p\u00fablica e converteuse en artista e autora."}
{"id": "361205", "revid": "25871", "url": "https://gl.wikipedia.org/wiki?curid=361205", "title": "Asta Sofie Amalie Nielsen", "text": ""}
{"id": "361207", "revid": "1093", "url": "https://gl.wikipedia.org/wiki?curid=361207", "title": "Provincia de Semnan", "text": ""}
{"id": "361211", "revid": "23204", "url": "https://gl.wikipedia.org/wiki?curid=361211", "title": "Bae Doona", "text": "Bae Doona (en ) nada o 11 de outubro de 1979 en Se\u00fal, \u00e9 unha actriz e fot\u00f3grafa surcoreana. Acadou a fama cos papeis da activista pol\u00edtica no filme de Park Chan-wook \"Sympathy for Mr. Vengeance\" (2002), a arqueira Park Nam-joo no filme de Bong Joon-ho \"The Host\" (2006), e como a boneca inflable no filme de Hirokazu Koreeda \"Air Doll\" (2009). Tivo os seus primeiros papeis en lingua inglesa nos filmes das irm\u00e1s Wachowski \"O atlas das nubes\" (2012) e \"Jupiter Ascending\" (2015), e na serie de televisi\u00f3n \"Sense8\" (2015-presente)."}
{"id": "361213", "revid": "23204", "url": "https://gl.wikipedia.org/wiki?curid=361213", "title": "Bae Doo-na", "text": ""}
{"id": "361219", "revid": "23204", "url": "https://gl.wikipedia.org/wiki?curid=361219", "title": "Pran", "text": "Pran Krishan Sikand, nado en Nova Deli (India) o 12 de febreiro de 1920, e finado en Bombai o 12 de xullo de 2013, m\u00e1is co\u00f1ecido como\u00a0Pran, era un actor indio galardoado con m\u00faltiples premios\u00a0Filmfare e BFJA, sendo un dos m\u00e1is reco\u00f1ecibles malvados no\u00a0cine hindi dende a d\u00e9cada de 1940 at\u00e9 a d\u00e9cada de 1990. Actuou como heroe dende 1940 at\u00e9 47 e como malvado dende 1942 a 1991 e fixo papeis secundarios entre 1948 e 2007.\nNunha longa e prol\u00edfica carreira apareceu en m\u00e1is de 350 filmes. Fixo o papel protagonista en \"Khandaan\" (1942), \"Pilpili Saheb\" (1954) e \"Halaku\" (1956). Os seus papeis en filmes como \"Madhumati\" (1958), \"Jis Desh Men Ganga Behti Hai\" (1960), \"Upkar\" (1967), \"Shaheed\" (1965), Purab Aur Paschim (1970), Ram Aur Shyam(1967), \"Aansoo Ban Gaye Phool\" (1969), \"Johny Mera Naam\" (1970), \"Victoria No. 203\" (1972), \"Be-Imaan\" (1972), \"Zanjeer\" (1973), \"Don\" (1978), \"Amar Akbar Anthony\" (1977) e \"Duniya\" (1984) son consideradas as s\u00faas mellores interpretaci\u00f3ns."}
{"id": "361221", "revid": "89787", "url": "https://gl.wikipedia.org/wiki?curid=361221", "title": "Mar de Xava", "text": "O mar de Xava (en indonesio, \"Laut Jawa\") \u00e9 un mar perimetral pouco profundo do oc\u00e9ano \u00cdndico, localizado na plataforma de Sonda xusto no l\u00edmite sur do oc\u00e9ano Pac\u00edfico. Sit\u00faase no medio das illas indonesias de Borneo ao norte, Xava ao sur, Sumatra ao oeste e C\u00e9lebes ao leste.\nFormouse a finais da \u00faltima Idade do xeo e ten preto de 310.000\u00a0km\u00b2. \nXeograf\u00eda.\nAo noroeste, o estreito de Karimata (entre as illas de Borneo e Belitung) con\u00e9ctao co mar da China Meridional; ao sur, o estreito de Sunda (entre as illas de Xava e Sumatra) comun\u00edcao co \u00cdndico; ao nord\u00e9s, o estreito de Macasar (entre a illa de Borneo e as C\u00e9lebes), co mar de C\u00e9lebes; e ao leste, comunica co mar de Flores e o mar de Bal\u00ed.\nCon m\u00e1is de 3.000 especies de vida mari\u00f1a na \u00e1rea, a pesca \u00e9 unha importante actividade econ\u00f3mica. A \u00e1rea en torno ao mar de Xava \u00e9 un destino tur\u00edstico moi popular. O mergullo ofrece a posibilidade de explorar e fotografar covas submarinas, corais, esponxas e outros tipos de vida mari\u00f1a. Entre as \u00e1reas protexidas da rexi\u00f3n, p\u00f3dense destacar o Parque Nacional de Ujong Kulon, preto de Iacarta, o Parque Nacional Karimun Xava, un parque nacional composto por 22 illas, e a illa de Menjagan, preto de Bal\u00ed. Ademais do parque nacional mari\u00f1o de Karimunjawa e Miles de Illas ou \"illas Seribu\", que se atopan ao norte da parte continental de Iacarta.\nHistoria.\nO mar de Xava foi o escenario dunha das batallas navais m\u00e1is sanguentas (para os Aliados) da segunda guerra mundial, en febreiro e marzo de 1942, co\u00f1ecida como batalla do Mar de Xava. As forzas navais dos Pa\u00edses Baixos, Gran Breta\u00f1a, Australia e os Estados Unidos foron practicamente destru\u00eddas ao tentar defender a illa de Xava dun ataque xapon\u00e9s."}
{"id": "361223", "revid": "23204", "url": "https://gl.wikipedia.org/wiki?curid=361223", "title": "Pran Krishan Sikand", "text": ""}
{"id": "361232", "revid": "6508699", "url": "https://gl.wikipedia.org/wiki?curid=361232", "title": "Interstellar (filme)", "text": "Interestellar \u00e9 un filme brit\u00e1nico-estadounidense de 2014 do x\u00e9nero de ciencia ficci\u00f3n dirixido, co-escrito e co-producido por Christopher Nolan. Est\u00e1 protagonizado por Matthew McConaughey, Anne Hathaway, Jessica Chastain, Matt Damon e Michael Caine. No filme, un grupo de astronautas viaxan a trav\u00e9s dun burato de verme na busca dun novo fogar para a humanidade. Os irm\u00e1ns Christopher e Jonathan Nolan escribiron o gui\u00f3n, que ten a s\u00faa orixe nun gui\u00f3n de Jonathan desenvolvido no 2007. Nolan produciu o filme coa s\u00faa muller Emma Thomas a trav\u00e9s da s\u00faa compa\u00f1\u00eda Syncopy e con Lynda Obst a trav\u00e9s de Lynda Obst Productions.\nO fot\u00f3grafo de cine Hoyte van Hoytema rodou o filme en 35 mm (en formato anam\u00f3rfico) e IMAX 70 mm. A fotograf\u00eda principal tivo lugar a finais de 2013 en Alberta, Islandia e Os \u00c1nxeles.\nEstreouse en galego na TVG o 13 de setembro de 2017."}
{"id": "361242", "revid": "23204", "url": "https://gl.wikipedia.org/wiki?curid=361242", "title": "Choc\u00f3", "text": "Choc\u00f3 \u00e9 un dos trinta e dous departamentos de Colombia, que se atopa no noroeste do pa\u00eds, na rexi\u00f3n natural do Pac\u00edfico. Abrangue as selvas do Dari\u00e9n e os leitos dos r\u00edos Atrato e San Juan. A s\u00faa capital \u00e9 a cidade de Quibd\u00f3.\n\u00c9 o \u00fanico departamento de Colombia con costas nos oc\u00e9anos Pac\u00edfico e Atl\u00e1ntico. \u00c9 tam\u00e9n o \u00fanico departamento con fronteira con Panam\u00e1. Nel at\u00f3pase a ecorrexi\u00f3n que probablemente te\u00f1a a maior pluviosidade do planeta. A grandes trazos, comprende a metade norte do litoral colombiano no oc\u00e9ano Pac\u00edfico.\n\u00c9 posible que a orixe do nome ve\u00f1a do aimar\u00e1 \"choque\" que significa \"ouro\".\nHistoria.\nDurante a \u00e9poca precolombiana o territorio est\u00e1 habitado polos pobos guna ou \"tule\" no golfo de Urab\u00e1 e o baixo Atrato; os wounaan ou \"noanamaes\" no San Juan e os ember\u00e1s, \"Baudoes\" ou \"Citararaes\" do Alto Atrato e o Baud\u00f3.\nEn 1501, Rodrigo de Bastidas explora o territorio e Mart\u00edn Fern\u00e1ndez de Enciso fai a primeira fundaci\u00f3n dunha cidade europea no continente americano: Santa Mar\u00eda la Antigua del Dari\u00e9n en 1510. A cidade foi abandonada en 1524 por liortas entre os conquistadores e os kunas. O 25 de setembro de 1513 os europeos descobren o Oc\u00e9ano Pac\u00edfico e ch\u00e1manlle \"Mar del Sur\". Os espa\u00f1ois realizan en Am\u00e9rica o comercio de escravos africanos. En 1728 Barule, un escravo, liderou unha grande insurrecci\u00f3n en Choc\u00f3 xunto aos irm\u00e1ns Antonio e Mateo Mina. Estes insurrectos fundan o Palenque de Tad\u00f3 onde Barule \u00e9 proclamado rei. F\u00f3rmano 120 cimarr\u00f3ns. O 18 de febreiro de 1728 ten lugar a batalla entre o ex\u00e9rcito realista e os cimarr\u00f3ns e vencidos estes \u00faltimos, Barule e os irm\u00e1ns Mina son fusilados polo tenente Tres Palacios Mier. En 1795 Agustina, unha escrava abusada polo escravista Miguel G\u00f3mez quen quer\u00eda facela abortar, den\u00fanciao ante o xu\u00edz \u00c1lvarez Pino quen falla en contra dela.\nEn resposta, ela queima varias facendas do que hoxe \u00e9 o municipio de Tad\u00f3. O grito de independencia na ent\u00f3n \"provincia del Choc\u00f3\" deuse o 2 de febreiro de 1813.\nEn 1867 nace el poeta, pedagogo e dirixente chocoano Manuel Saturio Valencia.\nHistoricamente o territorio de Panam\u00e1 ocupaba o norte do Choc\u00f3 colombiano at\u00e9 o golfo de Urab\u00e1, baixo a xurisdici\u00f3n da provincia do Dari\u00e9n. Panam\u00e1 reclamou ditos territorios tras a s\u00faa separaci\u00f3n de Colombia en 1903, especialmente coa ocupaci\u00f3n militar en 1908 de Jurad\u00f3 por parte do ex\u00e9rcito colombiano, localidade que historicamente Panam\u00e1 considerou como s\u00faa. Coa firma do Tratado Victoria-V\u00e9lez, acordouse o establecemento da fronteira coa lei de 9 de xu\u00f1o de 1855 que marcaba os l\u00edmites entre os estados do \"Cauca\" e \"Panam\u00e1\".\nA historia republicana do Choc\u00f3 comezar\u00eda propiamente en 1906 cando \u00e9 creada a \"Intendencia do Choc\u00f3\", desprend\u00e9ndoa do Cauca e unindo as provincias de \"San Juan\" e \"Atrato\".\nEn 1907 nace en Negu\u00e1 Diego Luis C\u00f3rdoba, quen ser\u00eda o primeiro avogado chocoano defensor dos dereitos humanos dos sectores desprotexidos e marxinados, especialmente as comunidades negras, as clases obreiras e campesi\u00f1as. Carism\u00e1tico l\u00edder que loitou pola creaci\u00f3n do \"Departamento del Choc\u00f3\", o reco\u00f1ecemento real do dereito \u00e1 educaci\u00f3n das comunidades negras e a s\u00faa valoraci\u00f3n na sociedade colombiana. Nese mesmo ano, o 6 de maio en Quibd\u00f3, \u00e9 fusilado Manuel Saturio Valencia (o \u00faltimo colombiano sentenciado a pena de morte no pa\u00eds), acusado de atentar contra os intereses da sociedade branca chocoana.\nEn 1930 Diego Luis C\u00f3rdoba organiza a Xuventude Liberal Universitaria. En 1947 cr\u00e9ase o \"Departamento del Choc\u00f3\" con capital na cidade de Quibd\u00f3. En 1948 nace Amir Smith C\u00f3rdoba no correxemento de C\u00e9rtegui, quen ser\u00eda un importante home da defensa dos dereitos e a identidade cultural dos negros colombianos.\nC\u00f3rdoba foi soci\u00f3logo e periodista, e colaborou en publicaci\u00f3ns nacionais e internacionais; foi fundador do Centro de Investigaci\u00f3ns para o Desenvolvemento da Cultura Negra en Colombia. Diego Luis C\u00f3rdoba morreu en 1964 en Cidade de M\u00e9xico, e c\u00f3ntase como un dos colombianos m\u00e1is importantes do s\u00e9culo XX na loita pola defensa dos dereitos humanos das comunidades negras, obreiras e campesi\u00f1as.\nEntre os personaxes ilustres da rexi\u00f3n no eido period\u00edstico chocoano enc\u00f3ntrase \"Primo Guerrero\", quen foi defensor das comunidades m\u00e1is desfavorecidas, loitador contra a corrupci\u00f3n pol\u00edtica na d\u00e9cada dos anos 40 do pasado s\u00e9culo e firme defensor dos dereitos das comunidades afrocolombianas. \"Primo Guerrero\" fue un destacado periodista fundador en 1940 do peri\u00f3dico \"En Guardia\" e compa\u00f1eiro de Gabriel Garc\u00eda M\u00e1rquez, no diario bogotano \"El Espectador\" (1954), onde Garc\u00eda M\u00e1rquez desempe\u00f1aba o seu labor como reporteiro e cr\u00edtico de cine.\nEn 1977, cr\u00e9ase o parque nacional de Los Kat\u00edos, unido ao parque nacional Dari\u00e9n de Panam\u00e1 como \"parque binacional\".\nEn 1993, cr\u00e9ase a Corporaci\u00f3n Aut\u00f3noma Rexional para o Desenvolvemento Sustentable do Choc\u00f3. O 13 de agosto de 2003 morre Amir Smith C\u00f3rdoba. Entre o 20 - 29 de marzo de 2004 por vez primeira na historia 1200 ind\u00edxenas dos lugares de Playita, Egor\u00f3quera e Uni\u00f3n Baquiaza, do r\u00edo Opogod\u00f3 e outros sectores, vense obrigados a fuxir das s\u00faas terra a causa de cruentos enfrontamentos entre as FARC e as AUC."}
{"id": "361243", "revid": "23204", "url": "https://gl.wikipedia.org/wiki?curid=361243", "title": "Choc\u00f3, Colombia", "text": ""}
{"id": "361248", "revid": "23204", "url": "https://gl.wikipedia.org/wiki?curid=361248", "title": "Tit\u00f3nidos", "text": "Os tit\u00f3nidos (Tytonidae) son unha das d\u00faas familias de aves estrixiformes ou rapaces nocturnas (a outra \u00e9 a familia dos estr\u00edxidos). Comprende as curuxas, das que unha especie vive en Galicia, \"Tyto alba\". Son aves de tama\u00f1o medio a grande con grandes cabezas e faces cunha caracter\u00edstica forma de coraz\u00f3n. Te\u00f1en patas fortes e longas con poderosas gadoupas. Tam\u00e9n se diferencian dos estr\u00edxidos (bufos, avelaionas, mouchos) en detalles estruturais relacionados co esterno e os p\u00e9s.\nA familia comprende d\u00faas subfamilias existentes: os Tytoninae e os Phodilinae. A taxonom\u00eda de Sibley-Ahlquist une os Caprimulgiformes coa orde dos bufos; onde curuxas (tit\u00f3nidos) son a subfamilia Tytoninae. Isto non se pode soster cos datos das investigaci\u00f3ns m\u00e1is recentes (ver Cypselomorphae), pero as relaci\u00f3ns das curuxas en xeral a\u00ednda non est\u00e1n resoltas.\nOs tit\u00f3nidos son unha familia moi estendida, a\u00ednda que est\u00e1n ausente do norte de Norteam\u00e9rica, \u00c1frica sahariana, e grandes \u00e1reas de Asia. Viven en moi diversos h\u00e1bitats desde os desertos aos bosques e desde latitudes temperadas aos tr\u00f3picos. A maior\u00eda das 16 especies vivas de tit\u00f3nidos est\u00e1n pouco estudadas. Algunhas, como a \"Tyto soumagnei\", apenas se volveron a ver ou estudar desde o seu descubrimento, a diferenza da curuxa com\u00fan, que \u00e9 unha das mellor co\u00f1ecidas do mundo. Por\u00e9n, algunhas subespecies da curuxa com\u00fan posiblemente merecer\u00edan ser clasificadas como especies separadas, pero est\u00e1n pouco estudadas.\nCinco das especies de tit\u00f3nidos est\u00e1n ameazadas e algunhas especies de illas extingu\u00edronse durante o Holoceno ou antes (por exemplo, \"Tyto pollens\", co\u00f1ecido polo f\u00f3sil da illa Andros nas Bahamas. Os tit\u00f3nidos son principalmente nocturnos e xeralmente non migratorios, e viven en parellas ou s\u00f3s.\nDescrici\u00f3n.\nA principal caracter\u00edstica dos tit\u00f3nidos \u00e9 o seu disco facial con forma de coraz\u00f3n, formado por plumas r\u00edxidas que serven para amplificar e localizar a fonte sonora cando cazan. Outras adaptaci\u00f3ns nas plumas das \u00e1s eliminan o ru\u00eddo que causan ao voar, o que axuda tanto ao o\u00eddo da curuxa a o\u00edr as s\u00faas presas agochadas coma a que as presas non sintan a chegada da curuxa. Os tit\u00f3nidos en conxunto son m\u00e1is escuros na parte de atr\u00e1s que na frontal, xeralmente dunha cor marr\u00f3n alaranxada, e a parte frontal \u00e9 unha versi\u00f3n m\u00e1is p\u00e1lida da parte de atr\u00e1s ou ten pintas, a\u00ednda que hai variaci\u00f3ns considerables entre as especies. Os do x\u00e9nero \"Phodilus\" lembran moito aos \"Tyto\", pero te\u00f1en un disco facial dividido, penachos nas orellas e adoitan ser menores.\nO rexistro f\u00f3sil dos tit\u00f3nidos rem\u00f3ntase ao Eoceno, pero a familia perdeu terreo en favor dos estr\u00edxidos despois da radiaci\u00f3n dos roedores e durante o Neoxeno. D\u00faas subfamilias co\u00f1\u00e9cense s\u00f3 por f\u00f3siles, os Necrobyinae e os Selenornithinae. Describ\u00edronse numerosas especies extintas de \"Tyto\".\nX\u00e9nero \"Tyto\"\nX\u00e9nero \"Phodilus\"\nX\u00e9neros f\u00f3siles\nSituaci\u00f3n sen determinar\nA colocaci\u00f3n nesta familia dos x\u00e9neros \"Palaeotyto\" e \"Palaeobyas\" do Eoceno tard\u00edo/Oligoceno temper\u00e1n de Quercy (Francia) \u00e9 provisional; poder\u00edan pertencer tam\u00e9n aos Sophiornithidae.\nA identidade da suposta \"curuxa xigante\" \"Basityto\" do Eoceno temper\u00e1n de Grafenm\u00fchle (Alema\u00f1a) non est\u00e1 clara e poder\u00eda ser unha grula (\"Balearica\"); a suposta \"curuxa da illa de Pascua\", baseada en \u00f3sos subf\u00f3siles atopados en Rapa Nui, era en realidade un procel\u00e1rido "}
{"id": "361260", "revid": "98629", "url": "https://gl.wikipedia.org/wiki?curid=361260", "title": "PNOA", "text": "O Plan Nacional de Ortofotograf\u00eda A\u00e9rea (PNOA) \u00e9 un proxecto cofinanciado e cooperativo entre a Administraci\u00f3n Xeral do Estado de Espa\u00f1a e as comunidades aut\u00f3nomas. O proxecto do Plan Nacional de Observaci\u00f3n do Territorio (PNOT) est\u00e1 coordenado polo Instituto Geogr\u00e1fico Nacional de Espa\u00f1a e o Centro Nacional de Informaci\u00f3n Geogr\u00e1fica.\nDende 2004 o proxecto fai xeiras de fotograf\u00edas a\u00e9reas, cada dous ou tres anos fotograf\u00edase todo o pa\u00eds cunha precisi\u00f3n de 25 ou 50\u00a0cm. En 2009 inclu\u00edronse no proxecto datos LIDAR. Dende 2016 OpenStreetMap emprega cartograf\u00eda PNOA para edici\u00f3n e mapeado."}
{"id": "361261", "revid": "1131", "url": "https://gl.wikipedia.org/wiki?curid=361261", "title": "Germ\u00e1n Taibo", "text": "Germ\u00e1n Taibo Gonz\u00e1lez ou simplemente Germ\u00e1n Taibo, nado na Coru\u00f1a o 27 de xaneiro de 1889 e finado en Par\u00eds (Francia) en 1919, foi un pintor galego.\nTraxectoria.\nSendo moi novo a s\u00faa familia emigra \u00e1 Arxentina. O rapaz non tardou en amosar o seu talento para a pintura, e con dez anos de idade realizou un retrato dos seus pais, que decidiron envialo \u00e1 Escola de Belas Artes de Buenos Aires, onde chamou a atenci\u00f3n da mecenas Mar\u00eda J\u00e1uregui de Pradere, que pagou a s\u00faa viaxe e estad\u00eda en Par\u00eds cando o rapaz a\u00ednda con cumprira os 16 anos.\nTaibo ingresou na prestixiosa academia Julien da capital francesa, superando unha dura proba de admisi\u00f3n. As s\u00faas visitas aos museos parisienses mostr\u00e1ronlle distintas t\u00e9cnicas, especialmente o impresionismo, que pronto dominar\u00eda a s\u00faa pintura. De acordo co xornalista e cr\u00edtico de arte herculino Alejandro Barreiro, Taibo permaneceu na academia Julien seis ou sete anos. En 1908, logo de casar coa que fora modelo de varios dos seus cadros, Simone Nafleux, en 1908 realizou unha viaxe \u00e1 Coru\u00f1a, onde entrou en contacto con outros pintores galegos da provincia, con todo, a primeira noticia da produci\u00f3n de Taibo nesa cidade non chegou ata 1912, cando participou na primeira Exposici\u00f3n de Arte Gallego, con catro obras, entre elas o seu autorretrato de 1906. O pintor non asistiu \u00e1 exposici\u00f3n ao encontrarse traballando na Costa Azul no cadro que o consagrar\u00eda cunha medalla de prata no Sal\u00f3n dos Campos Elisios ao ano seguinte na capital francesa, \"A pastoral\".\nEn 1916 expuxo a s\u00faa obra no Palace Hotel de Madrid cun grande \u00e9xito da cr\u00edtica e o p\u00fablico, conseguindo vender varias obras, o que lle reporta unha suma de cartos que lle permitiu realizar varias viaxes na procura de atopar escenarios para iniciar unha nova etapa onde a paisaxe pasara a ser a protagonista. Un ano despois presentou de novo algunhas obras na segunda Exposici\u00f3n de Arte Gallego na s\u00faa cidade natal, a\u00ednda que novamente non asistiu \u00e1 mostra por encontrarse pintando en Par\u00eds obras como a s\u00faa conmovedora \"Morte de Abel\", deixando atr\u00e1s as s\u00faas viaxes pola Costa Azul e Belle-\u00cele-en-Mer (Breta\u00f1a) e as s\u00faas obras de recreaci\u00f3ns paisax\u00edsticas. A epidemia de gripe de 1918 que estaba a causar numerosas mortes levou a Germ\u00e1n Taibo a deixar a capital francesa xunto coa s\u00faa muller e a s\u00faa filla Raimunda, e regresa \u00e1 Coru\u00f1a con varias obras que finalmente quedar\u00edan al\u00ed. Logo duns meses na cidade e finalizada xa a primeira guerra mundial, Taibo volve a Par\u00eds coa s\u00faa familia a finais dese mesmo ano. Con todo, ao pouco de chegar \u00e1 capital francesa, Taibo enferma da gripe de 1918 e falece o 14 de febreiro de 1919 na s\u00faa casa da r\u00faa Moulin Vert cando acababa de cumprir 30 anos e logo de pintar o seu derradeiro cadro, \"O le\u00f1ador e a morte\". Seu pai, que acudira ao leito do seu fillo, presidiu o cortexo funerario do pintor.\nLogo da s\u00faa morte, as obras que se encontraban no estudio de Taibo cruzaron o Atl\u00e1ntico para ser expostas, con todos os honores, na Exposici\u00f3n de Arte Gallego de Buenos Aires, despois da cal o pai do pintor ofreceulle alg\u00fans cadros \u00e1 cidade da Coru\u00f1a, que finalmente os adquiriu por 40\u00a0000 pesetas."}
{"id": "361268", "revid": "27155", "url": "https://gl.wikipedia.org/wiki?curid=361268", "title": "Tit\u00f3nido", "text": ""}
{"id": "361269", "revid": "27155", "url": "https://gl.wikipedia.org/wiki?curid=361269", "title": "Tytonidae", "text": ""}
{"id": "361271", "revid": "85894", "url": "https://gl.wikipedia.org/wiki?curid=361271", "title": "Antonio Santiago Fern\u00e1ndez", "text": "Francisco Antonio Santiago Fern\u00e1ndez, chamado Toneco, nado en Mar\u00edn en 1941 e finado o 8 de xaneiro de 2017, foi un profesor e pol\u00edtico galego.\nTraxectoria.\nFillo de Ra\u00fal Santiago Taracido. Licenciado en Educaci\u00f3n F\u00edsica en Madrid e profesor, foi director do colexio Sequelo de Mar\u00edn. No franquismo foi concelleiro de Mar\u00edn polo tezo de cabezas de familia. Foi candidato da UCD nas primeiras elecci\u00f3ns democr\u00e1ticas. Logo pasouse ao CDS, encabezou a lista desta formaci\u00f3n nas municipais de 1991 e foi elixido concelleiro. Unha moci\u00f3n de censura converteuno en alcalde en 1992. Posteriormente afiliouse ao PSOE, encabezou a candidatura municipais de 1999 e foi elixido alcalde. Volveu ser elixido alcalde polo PSOE logo das municipais de 2003."}
{"id": "361272", "revid": "1888", "url": "https://gl.wikipedia.org/wiki?curid=361272", "title": "Francisco Antonio Santiago Fern\u00e1ndez", "text": ""}
{"id": "361273", "revid": "5863", "url": "https://gl.wikipedia.org/wiki?curid=361273", "title": "Germ\u00e1n Taibo Gonz\u00e1lez", "text": ""}
{"id": "361274", "revid": "1576", "url": "https://gl.wikipedia.org/wiki?curid=361274", "title": "X. H. Rivadulla Corc\u00f3n", "text": ""}
{"id": "361275", "revid": "1576", "url": "https://gl.wikipedia.org/wiki?curid=361275", "title": "Alberto Su\u00e1rez Figueiras", "text": ""}
{"id": "361276", "revid": "23204", "url": "https://gl.wikipedia.org/wiki?curid=361276", "title": "Espada de Goujian", "text": "A Espada de Goujian (chin\u00e9s tradicional: \u8d8a\u738b\u52fe\u8e10\u528d, chin\u00e9s simplificado: \u8d8a\u738b\u52fe\u8df5\u5251) \u00e9 un artefacto arqueol\u00f3xico\u00a0do per\u00edodo das Primaveras e Outonos\u00a0(-771 a -403) atopado en 1965 en Hubei, China. Forxada en cobre e esta\u00f1o, pertenc\u00eda \u00f3 Rei Goujian de Yue, e \u00e9 famosa polo seu infrecuente afiado e pola s\u00faa resistencia \u00e1 corrosi\u00f3n\u00a0raramente vista en artefactos tan antigos. Este artefacto hist\u00f3rico da China antiga est\u00e1 en posesi\u00f3n do Museo Provincial\u00a0de Hubei."}
{"id": "361278", "revid": "25871", "url": "https://gl.wikipedia.org/wiki?curid=361278", "title": "Marco Paulo", "text": "Jo\u00e3o Sim\u00e3o da Silva, nado en Mour\u00e3o o 21 de xaneiro de 1945, \u00e9 un cantante portugu\u00e9s, m\u00e1is co\u00f1ecido co nome art\u00edstico de Marco Paulo.\nAs s\u00faas canci\u00f3ns m\u00e1is co\u00f1ecidas son \"Eu tenho dois amores\", \"Maravilhoso cora\u00e7\u00e3o\" e \"Nossa Senhora\".\nRecibiu diversos premios entre eles os discos de platino, ouro e prata e un de diamante."}
{"id": "361279", "revid": "89787", "url": "https://gl.wikipedia.org/wiki?curid=361279", "title": "Lanza de Fuchai", "text": "A Lanza de Fuchai (\u5433\u738b\u592b\u5dee\u77db) \u00e9 supostamente a lanza do Rei Fuchai de Wu, o rival do\u00a0Rei Goujian de Yue. Foi desenterrada en Jiangling, Hubei, en novembro de 1983. A inscrici\u00f3n \u00e9 un tipo de escrita empregado s\u00f3 nos estados de Wu, Yue, e Chu\u00a0chamada \u9e1f\u866b\u6587 ou escritura de aves e vermes, unha variante da\u00a0escrita selada. A inscrici\u00f3n reflicte o modelo do texto da espada de Goujian do Rei Goujian de Yue, ag\u00e1s para o cambio de nome do propietario e o tipo de arma. Neste caso, o texto di, \"\u5434\u738b\u592b\u5dee\u81ea\u4f5c\u7528\u77db\" ou \"(Pertencente a) o Rei Fuchai de Wu feita para o seu uso persoal, este lanza\"."}
{"id": "361281", "revid": "5863", "url": "https://gl.wikipedia.org/wiki?curid=361281", "title": "Investigaci\u00f3n, Desenvolvemento e Innovaci\u00f3n", "text": ""}
{"id": "361283", "revid": "1131", "url": "https://gl.wikipedia.org/wiki?curid=361283", "title": "Cancelo (Internet)", "text": "Un cancelo (en ingl\u00e9s \"hashtag\", que prov\u00e9n de \"hash\", signo do cancelo, e \"tag\", etiqueta) \u00e9 unha secuencia de caracteres composta por unha ou varias palabras encadeadas e precedidas por un sinal cancelo (#). \u00c9, polo tanto, unha etiqueta de metadatos precedida por un car\u00e1cter especial, de xeito que tanto o sistema como o usuario o identifiquen axi\u00f1a. \u00c9 empregado en servizos da web como Twitter, Instagram ou de mensaxer\u00eda baseados en protocolos IRC para sinalar un tema sobre o que xira unha certa conversa."}
{"id": "361284", "revid": "23204", "url": "https://gl.wikipedia.org/wiki?curid=361284", "title": "Hashtag", "text": ""}
{"id": "361288", "revid": "5863", "url": "https://gl.wikipedia.org/wiki?curid=361288", "title": "Cultura cl\u00e1sica", "text": ""}
{"id": "361302", "revid": "88215", "url": "https://gl.wikipedia.org/wiki?curid=361302", "title": "Carlos Slim", "text": "Carlos Slim, nado na Cidade de M\u00e9xico o 28 de xaneiro de 1940, \u00e9 un empresario e investidor mexicano, a s\u00faa fortuna \u00e9 a maior do mundo con 50 mil mill\u00f3ns de d\u00f3lares. Fillo de Juli\u00e1n Slim Haddad (nado como Khalil Salim Haddad Aglamaz) e Linda Hel\u00fa Atta, muller de orixe libanesa. Estudou enxe\u00f1er\u00eda civil na UNAM onde se doutorou coa tese \"Aplicaciones de la Programaci\u00f3n Lineal en Ingenier\u00eda Civil\". Deu clases de \u00e1lxebra e programaci\u00f3n."}
{"id": "361304", "revid": "1131", "url": "https://gl.wikipedia.org/wiki?curid=361304", "title": "Deutsche Akademie der Naturforscher Leopoldina", "text": "A Deutsche Akademie der Naturforscher Leopoldina (Academia alem\u00e1 das ciencias naturais Leopoldina, tam\u00e9n co\u00f1ecida simplemente como Leopoldina) \u00e9 unha sociedade cient\u00edfica alem\u00e1, a m\u00e1is antiga do mundo. Fundouse en 1652 en Schweinfurt (Baviera).\nHoxe est\u00e1 situada na cidade de Halle, no estado alem\u00e1n de Saxonia-Anhalt.\nBiblioteca.\nA biblioteca da Leopoldina foi fundada en 1731, en N\u00fcrnberg. Hoxe e incl\u00fae m\u00e1is de 260 000 volumes, monograf\u00edas e revistas da ciencia e a medicina, xa que est\u00e1 centrada sobre todo nas publicaci\u00f3ns da historia da ciencia, en particular das ciencias naturais e da medicina, as\u00ed como escritos de numerosas sociedades cient\u00edficas.\nA colecci\u00f3n debeuse principalmente a intercambios de publicaci\u00f3ns da Academia con socios de todo o mundo, e a trav\u00e9s de doaz\u00f3ns dos membros da Academia.\nMembros.\nA Leopoldina \u00e9 unha asociaci\u00f3n supranacional de cient\u00edficos e acad\u00e9micos. M\u00e1is dunha cuarta parte dos seus membros son de pa\u00edses distintos de Alema\u00f1a.\nOs novos membros da Leopoldina son elixidos polo \"Presidium\" sobre a base dos nomeados polos membros existentes e despois dun proceso de selecci\u00f3n en varias etapas. Actualmente conta con m\u00e1is de 1\u00a0500 membros de 30 pa\u00edses.\nDesde a s\u00faa fundaci\u00f3n en 1652 pertenceron \u00e1 Academia uns 7\u00a0500 acad\u00e9micos. Entre eles m\u00e1is de 170 Premios Nobel."}
{"id": "361305", "revid": "5863", "url": "https://gl.wikipedia.org/wiki?curid=361305", "title": "Academia alem\u00e1 das ciencias naturais Leopoldina", "text": ""}
{"id": "361307", "revid": "15490", "url": "https://gl.wikipedia.org/wiki?curid=361307", "title": "Miguel Gonz\u00e1lez Carballada", "text": "Miguel Gonz\u00e1lez Carballada, nado en Lugo o 19 de febreiro de 1998, \u00e9 un atleta galego, especialista en cross-country, fondo e medio-fondo.\nTraxectoria.\nVinculado a unha familia de atletas, Gonz\u00e1lez Carballada comezou adestrando no colexio lugu\u00e9s de Francisc\u00e1ns a atletismo, e xogando ao f\u00fatbol nas categor\u00edas inferiores do CD Lugo. Xa centrado no atletismo, pasou a competir polo Lucus Caixa Rural \u00e1s ordes de Mariano Casti\u00f1eira. A\u00ednda que estivo vencellado temporalmente ao Club Atletismo Nar\u00f3n ns competici\u00f3ns por equipos, retornou \u00e1 disciplina do equipo lugu\u00e9s.\nEn 2012 fixo o seu debut nacional e proclamouse campi\u00f3n galego nos 3000 metros lisos, e quedou \u00e1s portas de medalla no campionato de Espa\u00f1a. Conseguiu o campionato de Espa\u00f1a nesa distancia ao ano seguinte, en 2013, ao aire libre, ao tempo que empezaba a participar en probas de cross de nivel estatal.\nEn 2014, como xuvenil, proclamouse campi\u00f3n galego de 1500m de categor\u00eda xuvenil en pista cuberta, e de categor\u00eda promesa ao aire libre, as\u00ed como subcampi\u00f3n de Espa\u00f1a en categor\u00eda xuvenil en tres ocasi\u00f3ns: en 3000m (aire libre e pista cuberta) e 5000m.\nAo ano seguinte, 2015, foi campi\u00f3n de Galicia e de Espa\u00f1a en 3000m, en pista cuberta e foi de novo subcampi\u00f3n sobre esa mesma distancia ao aire libre, tanto de Galicia como de Espa\u00f1a, sempre en categor\u00eda xuvenil. Ademais, e por primeira vez, acudiu a participar a un campionato do mundo da categor\u00eda xuvenil, que se celebrou en Cali (Colombia), onde conseguiu meterse na final (e ser 13\u00ba). En 2016, xa como j\u00fanior, non pasou das semifinais no mundial da categor\u00eda, celebrado en Bydgoszcz, neste caso competindo en 3000m obst\u00e1culos. Ademais, foi subcampi\u00f3n de Espa\u00f1a j\u00fanior en 3000m en pista cuberta, nos campionatos de inverno, e bronce nos 3000m obst\u00e1culos de aire libre.\nA finais dese ano obtivo o seu mellor resultado internacional, ao quedar de 9\u00ba nos campionatos de Europa de cross j\u00fanior, que e celebraron en Chia (Italia) e unhas semanas despois, en 2017 obtivo a medalla de prata no Great Run, un cross internacional que se celebra en Edimburgo, representando a Europa.\nVida persoal.\n\u00c9 fillo do tam\u00e9n atleta Tito Margaride. Estuda enfermer\u00eda en Madrid, onde reside nunha residencia de alto rendemento deportivo."}
{"id": "361308", "revid": "23204", "url": "https://gl.wikipedia.org/wiki?curid=361308", "title": "Otto Friedrich M\u00fcller", "text": "Otto Friedrich M\u00fcller (escrito \u00e1s veces o seu segundo nome como Friderich, Fridrich ou Frederik, e o seu apelido como Mueller), nado o 11 de marzo de 1730 e finado o 26 de decembro de 1784, foi un naturalista dan\u00e9s.\nTraxectoria.\nM\u00fcller era fillo dun trompetista da corte de Copenhaguen. Cando ti\u00f1a doce anos foi confiado ao seu t\u00edo, Niels Udsen, en Ribe, ao oeste de Dinamarca. Baixo a s\u00faa direcci\u00f3n estuda Historia e M\u00fasica. M\u00e1is tarde retorna a Copenhaguen, onde estuda Teolox\u00eda e Dereito na s\u00faa Universidade. Nos anos seguintes ga\u00f1ouse a vida como m\u00fasico.\nPero pronto conv\u00e9rtese en preceptor da vi\u00fava dun exprimeiro ministro, a condesa Shulin. Permaneceu ao seu servizo durante dezasete anos. Viviu coa familia en \u00d8stergade, no centro de Copenhaguen, en inverno e, no ver\u00e1n, no pequeno castelo de Frederiksdal, pr\u00f3ximo ao lago Fures\u00f8, ao noroeste de Copenhaguen.\nFoio nestes anos cando comezou a interesarse pola historia natural, pola que a condesa sent\u00eda un grande interese. As s\u00faas viaxes por Europa cos fillos dela, fix\u00e9ronlle co\u00f1ecer a varios cient\u00edficos eminentes como Bernard de Jussieu (1699-1777) ou Michel Adanson (1727-1806).\nPreparou, en 1763, unha primeira obra sobre os champi\u00f1\u00f3ns, seguida en 1764 dunha fauna entomol\u00f3xica, \"Fauna insectorum Friedrichsdaliana\" e, en 1767, dunha flora, \"Flora Friedrichsdaliana\", esta \u00faltima ilustrada por el mesmo.\nTras a morte da condesa, M\u00fcller obtivo, en 1769, un posto de conselleiro na Chancellar\u00eda e, en 1771, o de arquiveiro da C\u00e1mara de Finanzas de Noruega.\nCasou con A. C. Paludan, unha muller rica que lle permitiu que se puidera dedicar enteiramente ao estudo. Pasou o resto da s\u00faa vida estudando o ambiente natural de Sj\u00e4lland en Zelandia (Pa\u00edses Baixos) e ao longo das costas do sur de Noruega, onde a s\u00faa esposa ti\u00f1a unha residencia de ver\u00e1n.\nRealizaci\u00f3ns.\nEn 1776 foi autor de \"Zoologiae Danicae Prodromus\", primeiro estudo da fauna de Noruega e Dinamarca, clasificando m\u00e1is de 3 000 especies locais.\nPioneiro como naturalista de campo, foi dos primeiros cient\u00edficos en estudar os microorganismos, e en establecer unha clasificaci\u00f3n de varios grupos de animais, inclu\u00edndo os \"Hydrachnidiae\" (grupo de \u00e1caros), os \"Entomostraca\" (grupo de crust\u00e1ceos) e os \"Infusoria\" (infusorios ou ciliados, un grupo de protistas), desco\u00f1ecidos por Linneo.\nFoi membro da \"Deutsche Akademie der Naturforscher Leopoldina\", da Real Academia das Ciencias de Suecia, da Academia de Ciencias de Francia, da Sociedade de Amigos da Ciencia Natural de Berl\u00edn, e doutras instituci\u00f3ns cient\u00edficas (como a Academia das Ciencias de Tur\u00edn, a Academia Nacional de Ciencias de Italia ou a Academia de Ciencias de Baviera)."}
{"id": "361311", "revid": "23204", "url": "https://gl.wikipedia.org/wiki?curid=361311", "title": "Departamento de Antioquia", "text": ""}
{"id": "361313", "revid": "23204", "url": "https://gl.wikipedia.org/wiki?curid=361313", "title": "Departamento de Bol\u00edvar", "text": ""}
{"id": "361314", "revid": "23204", "url": "https://gl.wikipedia.org/wiki?curid=361314", "title": "Departamento de Caquet\u00e1", "text": ""}
{"id": "361315", "revid": "23204", "url": "https://gl.wikipedia.org/wiki?curid=361315", "title": "Departamento do Choc\u00f3", "text": ""}
{"id": "361316", "revid": "23204", "url": "https://gl.wikipedia.org/wiki?curid=361316", "title": "Departamento de Cundinamarca", "text": ""}
{"id": "361317", "revid": "23204", "url": "https://gl.wikipedia.org/wiki?curid=361317", "title": "Departamento de Norte de Santander", "text": ""}
{"id": "361318", "revid": "23204", "url": "https://gl.wikipedia.org/wiki?curid=361318", "title": "Departamento de Santander", "text": ""}
{"id": "361319", "revid": "23204", "url": "https://gl.wikipedia.org/wiki?curid=361319", "title": "San Andr\u00e9s y Providencia", "text": ""}
{"id": "361322", "revid": "89787", "url": "https://gl.wikipedia.org/wiki?curid=361322", "title": "Aethelberht II de Kent", "text": "\u00c6thelberht II (en ), nado en 725 e finado en 762, foi rei de Kent. \nTraxectoria.\n\u00c1 morte do seu pai Wihtred, o reino foi gobernado polos seus tres fillos, \u00c6thelberht II, Eadberht I e Alric. \u00c6thelberht parece que sobreviviu a ambos os seus irm\u00e1ns e que m\u00e1is tarde reinou conxuntamente co seu sobri\u00f1o Eardwulf.. Morreu en 762, segundo a \"Cr\u00f3nica anglosaxoa\" (datado en 760 debido a unha dislocaci\u00f3n cronol\u00f3xica). Parece que deixou un fillo, Eadberht II.\nEmitiu un documento antes da s\u00faa ascensi\u00f3n ao trono, datado o 11 de xullo de 724, do que foi testemu\u00f1a seu pai. Cando chegou a rei emitiu varios documentos, confirmou un documento do seu irm\u00e1n Eadberht I e actuou como testemu\u00f1a nun documento do seu sobri\u00f1o Eardwulf.\nDurante a segunda metade do reinado de \u00c6thelberht II, Kent estaba baixo o dominio de Mercia, pero \u00c6thelberht II mantivo a s\u00faa posici\u00f3n como rei.\nV\u00e9xase tam\u00e9n.\nLigaz\u00f3ns externas.\nAethelberht 5 en Prosopograf\u00eda da Inglaterra anglosaxoa."}
{"id": "361324", "revid": "624", "url": "https://gl.wikipedia.org/wiki?curid=361324", "title": "\u00c6thelberht II de Kent", "text": ""}
{"id": "361329", "revid": "1576", "url": "https://gl.wikipedia.org/wiki?curid=361329", "title": "Nacho Taibo", "text": ""}
{"id": "361363", "revid": "89787", "url": "https://gl.wikipedia.org/wiki?curid=361363", "title": "RD-120", "text": "RD-120 \u00e9 a designaci\u00f3n dun tipo de motor foguete utilizado na segunda etapa dos foguetes Zenit. Tam\u00e9n foi co\u00f1ecido como 11D123.\nCaracter\u00edsticas.\nOs motores RD-120 foron dese\u00f1ados por Glushko e funcionan alimentados por os\u00edxeno l\u00edquido e queroseno. Te\u00f1en un pulo de 833,0 kN e \u00fasanse na segunda etapa dos foguetes Zenit."}
{"id": "361364", "revid": "4817", "url": "https://gl.wikipedia.org/wiki?curid=361364", "title": "11D123", "text": ""}
{"id": "361371", "revid": "98629", "url": "https://gl.wikipedia.org/wiki?curid=361371", "title": "RD-170", "text": "RD-170 \u00e9 a designaci\u00f3n dun tipo de motor foguete utilizado nos dous aceleradores laterais do foguete Energia. Tam\u00e9n foi co\u00f1ecido como 11D520.\nCaracter\u00edsticas.\nOs motores RD-170 foron dese\u00f1ados por Glushko e funcionan alimentados por os\u00edxeno l\u00edquido e queroseno. Te\u00f1en un pulo de 7903,0 kN e us\u00e1banse como aceleradores do foguete Energia, en desuso.\nTanto o RD-170 como o seu semellante RD-171 est\u00e1n formados por catro c\u00e1maras de combusti\u00f3n, unha turbobomba e dous xeradores de gas. A diferenza principal entre eles \u00e9 que o RD-170 ten liberdade de movementos nun s\u00f3 plano, mentres que o RD-171 teno en dous. O RD-170 foi dese\u00f1ado para poder ser reutilizado ata dez veces."}
{"id": "361372", "revid": "4817", "url": "https://gl.wikipedia.org/wiki?curid=361372", "title": "11D520", "text": ""}
{"id": "361375", "revid": "22570", "url": "https://gl.wikipedia.org/wiki?curid=361375", "title": "RD-171", "text": "RD-171 \u00e9 a designaci\u00f3n dun tipo de motor foguete utilizado na primeira etapa do foguete Zenit. Tam\u00e9n \u00e9 co\u00f1ecido como 11D521.\nCaracter\u00edsticas.\nOs motores RD-171 foron dese\u00f1ados por Glushko en paralelo aos RD-170 e funcionan alimentados por os\u00edxeno l\u00edquido e queroseno. Te\u00f1en un pulo de 7903,0 kN e \u00fasanse na primeira etapa do foguete Zenit.\nTanto o RD-171 como o seu semellante RD-170 est\u00e1n formados por catro c\u00e1maras de combusti\u00f3n, unha turbobomba e dous xeradores de gas. A diferenza principal entre eles \u00e9 que o RD-170 ten liberdade de movementos nun s\u00f3 plano, mentres que o RD-171 teno en dous. Ademais, o RD-171 foi dese\u00f1ado para poder ser reutilizado ata dez veces."}
{"id": "361376", "revid": "4817", "url": "https://gl.wikipedia.org/wiki?curid=361376", "title": "11D521", "text": ""}
{"id": "361378", "revid": "5863", "url": "https://gl.wikipedia.org/wiki?curid=361378", "title": "Jos\u00e9 Toubes Pego", "text": ""}
{"id": "361380", "revid": "89787", "url": "https://gl.wikipedia.org/wiki?curid=361380", "title": "Allosmerus elongatus", "text": "Allosmerus elongatus \u00e9 unha especie de peixe tele\u00f3steo da orde dos osmeriformes e familia dos osm\u00e9ridos, a \u00fanica pertencente ao x\u00e9nero \"Allosmerus\", que habita nas costas do noroeste do Pac\u00edfico, desde a illa de Vancouver (Canad\u00e1) at\u00e9 San Francisco (California)\n\u00c9 unha especie de eperl\u00e1n, pouco abundante, e sobre a que se co\u00f1ece moi pouco.\nCaracter\u00edsticas.\n\u00c9 un pequeno peixe de corpo esvelto, de 18 a 23\u00a0cm de lonxitude e ollos grandes. A s\u00faa de coloraci\u00f3n \u00e9 gris verdella no lombo e prateada na rexi\u00f3n ventral, cunha banda prateada m\u00e1is brillante ao longo do flancos. A diferenza da maior\u00eda das outras especies de osm\u00e9ridos, que xeralmente non te\u00f1en dentes grandes no padal, esta especie ten un \u00fanico dente grande no centro do v\u00f3mer, que \u00e1s veces est\u00e1 acompa\u00f1ado por dentes m\u00e1is pequenos, un a cada lado. Os machos adultos te\u00f1en unha aleta anal moi longa.\nH\u00e1bitat e distribuci\u00f3n.\n\"Allosmerus elongatus\" \u00e9 un peixe mari\u00f1o, demersal, bentopel\u00e1xico, non migratorio, que nada nas costas en augas temperadas a profundidades de entre 1 e 103 m, no Pac\u00edfico nororiental, desde a illa de Vancouver (Canad\u00e1) at\u00e9 San Francisco (California, EE. UU.), entre os 50\u00b0 N e o 35\u00b0 N, e os 129\u00b0 W e os 121\u00b0 W, a\u00ednda que alg\u00fans esp\u00e9cimes se te\u00f1en atopado m\u00e1is lonxe, cara ao sur, como na ba\u00eda de San Pedro, \u00e1 altura dos \u00c1nxeles.\nBiolox\u00eda.\nSon relativamente abundantes nas ba\u00edas. Re\u00fanense en cardumes para a desova en zonas areosas submareais. Te\u00f1en importancia na cadea tr\u00f3fica, porque serven como alimento para peixes m\u00e1is grandes.\nUsos.\nEste peixe ten relativamente pouca importancia econ\u00f3mica, pero durante a primavera e o ver\u00e1n \u00e9 utilizado como engado por alg\u00fans pescadores.\nTaxonom\u00eda.\nDescrici\u00f3n.\nA especie foi descrita en 1854 polo m\u00e9dico e icti\u00f3logo Estados Unidos de Am\u00e9rica William Orville Ayres, baixo o nome de \"Osmerus elongatus\", en \"Proceedings of the California Academy of Sciences\" Vol. 1 (3-22). Tam\u00e9n foi descrita como \"Osmerus attenuatus\" por W. N. Lockington en 1880. Ambas as especies determin\u00e1ronse como conespec\u00edficas en 1946.\nPosteriormente foi reclasificada dentro do x\u00e9nero \"Allosmerus\", que describiu en 1925 o tam\u00e9n icti\u00f3logo estadounidense Carl Leavitt Hubbs.\nEtimolox\u00eda.\nX\u00e9nero.\nO nome do x\u00e9nero, \"Allosmerus\", est\u00e1 formado polo elemento do lat\u00edn cient\u00edfico \"allo-\", tirado do grego antigo \u1f04\u03bb\u03bb\u03bf\u03c2 \" \u200e\u00e1llos\", \"outro\", anteposto ao nome do x\u00e9nero \"Osmerus\". Literalmente: \"outro \"Osmerus\"\".\nEspecie.\nO ep\u00edteto espec\u00edfico, \"elongatus\", \u00e9 o nominativo masculino singular do adxectivo do lat\u00edn cient\u00edfico \"elongatus, -a, -um\", derivado do verbo latino \"\u0113longare\", \"alongar\". "}
{"id": "361381", "revid": "22795", "url": "https://gl.wikipedia.org/wiki?curid=361381", "title": "Allosmerus", "text": ""}
{"id": "361385", "revid": "98629", "url": "https://gl.wikipedia.org/wiki?curid=361385", "title": "Musof\u00e1xidos", "text": "Os musof\u00e1xidos (Musophagidae), que significa literalmente 'comedores de pl\u00e1tanos', a maior\u00eda xeralmente chamados turacos, son unha familia de aves. Son aves semicigod\u00e1ctilas, xa que poden mover a s\u00faa cuarta deda (a externa) adiante e atr\u00e1s. A segunda e terceira dedas, que sempre apuntan cara a adiante, est\u00e1n unidas entre si nalgunhas especies. Os musof\u00e1xidos a mi\u00fado te\u00f1en cristas prominentes na cabeza e colas longas; os turacos son notables polos seus peculiares e exclusivos pigmentos que lles dan brillantes cores verdes e vermellas \u00e1s s\u00faas plumas.\nTradicionalmente, este grupo foi asociado cos cucos na orde Cuculiformes, pero a taxonom\u00eda de Sibley-Ahlquist elevou este grupo a unha orde propia chamada Musophagiformes. Foron propostos como ligaz\u00f3ns entre o hoatz\u00edn e as outras ordes de aves, pero isto foi posteriormente discutido. An\u00e1lises xen\u00e9ticas recentes apoian fortemente darlle categor\u00eda de orde a Musophagiformes.\nOs musof\u00e1xidos son paxaros arb\u00f3reos de mediano tama\u00f1o end\u00e9micos da \u00c1frica subsahariana, onde viven en bosques e sabanas. O seu voo \u00e9 d\u00e9bil, pero poden desprazarse rapidamente polo dosel arb\u00f3reo. Alim\u00e9ntanse principalmente de froitas e en menor medida de follas, gromos e flores, ocasionalmente comen insectos, caracois e lesmas. Como suxire o seu nome, enc\u00e1ntanlles os pl\u00e1tanos e poden ser domesticados como para podelos alimentar \u00e1 man. Tam\u00e9n comen uvas e papaia.\nSon aves gregarias que non migran sen\u00f3n que se moven en grupos familiares de ata 10 individuos. Moitas especies de musof\u00e1xidos son ruidosas, e algunhas son co\u00f1ecidas polas s\u00faas penetrantes chamadas de alarma, que alertan \u00e1 demais fauna da presenza dun predador ou cazador. Os musof\u00e1xidos constr\u00faen grandes ni\u00f1os de paus nas \u00e1rbores, e po\u00f1en 2 ou 3 ovos. Os xoves nacen cunha grosa capa de penuxe e cos ollos abertos ou case abertos.\nMorfolox\u00eda.\nA maior\u00eda dos turacos son aves de medio tama\u00f1o (unha excepci\u00f3n \u00e9 o \"Corythaeola cristata\") de longas colas e \u00e1s curtas e arredondadas. A s\u00faa lonxitude vai de 40 a 75\u00a0cm. O seu voo \u00e9 d\u00e9bil, pero son grandes trepadores e poden moverse axilmente nas ramas e a trav\u00e9s da vexetaci\u00f3n. Os xuven\u00eds te\u00f1en garras nas \u00e1s que lles axudan a gabear. O seu p\u00e9 \u00e9 peculiar, xa que a cuarta deda pode ser movida cara a parte de atr\u00e1s do p\u00e9 ata case tocar a primeira deda, ou movida para achegala \u00e1s segunda e terceira dedas. Malia esta flexibilidade normalmente colocan a deda en \u00e1ngulo recto con respecto ao eixe do p\u00e9.\nA plumaxe dalg\u00fans grupos de musof\u00e1xidos \u00e9 principalmente gris e branca. Pero os turacos m\u00e1is t\u00edpicos te\u00f1en rechamantes cores, xeralemnte azuis, verdes ou p\u00farpuras. A cor verde dos turacos procede da turacoverdina que pos\u00faen, que \u00e9 o \u00fanico pigmento realmente verde co\u00f1ecido nas aves. Outras cores \"verdes\" das aves son en realidade unha combinaci\u00f3n de pigmento amarelo e certos carotenoides, xunto coa estrutura f\u00edsica prism\u00e1tica da propia pluma, que dispersa a luz dun modo especial e lles d\u00e1 un ton azul. As \u00e1s dos turacos conte\u00f1en o pigmento vermello turacina, a diferenza doutras aves nas cales a cor vermella se debe a carotenoides. Ambos os pigmentos derivan de porfirinas e s\u00f3 se co\u00f1ecen polo momento nos Musophagidae, pero \u00e9 probable que a pouco estudada turacoverdina te\u00f1a derivados noutras aves. A incidencia da turacoverdina para a vida do animal segundo os h\u00e1bitats \u00e9 de grande interese para os cient\u00edficos, xa que est\u00e1 presente nas especies de turacos de bosque pero ausente en especies que viven na sabana e nas acacias.\nS\u00e1bese pouco da lonxevidade dos turacos na natureza, mais en catividade te\u00f1en unha vida excepcionalmente longa, de ata 30 anos. Unha destas aves da colecci\u00f3n do Cotswold Wildlife Park (Reino Unido) chegou a case 37 anos.\nEvoluci\u00f3n e sistem\u00e1tica.\nO x\u00e9nero f\u00f3sil \"Veflintornis\" atopouse en estratos do Mioceno medio de Grive-Saint-Alban (Francia). Foi nomeado como \"Apopempsis\" por Pierce Brodkorb en 1971, pero este nome xa se utilizaba para uns escaravellos desde 1903. \"\"Apopempsis\" africanus\" (do Mioceno inicial de Kenya) poder\u00eda pertencer tam\u00e9n a este x\u00e9nero.\nOutro material f\u00f3sil de posibles musof\u00e1xidos de Exipto e tam\u00e9n de dep\u00f3sitos do Oligoceno tard\u00edo de Gaimersheim (Alema\u00f1a) e do Mioceno medio de Grive-Saint-Alban e Vieux-Collonges (de Francia ambos). A\u00ednda que non \u00e9 completamente seguro que estes f\u00f3siles sexan realmente turacos, parece que a familia evolucionou no Oligoceno de Europa central ou quizais no norte de \u00c1frica, e posterioremnte cambiaron a s\u00faa distribuci\u00f3n m\u00e1is ao sur. O clima desas rexi\u00f3ns europeas durante o Paleoxeno tard\u00edo non era moi distinto ao da \u00c1frica tropical actual; o deserto do S\u00e1hara a\u00ednda non se formara e a distancia a trav\u00e9s do Mediterr\u00e1neo non era moito maior que a de hoxe. Xa que logo, este movemento cara ao sur debeu de ser moi lento e gradual nunha \u00e1rea de distribuci\u00f3n moi grande e continua.\nO f\u00f3sil \"Promusophaga\" do Eoceno temper\u00e1n cr\u00edase inicialmente que era o f\u00f3sil m\u00e1is antigo de turaco; finalmente isto foi reconsiderado e hoxe p\u00e9nsase que \u00e9 un parente da avestruz e enc\u00e1drase na familia de ratites Lithornithidae. \"Filholornis\" do Eoceno tard\u00edo ou Oligoceno temper\u00e1n \u00e9 considerado algunhas veces un musof\u00e1xido, pero as s\u00faas relaci\u00f3ns sempre foron moi discutidas. Xeralmente xa non se considera un turaco nas obras m\u00e1is recentes e alg\u00fans consid\u00e9rano un sin\u00f3nimo do presunto gruiforme \"Talantatos\", a\u00ednda que non \u00e9 seguro que isto sexa amplamente aceptado.\nFiloxenia.\nA seguinte filoxenia bas\u00e9ase nos traballos de John Boyd.\nEspecies.\nAs especies de Musophagidae, en secuencia taxon\u00f3mica, son:\nOrde Musophagiformes \nInteracci\u00f3ns cos humanos.\nAs brillantes plumas carmes\u00eds dos turacos estaban moi cotizadas como s\u00edmbolos de status da realeza e xefes de toda \u00c1frica, como, por exemplo, nas familias reais swazi e zul\u00fa."}
{"id": "361390", "revid": "27155", "url": "https://gl.wikipedia.org/wiki?curid=361390", "title": "Musof\u00e1xido", "text": ""}
{"id": "361391", "revid": "27155", "url": "https://gl.wikipedia.org/wiki?curid=361391", "title": "Musophagidae", "text": ""}
{"id": "361394", "revid": "27155", "url": "https://gl.wikipedia.org/wiki?curid=361394", "title": "Musophagiformes", "text": ""}
{"id": "361395", "revid": "5863", "url": "https://gl.wikipedia.org/wiki?curid=361395", "title": "Carlos Slim Hel\u00fa", "text": ""}
{"id": "361396", "revid": "27155", "url": "https://gl.wikipedia.org/wiki?curid=361396", "title": "Musofaxiformes", "text": ""}
{"id": "361401", "revid": "98629", "url": "https://gl.wikipedia.org/wiki?curid=361401", "title": "Felice Bonetto", "text": "Felice Bonetto naceu o 9 de xu\u00f1o de 1903 en Manerbio, preto de Brescia, Italia, finou o 21 de novembro de 1953 en Silao, M\u00e9xico foi un valente piloto de carreiras que ga\u00f1ou o alcumo de \"Il Pirata\" (O Pirata).\nFoi unha lenda das carreiras de estrada, comezou a competir na d\u00e9cada de 1930, e gozou dunha breve andaina na F\u00f3rmula Un, inclu\u00edndo unha vitoria na carreira f\u00f3ra de campionato do Grande Premio do Jubileu en 1953, competiu con coches italianos, comezando cun Maserati para a Scuderia Milano, un Alfa Romeo oficial, e finalmente un Maserati, conseguindo dous podios compartidos no Campionato do Mundo. Os seus maiores \u00e9xitos foron en coches deportivos, ga\u00f1ou a Targa Florio (1952), pero tristemente morreu cando chocou contra un poste durante a Carreira Panamericana de 1953 cando era l\u00edder.\nCarreira.\nDebut e inicios.\nFelice Bonetto naceu en Manerbio, na provincia de Brescia, o fogar da Mille Miglia. Malia iso, comezou nas carreiras, moi novo, en motos. O cambio a catro rodas chegou moi tarde para os est\u00e1ndares modernos. De feito, xa ti\u00f1a 28 anos cando participou na Bobbio-Penice, cun Bugatti. Malia ter que conformarse con coches que non sempre eran competitivos, non faltaron os resultados. En 1933, Bonetto foi terceiro no infame Gran Premio de Monza cun Alfa Romeo 8C 2600. A carreira sempre ser\u00e1 recordada como o \"D\u00eda Negro de Monza\", cando tres dos mellores pilotos de Europa estrel\u00e1ronse mortalmente con poucas horas de diferenza: Giuseppe Campari, Mario-Umberto Borzacchini e o Conde Stanis\u0142aw Czaykowski. Tam\u00e9n terminou segundo na Coppa Principessa di Piemonte. Un ano m\u00e1is tarde chegou duod\u00e9cimo na Mille Miglia, pero obtivo o seu maior \u00e9xito logo da segunda guerra mundial. A segunda guerra mundial parou abruptamente a s\u00faa carreira, as\u00ed como a dos seus colegas da \u00e9poca. Bonetto retomou a s\u00faa carreira en 1946 cun pequeno Cisitalia, antes de pasar \u00e1 F\u00f3rmula Un.\nF\u00f3rmula Un.\nA\u00ednda que Bonetto correra nates en coches de F\u00f3rmula 1, fixo o seu debut no campionato do mundo de F1 no Gran Premio de Su\u00edza de 1950. A falta de cinco d\u00edas para cumprir 47 anos. Participou no seu propio Maserati 4CLT en varios Grandes Premios, baixo a bandeira da Scuderia Milano, e pilotou un Alfa Romeo SpA de f\u00e1brica en 1951, como o seu terceiro piloto. Compartiu un terceiro posto, con Giuseppe Farina no Gran Premio de Italia de 1951. Seguu competindo nos coches deportivos, pero volveu \u00e1 F\u00f3rmula Un a finais de 1952 e fixo unha boa tempada en Maserati en , cunha visita ao podo, compartindo outra vez o terceiro posto no Gran Premio dos Pa\u00edses Baixos de 1953. Esta vez asociado con Jos\u00e9 Froil\u00e1n Gonz\u00e1lez. Lonxe do Campionato do Mundo, Bonetto tivo certo \u00e9xito, foi segundo no Gran Premio de N\u00e1poles de 1949 nun Ferrari.\nAs do deporte.\nM\u00e1is que na F1, con todo, Bonetto tivo moito \u00e9xito nos autos deportivos. Ga\u00f1ou en 1947 no Circu\u00edto de Firenze pilotando un Delage 3000. En 1949 foi segundo na Mille Miglia, detr\u00e1s de Clemente Biondetti, ambos pilotaban un Ferrari 166 MM Touring para a Scuderia Ferrari e en 1950 ga\u00f1ou a Pontedecimo-Giovi hillclimb nun Osca e o Gran Premio de Oporto no seu propio Alfa Romeo. A seguinte tempada, pilotou o novo modelo 1900TI de Alfa Romeo logrando \u00e1 vitoria da clase no \"Giro di Sicilia\". Logo, en 1952, marchou a Scuderia Lancia e ao volante dun Lancia Aurelia B20 acabou segundo no giro di Sicilia. Continuou cun sexto lugar no Preis von Bremgarten e un oitavo nas 24 Horas de Le Mans, e finalmente unha gran vitoria na Targa Florio. Continuou co equipo Scuderia Lancia en 1953. O terceiro lugar na Mille Miglia, o segundo no Gran Premio de Monza, a vitoria no Gran Premio do Jubileu no Circu\u00edto de Monsanto Park converteuno en parte da escuadrilla despregada para a Carreira Panamericana de 1953 os seus compa\u00f1eiros de equipo para a carreira foron Juan Manuel Fangio, Piero Taruffi, Giovanni Bracco e Eugenio Castellotti.\nMorte.\nA Carreira Panamericana, era un rally perigoso e dif\u00edcil nunha estrada p\u00fablica en M\u00e9xico que ti\u00f1a lugar durante 6 d\u00edas desde un extremo do pa\u00eds norteamericano a outro, cubrindo unha distancia de 3.200\u00a0km. Era a \u00faltima rolda do Campionato Mundial de Sportscar de 1953, a carreira comezou o 19 de novembro de 1953, desde Tuxtla Guti\u00e9rrez, Bonetto ga\u00f1ou a primeira etapa, fronte aos seus compa\u00f1eiros de equipo Taruffi, Fangio e Castellotti. Taruffi ga\u00f1ar\u00eda as seguintes d\u00faas etapas, a\u00ednda que Bonetto mantivo o liderado. O terceiro d\u00eda de competici\u00f3n, Bonetto e Taruffi acheg\u00e1ronse e continuaron loitando entre eles. Na segunda etapa do d\u00eda, con todo, Taruffi sa\u00eduse da estrada nunha zona de n\u00e9boa antes da pequena cidade de Silao, a uns 25 quil\u00f3metros de Le\u00f3n, danando a direcci\u00f3n do seu Lancia. Na mesma localidade, Bonetto estrelou o seu Lancia contra o balc\u00f3n dunha casa, terminando contra un poste. Bonetto golpeou a cabeza no balc\u00f3n a toda velocidade e morreu instantaneamente. Antes do evento, Bonetto xunto a Taruffi e outros pilotos italianos marcaran as zonas perigosas ao longo da ruta con sinais azuis. O seu accidente ocorreu nun deses lugares, malia a precauci\u00f3n de marcar as curvas, Felice tomar\u00eda unha curva de 96\u00a0km/h a 200\u00a0km/h..\nLogo da morte de Bonetto, o dono do equipo Gianni Lancia quixo retirar os seus coches da carreira, pero os pilotos sobreviventes decidiron seguir competindo na honra do seu compa\u00f1eiro de equipo. Fangio, Taruffi e Castellotti chegaron \u00e1 meta dando a Lancia os tres primeiros lugares, pero foi un \u00e9xito do que non se alegraron, xa que ademais de Bonetto a carreira tam\u00e9n cobrouse a vida doutros pilotos italianos, Antonio Stagnoli e Giuseppe Scotuzzi, As\u00ed como seis espectadores. Bonetto est\u00e1 enterrado na secci\u00f3n italiana do cemiterio do Cemiterio dos Dolores na Cidade de M\u00e9xico.\nA Familia Bonetto no mundo do autom\u00f3bil.\nA contribuci\u00f3n da familia Bonetto ao mundo do autom\u00f3bil non terminou coa morte de Bonetto. O sobri\u00f1o, Rodolfo Bonetto, foi unha figura destacada no campo da arquitectura italiana e o dese\u00f1o industrial. O fillo de Rodolfo, Marco, continuou neste campo como presidente de Bonetto Design. En canto ao propio fillo de Felice, Roberto Bonetto dedicou a s\u00faa carreira ao xornalismo, para converterse no subdirector de Quattroruote.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nNotas.\n\u2021 \"compartido con Jos\u00e9 Froil\u00e1n Gonz\u00e1lez\"\n\u2020 \"compartido con Juan Manuel Fangio\""}
{"id": "361412", "revid": "23204", "url": "https://gl.wikipedia.org/wiki?curid=361412", "title": "James Adomian", "text": "James Haig Adomian, nado en Omaha, Nebrasca o 31 de xaneiro de 1980, \u00e9 un actor e comediante estadounidense."}
{"id": "361413", "revid": "98629", "url": "https://gl.wikipedia.org/wiki?curid=361413", "title": "Jacobus Vide", "text": "Jacobus Vide, nado cara a 1386 e finado despois de 1433, foi un compositor, organista e m\u00fasico da escola de francoflamenga, part\u00edcipe da evoluci\u00f3n do estilo musical durante o per\u00edodo de transici\u00f3n entre a m\u00fasica medieval e a do Renacemento. Foi un dos primeiros representantes da escola de Borgo\u00f1a, durante os reinados de Xo\u00e1n sen Medo e de Filipe o Bo.\nTraxectoria.\nA menci\u00f3n m\u00e1is antiga de Jacobus Vide v\u00e9n dos arquivos da catedral de Notre-Dame de Par\u00eds, e d\u00e1 conta de que en 1405 probablemente fose un neno do coro. En 1410 ocupou un posto de organista na antiga catedral de San Donaciano en Bruxas e, ao mesmo tempo, \u00e9 probable que continuase a ser cantante e organista na capela do antipapa Xo\u00e1n XXIII.\nEn 1423 aprox\u00edmase \u00e1 corte dos duques de Borgo\u00f1a ao se converter en cabaleiro de c\u00e1mara de Filipe o Bo. En 1426 confi\u00f3uselle ainstruci\u00f3n dos nenos do coro e dous anos despois, en 1428 , foi promovido ao cargo de secretario de Filipe o Bo.\nNon co\u00f1ecemos documento ning\u00fan sobre a s\u00faa actividade profesional posterior a 1433.\nObra e estilo musical.\nAs oito obras s\u00faas que chegaron a n\u00f3s son todas elas rond\u00f3s, modalidade de canci\u00f3n francesa que estaba moi en voga na corte borgo\u00f1oa. O estilo \u00e9 algo infrecuente, en comparaci\u00f3n con outros m\u00fasica do mesmo per\u00edodo: a cadencia mel\u00f3dica e harm\u00f3nica, cuxa funci\u00f3n \u00e9 a puntuaci\u00f3n dun fragmento ou dunha frase musical, ti\u00f1a un ritmo diferente, con disonancias frecuentes, ritmos cruzados, frases curtas e unha considerable variabilidade da melod\u00eda. En todas estas cadencias, unha das caracter\u00edsticas de Jacobus Vide consiste en que a voz m\u00e1is grave salta unha oitava para evitar as quintas paralelas.\nUnha das s\u00faas canci\u00f3ns m\u00e1is enigm\u00e1ticas \u00e9 o rond\u00f3 a tres voces \"Las, j'ay perdu mon espincel\", no que as voces superiores, \"superius\" e tenor, est\u00e1n totalmente escritas, pero a de contratenor se deixou en branco."}
{"id": "361415", "revid": "98629", "url": "https://gl.wikipedia.org/wiki?curid=361415", "title": "Linguas ryukyuanas", "text": "As\u00a0 son as linguas ind\u00edxenas das\u00a0illas Ryukyu faladas polo pobo ryukyu, que se atopan na zona m\u00e1is meridional do\u00a0arquip\u00e9lago xapon\u00e9s. Xunto coa lingua xaponesa, conforman a familia de linguas\u00a0xap\u00f3nicas. Malia que as linguas ryukyuanas\u00a0foron consideradas dialectos do xapon\u00e9s, non son mutuamente intelixibles co xapon\u00e9s ou mesmo entre elas. Non se co\u00f1ece cantos falantes hai destas linguas, mais a substituci\u00f3n cara \u00f3 uso do\u00a0xapon\u00e9s\u00a0est\u00e1ndar e dialectos como o xapon\u00e9s de\u00a0Okinawa\u00a0fixeron que estas linguas estean en perigo; a\u00a0UNESCO\u00a0identifica catro destas linguas \"definitivamente en perigo\", e d\u00faas outras \"gravemente en perigo\".\nClasificaci\u00f3n e variedades.\nAs linguas ryukyuanas pertencen \u00e1 familia ling\u00fc\u00edstica xap\u00f3nica e est\u00e1n relacionadas coa lingua xaponesa. As linguas ryukyuanas non son mutuamente intelixibles co xapon\u00e9s, e de feito, non son mutuamente intelixibles entre elas, polo que poden ser consideradas linguas diferentes. Por\u00e9n, por raz\u00f3ns sociopol\u00edticas e ideol\u00f3xicas, te\u00f1en sido clasificadas como dialectos do xapon\u00e9s.\nA lingua okinawana \u00e9 tan s\u00f3 un 71% semellante no l\u00e9xico \u00f3 xapon\u00e9s de Toquio. Mesmo o m\u00e1is meridional dos dialectos xaponeses (o dialecto Kagoshima) ten s\u00f3 un 72% de semellanza coa m\u00e1is setentrional das linguas ryukyuanas, a lingua amami. Por\u00e9n, o dialecto Kagoshima do xapon\u00e9s \u00e9 un 80% semellante lexicamente \u00f3 xapon\u00e9s est\u00e1ndar.\nA partir da d\u00e9cada de 1890, o goberno xapon\u00e9s comezou a oprimir as linguas ryukyuanas como parte da s\u00faa pol\u00edtica de asimilaci\u00f3n forzada das illas. Dende o comezo da segunda guerra mundial, a meirande parte dos xaponeses consideran as linguas ryukyuanas como un dialecto ou grupo de dialectos do xapon\u00e9s. Durante a segunda guerra mundial, nun esforzo por facer conciencia na xente como suxeitos do Imperio do Xap\u00f3n, non s\u00f3 o grupo ryukyuano, sen\u00f3n tam\u00e9n o coreano, o palauano e outras linguas foron chamadas \"dialectos\" do xapon\u00e9s.\nExiste un acordo xeneralizado entre os estudosos de que as variedades ryukyuanas poden ser divididas en seis linguas, conservadoramente, sendo os dialectos de cada illa \u00e1s veces considerados tam\u00e9n propiamente linguas."}
{"id": "361416", "revid": "92340", "url": "https://gl.wikipedia.org/wiki?curid=361416", "title": "Adrien Basin", "text": "Adrien Basin, nado entre 1457 e 1476 e finado despois de 1498, foi un compositor, diplom\u00e1tico e cantante francoflamengo do Renacemento pertencente \u00e1 escola de Borgo\u00f1a. Xunto con Antoine Busnois e Hayne van Ghizeghem, \u00e9 co\u00f1ecido como cantante de c\u00e1mara de Carlos o Temerario, duque de Borgo\u00f1a.\nTraxectoria.\nPouco se co\u00f1ece sobre os primeiros anos da s\u00faa vida, e aparece por primeira vez nos rexistros como cantante de Isabel de Borb\u00f3n, que era a muller de Carlos o Temerario. A partir de a\u00ed, semella que chegou a formar parte da capela persoal do duque Carlos.\nAo contrario de moitos dos m\u00fasicos da corte borgo\u00f1oa, que viaxaron xunto co duque nas s\u00faas campa\u00f1as militares, Basin parece que permaneceu en Bruxas a maior parte do tempo. Tras a morte de Carlos na Batalla de Nancy en 1477, Basin foi nomeado diplom\u00e1tico, segundo unha fonte de 1480. A referencia m\u00e1is recente da s\u00faa vida data de 1498, cando se documenta que se converteu en herdeiro do seu irm\u00e1n Pierre.\nObra.\nTodas as obras de Basin que chegaron a n\u00f3s soncanci\u00f3ns de m\u00fasica profana. Unha destas canci\u00f3ns chegou a ser moi popular, \"Nos amys vous vous abus\u00e9s, \"que foi usada m\u00e1is tarde por varios compositores como fonte para as s\u00faas misas, e da que se atoparon moitas copias en colecci\u00f3ns de pa\u00edses tan arredados como Polonia e Portugal. \nAntes da chegada de m\u00fasica impresa a principios do s\u00e9culo XVI, esta distribuci\u00f3n era rara e complexa, o que d\u00e1 conta da popularidade da peza. Esta canci\u00f3n est\u00e1 inclu\u00edda no cancioneiro Mellon e \u00e9 a \u00fanica que se lle atrib\u00fae con certeza a Adrien: as restantes atribu\u00edronselle a el, a\u00ednda que tam\u00e9n puideran ter sido escritas polo seu irm\u00e1n.\nAs datas destas composici\u00f3ns non se co\u00f1ecen, pero \u00e9 probable que fosen escritas durante o per\u00edodo en que Basin era cantante na corte de Carlos."}
{"id": "361420", "revid": "65337", "url": "https://gl.wikipedia.org/wiki?curid=361420", "title": "Jacques Vide", "text": ""}
{"id": "361428", "revid": "89787", "url": "https://gl.wikipedia.org/wiki?curid=361428", "title": "Hayne van Ghizeghem", "text": "Hayne van Ghizeghem, nado arredor de 1445 e finado arredor de 1497, foi un compositor francoflamengo do Renacemento pertencente \u00e1 escola de borgo\u00f1a.\nTraxectoria.\nMalia chegaren a n\u00f3s moitas das s\u00faas obras, pouco co\u00f1ecemos acerca da s\u00faa vida privada. \u00c9 probable que nacese en Gijzegem, unha vila belga de Flandres pr\u00f3xima a Gante.\nCarlos o Temerario percibiu axi\u00f1a o seu talento e p\u00faxolle un profesor de m\u00fasica persoal, e xa en 1467 pasou a ser un dos cantantes da corte do Ducado de Borgo\u00f1a. Ademais, foi nomeado, xunto con Adrien Basin e Antoine Busnois, mestre de coro e cabaleiro de c\u00e1mara do duque Carlos\nAdemais de ser cantante e compositor, foi contratado tam\u00e9n como soldado, e como tal interveu na campa\u00f1a contra Liexa, dirixida por Carlos o Temerario, e no asedio de Beauvais, en 1472, onde Carlos foi empurrado en retirada polas tropas francesas do rei Lu\u00eds XI. Alg\u00fans investigadores soste\u00f1en a hip\u00f3tese de que Hayne van Ghizeghem morrese durante esta batalla, a\u00ednda que recentes investigaci\u00f3ns sobre as s\u00faas composici\u00f3ns musicais indican que algunhas delas foron escritas despois de 1472, especialmente porque amosan unha notable evoluci\u00f3n estil\u00edstica con respecto \u00e1s compostas antes desa data.\nObra.\nHayne van Ghizeghem \u00e9 co\u00f1ecido polas s\u00faas canci\u00f3ns e os seus rond\u00f3s. Entre estas obras, \"Allez regrets \"e \"De tous biens pleine \"aparecen reproducidas en moitos pergami\u00f1os espallados por toda Europa antes da invenci\u00f3n da imprenta, o que d\u00e1 conta da s\u00faa popultaridade. Case todas as s\u00faas obras son para tres voces: son simples, claras e mel\u00f3dicas, co estilo t\u00edpico da escola borgo\u00f1oa."}
{"id": "361435", "revid": "89787", "url": "https://gl.wikipedia.org/wiki?curid=361435", "title": "Torre de control mar\u00edtimo da Coru\u00f1a", "text": "A Torre de control mar\u00edtimo da Coru\u00f1a \u00e9 unha torre de control de tr\u00e1fico mar\u00edtimo na cidade da Coru\u00f1a, situada sobre o dique de abrigo do porto da Coru\u00f1a. Entrou oficialmente en funcionamento o 2 de maio de 1995, tras varios anos de construci\u00f3n e cun custo estimado de entre 700 e 1000 mill\u00f3ns de pesetas (entre 4 e 6 mill\u00f3ns de euros).\nO edificio ten unha altura de 80 metros, con 12 pisos de altura, albergando a Capitan\u00eda Mar\u00edtima da Coru\u00f1a e o centro de coordinaci\u00f3n de salvamento. Constru\u00eduse por medio dun proxecto para o control do tr\u00e1fico mar\u00edtimo na zona dese\u00f1ado tralo naufraxio do petroleiro \"Mar Exeo\" en decembro de 1992. As d\u00faas columnas da s\u00faa edificaci\u00f3n constru\u00edronse mediante un sistema de encofrado deslizante, precisando un traballo ininterrompido durante 24 d\u00edas. No ano 2010 levouse a cabo unha restauraci\u00f3n do edificio para paliar os danos sufridos a causa das condici\u00f3ns atmosf\u00e9ricas cun custo de 1,4 mill\u00f3ns de euros."}
{"id": "361437", "revid": "89787", "url": "https://gl.wikipedia.org/wiki?curid=361437", "title": "Antoine Busnois", "text": "Antoine Busnois, tam\u00e9n co\u00f1ecido como Antoine Busnoys, nado na vila francesa de B\u00e9thune\u00a0arredor de 1430 e finado o 6 de novembro de 1492 en Bruxas, na rexi\u00f3n flamenga de B\u00e9lxica, foi un compositor e poeta de principios do Renacemento pertencente \u00e1 escola borgo\u00f1oa. A\u00ednda que tam\u00e9n \u00e9 salientable como compositor de m\u00fasica sacra (particularmente motetes), foi un dos m\u00e1is nomeados compositores profanos do s\u00e9culo XV. Foi a figura principal da escola de Borgo\u00f1a tard\u00eda, logo da morte de Guillaume Dufay.\nTraxectoria.\n\u00c9 probable que fose disc\u00edpulo de Johannes Ockeghem en Tours. Cara a 1460 estaba na corte de Borgo\u00f1a. M\u00e1is tarde traballou na igrexa de San Salvador de Bruxas, como director dos cantantes, cargo que exerceu ata a s\u00faa morte en 1492.\nObra.\nA s\u00faa produci\u00f3n m\u00e1is importante \u00e9 de canci\u00f3ns profanas: m\u00e1is de sesenta que se conservan nun manuscrito proveniente da corte de Borgo\u00f1a, probablemente copiado por el mesmo. A maior\u00eda ten textos en franc\u00e9s, son a tres voces e utilizan estruturas fixas, sobre todo a de rond\u00f3 (a metade delas).\nNo tocante \u00e1 m\u00fasica relixiosa, cons\u00e9rvanse misas, un credo, himnos, un magnificat e un motete. As misas utilizan a t\u00e9cnica do \"cantus firmus\", e unha delas bas\u00e9ase na soada fanfarra \"L'homme arm\u00e9\"."}
{"id": "361441", "revid": "65337", "url": "https://gl.wikipedia.org/wiki?curid=361441", "title": "Antoine Busnoys", "text": ""}
{"id": "361444", "revid": "18868", "url": "https://gl.wikipedia.org/wiki?curid=361444", "title": "Porcoril", "text": ""}
{"id": "361449", "revid": "1888", "url": "https://gl.wikipedia.org/wiki?curid=361449", "title": "Antonio Sueiro Cadavid", "text": "Antonio Sueiro Cadavid, nado en Lourido (Cerdedo-Cotobade) en 1892 e finado o 19 de agosto de 1972, foi un pol\u00edtico galego.\nTraxectoria.\nPresidiu a Sociedade de Agricultores e Obreiros de Lourido. Casou en Limeres e en 1918 fundou e presidiu a Sociedade de Recreo e Instruci\u00f3n de Limeres. Na sede da Sociedade de Recreo e Instruci\u00f3n instalouse a escola p\u00fablica de Limeres en 1925. En 1919 emigrou aos Estados Unidos e en xullo de 1923 colaborou na fundaci\u00f3n da Uni\u00f3n Espa\u00f1ola de California. Retornou en 1929. Militou no Partido Republicano Radical Socialista. En xu\u00f1o de 1931 foi elixido alcalde do Concello de Cerdedo e permaneceu no cargo at\u00e9 decembro de 1932. \u00c1 fronte do Concello mandou constru\u00edr a ponte de Ar\u00e9n (sobre o r\u00edo do Castro), a ponte dos Portamu\u00ed\u00f1os (sobre o r\u00edo do Seixo) e a ponte sobre o r\u00edo das Cervas, entre Lourido e Limeres. Volveu ser elixido alcalde nas elecci\u00f3ns municipais do 23 de abril de 1933. En outubro de 1933 abandonou o Partido Radical Socialista (PRRS) e integrouse no Partido Republicano Radical Socialista Independiente (PRRSI). Coa folga xeral revolucionaria de 1934 foi cesado e detido o 11 de outubro, acusado de publicar o d\u00eda oito de outubro un bando declarando o estado de guerra no concello. Foi posto en liberdade o 14 de decembro de 1934 canda Carlos Gonz\u00e1lez Est\u00e9vez, Sabino Bugallo Vali\u00f1as, Camilo Sueiro Bouzas, Francisco Varela Garrido, Jos\u00e9 Torres Paz e Alfredo Iglesias \u00c1lvarez. Coa vitoria da Fronte Popular, foi reposto como alcalde en febreiro de 1936. Co golpe de Estado do 18 de xullo de 1936 foi procesado na Estrada con Francisco Cerdeira Gil, acusados de falsidade, pero foron absoltos.\nVida persoal.\nCasou con Josefa Bouzas Cortizo en 1924, e foi pai de Camilo Sueiro Bouzas."}
{"id": "361462", "revid": "89787", "url": "https://gl.wikipedia.org/wiki?curid=361462", "title": "San Pedro, Estados Unidos", "text": "San Pedro \u00e9 unha comunidade que forma parte da cidade dos \u00c1nxeles, en California (Estados Unidos).\nFoi anexionada ao municipio dos \u00c1nxeles en 1909 e conta cun dos portos principais da rexi\u00f3n.\nTransformouse desde ser antigamente unha comunidade pesqueira, a ser un distrito industrial, e unha comunidade residencial da clase obreira.\nHistoria.\nSan Pedro foi nomeado as\u00ed na memoria de San Pedro I de Alexandr\u00eda, bispo de Alexandr\u00eda no s\u00e9culo IV. A s\u00faa festividade \u00e9 o 24 de novembro no calendario eclesi\u00e1stico de Espa\u00f1a, e ese foi o d\u00eda, en 1542, en que o navegante e explorador espa\u00f1ol Juan Rodr\u00edguez Cabrillo descubriu na ba\u00eda a illa de Santa Catarina (as\u00ed nomeada na honra de Santa Catarina de Alexandr\u00eda), e foi reclamada para o Imperio espa\u00f1ol ao d\u00eda seguiente, o d\u00eda da s\u00faa festividade, o 25 de novembro.\nEn 1602-1603, Sebasti\u00e1n Vizca\u00edno (1548 \u2013 1624), o primeiro europeo que pisou a actual California, cartografou a s\u00faa costa, inclu\u00edndo a ba\u00eda de San Pedro, na Nova Espa\u00f1a."}
{"id": "361466", "revid": "1888", "url": "https://gl.wikipedia.org/wiki?curid=361466", "title": "Constantino Fraguas", "text": "Constantino Fraguas Couceiro, nado no concello de Cotobade, foi un veterinario e xornalista galego.\nTraxectoria.\nInstalado na Fonsagrada como veterinario titular do Concello, colaborou en \"Las Dos Regiones\", \"Ilustraci\u00f3n Gallega\" e \"O T\u00edo Pepe\". Utilizou o pseud\u00f3nimo Xan Lanas. Foi fiscal da Fonsagrada en 1920.\nVida persoal.\nCasou con Aurelia Saavedra Lastra e foi pai do xornalista e novelista Antonio Fraguas Saavedra e av\u00f3 do humorista Antonio Fraguas \"Forges\"."}
{"id": "361467", "revid": "1888", "url": "https://gl.wikipedia.org/wiki?curid=361467", "title": "Constantino Fraguas Couceiro", "text": ""}
{"id": "361468", "revid": "98629", "url": "https://gl.wikipedia.org/wiki?curid=361468", "title": "Trog\u00f3nidos", "text": "Os trog\u00f3nidos (Trogonidae) son un grupo de aves chamadas xeralmente trogons e quetzais que constit\u00faen a \u00fanica familia da orde Trogoniformes. A familia cont\u00e9n 39 especies en sete x\u00e9neros. O rexistro f\u00f3sil dos trogoniformes rem\u00f3ntase a hai 49 mill\u00f3ns de anos no Eoceno temper\u00e1n. Poder\u00edan formar parte da radiaci\u00f3n basal da orde Coraciiformes ou estarestreitamente relacionados cos Coliiformes e Strigiformes. O termo Trogonidae procede da palabra grega \"trogon\" que significa 'amordicar, dar mordedelas' e ref\u00edrese a que estas aves fan buratos co bico nas \u00e1rbores para facer os seus ni\u00f1os.\nViven en bosques tropicais de todo o mundo. A maior biodiversidade d\u00e1se nos Neotr\u00f3picos, onde viven catro x\u00e9neros con 24 especies, que son: \"Priotelus\", \"Trogon\" (ambos son os trogons de Am\u00e9rica), \"Euptilotis\" e \"Pharomachus\" (ambos son son os quetzais de Am\u00e9rica). O x\u00e9nero \"Apaloderma\" comprende as tres especies africanas. Os x\u00e9neros \"Harpactes\" e \"Apalharpactes\" comprenden 12 especies do sueste de Asia..\nAlim\u00e9ntanse de insectos e froita e os seus anchos peteiros e febles patas indican a s\u00faa dieta e h\u00e1bitos arb\u00f3reos. A\u00ednda que o seu voo \u00e9 r\u00e1pido, g\u00fastalles pouco voar. Xeralmente non son paxaros migratorios, a\u00ednda que algunhas especies realizan alg\u00fans movementos locais. Te\u00f1en plumas suaves, xeralmente moi coloridas cun plumaxe distinta en machos e femias. Son o \u00fanico tipo de animal con heterodactilia nas dedas. Ani\u00f1an en ocos que escavan nas \u00e1rbores ou ni\u00f1os de t\u00e9rmites e po\u00f1en de 2 a 4 ovos brancos ou de cor pastel.\nEvoluci\u00f3n e taxonom\u00eda.\nA posici\u00f3n dos trog\u00f3nidos na clase Aves foi durante moito tempo un misterio. Suxer\u00edronse para eles diversas relaci\u00f3ns, como cos papagaios, cucos, tucanos, galb\u00falidos, bucc\u00f3nidos, corac\u00edidos, bufos e caprim\u00falxidos. As probas morfol\u00f3xicas e moleculares m\u00e1is recentes suxiren unha relaci\u00f3n cos Coliiformes. O seu tipo exclusivo de disposici\u00f3n das dedas (ver morfolox\u00eda e voo) fixo que moitos autores consideren que non te\u00f1en parentes pr\u00f3ximos e sit\u00faanos na s\u00faa propia orde, posiblemente cos tam\u00e9n at\u00edpicos de maneira similar Coliiformes como grupo m\u00e1is achegado.\nO esp\u00e9cime f\u00f3sil m\u00e1is antigo descrito formalmente \u00e9 un cranio da formaci\u00f3n Fur do Eoceno inferior de Dinamarca de hai 54 mill\u00f3ns de anos. Outros f\u00f3siles de trogoniformes atop\u00e1ronse nos dep\u00f3sitos do pozo de Messel do Eoceno medio de Alema\u00f1a de hai 49 mill\u00f3ns de anos, e en dep\u00f3sitos do Oligoceno e Mioceno de Su\u00edza e Francia respectivamente. O f\u00f3sil de trog\u00f3nido m\u00e1is antigo do Novo Mundo \u00e9 de \u00e9poca relativamente recente, do Plistoceno (menos de 2,588 mill\u00f3ns de anos).\nA familia pens\u00e1base que se orixinara no Vello Mundo malia que a riqueza actual da familia se d\u00e1 no Neotr\u00f3pico (Am\u00e9rica). As probas de ADN parec\u00edan apoiar unha orixe africana dos trog\u00f3nidos, sendo o x\u00e9nero africano \"Apaloderma\" basal na familia, mentres que as outras d\u00faas li\u00f1axes, de Asia e Am\u00e9rica, se separar\u00edan hai entre 20 e 36 mill\u00f3ns de anos. Por\u00e9n, estudos m\u00e1is recentes mostran que as evidencias de ADN dan resultados contraditorios en canto \u00e1s relaci\u00f3ns filoxen\u00e9ticas basais, polo cal actualmente non se sabe con certeza se todos os trog\u00f3nidos existentes descenden dun antepasado africano ou americano.\nOs trogons div\u00eddense en tres subfamilias, cada unha das cales reflicte a s\u00faa divisi\u00f3n xeogr\u00e1fica. Aplodermatinae \u00e9 a subfamilia africana e comprende o \u00fanico x\u00e9nero \"Apaloderma.\" Harpactinae \u00e9 a subfamilia asi\u00e1tica e comprende dous x\u00e9neros, \"Harpactes\" e \"Apalharpactes\" (este \u00faltimo, consta de d\u00faas especies de Xava e Sumatra e s\u00f3 recentemente foi aceptado como x\u00e9nero separado de \"Harpactes\"). A restante subfamilia \u00e9 a dos Trogoninae neotropicais americanos, que comprende os restantes catro x\u00e9neros, \"Trogon\", \"Priotelus\", \"Pharomachrus\" e \"Euptilotis\".\nAs d\u00faas especies caribe\u00f1as de \"Priotelus\" eran formalmente diferentes ata hai pouco (\"Temnotrogon\" na Espa\u00f1ola), e son extremadamente antigas. Os dous x\u00e9neros de quetzais, \"Pharomachrus\" e \"Euptilotis\", derivan posiblemente do x\u00e9nero final e m\u00e1is numeroso de trogons dos Neotr\u00f3picos, \"Trogon\". Un estudo de 2008 da xen\u00e9tica de \"Trogon\" suxeriu que o x\u00e9nero se orixinara en Am\u00e9rica Central e radiou a Suram\u00e9rica despois da formaci\u00f3n do istmo de Panam\u00e1 (como parte do grande intercambio americano de fauna), o que far\u00eda que os trogons fosen relativamente uns acabados de chegar a Suram\u00e9rica.\nDistribuci\u00f3n e h\u00e1bitat.\nA maior\u00eda dos trog\u00f3nidos son aves de bosques tropicais e subtropicais. Te\u00f1en unha distribuci\u00f3n cosmopolita nas partes tropicais h\u00famidas do mundo nas Am\u00e9ricas, \u00c1frica e Asia. Unhas poucas especies est\u00e1n distribu\u00eddas en zonas temperadas, e unha especie, o \"Trogon elegans\", chega ao sur dos Estados Unidos concretamente no sur de Arizona e \u00e1reas lindantes. O \"Apaloderma narina\" de \u00c1frica \u00e9 algo excepcional porque vive nunha maior variedade de h\u00e1bitats que calquera outro trogon, que vai desde bosques densos a sabanas bastante abertas e desde o ecuador ao sur de Sur\u00e1frica. \u00c9 o m\u00e1is espallado e pr\u00f3spero de todos os trog\u00f3nidos. O \"Euptilotis neoxenus\" de M\u00e9xico pode tam\u00e9n vivir en h\u00e1bitats x\u00e9ricos, pero preferentemente habita en bosques. A maior\u00eda das demais especies viven en h\u00e1bitats m\u00e1is restrinxidos, con varias especies que est\u00e1n restrinxidas s\u00f3 a bosques primarios non alterados. Dentro dos bosques adoitan encontrarse a media altura nas \u00e1rbores ou \u00e1s veces nas copas.\nAlgunhas especies, especialmente os quetzais, est\u00e1n adaptadas a bosques de monta\u00f1a m\u00e1is fr\u00edos. Hai varias especies de illas; entre as cales varias especies se encontran nas illas da Sonda maiores, unha especie en Filipinas e dous x\u00e9neros monofil\u00e9ticos end\u00e9micos de Cuba e a Espa\u00f1ola respectivamente. Por\u00e9n, f\u00f3ra do sur de Asia e o Caribe, os trogons est\u00e1n xeralmente ausente das illas, especialmente das oce\u00e1nicas.\nOs trog\u00f3nidos son xeralmente sedentarios, e non se co\u00f1ece ningunha especie que realice migraci\u00f3ns longas. Un pequeno n\u00famero de especies fan pequenos movementos migratorios, particularmente especies montanas, que se moven cara a baixas altitudes en diferentes estaci\u00f3ns. Isto foi demostrado usando rastreo por radio no \"Pharomachrus mocinno\" en Costa Rica e acumul\u00e1ronse probas para outras especies. O \"Apaloderma narina\" de \u00c1frica realiza migraci\u00f3ns localizadas a curta distancia a certas zonas da s\u00faa \u00e1rea, por exemplo, as aves da sabana da meseta de Zimbabwe migran despois da tempada reprodutora. Pero a\u00ednda non hai co\u00f1ecementos suficientes para ter unha imaxe completa destes movementos. Os trog\u00f3nidos son dif\u00edciles de estudar e incluso os seus grosos tarsos dos p\u00e9s dificultan os estudos mediante anelado.\nMorfolox\u00eda e voo.\nOs trog\u00f3nidos son unha familia de aspecto bastante uniforme, con corpos compactos e longas colas (moi longas no caso dos quetzais) e curtos pescozos. O seu tama\u00f1o vai de 23\u00a0cm e 40 gramos do \"Harpactes duvaucelii\" aos 40\u00a0cm e 210 gramos do \"Pharomachrus mocinno\" (non se incl\u00faen as longas plumas temoneiras de 0,91 m do macho). As s\u00faas patas e p\u00e9s son d\u00e9biles e curtos e os trog\u00f3nidos son practicamente incapaces de cami\u00f1ar moito m\u00e1is que uns poucos pasos ocasionais por unha p\u00f3la. Son incluso incapaces de dar media volta nunha p\u00f3la sen usar as \u00e1s. A proporci\u00f3n de m\u00fasculo das patas con respecto ao peso corporal nos trog\u00f3nidos \u00e9 de s\u00f3 o 3 por cento, a menor proproci\u00f3n co\u00f1ecida en calquera ave. A disposici\u00f3n dos dedos dos p\u00e9s dos trog\u00f3nidos \u00e9 algo \u00fanico entre as aves, e a\u00ednda que basicamente lembran a disposici\u00f3n cigod\u00e1ctila de dous dedos cara a adiante e dous cara a atr\u00e1s que presentan os papagaios e outros case-paserinos, as s\u00faas dedas en realidade est\u00e1n dispostas xeralmente de modo que o polgar interno \u00e9 a deda traseira externa, unha disposici\u00f3n que se denomina heterod\u00e1ctila. O seu forte bico \u00e9 cuto e poden abrilo moito, especialmente nos quetzais comedores de froitos, e ten un lixeiro gancho na punta. Hai tam\u00e9n unha amosega no extremo do bico e moitas especies te\u00f1en lixeiramente aserradas as mand\u00edbulas. A pel \u00e9 exceptionalmente mol, o que fai a preparaci\u00f3n de esp\u00e9cimes disecados para museos moi dif\u00edcil. Os \u00f3sos do esqueleto dos trog\u00f3nidos son sorprendentemente finos, especialmente os cranios, que son moi delgados. A plumaxe de moitas especies \u00e9 iridescente, a\u00ednda que na maior\u00eda das especies de Asia non o \u00e9. Os trog\u00f3nidos africanos son xeralmente verdes no dorso e vermellos na parte ventral. Os trog\u00f3nidos do Novo Mundo te\u00f1en igualmente partes superiores verdes ou azuis escuras, pero son m\u00e1is variados nas partes inferiores. As especies asi\u00e1ticas tenden a ter partes ventrais vermellas e dorsos pardos.\nAs \u00e1s son curtas pero fortes, cunha proproci\u00f3n de m\u00fasculo das \u00e1s de arredor do 22% do peso corporal. A pesar da forza do seu voo, os trog\u00f3nidos non voan a grandes distancias, sen\u00f3n que xeralmente voan como m\u00e1ximo uns poucos centos de metros seguidos. S\u00f3 as especies de monta\u00f1a adoitan facer voos de longa distancia. Os voos m\u00e1is curtos adoitan ser directos e veloces, pero os voos longos son algo ondulantes. O seu voo pode ser sorprendentemente silencioso (para os observadores), a\u00ednda que unhas poucas especies son bastante ruidosas.\nChamadas.\nAs chamadas dos trog\u00f3nidos son xderalmente altas e pouco complexas, xa que consisten en ouleos monosil\u00e1bicos e asub\u00edos emitidos seguindo diversos patr\u00f3ns e secuencias. As chamadas dos quetzais e os dous x\u00e9neros caribe\u00f1os son os m\u00e1is complexos. Entre os x\u00e9neros asi\u00e1ticos os trogon de Sumatra (\"Apalharpactes\") te\u00f1en as chamadas m\u00e1is at\u00edpicas de toda a familia, pero as investigaci\u00f3ns non estableceron a\u00ednda se o trogon moi emparentado de Xava ten unha chamada similar. As chamadas do outro x\u00e9nero asi\u00e1tico, \"Harpactes\", son notablemente uniformes. Ademais das chamadas territoriais e de apareamento que emiten os machos e femias durante a estaci\u00f3n reprodutora, os trog\u00f3nidos te\u00f1en chamadas de agresi\u00f3n entre machos en competencia e chamadas de alarma.\nComportamento.\nOs trog\u00f3nidos son xeralmente inactivos ag\u00e1s os seus infrecuentes voos para procurar alimento. Entre os observadores de aves e bi\u00f3logos indicouse que \"\u00e1 parte da s\u00faa gran beleza son notorios ... pola s\u00faa falta doutras cualidades inmediatamente engaiolantes\". A s\u00faa falta de actividade \u00e9 posiblemente unha defensa contra a predaci\u00f3n; os trog\u00f3nidos de todos os continentes m\u00f3vense nas p\u00f3las das \u00e1rbores para manter sempre os seus dorsos de cores menos brillantes xirados cara aos observadores, mentres que as s\u00faas cabezas, que igual que as dos bufos poden xirar 180\u00ba, mant\u00e9\u00f1enas fitando ao observador. Os trog\u00f3nidos son depredados por falc\u00f3ns e mam\u00edferos predadores; por exemplo, un informe indicou que un \"Pharomachrus mocinno\" foi capturado mentres chocaba os ovos por un \"Leopardus wiedii\".\nDieta e alimentaci\u00f3n.\nOs trog\u00f3nidos alm\u00e9ntanse principalmente de insectos, outros artr\u00f3podos, e froitas; e en menor medida dalg\u00fans vertebrados pequenos como lagartos. Entre as s\u00faas presas insectos un dos tipos m\u00e1is importantes son as eirugas; e xunto cos cucos, os trog\u00f3nidos son uns dos poucos grupos de paxaros que as comen. Por\u00e9n, algunhas eirugas son velenosas para os trog\u00f3nidos, como \"Arsenura armida. \"A cantidade en que comen cada tipo de alimento depende da especie e a xeograf\u00eda. Os tres trogons africanos son exclusivamente insect\u00edvoros, mentres que os x\u00e9neros asi\u00e1ticos e americanos consomen diversas cantidades de froita. A dieta est\u00e1 en parte correlacionada co tama\u00f1o, xa que as especies m\u00e1is grandes se alimentan m\u00e1is de froitas e as especies m\u00e1is pequenas de insectos.\nA presa capt\u00farase case sempre ao voo. A t\u00e9cnica m\u00e1is utilizada \u00e9 un voo no que o trogon voa desde un lugar de observaci\u00f3n ata o seu obxectivo noutra p\u00f3la ou na follaxe. Unha vez al\u00ed a ave c\u00e9rnese ou para e apa\u00f1a a presa e volve ao seu posto de observaci\u00f3n para comela. Este tipo de busca de alimento \u00e9 usado comunmente por alg\u00fans tipos de aves para obter presas insectos; nos trogons e quetzais util\u00edzase tam\u00e9n para coller froitas das \u00e1rbores. Poden capturar tam\u00e9n os insectos voando, e o trogon persegue os insectos voadores de maneira similar aos drongos e muscic\u00e1pidos. Poden coller tam\u00e9n as ras, lagartos e grandes insectos que est\u00e1n sobre o chan precipit\u00e1ndose sobre elas desde o aire. M\u00e1is raro \u00e9 que alg\u00fans trogons se despracen polas p\u00f3las para coller insectos, ovos de insectos e moi ocasionalmente aves no ni\u00f1o. Os trogons viol\u00e1ceos comen avespas e larvas de avespas que encontran cando est\u00e1n escavando os seus ni\u00f1os nas \u00e1rbores.\nReproduci\u00f3n.\nOs trog\u00f3nidos son territoriais e mon\u00f3gamos. Os machos responden rapidamente \u00e1s contestaci\u00f3ns \u00e1s s\u00faas chamadas e repelen a outros membros da mesma especie e incluso doutras especies que ani\u00f1an en ocos das \u00e1rbores das zonas pr\u00f3ximas aos seus sitios de nidaci\u00f3n. Os machos atraen \u00e1s femias mediante os seus cantos, e, no caso do quetzal \"Pharomachrus moccino\", levando a cabo voos de exhibici\u00f3n. Observouse que algunhas especies forman pequenas bandadas de 3 a 12 individuos antes e \u00e1s veces durante a estaci\u00f3n reprodutora, cham\u00e1ndose e persegu\u00edndose unhas a outras, pero a funci\u00f3n destas bandadas non est\u00e1 clara.\nOs trog\u00f3nidos ani\u00f1an en cavidades. Escavan os ni\u00f1os en madeira podre ou en termiteiros, e unha especie, o \"Trogon violaceus\", ani\u00f1a en ni\u00f1os de avespas. As cavidades de nidaci\u00f3n poden ter a forma de tubos delgados profundos inclinados cara a arriba que conducen a unha c\u00e1mara completamente pechada, ou nichos abertos e pouco profundos nos que a ave pode verse dese f\u00f3ra. Escavan os seus ni\u00f1os cos peteiros, o que \u00e9 a raz\u00f3n do nome cient\u00edfico da familia. A escavaci\u00f3n do ni\u00f1o pode realizala o macho s\u00f3 ou ambos os sexos. No caso dos ni\u00f1os escavados en troncos, a madeira debe ser forte dabondo como para non colapsarse pero ter unha brandura suficiente para que se poida escavar. Observouse que os trog\u00f3nidos aterran sobre troncos mortos de \u00e1rbores e golpean a madeira coas s\u00faas colas, parece ser que para comprobar a s\u00faa firmeza.\nO piso dos ni\u00f1os dos trog\u00f3nidos non est\u00e1 tapizado xeralmente con material mol. Po\u00f1en entre 2 e 4 ovos cada vez que ani\u00f1an, que son arredondados e xeramente brancos brillantes ou de cores claras (beis, gris, azul ou verde), a\u00ednda que se van lixando cada vez m\u00e1is a medida que avanza a incubaci\u00f3n. Ambos os sexos chocan os ovos (ag\u00e1s no caso do \"Apaloderma aequatoriale\", no que aparentemente o macho non interv\u00e9n), e o macho leva a cabo un longo per\u00edodo de incubaci\u00f3n no d\u00eda e a femia incuba o resto do tempo. A incubaci\u00f3n parece empezar despois de que se pon o \u00faltimo ovo. O per\u00edodo de incubaci\u00f3n var\u00eda entre especies, e xeralmente dura de 16 a 19 d\u00edas. Ao eclosionaren, os piti\u00f1os son altriciais, cegos e espidos, pero a algunhas especies de monta\u00f1a cr\u00e9cenlles as plumas rapidamente, no caso do \"Trogon mexicanus\" nunha semana, pero estas crecen m\u00e1is lentamente en especies das terras baixas como o \"Trogon melanocephalus\", ao que lle poden tardar en crecer o dobre. O per\u00edodo de nidaci\u00f3n var\u00eda coa especie e o tama\u00f1o, e as especies m\u00e1is pequenas xeralmente tardan de 16 a 17 d\u00edas en emplumar, mentres que as especies m\u00e1is grandes poden tardar 30 d\u00edas, pero o normal \u00e9 de 23 a 25 d\u00edas.\nRelaci\u00f3ns cos humanos.\nOs trogoniformes consid\u00e9rase que est\u00e1n \"entre as aves m\u00e1is bonitas\", malia que son a mi\u00fado bastante solitarias e dif\u00edciles de ver. S\u00e1bese pouco sobre gran parte da s\u00faa biolox\u00eda, e gran parte do que se sabe d\u00e9bese \u00e1s investigaci\u00f3ns do ornit\u00f3logo Alexander Skutch. Son paxaros moi populares entre os observadores de aves e creouse unha modesta industria de ecoturismo para ver quetzais en Centroam\u00e9rica. Na Am\u00e9rica precolombiana, as plumas de quetzal eran moi aprezadas como adorno dos mandatarios entre os aztecas e outros pobos."}
{"id": "361469", "revid": "27155", "url": "https://gl.wikipedia.org/wiki?curid=361469", "title": "Trog\u00f3nido", "text": ""}
{"id": "361470", "revid": "27155", "url": "https://gl.wikipedia.org/wiki?curid=361470", "title": "Trogonidae", "text": ""}
{"id": "361471", "revid": "27155", "url": "https://gl.wikipedia.org/wiki?curid=361471", "title": "Trogoniformes", "text": ""}
{"id": "361473", "revid": "54334", "url": "https://gl.wikipedia.org/wiki?curid=361473", "title": "Josephine Cochrane", "text": "Josephine Garis Cochrane, nada o 8 de marzo de 1839 no condado de Ashtabula (Ohio) e finada o 14 de agosto de 1913 en Chicago, foi a inventora da primeira lavalouza autom\u00e1tica con \u00e9xito comercial, que constru\u00edu xunto co mec\u00e1nico George Butters.\nTraxectoria.\nPrimeiros anos.\nEra filla de John Garis, un enxe\u00f1eiro civil, e Irene Fitch Garis. Ti\u00f1a unha irm\u00e1, Irene Garis Ransom. O seu av\u00f3 materno John Fitch tam\u00e9n foi inventor e ti\u00f1a a patente do barco de vapor. Cochrane medrou en Valparaiso, Indiana, onde asistiu a unha escola privada at\u00e9 que esta foi calcinada polo lume.\nMatrimonio e fillos.\nDespois de mudarse coa s\u00faa irm\u00e1 \u00e1 vila de Shelbyville en Illinois, casou con William Cochran o 13 de outubro de 1858, quen retornara tras probar sorte sen \u00e9xito na Febre do ouro de California. Tiveron dous fillos, Hallie e Katharine Cochran. Co tempo el f\u00edxose un pr\u00f3spero home de negocios e pol\u00edtico do Partido Dem\u00f3crata dos Estados Unidos.\nEn 1870 traslad\u00e1ronse a unha mansi\u00f3n e comezaron a organizar ceas e festas nas que dic\u00edan empregar un servizo de pratos chineses datados do 1600. Despois dun evento no que os criados trataron sen coidado os pratos fac\u00e9ndolles unha fenda, Cochrane comezou a buscar unha alternativa m\u00e1is segura para lavalos. Ela quixo sempre aliviarlles \u00e1s amas de casa a tarefa de lavar a louza despois das comidas.\nO seu home morreu en 1883 cando ti\u00f1a 45 anos, deix\u00e1ndoa con numerosas d\u00e9bedas. Isto motivouna para desenvolver a lavalouza. Conservou o apelido de William, pero engadiu un \"e\" ao final trala s\u00faa morte.\nAs s\u00faas amigas estaban tan impresionadas coa s\u00faa invenci\u00f3n que fixo lavalouza tam\u00e9n para elas baixo o nome de \"Cochrane Dishwashers\". M\u00e1is tarde fundou a empresa de manufactura Garis-Cochran.\nMorte e reco\u00f1ecemento.\nJosephine morreu dun ictus en Chicago o 14 de agosto de 1913, e foi soterrada no cemiterio Glenwood en Shelbyville, Illinois. En 2006 foi inclu\u00edda no National Inventors Hall of Fame."}
{"id": "361475", "revid": "25871", "url": "https://gl.wikipedia.org/wiki?curid=361475", "title": "Josephine Garis Cochrane", "text": ""}
{"id": "361500", "revid": "5863", "url": "https://gl.wikipedia.org/wiki?curid=361500", "title": "D\u00eda festivo", "text": "O d\u00eda festivo, ou d\u00eda feiral,\u00a0\u00e9 aquel que non \u00e9 d\u00eda laborable, no \u00e1mbito laboral, que non \u00e9 d\u00eda h\u00e1bil, no \u00e1mbito procesual, podendo ser o domingo (na maior\u00eda dos pa\u00edses do mundo), o s\u00e1bado (nos pa\u00edses influ\u00eddos pola cultura xud\u00eda) ou o venres (nos pa\u00edses influ\u00eddos pola cultura isl\u00e1mica), ademais doutros d\u00edas declarados festivos.\nAdemais, un d\u00eda festivo \u00e9 unha data do calendario que \u00e9 resaltada de forma especial e habitualmente adoita ser feiral.\nTodas as culturas e naci\u00f3ns celebran diferentes eventos durante o ano, en datas espec\u00edficas de tipo cultural, pol\u00edtico ou relixioso. Estas datas son sinaladas polas lexislaci\u00f3ns dos pa\u00edses respectivos.\nPolo xeral, os d\u00edas feirais non se consideran para o c\u00f3mputo dos termos procesuais.\nEspa\u00f1a.\nEn Espa\u00f1a, no \u00e1mbito procesual consid\u00e9ranse inh\u00e1biles os s\u00e1bados, os domingos e os festivos; mentres no \u00e1mbito administrativo son inh\u00e1biles os domingos e os festivos.\nDist\u00ednguese entre d\u00edas h\u00e1biles/inh\u00e1biles (nos \u00e1mbitos procesual e administrativo), e d\u00edas laborables/festivos (no \u00e1mbito laboral).\nExiste un calendario laboral e outro de d\u00edas inh\u00e1biles que os regula (artigo 48.7 da Lei de R\u00e9xime Xur\u00eddico das Administraci\u00f3ns P\u00fablicas e do Procedemento Administrativo Com\u00fan - Lei 30/1992, de 26 de novembro-, redacci\u00f3n dada segundo Lei 4/1999, de 13 de xaneiro):"}
{"id": "361510", "revid": "23204", "url": "https://gl.wikipedia.org/wiki?curid=361510", "title": "Festival", "text": "Un festival \u00e9 unha competencia de canci\u00f3ns dun ou varios estilos, podendo ser mixtas ou \u00fanicas, organizados xeralmente por unha comunidade local ou por un municipio.\nOutras aproximaci\u00f3ns.\nFesta, especialmente musical, e un conxunto de representaci\u00f3ns dedicadas a un artista ou a unha arte. Neste caso, tr\u00e1tase daquelas reuni\u00f3ns onde m\u00e1is de 10 persoas congr\u00e9ganse cun mesmo fin.\nNa mitolox\u00eda, un festival \u00e9 tam\u00e9n un conxunto de celebraci\u00f3ns, na honra de Deus ou de deuses. \nEtimolox\u00eda.\nA ra\u00edz da palabra Fest deriva do alem\u00e1n\u00a0\"\"fest\".\"\u00a0Actualmente moitos festivais utilizan esta frase, por exemplo o celebrado por Liverpool na cidade de M\u00e9xico ch\u00e1mase Fashion Fest, ou o celebrado no ver\u00e1n ch\u00e1mase Verano Fest.\nTipos de festivais.\nSon catro os tipos de festivais que destacan na actualidade:"}
{"id": "361511", "revid": "89787", "url": "https://gl.wikipedia.org/wiki?curid=361511", "title": "Jos\u00e9 Manuel Garc\u00eda Naranjo", "text": "Jos\u00e9 Manuel Garc\u00eda Naranjo, m\u00e1is co\u00f1ecido como Jos\u00e9 Naranjo, nado en Rociana del Condado, Huelva, o 28 de xullo de 1994, \u00e9 un futbolista profesional espa\u00f1ol que xoga como dianteiro para o CD Legan\u00e9s da Liga Santander.\nTraxectoria profesional.\nFormado nas categor\u00edas inferiores do Recreativo de Huelva, Naranjo fixo o seu debut co primeiro equipo, daquela na Segunda Divisi\u00f3n, o 2 de xu\u00f1o de 2013, no empate do Recreativo por 0-0 contra o Sporting de Gij\u00f3n. No seu derradeiro ano de contrato co equipo onubense, Naranjo foi cedido \u00f3 Villarreal B da Segunda Divisi\u00f3n B, e chegou a debutar co primeiro equipo o 4 de decembro de 2014, nun partido da Copa do Rei contra o C\u00e1diz CF.\nO 7 de xullo de 2015, Naranjo asinou un contrato de tres anos co Gimn\u00e0stic de Tarragona, recentemente ascendido \u00e1 Segunda Divisi\u00f3n.\nO 17 de xu\u00f1o de 2016, Naranjo fichou polo Celta de Vigo, e asinou co equipo galego un contrato de cinco tempadas. Tras unha etapa onde tan s\u00f3 participou en tres encontros, dous deles na UEFA Europa League, e sen chegar a debutar na Primeira Divisi\u00f3n, Naranjo marchou traspasado \u00f3 KRC Genk belga.\nO 1 de setembro de 2017, Naranjo volveu \u00e1 primeira categor\u00eda do f\u00fatbol espa\u00f1ol tras a s\u00faa cesi\u00f3n por unha tempada \u00f3 CD Legan\u00e9s."}
{"id": "361512", "revid": "7523", "url": "https://gl.wikipedia.org/wiki?curid=361512", "title": "Jos\u00e9 Naranjo", "text": ""}
{"id": "361513", "revid": "10599", "url": "https://gl.wikipedia.org/wiki?curid=361513", "title": "Estadio El Madrigal", "text": ""}
{"id": "361514", "revid": "10599", "url": "https://gl.wikipedia.org/wiki?curid=361514", "title": "Estadio da Cer\u00e1mica", "text": ""}
{"id": "361519", "revid": "89787", "url": "https://gl.wikipedia.org/wiki?curid=361519", "title": "Gonzalo Puente Ojea", "text": "Gonzalo Puente Ojea, nado en Cienfuegos (Cuba) o 21 de xullo de 1924 e finado en Getxo o 10 de xaneiro de 2017, foi un escritor e diplom\u00e1tico galego.\nTraxectoria.\nNaceu en Cuba de pai e nai galegos. Estudou Dereito e despois ingresou na Escola Diplom\u00e1tica. En 1950 incorporouse como secretario de embaixada ao Ministerio de Asuntos Exteriores. Exerceu como c\u00f3nsul adxunto no Consultado Xeral de Espa\u00f1a en Marsella en 1953 e foi c\u00f3nsul de Mendoza (1956). En 1961 regresou a Madrid e ao ano seguinte foi director da Secci\u00f3n de pol\u00edtica cultural do Mundo \u00c1rabe na Direcci\u00f3n Xeral de Relaci\u00f3ns Culturais. Posteriormente foi destinado \u00e1 Embaixada de Espa\u00f1a en Atenas. Durante o Goberno de Felipe Gonz\u00e1lez foi nomeado subsecretario de Asuntos Exteriores no Ministerio de Relaci\u00f3ns Exteriores por Fernando Mor\u00e1n e, posteriormente, embaixador de Espa\u00f1a ante a Santa S\u00e9 (1985-1987) por Francisco Fern\u00e1ndez Ord\u00f3\u00f1ez. O seu nomeamento foi pol\u00e9mico entre quen pensaban que o seu ate\u00edsmo declarado (ademais de estar divorciado), resultaba ofensivo para desempe\u00f1ar o cargo.\n\u00c9 autor de numerosos libros sobre temas relixiosos e de historia da relixi\u00f3n.\nDefensa do ate\u00edsmo e cr\u00edtica \u00e1 relixi\u00f3n.\nPuente Ojea est\u00e1 considerado como un monista materialista. No \"I concilio ateo de Toledo\" de 2007, organizado pola Fida, manifestou que os espa\u00f1ois son \"gentes alienadas e intolerantes\". Tam\u00e9n afirmou que \"muchos de los problemas que tiene planteada la sociedad espa\u00f1ola se pueden encauzar razonablemente haciendo un an\u00e1lisis efectivo contra la superstici\u00f3n y contra los estereotipos heredados del pasado\" e que \"la sociedad espa\u00f1ola, contra lo que se dice, es todo menos tolerante, empezando por el Gobierno y siguiendo por la Iglesia, y en definitiva, por la poblaci\u00f3n que es presa y v\u00edctima de esas actitudes de intolerancia\".\nVida persoal.\nFoi irm\u00e1n de Celia Puente Ojea."}
{"id": "361524", "revid": "17467", "url": "https://gl.wikipedia.org/wiki?curid=361524", "title": "Jos\u00e9 Castro Chan\u00e9", "text": ""}
{"id": "361525", "revid": "89787", "url": "https://gl.wikipedia.org/wiki?curid=361525", "title": "Ola John", "text": "Ola John, nado en Zwedru (Liberia) o 19 de maio de 1992, \u00e9 un futbolista neerland\u00e9s. Xoga de centrocampista e o seu equipo actual \u00e9 o SL Benfica.\nTraxectoria.\nO 13 de xaneiro de 2017 anunciouse a s\u00faa fichaxe polo Deportivo da Coru\u00f1a, cedido polo SL Benfica\u00a0at\u00e9 o remate da campa\u00f1a 2016\u201317."}
{"id": "361526", "revid": "5863", "url": "https://gl.wikipedia.org/wiki?curid=361526", "title": "Fray Roblanto", "text": ""}
{"id": "361529", "revid": "98629", "url": "https://gl.wikipedia.org/wiki?curid=361529", "title": "Langston Hughes", "text": "Langston Hughes, nado en Joplin (Missouri) o 1 de febreiro de 1902 e finado en Nova York o 22 de maio de 1967, foi un poeta, novelista e columnista estadounidense afroamericano. Foi un dos impulsores do Renacemento de Harlem.\nTraxectoria.\nNaceu co nome de James Mercer Langston Hughes, fillo de James Nathaniel Hughes e Carrie Langston Hughes. O seu pai abandonou a s\u00faa muller e marchou a Cuba e M\u00e9xico por mor do racismo da \u00e9poca nos Estados Unidos. Hughes viviu coa s\u00faa nai e coa s\u00faa avoa. As lendas que esta lle contaba tiveron un grande impacto en Hughes, pois a trav\u00e9s delas descubriu a tradici\u00f3n oral afroamericana que o fixo sentirse orgulloso da s\u00faa raza.\nPasou boa parte da infancia en Lawrence (Kansas), e tras a morte da avoa viviu coa s\u00faa nai e co novo marido desta en Lincoln (Illinois) e Cleveland (Ohio), at\u00e9 entrar na Universidade de Columbia e comezar a \u00e9poca de Harlem. Por ent\u00f3n era adicto \u00e1 marihuana.\nFormaci\u00f3n.\nMentres estaba na escola elemental, en Illinois, foi nomeado poeta da clase, porque (como el mesmo contou m\u00e1is tarde) exist\u00eda nos Estados Unidos o estereotipo de que os afroamericanos ti\u00f1an un gran sentido do ritmo: Estando a\u00ednda no instituto, en Ohio, comezou a escribir para o peri\u00f3dico escolar, editou o anuario e comezou a escribir os seus primeiros relatos, poes\u00edas e obras de teatro. Nesta \u00e9poca descubriu o seu amor polas letras e os autores que m\u00e1is influir\u00edan na s\u00faa escritura: Paul Laurence Dunbar e Carl Sandburg. Esta influencia refl\u00edctese no poema \"When Sue Wears Red\", no que por vez primeira incorporou o jazz, ou en \"The Negro Speaks of Rivers\", un dos seus poemas m\u00e1is co\u00f1ecidos.\nEn 1919 Hughes viviu durante un tempo co seu pai en M\u00e9xico, mais a relaci\u00f3n entre eles era tan traum\u00e1tica que Hughes pensou en se suicidar polo menos unha vez. Por\u00e9n, ao rematar o instituto regresou a M\u00e9xico tratando que o seu pai lle financiase os estudos na Universidade de Columbia. Hughes conta en \"The Big Sea\" como, mentres viaxaba a M\u00e9xico, adoitaba pensar sobre o seu pai e a estra\u00f1a aversi\u00f3n que este ti\u00f1a cara \u00e1 s\u00faa propia xente: O pai estaba disposto a financiar os estudos do seu fillo, pois no aprobaba o seu desexo de ser escritor. O pai agardaba que Langston fose \u00e1 Universidade para estudar enxe\u00f1ar\u00eda, mais non nos Estados Unidos. Finalmente chegaron a un acordo: Langston estudar\u00eda enxe\u00f1ar\u00eda, mais en Columbia.\nNa universidade Hughes mantivo uns resultados acad\u00e9micos bastante bos, mais abandonou en 1922 por mor dos prexu\u00edzos raciais dentro da instituci\u00f3n, e porque os seus intereses se orientaban m\u00e1is cara ao seu barrio do Harlem e o que al\u00ed acontec\u00eda.\nDespois de abandonar os estudos, pasou por varios empregos at\u00e9 servir por un tempo como tripulante a bordo do \"SS Malone\" en 1923, co que pasou seis meses viaxando a \u00c1frica occidental e Europa, onde abandonou o barco para ir a Par\u00eds. Al\u00ed co\u00f1eceu os escritores da chamada Xeraci\u00f3n perdida, Ernest Hemingway e F. Scott Fitzgerald.\nEn novembro de 1924 regresou aos Estados Unidos para vivir coa s\u00faa nai en Washington, D.C., entrando a traballar como axudante persoal do historiador Carter G. Woodson, dentro da Asociaci\u00f3n para o Estudo da Vida e a Historia dos Afroamericanos, se ben deixou este posto para traballar nun hotel. Al\u00ed co\u00f1eceu o poeta Vachel Lindsay, que fixo p\u00fablico o descubrimento dun novo poeta negro, lev\u00e1ndoo \u00e1 fama.\nEn 1926 Hughes ingresou na Universidade de Lincoln, gradu\u00e1ndose en Artes en 1929 e doutor\u00e1ndose en 1943. En 1963 foi nomeado doutor \"honoris causa\" pola Universidade de Howard.\nDesde novo Hughes sentiuse atra\u00eddo pola cultura hisp\u00e1nica en xeral e pola espa\u00f1ola en particular. Con seis anos acompa\u00f1ou \u00e1 s\u00faa nai a Toluca (M\u00e9xico) nun intento da parella por recompo\u00f1er o matrimonio. En 1919 regresou a M\u00e9xico chamado polo seu pai, e repetiu a viaxe en 1920, se ben nunca chegaron a reconciliarse. Mais al\u00ed aprendeu a falar castel\u00e1n, e leu autores Miguel de Cervantes, Vicente Blasco Ib\u00e1\u00f1ez, P\u00edo Baroja ou Federico Garc\u00eda Lorca. A \u00faltima vez que visitou M\u00e9xico foi en 1934, tras a morte do seu pai. Nesa ocasi\u00f3n co\u00f1eceu o folklorista Andr\u00e9s Henestrosa, o fot\u00f3grafo franc\u00e9s Henry Cartier-Bresson e escritores como Salvador Novo, Carlos Pellicer, Xavier Villaurrutia ou Jos\u00e9 Gorostiza. Tivo tam\u00e9n especial relaci\u00f3n cos grandes muralistas Jos\u00e9 Clemente Orozco, David Alfaro Siqueiros e Diego Rivera.\nEstivo en Cuba polo menos catro veces. A m\u00e1is significativa foi en 1930, cando alg\u00fans poemas seus foran xa traducidos ao castel\u00e1n por Fern\u00e1ndez de Castro. Ent\u00f3n co\u00f1eceu a autores como Nicol\u00e1s Guill\u00e9n, a quen traduciu ao ingl\u00e9s xuntou a outros escritores cubanos. En 1931, na s\u00faa \u00faltima visita \u00e1 illa, escribiu o poema antiimperialista \u201cTo the Little Fort of San Lazaro on the Ocean Front, Habana\u201d.\nGuerra civil espa\u00f1ola.\nEn 1937 cubriu a guerra civil espa\u00f1ola como correspondente do peri\u00f3dico \"Baltimore Afro-American\", tratando especialmente sobre os negros estadounidenses das Brigadas Internacionais. Xa antes de ir a Espa\u00f1a manifestara o seu apoio \u00e1 Rep\u00fablica, e escribira o poema antib\u00e9lico \"Song of Spain\". Debido \u00e1 neutralidade oficial dos Estados Unidos ante a guerra de Espa\u00f1a, Hughes viaxou a trav\u00e9s de Francia e en Par\u00eds asistiu ao II Congreso Internacional de Escritores, que reuniu intelectuais antifascistas de toda Europa. En compa\u00f1\u00eda de Nicol\u00e1s Guill\u00e9n, Hughes chegou a Espa\u00f1a en agosto de 1937 e tras unha curta estancia en Barcelona e Valencia chegaron a Madrid, alox\u00e1ndose na sede da Alianza de Intelectuais Antifascistas que dirix\u00eda Jos\u00e9 Bergam\u00edn e da que era secretario Rafael Alberti. \nA finais de 1937, logo de visitar as frontes de guerra, regresou a Francia a trav\u00e9s de Valencia e Barcelona: \nA guerra civil espa\u00f1ola ocupa un apartado significativo na s\u00faa obra literaria. Os fragmentos das s\u00faas memorias \"I Wonder as I Wander\" ofrecen un panorama suxestivo do deambular do autor por Espa\u00f1a en 1937 e as s\u00faas relaci\u00f3ns non s\u00f3 con escritores espa\u00f1ois (Alberti, Miguel Hern\u00e1ndez) ou hispanoamericanos (Nicol\u00e1s Guill\u00e9n) sen\u00f3n tam\u00e9n con estadounidenses como Ernest Hemingway.\nAs cr\u00f3nicas que enviou a diversos peri\u00f3dicos do seu pa\u00eds, estaban escritas con af\u00e1n militante, para que o lectorado estadounidense se solidarizase coa Rep\u00fablica en perigo. A mensaxe \u00e9 sinxela e mesmo repetitiva: na guerra de Espa\u00f1a estase a debater a loita pola liberdade e, se o fascismo triunfa en Espa\u00f1a, despois hase estender polo resto de Europa. Nesa loita pola liberdade destacan os numerosos heroes an\u00f3nimos de todas partes do mundo integrados nas Brigadas Internacionais. Un colectivo destes voluntarios ao que Hughes adica especial atenci\u00f3n est\u00e1 constitu\u00eddo por negros norteamericanos, cuxas vicisitudes nas trincheiras republicanas (desde Brunete at\u00e9 a batalla do Ebro) describe e comenta como exemplo e motivo de orgullo. Desde a s\u00faa perspectiva de escritor negro non deixa de sorprenderse pola presenza de soldados marroqu\u00eds no ex\u00e9rcito de Franco, e sobre esa incoherencia chegou a discutir cun soldado rebelde marroqu\u00ed nun hospital.\nEstableceu paralelismos entre o flamenco e a m\u00fasica negra estadounidense, o jazz e o blues. Viaxou a Espa\u00f1a con discos de jazz, que se escoitaban nos sal\u00f3ns da Alianza de Escritores Antifascistas, e cando pod\u00eda escoitaba a Ni\u00f1a de los Peines e outros artistas flamencos que actuaban no Madrid asediado polos bombardeos franquistas.\nEscribiu uns doce poemas sobre Espa\u00f1a e a Guerra Civil, tanto en Espa\u00f1a como tras o seu regreso aos Estados Unidos, xa nas d\u00e9cadas de 1940 e 1950. Case todos son de grande emotividade e forza expresiva, a modo de cartas, postais e canci\u00f3ns desde Espa\u00f1a.\nA excepci\u00f3n dalgunhas viaxes polo Caribe, non volveu sa\u00edr do Harlem at\u00e9 a s\u00faa morte por un cancro de pr\u00f3stata aos 65 anos. As s\u00faas cinzas foron depositadas baixo un medall\u00f3n do auditorio que leva o seu nome no \"Arthur Schomburg Center for Research in Black Culture\" de Harlem.\nObra.\nRenacemento de Harlem.\nUnha das caracter\u00edsticas m\u00e1is relevantes do Renacemento de Harlem (na s\u00faa influencia posterior) \u00e9 a imitaci\u00f3n dos sons e improvisaci\u00f3ns do jazz na poes\u00eda (\"Jazz poetry\"), como os ritmos sincopados. Os pioneiros en adaptar os ritmos do jazz e os retrousos \u00e1 poes\u00eda foron Carl Dunbar e Langston Hughes, ambos os dous moi involucrados na extensi\u00f3n do orgullo racial e a conservaci\u00f3n da tradici\u00f3n afroamericana. Comezaron a estudar o modo de engadir \u00e1 poes\u00eda os ritmos do jazz, o blues e outros tipos de m\u00fasica afroamericana, como a canci\u00f3n espiritual. Buscaban as\u00ed dar unha forma distintiva \u00e1 s\u00faa poes\u00eda, que deron p\u00e9 a poemas como \"Weary Man Blues\", adaptando ritmo, terminolox\u00eda e tem\u00e1tica musical. A \"jazz poetry\" volveu rexurdir d\u00faas d\u00e9cadas m\u00e1is tarde coa m\u00fasica beat, e m\u00e1is tarde no rap, que tam\u00e9n fai uso destes ritmos sincopados.\nSe ben Langston Hughes acadou a fama como poeta do Renacemento de Harlem, foi tam\u00e9n novelista, columnista, escritor de teatro e ensa\u00edsta. Outra das tem\u00e1ticas presentes no seu estilo \u00e9 a experiencia das s\u00faas viaxes.\nRelaci\u00f3n con Lorca.\nHughes sentiu grande admiraci\u00f3n pola obra literaria de Federico Garc\u00eda Lorca, e traduciu ao ingl\u00e9s varios textos seus, se ben non hai constancia de que se co\u00f1ecesen persoalmente. Na estancia de Lorca en Nova York tratou amizades com\u00fans, como a novelista negra Nella Larsen, e segundo contou na s\u00faa conferencia \"Un poeta en Nueva York\" (1932), visitou o local Small\u2019s Paradise, club de moita sona por ent\u00f3n no Harlem, frecuentado tanto por brancos como por negros, do que Hughes era tam\u00e9n asiduo. Quizais coincidiron tam\u00e9n en Cuba en marzo de 1930. Cando Hughes estivo en Espa\u00f1a, coa axuda de Rafael Alberti e Manuel Altolaguirre emprendeu a traduci\u00f3n do \"Romancero gitano\", se ben nos Estados Unidos s\u00f3 se publicou en 1938 o \"Romance de la guardia civil\". Xa en 1951 quince dos dezaoito poemas do libro apareceron en \u201cThe Beloit Poetry Champbook\" co t\u00edtulo de \"Gipsy Ballads\". Para esta traduci\u00f3n Hughes contou co asesoramento do irm\u00e1n do poeta asasinado, Francisco Garc\u00eda Lorca, por ent\u00f3n profesor na Universidade de Columbia. Hughes traduciu tam\u00e9n a obra teatral \"Bodas de sangre\", mais non chegou a publicarse."}
{"id": "361530", "revid": "12452", "url": "https://gl.wikipedia.org/wiki?curid=361530", "title": "Honoris causa", "text": ""}
{"id": "361531", "revid": "1131", "url": "https://gl.wikipedia.org/wiki?curid=361531", "title": "Blasco Ib\u00e1\u00f1ez", "text": ""}
{"id": "361549", "revid": "98629", "url": "https://gl.wikipedia.org/wiki?curid=361549", "title": "Retrato de Sebasti\u00e1n de Morra", "text": "O Retrato de Sebasti\u00e1n de Morra, ou o O buf\u00f3n don Sebasti\u00e1n de Morra, \u00e9 unha pintura \u00f3 \u00f3leo de Vel\u00e1zquez conservada no Museo do Prado (Madrid, Espa\u00f1a), dende a s\u00faa apertura en 1819. Pertence \u00f3 grupo de retratos de buf\u00f3ns e \u00abhomes de pracer\u00bb da corte pintados por Vel\u00e1zquez para decorar estancias secundarias e de paso nos pazos reais, nos que, dado o seu car\u00e1cter \"informal\", o pintor puido ensaiar novos recursos expresivos con maior liberdade que nos retratos oficiais da familia real, coa s\u00faa carga representativa.\nHistoria.\nO cadro aparece citado por primeira vez no inventario do antigo alc\u00e1zar de Madrid de 1666, en cuxa redacci\u00f3n interveu Juan Bautista Mart\u00ednez del Mazo, xenro de Vel\u00e1zquez, onde se localiza na escaleira da Galer\u00eda do Cierzo: \u00abOtra pintura de bara y m\u00aa de alto casi en quadro [aproximadamente 125 x 125 cm] del enano morra de mano de diego belazquez\u00bb, taxado en cen ducados. Con el, e taxado en 150 ducados, atop\u00e1base outro retrato de iguais caracter\u00edsticas do buf\u00f3n chamado \"El Primo\", probablemente o pintado durante a \u00abxornada de Arag\u00f3n\u00bb de 1644 na localidade oscense de Fraga, dende onde se enviou a Madrid o 1 de xu\u00f1o xa rematado.\nS\u00f3 un destes retratos se librou do incendio de 1734, pois no inventario das pinturas que se puideron salvar del figuraba unicamente un \u00abRetrato dun anano orgl de Diego Vel\u00e1zquez\u00bb \u2014e entre li\u00f1as: \u00abcorpo enteiro\u00bb\u2014 cunhas medidas aproximadas a 103 x 63\u00a0cm en marco dourado e tallado. Os estudos t\u00e9cnicos realizados no Museo do Prado demostran que o cadro estivo, en efecto, sometido durante alg\u00fan tempo a un marco ovalado desas caracter\u00edsticas; por mor diso foi cortado e logo recrecido en tres dos seus lados, operaci\u00f3ns nas que sufriu outros danos e perdas de pintura.\nPosiblemente poida identificarse co \u00abretrato dun anano de corpo enteiro\u00bb que nun memorial de 1747 se recoll\u00eda entre as obras traspasadas \u00f3\u00a0Palacio del Buen Retiro, pero en 1772 atop\u00e1base no Palacio Real de Madrid, onde seis anos despois copiouno Goya nun gravado \u00f3\u00a0augaforte coa inscrici\u00f3n: \u00abSacada y gravada del Quadro original de D. Diego Velazquez en que representa al vivo un/Enano del S. Phelipe IV. por D. Francisco Goya Pintor. Existe en el R. Palacio de Madrid/A\u0148o de 1778\u00bb. En 1819, ingresou no Museo do Prado, onde en 1834 a\u00ednda figuraba sinxelamente como \u00abAnano sentado no chan\u00bb. Foi Pedro de Madrazo quen en 1872, no seu cat\u00e1logo extenso das pinturas conservadas no museo, o chamou \u2014cun signo de interrogaci\u00f3n\u2014 \u00abRetrato dun anano do Rei Felipe IV: D. Sebasti\u00e1n de Morra\u00bb, que describ\u00eda:\nLiteratura.\nSobre o \"Sebasti\u00e1n de Morra\" e, en xeral, sobre a interpretaci\u00f3n destes retratos de buf\u00f3ns correron, segundo Fernando Mar\u00edas, \u00abr\u00edos de tinta\u00bb. Hai quen quixo ver nel a denuncia velazque\u00f1a do trato que a corte daba a estas persoas, present\u00e1ndoo como unha marioneta, en tanto Vel\u00e1zquez mostrar\u00eda nos seus retratos cheos de dignidade unha actitude compasiva e solidaria coas s\u00faas carencias f\u00edsicas ou ps\u00edquicas, das que segundo outros ser\u00eda implacable testemu\u00f1a, diseccionando aquelas carencias co seu agudo sentido da realidade e a s\u00faa naturalismo directo. Deste tipo de retratos, con todo, existe unha longa tradici\u00f3n tanto en Espa\u00f1a como en Flandres ou en Italia, na que poden atoparse pintores como Antonio Moro ou Alonso S\u00e1nchez Coello. Situados frecuentemente en lugares secundarios dos palacios, caber\u00eda sinxelamente interpretalos como retratos de persoas cuxa funci\u00f3n era a de entreter ou divertir, e polas que os membros da familia real chegaron a sentir afecto, perpetuando a s\u00faa funci\u00f3n c\u00f3mica dende a pintura e ofrecendo \u00f3 mesmo tempo \u00f3 pintor a posibilidade de experimentar con absoluta liberdade."}
{"id": "361550", "revid": "23204", "url": "https://gl.wikipedia.org/wiki?curid=361550", "title": "O buf\u00f3n don Sebasti\u00e1n de Morra", "text": ""}
{"id": "361551", "revid": "23204", "url": "https://gl.wikipedia.org/wiki?curid=361551", "title": "Amazonas, Colombia", "text": "Amazonas \u00e9 un dos 32 departamentos de Colombia, que se atopa na parte sur do pa\u00eds na rexi\u00f3n amaz\u00f3nica colombiana, en gran parte \u00f3 sur da li\u00f1a ecuatorial. \u00c9 o meirande departamento colombiano e componse na s\u00faa totalidade de territorio da selva amaz\u00f3nica. Polo norte limita cos departamentos de Caquet\u00e1 e Vaup\u00e9s e polo noroeste co departamento de Putumayo. O resto do seu territorio \u00e9 de fronteira internacional: polo leste co Brasil e polo sur e sueste co Per\u00fa. Amazonas \u00e9 o departamento con maior lonxitude en l\u00edmites internacionais do pa\u00eds.\nO anaco m\u00e1is meridional do departamento, \u00f3 sur do r\u00edo Putumayo, ch\u00e1mase \"Trapecio amaz\u00f3nico\", o cal incl\u00fae a tripla fronteira de Colombia, o Per\u00fa e o Brasil, o acceso colombiano \u00f3 r\u00edo Amazonas (no seu l\u00edmite sur), e a capital do departamento, a cidade de Leticia."}
{"id": "361552", "revid": "23204", "url": "https://gl.wikipedia.org/wiki?curid=361552", "title": "Departamento de Amazonas, Colombia", "text": ""}
{"id": "361558", "revid": "89787", "url": "https://gl.wikipedia.org/wiki?curid=361558", "title": "Blade Symphony", "text": "Blade Symphony \u00e9 un videoxogo de acci\u00f3n multixogador desenvolvido por Puny Human para Microsoft Windows. A mec\u00e1nica do xogo bas\u00e9ase en duelos con espadas, con reminiscencias e inspiraci\u00f3n do videoxogo \"\". Tras unha publicaci\u00f3n inicial en Steam no formato de \"Early Access\" en abril de 2013, o xogo publicouse oficialmente en maio de 2014.\nMec\u00e1nica de xogo.\n\"Blade Symphony\" \u00e9 un videoxogo de loitas con espadas semellante \u00f3 elemento multixogador do videoxogo \"\". No lugar de procurar unha representaci\u00f3n aut\u00e9ntica do manexo das espadas, o xogo incl\u00fae un combate de fantas\u00eda con acrobacias e animaci\u00f3ns particulares. Os xogadores poden escoller de entre varios personaxes, estilos de loita e armas, e competir entre eles en varios modos de xogo, como \"deathmatch\" ou combate de 2 contra 2. O xogo emprega un tipo de Sistema de puntuaci\u00f3n Elo para asignar \u00f3s xogadores a cada partida.\nDesenvolvemento.\nO desenvolvemento de \"Blade Symphony\" comezou no ano 2006. O dese\u00f1ador Michael Chang comezou a traballar no xogo xunto a un colega seu coa intenci\u00f3n de desenvolver un xogo de loita con espadas trala dispersi\u00f3n da comunidade de xogadores do xogo \"\".\nChang e o seu colega traballaron xuntos no xogo nunha forma inicial de mod do motor Source. En 2008 o seu colega deixou o proxecto e Chang continuou o traballo no mesmo. Os desenvolvedores da modificaci\u00f3n para o Source \"Dystopia\" un\u00edronse a Chang formando a compa\u00f1\u00eda independente Puny Human..\nEn xu\u00f1o de 2011 Puny Human lanzou unha campa\u00f1a en Kickstarter para acadar un financiamento de 15\u00a0000 d\u00f3lares para unha licenza comercial do Source. Esta campa\u00f1a finalizou con \u00e9xito, recadando 19\u00a0058 d\u00f3lares. Unha versi\u00f3n en \"Early Access\" foi publicada en abril do 2013, seguida da publicaci\u00f3n do xogo completo en maio de 2014. "}
{"id": "361559", "revid": "1888", "url": "https://gl.wikipedia.org/wiki?curid=361559", "title": "Enrique Tello", "text": ""}
{"id": "361560", "revid": "1888", "url": "https://gl.wikipedia.org/wiki?curid=361560", "title": "Xos\u00e9 Luis Pensado Tom\u00e9", "text": ""}
{"id": "361565", "revid": "23204", "url": "https://gl.wikipedia.org/wiki?curid=361565", "title": "Lourdes M\u00e9ndez P\u00e9rez", "text": "\"Non confundir con Lourdes M\u00e9ndez Monasterio (C\u00f3rdoba 1957), deputada, primeiro polo PP e despois por Vox.\"\nLourdes M\u00e9ndez P\u00e9rez, nada en Donostia en 1957, \u00e9 unha antrop\u00f3loga vasca.\nTraxectoria.\nFilla de galegos emigrados no Pa\u00eds Vasco. Estudou Antropolox\u00eda e Estudos feministas na Universit\u00e9 Paris 8 Vincennes-Saint-Denis. Licenciada en Sociolox\u00eda e doutora en Antropolox\u00eda. \u00c9 catedr\u00e1tica de Antropolox\u00eda Social da Facultade de Educaci\u00f3n, Filosof\u00eda e Antropolox\u00eda da Universidade do Pa\u00eds Vasco. Est\u00e1 especializada en antropolox\u00eda feminista e arte."}
{"id": "361569", "revid": "23204", "url": "https://gl.wikipedia.org/wiki?curid=361569", "title": "Arauca, Colombia", "text": "Arauca \u00e9 un dos 32 departamentos de Colombia, que se atopa no extremo norte da rexi\u00f3n da Orinoqu\u00eda do pa\u00eds. Limita polo norte e polo leste con Venezuela, polo sur cos departamentos de Vichada e Casanare, e polo oeste con Boyac\u00e1. O seu territorio abrangue unha superficie de 23.818\u00a0km\u00b2, unha \u00e1rea semellante \u00e1 da illa europea de Sarde\u00f1a."}
{"id": "361570", "revid": "23204", "url": "https://gl.wikipedia.org/wiki?curid=361570", "title": "Departamento de Arauca", "text": ""}
{"id": "361573", "revid": "23204", "url": "https://gl.wikipedia.org/wiki?curid=361573", "title": "Departamento colombiano", "text": ""}
{"id": "361575", "revid": "23204", "url": "https://gl.wikipedia.org/wiki?curid=361575", "title": "Atl\u00e1ntico, Colombia", "text": "Atl\u00e1ntico \u00e9 un dos 32 departamentos de Colombia e at\u00f3pase na rexi\u00f3n natural Caribe. A s\u00faa capital \u00e9 a cidade de Barranquilla. Ten unha superficie de 3,319\u00a0km\u00b2 e conta con 2.489.709 habitantes. \u00c9 o cuarto departamento m\u00e1is poboado de Colombia."}
{"id": "361576", "revid": "23204", "url": "https://gl.wikipedia.org/wiki?curid=361576", "title": "Departamento do Atl\u00e1ntico", "text": ""}
{"id": "361605", "revid": "98629", "url": "https://gl.wikipedia.org/wiki?curid=361605", "title": "Street Fighter (filme de 1994)", "text": "Street Fighter \u00e9 un filme estadounidense de acci\u00f3n escrito e dirixido por Steven E. de Souza. Est\u00e1 vagamente baseado no videoxogo \"\", producido por Capcom. Est\u00e1 protagonizado por Jean-Claude Van Damme e Ra\u00fal Juli\u00e1, xunto cos actores secundarios Byron Mann, Damian Chapa, Kylie Minogue, Ming-Na Wen e Wes Studi."}
{"id": "361651", "revid": "23204", "url": "https://gl.wikipedia.org/wiki?curid=361651", "title": "Caldas, Colombia", "text": "Caldas \u00e9 un dos 32 departamentos de Colombia e conta cunha superficie de 7\u00a0888 km\u00b2 e unha poboaci\u00f3n de 989\u00a0942 habitantes (2016). At\u00f3pase na rexi\u00f3n natural andina. A s\u00faa capital \u00e9 Manizales."}
{"id": "361666", "revid": "23204", "url": "https://gl.wikipedia.org/wiki?curid=361666", "title": "Departamento de Caldas", "text": ""}
{"id": "361735", "revid": "88215", "url": "https://gl.wikipedia.org/wiki?curid=361735", "title": "Pinchi", "text": "\u00d3scar Francisco Garc\u00eda Quintela, co\u00f1ecido como Pinchi, nado na Coru\u00f1a o 17 de xaneiro de 1996, \u00e9 un futbolista galego. Xoga de centrocampista no \u00c7aykur Rizespor, da S\u00fcper Lig turca.\nTraxectoria.\nDeportivo da Coru\u00f1a.\nEntrou na canteira do Deportivo da Coru\u00f1a en 2005, aos nove anos. Pasou polas diferentes categor\u00edas do club e na tempada 2013/14 debutou co Fabril en Terceira Divisi\u00f3n, disputando 17 encontros e marcando o seu primeiro gol, contra o R\u00e1pido de Bouzas. Seguiu alternando o equipo xuvenil co filial na 2014/15 e xa para a tempada 2015/16 pasou a ser xogador do Fabril a todos os efectos. Marcou 19 goles na liga regular esa tempada, formando unha gran dupla goleadora co colombiano Juan Ferney Otero, e fixo outro gol m\u00e1is na fase de ascenso a Segunda B, na que o equipo de Manuel Mosquera caeu eliminado contra o Navalcarnero. \nEsa mesma campa\u00f1a debutou co primeiro equipo do Deportivo da Coru\u00f1a, adestrado por V\u00edctor S\u00e1nchez. Foi o 16 de decembro de 2015, nun partido de Copa do Rei fronte \u00e1 UE Llagostera\u00a0que rematou en empate (1\u20131). Comezou a tempada 2016/17 da Terceira Divisi\u00f3n marc\u00e1ndolle cinco goles ao Compostela na primeira xornada e rematou a competici\u00f3n como o segundo m\u00e1ximo goleador do Grupo I, s\u00f3 por detr\u00e1s do seu futuro compa\u00f1eiro de equipo Ux\u00edo, por aquel ent\u00f3n no Cerceda. O Fabril proclamouse campi\u00f3n do seu grupo e logrou o ascenso \u00e1 categor\u00eda de bronce despois de derrotar ao Cacere\u00f1o. \nAdemais, o 20 de xaneiro de 2017 debutou na Primeira Divisi\u00f3n, nun encontro contra a UD Las Palmas a domicilio que rematou en empate (1\u20131), e no que o adestrador Gaizka Garitano lle deu entrada case ao final do partido como substituto de Joselu. Na tempada 2017/18 disputou 28 encontros e marcou 6 goles co Fabril na Segunda B, na que foi a mellor campa\u00f1a da historia do club, rematando na segunda posici\u00f3n e xogando a promoci\u00f3n de ascenso a Segunda contra o Extremadura.\nAtl\u00e9tico de Madrid B.\nO 27 de xu\u00f1o de 2018, deixou o D\u00e9por despois de 13 anos na disciplina do club, e uniuse ao Atl\u00e9tico de Madrid B. No equipo de \u00d3scar Fern\u00e1ndez foi titular en case todos os partidos, marcando 10 goles e xogando unha nova fase de ascenso a Segunda. \nExtremadura.\nO 19 de xullo de 2019, o Extremadura UD, de Segunda Divisi\u00f3n, anunciou a fichaxe de Pinchi por tres tempadas. O 8 de febreiro de 2020 anotou o seu primeiro gol como profesional, na derrota por 2-4 fronte ao Tenerife. Xogou 38 partidos ao longo da tempada e marcou 5 goles. Os seus \u00faltimos dous tantos anotounos, co equipo estreme\u00f1o xa descendido, na 40\u00aa xornada fronte ao Deportivo da Coru\u00f1a, e serviron para remontar o partido e lograr unha vitoria por 2-3 que deixou ao seu antigo equipo ao bordo do descenso, do que non conseguiu fuxir. En setembro de 2020 marchou cedido ao Fuenlabrada, onde xogou 29 partidos, a\u00ednda que s\u00f3 9 deles como titular, facendo tres goles.\nLas Palmas.\nEn xullo de 2021 anunciouse a s\u00faa fichaxe pola UD Las Palmas, onde asinou por tres tempadas. Chegou ao equipo como unha petici\u00f3n do adestrador Pepe Mel, pero contou con pouca participaci\u00f3n no conxunto amarelo, situaci\u00f3n que empeorou trala chegada ao banco de Garc\u00eda Pimienta. Disputou un total de 18 partidos, a gran maior\u00eda deles como suplente, sumando menos de 700 minutos de xogo. No ver\u00e1n de 2022 a directiva do club, encabezada polo galego Luis Helguera, decidiu buscarlle unha sa\u00edda, polo que foi cedido ao Mirand\u00e9s, da mesma categor\u00eda. En Miranda de Ebro, \u00e1s ordes de Joseba Etxeberria, o xogador coru\u00f1\u00e9s converteuse nunha das pezas m\u00e1is destacadas do equipo, que conseguiu o obxectivo da permanencia. Disputou 39 partidos, 33 deles como titular, e marcou 6 goles.\n\u00c7aykur Rizespor.\nEn agosto de 2023 anunciouse o seu traspaso ao \u00c7aykur Rizespor, da S\u00fcper Lig turca. Debutou co seu novo equipo na primeira xornada de liga, diante do Adana Demirspor, convert\u00e9ndose no terceiro futbolista galego en xogar no campionato turco, despois do vilagarci\u00e1n Dani Abalo e do coristanqu\u00e9s Angeli\u00f1o. "}
{"id": "361737", "revid": "1822", "url": "https://gl.wikipedia.org/wiki?curid=361737", "title": "Triticum spelta", "text": ""}
{"id": "361739", "revid": "1131", "url": "https://gl.wikipedia.org/wiki?curid=361739", "title": "A Casabranca", "text": ""}
{"id": "361740", "revid": "785", "url": "https://gl.wikipedia.org/wiki?curid=361740", "title": "Casacami\u00f1o", "text": "O top\u00f3nimo galego Casacami\u00f1o ou Casa Cami\u00f1o pode referirse a:"}
{"id": "361741", "revid": "1131", "url": "https://gl.wikipedia.org/wiki?curid=361741", "title": "A Casagrande", "text": ""}
{"id": "361742", "revid": "865", "url": "https://gl.wikipedia.org/wiki?curid=361742", "title": "Galer\u00eda de imaxes do aeroporto de Santiago-Rosal\u00eda de Castro", "text": "Galer\u00eda de imaxes do aeroporto de Santiago-Rosal\u00eda de Castro."}
{"id": "361743", "revid": "1131", "url": "https://gl.wikipedia.org/wiki?curid=361743", "title": "Os Casais", "text": ""}
{"id": "361744", "revid": "1131", "url": "https://gl.wikipedia.org/wiki?curid=361744", "title": "Casabraira", "text": ""}
{"id": "361745", "revid": "1131", "url": "https://gl.wikipedia.org/wiki?curid=361745", "title": "Casad\u00e1n", "text": ""}
{"id": "361746", "revid": "1131", "url": "https://gl.wikipedia.org/wiki?curid=361746", "title": "Casadelas", "text": ""}
{"id": "361747", "revid": "1131", "url": "https://gl.wikipedia.org/wiki?curid=361747", "title": "Casadelos", "text": ""}
{"id": "361751", "revid": "98629", "url": "https://gl.wikipedia.org/wiki?curid=361751", "title": "Picnon\u00f3tidos", "text": "A dos picnon\u00f3tidos (Pycnonotidae) \u00e9 unha familia de aves paseriformes da suborde dos p\u00e1seros ou paxaros cantores de mediano tama\u00f1o, cuxas especies reciben xeralmente o nome de bulbul.\nA familia est\u00e1 distribu\u00edda pola maior\u00eda de \u00c1frica e no Oriente Pr\u00f3ximo, Asia tropical ata Indonesia e polo norte ata Xap\u00f3n. Unhas poucas especies illeiras aparecen en illas tropicais do oc\u00e9ano \u00cdndico.\nComprende unhas 130 especies reunidas nuns 24 x\u00e9neros.\nA\u00ednda que algunhas especies se encontran na maior\u00eda dos h\u00e1bitats, as especies africanas enc\u00f3ntranse predominantemente en selvas, mentres que as especies selv\u00e1ticas son raras en Asia, e prefiren \u00e1reas abertas.\nA palabra \"bulbul\" deriva da palabra da lingua \u00e1rabe \u0628\u0644\u0628\u0644, que significa 'reise\u00f1or', pero non pertencen \u00e1 familia dos reise\u00f1ores.\nCaracter\u00edsticas.\nOs picnon\u00f3tidos son paseriformes delgados de pescozo curto. Te\u00f1en colas longas e \u00e1s curtas e arredondadas. En case todas as especies o peteiro \u00e9 lixeiramente alongado e un pouco ganchudo no extremo. Var\u00edan en lonxitude desde os 13\u00a0cm dos m\u00e1is pequenos aos 29\u00a0cm do \"Pycnonotus zeylanicus\". Os dous sexos son iguais, a\u00ednda que as femias adoitan ser lixeiramente menores. Nunhas poucas especies as diferenzas son tan grandes que foron descritas como especies funcionalmente diferentes. A suave plumaxe dalgunhas especies \u00e9 moi colorida con orificios nasais, meixelas, gorxa e sobrecellas amarelos, pero a maior\u00eda son de cores apagadas, cunha plumaxe de marr\u00f3n oliva a negra uniforme. As especies con ollos de cores apagadas a mi\u00fado te\u00f1en aneis oculares contrastantes. Algunhas te\u00f1en cristas moi aparentes. Os bulbuis son aves que emiten moitas vocalizaci\u00f3ns, e as chamadas da maior\u00eda das especies foron descritas como nasais ou cavernosas. Un autor describiu o canto do \"Hypsipetes amaurotis\" como \"os ru\u00eddos menos atractivos feitos por calquera ave\".\nOs bulbuis comen unha ampla variedade de comidas diferentes, que van desde froitas a sementes, n\u00e9ctar, pequenos insectos e outros artr\u00f3podos e mesmo pequenos vertebrados. A maior\u00eda das especies son frux\u00edvoras e suplementan as s\u00faas dietas con alg\u00fans insectos, mentres que hai unha significativa minor\u00eda de especialistas, especialmente en \u00c1frica. As especies de campo aberto son xeralistas. Os bulbuis do x\u00e9nero \"Criniger\" e os do x\u00e9nero \"Bleda\" \u00fanense a bandadas mixtas para a alimentaci\u00f3n.\nOs bulbuis son xeralmente mon\u00f3gamos. Unha rara excepci\u00f3n \u00e9 o \"Eurillas latirostris\", que polo menos en parte da s\u00faa \u00e1rea de distribuci\u00f3n, parece ser pol\u00edgama e utiliza un sistema de lek para buscar parella. Algunhas especies tam\u00e9n te\u00f1en costumes aloparentais, nos que os que non se reproducen, xeralmente os individuos novos de anteriores nidaci\u00f3ns, axudan a criar as cr\u00edas da parella reprodutora dominante. Po\u00f1en ata cinco ovos rosas purp\u00fareos en ni\u00f1os nunha \u00e1rbore aberta e son incubados polas femias. A incubaci\u00f3n xeralmente dura entre 11 e 14 d\u00edas e os piti\u00f1os empluman en 12 a 16 d\u00edas.\nTaxonom\u00eda.\nDescrici\u00f3n.\nA familia foi descrita en 1840 polo zo\u00f3logo e escritor ingl\u00e9s, especializado en ornitolox\u00eda, George Robert Gray.\nClasificaci\u00f3n.\nO esquema tradicional de clasificaci\u00f3n era dividir os bulbuis en catro grupos, chamados grupos de \"Pycnonotus\", \"Phyllastrephus\", \"Criniger\" e \"Chlorocichla\" polos seus x\u00e9neros caracter\u00edsticos (Delacour, 1943). Por\u00e9n, an\u00e1lises m\u00e1is recentes demostraron que este esquema estaba probablemente baseado en interpretaci\u00f3ns erradas das caracter\u00edsticas.\nA comparaci\u00f3n das secuencias do citocromo \"b\" do ADNmt encontraron que cinco especies de \"Phyllastrephus\" non pertence aos bulbuis, sen\u00f3n a un enigm\u00e1tico grupo de aves cantoras de Madagascar (Cibois \"et al.\", 2001; v\u00e9xanse m\u00e1is abaixo as especies en cuesti\u00f3n). De xeito similar, as an\u00e1lises de secuencias de ADN nuclear dos xenes RAG1 e RAG2 suxiren que o x\u00e9nero \"Nicator\" non \u00e9 tampouco un bulbul (Beresford \"et al.\", 2005). As\u00ed o esquema previo non conseguiu ter en conta debidamente a bioxeograf\u00eda, como indicou o estudo de Pasquet \"et al.\" (2001), que demostrou que o x\u00e9nero \"Criniger\" debe ser dividido nunha li\u00f1axe africana e outra asi\u00e1tica (\"Alophoixus\"). Usando a an\u00e1lise dunha secuencia de ADNn e d\u00faas de ADNmt, Moyle &amp; Marks (2006) encontraron que hab\u00eda unha li\u00f1axe en gran medida asi\u00e1tica e un grupo africano; o \"Calyptocichla serinus\" parece ser moi distinto e forma un grupo propio. Alg\u00fans taxons non son monofil\u00e9ticos e c\u00f3mpre m\u00e1is investigaci\u00f3n para determinar as relaci\u00f3ns dentro dos x\u00e9neros m\u00e1is grandes.\nLista de especies.\nBasal\nBulbuis t\u00edpicos\nBulbuis verdes t\u00edpicos e semellantes\nIncertae sedis\nEste poder\u00eda ser semellante a \"Calyptocichla\" ou non ser un bulbul en absoluto.\nRelaci\u00f3ns cos humanos.\nO \"Pycnonotus jocosus\" e o \"Pycnonotus cafer\" foron capturados para o comercio de mascotas en grandes cantidades e foron moi introducidos en \u00e1reas tropicais e subtropicais non nativas como por exemplo o sur de Florida, Fixi, Australia e Hawai. Algunhas especies son consideradas pragas agr\u00edcolas, particularmente das orqu\u00eddeas.\nEn xeral os bulbuis son resistentes \u00e1s presi\u00f3ns humanas sobre o medio ambiente e son tolerantes a un h\u00e1bitat alterado. Unhas 13 especies consid\u00e9ranse ameazadas polas actividades humanas, e son principalmente especies forestais ameazadas pola perda de h\u00e1bitat."}
{"id": "361752", "revid": "27155", "url": "https://gl.wikipedia.org/wiki?curid=361752", "title": "Picnon\u00f3tido", "text": ""}
{"id": "361753", "revid": "27155", "url": "https://gl.wikipedia.org/wiki?curid=361753", "title": "Pycnonotidae", "text": ""}
{"id": "361754", "revid": "27155", "url": "https://gl.wikipedia.org/wiki?curid=361754", "title": "Bulbul", "text": ""}
{"id": "361761", "revid": "56817", "url": "https://gl.wikipedia.org/wiki?curid=361761", "title": "Alice Walker", "text": "Alice Malsenior Walker, nada o 9 de febreiro de 1944 no condado de Putnam, Xeorxia, \u00e9 unha novelista, poeta e activista pol\u00edtica estadounidense. Escribiu a novela \"The Color Purple\" (1982), pola que ga\u00f1ou o Premio Nacional do Libro e o Premio Pulitzer de Ficci\u00f3n no ano 1983. Tam\u00e9n \u00e9 autora de \"Meridian\" e \"The Third Life of Grange Copeland\", entre outras obras."}
{"id": "361762", "revid": "25871", "url": "https://gl.wikipedia.org/wiki?curid=361762", "title": "Alice Malsenior Walker", "text": ""}
{"id": "361770", "revid": "25871", "url": "https://gl.wikipedia.org/wiki?curid=361770", "title": "Col\u00edidos", "text": ""}
{"id": "361772", "revid": "51526", "url": "https://gl.wikipedia.org/wiki?curid=361772", "title": "O gardi\u00e1n invisible", "text": "O gardi\u00e1n invisible \u00e9 unha novela policial en lingua castel\u00e1 escrita pola autora vasca Dolores Redondo, publicada por vez primeira en 2013 co t\u00edtulo orixinal El guardi\u00e1n invisible. Foi traducida ao galego por H\u00e9ctor Cajaraville, e publicada por Edici\u00f3ns Xerais en 2013. \u00c9 o primeiro volume da trilox\u00eda do Batz\u00e1n. No ano 2017, estreouse o filme \"El guardi\u00e1n invisible\" baseado na novela e protagonizado por Marta Etura.\nTrama.\nAmaia Salazar \u00e9 inspectora da Polic\u00eda Foral Navarra, formada nos Estados Unidos de Am\u00e9rica canda a axentes do FBI especializada en asasinos en serie. As\u00edgnanlle a investigaci\u00f3n da morte dunha rapaza cuxo cad\u00e1ver apareceu a car\u00f3n da s\u00faa vila natal, Elizondo. A moza apareceu \u00e1 beira do r\u00edo Bidasoa -que nesa altura recibe o nome de r\u00edo Batz\u00e1n- coas roupas esgazadas e os zapatos colocados no cami\u00f1o, o pelo da pube depilado e un doce no seu lugar. Ao cabo, aparecen outras d\u00faas rapazas nas mesmas circunstancias. Na vila convive coa s\u00faa familia, e lembra circunstancias traum\u00e1ticas do seu pasado. Ao tempo, co\u00f1ece personaxes da mitolox\u00eda vasca.\nNarraci\u00f3n.\nA obra est\u00e1 narrada en terceira persoa con narrador omnisciente. Hai numerosas analepses \u00e1 infancia da protagonista.\nAdaptaci\u00f3ns.\nA obra foi traducida ao franc\u00e9s, alem\u00e1n, ingl\u00e9s, turco, italiano, catal\u00e1n, portugu\u00e9s do Brasil, noruegu\u00e9s, holand\u00e9s, \u00e9uscaro, grego e galego. Est\u00e1 en proceso de produci\u00f3n a adaptaci\u00f3n cinematogr\u00e1fica, dirixida por Peter Nadermann."}
{"id": "361774", "revid": "98629", "url": "https://gl.wikipedia.org/wiki?curid=361774", "title": "Gunt\u014d", "text": " \u00e9 o nome en xapon\u00e9s usado para describir as espadas xaponesas producidas para o seu uso na mari\u00f1a e no ex\u00e9rcito xapon\u00e9s trala fin da era dos samurais en 1868. Na subsecuente era Meiji a armadura, armas e ideais dos samurais foron substitu\u00eddos de forma gradual por uniformes, armas e t\u00e1cticas de influencia occidental. Xap\u00f3n desenvolveu un ex\u00e9rcito propio no ano 1872 e os samurais perderon o estado de protectores do Xap\u00f3n que mantiveran durante varios centos de anos. As espadas \"gunt\u014d\" producidas en masa pasaron a formar parte do equipamento est\u00e1ndar do novo ex\u00e9rcito, tomando o lugar das espadas que levaban os samurais durante a era feudal.\nHistoria e descrici\u00f3n.\nDurante o per\u00edodo Meiji a clase samurai desapareceu de forma gradual, e o edicto Hait\u014drei de 1876 prohibiu levar espadas en p\u00fablico ag\u00e1s a determinados individuos, como os antigos \"daimyos\", o persoal militar e a polic\u00eda. Os fabricantes de espadas tiveron dificultades para sobrevivir economicamente durante este per\u00edodo por mor da modernizaci\u00f3n do ex\u00e9rcito xapon\u00e9s, e moitos deles comezaron a producir outros obxectos, como por exemplo cuberter\u00edas. As acci\u00f3ns militares levadas a cabo polo Xap\u00f3n na China e Rusia durante o per\u00edodo Meiji axudaron a revivir a manufactura de espadas, e xa no per\u00edodo Sh\u014dwa, pouco antes do comezo da segunda guerra mundial, volveron a producir espadas a unha grande escala.\nNo per\u00edodo de militarizaci\u00f3n previo \u00e1 segunda guerra mundial e durante toda a guerra t\u00f3dolos oficiais xaponeses estaban obrigados a levar unha espada. Nesta \u00e9poca produc\u00edronse espadas de fabricaci\u00f3n tradicional, o que resultaba insuficiente para cubrir a gran demanda de espadas, polo que aumentou o n\u00famero de ferreiros con ning\u00fan ou moi poucos co\u00f1ecementos na manufactura das espadas tradicionais xaponesas. A maiores disto, a subministraci\u00f3n do aceiro xapon\u00e9s espec\u00edfico (\"tamahagane\") empregado na fabricaci\u00f3n destas espadas estaba limitado polo que se viron obrigados a empregar outros tipos de aceiro e a modificar o proceso da fabricaci\u00f3n das espadas.\nAs espadas non tradicionais producidas neste per\u00edodo denom\u00ednanse \"Showato\", e no ano 1937 o goberno xapon\u00e9s comezou a requirir o uso de etiquetas especiais para distinguilas das espadas de fabricaci\u00f3n tradicional. As espadas \"Showato\" non se consideran verdadeiras espadas xaponesas no propio pa\u00eds, e poden ser confiscadas legalmente, mentres que f\u00f3ra do pa\u00eds colecci\u00f3nanse como obxectos hist\u00f3ricos.\nTipos.\n\"Ky\u016b gunt\u014d\".\nA primeira espada est\u00e1ndar do ex\u00e9rcito xapon\u00e9s co\u00f1eceuse como . Murata Tsuneyoshi (1838-1921), un xeneral xapon\u00e9s que fabricara armas de fogo con anterioridade, comezou a fabricar o que probablemente foi o primeiro substituto de fabricaci\u00f3n en masa para as espadas tradicionais xaponesas. Estas espadas co\u00f1\u00e9cense como \"Murata-to\" e us\u00e1ronse tanto na guerra sino-xaponesa (1894-1895) coma na guerra ruso-xaponesa (1904-1905). As espadas \"ky\u016b gunt\u014d\" us\u00e1ronse dende 1875 ata 1934 e ti\u00f1an unha gran semellanza coas espadas estadounidenses da \u00e9poca.\n\"Shin gunt\u014d\".\nA serviu de arma e distintivo de rango para o ex\u00e9rcito imperial xapon\u00e9s entre os anos 1935 e 1945. Durante gran parte deste per\u00edodo as espadas fabric\u00e1ronse no Arsenal Naval de Toyokawa. En resposta a un aumento do nacionalismo dentro das forzas armadas, dese\u00f1ouse un novo estilo de espada para o ex\u00e9rcito xapon\u00e9s no ano 1934. O \"shin gunt\u014d\" estilizouse a partir dun \"tachi\" tradicional do per\u00edodo Kamakura (1185-1332). Os rangos dos oficiais simboliz\u00e1banse por medio de borlas de cores atadas nun extremo da empu\u00f1adura. As cores asignadas eran o marr\u00f3n/vermello e dourado para os xenerais, o marr\u00f3n e vermello para os oficiais de campo, o marr\u00f3n e azul para os oficiais de compa\u00f1\u00eda e o marr\u00f3n para os sarxentos e cabos.\nTipo 94.\nA espada de oficiais substitu\u00edu \u00e1s \"kyu gunto\" de estilo occidental no ano 1934. Ti\u00f1a un mango de construci\u00f3n tradicional (\"tsuka\") cun recubrimento tradicional de seda (\"ito\"). A funda para o Tipo 94 estaba feita de metal cun revestimento de madeira que protex\u00eda o f\u00edo da espada. Adoitaba estar pintada de marr\u00f3n e ti\u00f1a d\u00faas monturas de cobre.\nTipo 95.\nA espada producida a partir do ano 1935 estaba dese\u00f1ada para o seu uso por parte de oficiais non asignados. Dese\u00f1ouse para parecerse aos \"Shin Gunt\u014d\" dos oficiais pero cun custo de produci\u00f3n en masa menor. Todas estas espadas ti\u00f1an f\u00edos feitos a m\u00e1quina e un n\u00famero de serie en n\u00fameros ar\u00e1bigos.\nTipo 98.\nNo ano 1938 cambiouse \u00f3 modelo , esencialmente unha simplificaci\u00f3n do Tipo 94 con poucas diferenzas entre os dous modelos. Este modelo sufriu moitos cambios dende o ano 1938 ata a fin da guerra no ano 1945.\n\"Kaigunt\u014d\".\nA espada \u00e9 a versi\u00f3n naval menos com\u00fan do \"shin gunt\u014d\". Algunhas destas espadas fabric\u00e1ronse con f\u00edos feitos de aceiro inoxidable."}
{"id": "361775", "revid": "89787", "url": "https://gl.wikipedia.org/wiki?curid=361775", "title": "Epidermodisplasia verruciforme", "text": "A epidermodisplasia verruciforme (tam\u00e9n chamada displasia de Lewandowsky-Lutz ou epidermodisplasia verruciforme de Lutz-Lewandowsky ou enfermidade do home-\u00e1rbore) \u00e9 unha rara doenza de orixe xen\u00e9tica asociada a un alto risco de carcinoma. Caracter\u00edzase pola susceptibilidade anormal \u00f3\u00a0virus do papiloma humano (VPH). O resultado non controlado de infecci\u00f3ns por VPH trae como consecuencia o desenvolvemento de escamas m\u00e1culas e p\u00e1pulas, sobre todo en mans e p\u00e9s. \u00c9 tipicamente asociados a tipos de VPH 5 e 8, que se atopan en preto do 80% da poboaci\u00f3n normal, como as infecci\u00f3ns asintom\u00e1ticas, a\u00ednda que outros tipos tam\u00e9n poden contribu\u00edr.\nA condici\u00f3n adoita comezar entre as idades de 1 a 20 anos, pero en ocasi\u00f3ns p\u00f3dese presentar en persoas de mediana idade. O nome d\u00e9bese \u00f3s dermat\u00f3logos que documentaron por primeira vez un caso, F\u00e9lix Lewandowsky (1879-1921) e Wilhelm Lutz (1888-1958).\nA\u00ednda que a s\u00faa incidencia na poboaci\u00f3n \u00e9 m\u00e1is ben escasa, existen casos de sona desta doenza. Dede Koswara\u00a0\u00f3 cumprir 35 anos, notou que das s\u00faas mans e p\u00e9s xurd\u00edan uns tecidos semellantes \u00e1s ra\u00edces das \u00e1rbores. Tras varias probas, os m\u00e9dicos detectaron que o mozo indonesio, sufr\u00eda unha condici\u00f3n estra\u00f1a chamada epidermodisplasia verruciforme. Esta enfermidade \u00e9 de orixe xen\u00e9tica."}
{"id": "361776", "revid": "23204", "url": "https://gl.wikipedia.org/wiki?curid=361776", "title": "Displasia de Lewandowsky-Lutz", "text": ""}
{"id": "361777", "revid": "23204", "url": "https://gl.wikipedia.org/wiki?curid=361777", "title": "Epidermodisplasia verruciforme de Lutz-Lewandowsky", "text": ""}
{"id": "361778", "revid": "23204", "url": "https://gl.wikipedia.org/wiki?curid=361778", "title": "Enfermidade do home-\u00e1rbore", "text": ""}
{"id": "361779", "revid": "75439", "url": "https://gl.wikipedia.org/wiki?curid=361779", "title": "Virus do papiloma humano", "text": "O virus do papiloma humano (VPH ou HPV do ingl\u00e9s human papillomavirus) son grupos diversos de virus\u00a0ADN pertencentes \u00e1 familia dos \"Papillomaviridae\" e representa unha das enfermidades de transmisi\u00f3n sexual m\u00e1is com\u00fans.\nCo\u00f1\u00e9cense m\u00e1is de 100\u00a0tipos virales que en relaci\u00f3n \u00e1 s\u00faa patoxenia oncol\u00f3xica, se clasifican en tipos de alto e de baixo risco oncol\u00f3xico. A Axencia Internacional para a Investigaci\u00f3n do Cancro (IARC) considera que os tipos de VPH\u00a016, 18, 31, 33, 35, 39, 45, 51, 52, 56, 58, 59 e 66 son carcin\u00f3xenos para os humanos \u2015tipos de alto risco oncol\u00f3xico\u2015 e que outros tipos, inclu\u00eddos o VPH\u00a06 e o VPH\u00a011, son posibles carcin\u00f3xenos para os humanos \u2015tipos de baixo risco oncol\u00f3xico\u2015.\nComo todos os virus desta familia, os VPH s\u00f3 establecen infecci\u00f3ns produtivas no epitelio estratificado da pel e mucosas de humanos, as\u00ed como dunha variedade de animais. A maior\u00eda dos VPH descritos non causan ning\u00fan s\u00edntoma na maior parte da xente. Alg\u00fans tipos de VPH poden causar espullas\u00a0ou condilomas, mentres outros poden xerar infecci\u00f3ns subcl\u00ednicas, que poden (nunha minor\u00eda de casos) dar lugar a cancro cervical, de vulva, vaxina e ano en mulleres, ou cancro do ano e pene en homes.\nA maior parte da xente infectada por VPH desco\u00f1ece que o est\u00e1.\nTodos os VPH transm\u00edtense por contacto pel a pel.\nEntre trinta e corenta tipos de VPH transm\u00edtense normalmente por contacto sexual e infectan a rexi\u00f3n anoxenital. Alg\u00fans tipos de VPH transmitidos por contacto sexual poden producir verrugas xenitais. A infecci\u00f3n persistente con alg\u00fans tipos de VPH transmitidos sexualmente denominados de \u00abalto risco\u00bb (diferentes dos que causan verrugas) pode evolucionar e producir lesi\u00f3ns precancerosas e cancro invasivo. A infecci\u00f3n con VPH \u00e9 a causa principal de case todos os casos de cancro cervical, a\u00ednda que na maior parte das infecci\u00f3ns con este tipo de virus non se produce ningunha patolox\u00eda. No ano 2008, o m\u00e9dico alem\u00e1n Harald zur Hausen (1936-) recibiu o Premio Nobel de Fisiolox\u00eda ou Medicina\u00a0polo descubrimento de VPH como unha causa de cancro cervical."}
{"id": "361780", "revid": "23204", "url": "https://gl.wikipedia.org/wiki?curid=361780", "title": "VPH", "text": ""}
{"id": "361781", "revid": "23204", "url": "https://gl.wikipedia.org/wiki?curid=361781", "title": "Papilomavirus", "text": ""}
{"id": "361790", "revid": "89787", "url": "https://gl.wikipedia.org/wiki?curid=361790", "title": "Muscic\u00e1pidos", "text": "Os muscic\u00e1pidos (Muscicapidae) son unha gran familia de pequenos paxaros principalmente restrinxidos ao Vello Mundo (Europa, \u00c1frica e Asia).\nSon principalmente insect\u00edvoros arb\u00f3reos, e moitos deles capturan as s\u00faas presas ao voo.\nA familia comprende 50 x\u00e9neros, con 322 especies.\nPertencen a esta familia paxaros como o paporroibo, o reise\u00f1or, os papamoscas, o papoazul, o rabirrubio, o pedreiro, o chasco e outros.\nCaracter\u00edsticas.\nO aspecto destes paxaros \u00e9 moi variado, mais a maior\u00eda te\u00f1en un canto feble e chamadas \u00e1speras. Son paxaros de tama\u00f1o pequeno a medio, que van dos 9 aos 22\u00a0cm de lonxitude. Moitas especies son dunha cor parda apagada, pero a plumaxe dalgunhas pode ser m\u00e1is brillante, especialmente nos machos. A maior\u00eda te\u00f1en peteiros aplanados e anchos axeitados para capturar insectos, a\u00ednda que as poucas especies que se alimentan no chan te\u00f1en peteiros m\u00e1is finos.\nOs muscic\u00e1pidos viven en case todos os ambientes que te\u00f1en unha abundancia suficiente de \u00e1rbores, desde bosques a zonas arbustivas abertas, e mesmo en bosques de monta\u00f1a dos Himalaias. As especies m\u00e1is septentrionais migran ao sur en inverno, asegur\u00e1ndose as\u00ed unha dieta continua de insectos.\nDependendo da especie, os ni\u00f1os poden ser copas ben constru\u00eddas situadas nas \u00e1rbores ou repisas de cant\u00eds, ou simplemente ocos preexistentes nas \u00e1rbores que forran con material brando. As especies que ani\u00f1an en buratos adoitan po\u00f1en moitos ovos, como media oito, en vez dos 2 a 5 doutras especies.\nTaxonom\u00eda.\nDescrici\u00f3n.\nO nome \"Muscicapidae\" desta familia foi introducido en 1822 polo naturalista escoc\u00e9s John Fleming, que foi o autor que a describiu.\nEtimolox\u00eda.\nA ra\u00edz da palabra xa fora antes usada para o x\u00e9nero \"Muscicapa\" polo zo\u00f3logo franc\u00e9s Mathurin Jacques Brisson en 1760.\n\"Muscicapa\" procede do lat\u00edn \"musca\", que significa 'mosca' e \"capere\", 'capturar'.\nClasificaci\u00f3n.\nEn 1910 o ornit\u00f3logo alem\u00e1n Ernst Hartert consideraba imposible distinguir entre tres familias moi parecidas entre as que estaba esta, que eran: Muscicapidae, Sylviidae e Turdidae, polo que as tratou como subfamilias dunha familia ampliada de insect\u00edvoros que tam\u00e9n inclu\u00eda aos Timaliidae e Monarchidae. Corenta anos despois os ornit\u00f3logos norteamericanos Ernst Mayr e Dean Amadon adoptaron un esquema similar nun artigo publicado en 1951. A s\u00faa familia ampliada dos Muscicapidae, que denominaron os \"comedores de insectos primitivos\" conti\u00f1a 1460 especies divididas en oito subfamilias. O uso do grupo ampliado foi apoiado por un comit\u00e9 establecido despois do 11\u00ba Congreso Ornitol\u00f3xico Internacional celebrado en Basilea en 1954. Os estudos posteriores de hibridaci\u00f3n ADN-ADN feitos por Charles Sibley e outros mostraron que as subfamilias non estaban relacionadas entre si. Como resultado este gran grupo foi dividido en varias familias separadas, a\u00ednda que durante un tempo a maior\u00eda das autoridades seguiron mantendo os Turdidae dentro dos Muscicapidae. En 1998 a Uni\u00f3n de Ornit\u00f3logos Americana decidiu tratar os tordos como unha familia separada na s\u00e9tima edici\u00f3n da s\u00faa \"Check-list of North American birds\" e posteriormente moitos autores seguiron o seu exemplo.\nX\u00e9neros.\nA familia inclu\u00eda antes poucas especies. No momento da publicaci\u00f3n da terceira edici\u00f3n da Howard and Moore Complete Checklist of the Birds of the World de 2003, os x\u00e9neros Myophonus, Alethe, Brachypteryx e Monticola estaban inclu\u00eddos en Turdidae. Posteriormente os estudos de filoxen\u00e9tica molecular indicaron que as especies destes catro x\u00e9neros estaban m\u00e1is estreitamente relacionadas con especies de Muscicapidae. Como consecuencia, estes catro x\u00e9neros sit\u00faanse agora al\u00ed. Ao contrario, o x\u00e9nero \"Cochoa\", que estaba situado previamente en Muscicapidae, viuse que pertence a Turdidae.\nDous grandes estudos de filoxen\u00e9tica molecular das especies de Muscicapidae publicados en 2010 mostraron que os x\u00e9neros \"Fraseria\", \"Melaenornis\" e \"Muscicapa\" non eran monofil\u00e9ticos. Os autores non propuxeron revisi\u00f3ns dos x\u00e9neros porque nos se analizaron mostras de todas as especies e non todos os nodos das s\u00faas filoxenias ti\u00f1an un forte apoio nos datos. Un estudo posterior publicado en 2016, que inclu\u00eda 37 das 42 especies de Muscicapini, confirmou que os x\u00e9neros non eran monofil\u00e9ticos e prop\u00faxose unha reorganizaci\u00f3n do esquema das especies con varios x\u00e9neros novos ou resucitados.\nLista de x\u00e9neros.\nVelaqu\u00ed os x\u00e9neros de muscic\u00e1pidos da lista da Uni\u00f3n de Ornit\u00f3logos Internacional coas subdivisi\u00f3ns propostas por George Sangster e colegas en 2010:\nFamilia Muscicapidae\nSubfamilia Saxicolinae (Vigors, 1825)"}
{"id": "361791", "revid": "27155", "url": "https://gl.wikipedia.org/wiki?curid=361791", "title": "Muscic\u00e1pido", "text": ""}
{"id": "361792", "revid": "27155", "url": "https://gl.wikipedia.org/wiki?curid=361792", "title": "Muscicapidae", "text": ""}
{"id": "361800", "revid": "25871", "url": "https://gl.wikipedia.org/wiki?curid=361800", "title": "Linguas caribes", "text": "As linguas caribes son unha familia ling\u00fc\u00edstica ind\u00edxena de Am\u00e9rica do Sur. Esp\u00e1llanse pola zona norte do continente, dende a desembocadura do r\u00edo Amazonas at\u00e9 os Andes de Colombia, pero tam\u00e9n est\u00e1n presentes no centro do Brasil. As linguas caribes est\u00e1n relativamente emparentadas entre elas, e o seu n\u00famero var\u00eda entre as d\u00faas e as tres ducias de linguas, dependendo das diferentes consideraci\u00f3ns entre lingua e dialecto. A maior\u00eda delas a\u00ednda son faladas, malia que que adoitan contar cun poucos centos de falantes. A \u00fanica que conta conta cun bo n\u00famero de falantes \u00e9 a lingua macushi, con 30\u00a0000. A familia caribe \u00e9 co\u00f1ecida no mundo da ling\u00fc\u00edstica por mor da lingua hixkaryana e a s\u00faa orde de obxecto-verbo-suxeito, que se cr\u00eda que non exist\u00eda na linguaxe humana.\nAlg\u00fans anos antes da chegada dos primeiros conquistadores espa\u00f1ois, os caribes invadiron e ocuparon as Antillas Menores, matando, desprazando ou asimilando \u00f3s pobos arauacos que habitaban as illas. A lingua resultante era caribe de nome pero arauaca en esencia. Isto d\u00e9bese a que os invasores caribes mataban \u00f3s homes arauacos e tomaban esposas arauacas, que logo pasaban a s\u00faa propia lingua \u00f3s seus fillos. Durante un tempo, o arauaco era falado polas mulleres e os nenos, e o caribe polos homes adultos, mais a situaci\u00f3n era inestable. Con cada nova xeraci\u00f3n de caribes-arauacos, menos elementos do caribe manti\u00f1an, at\u00e9 que s\u00f3 quedaron uns poucos elementos de vocabulario e aspectos gramaticais b\u00e1sicos. Esta \"lingua caribe das illas\" extinguiuse nas Antillas Menores na d\u00e9cada de 1920, mais sobreviviu na forma de gar\u00edfuna, ou \"caribe negro\", en Am\u00e9rica Central. Dominica \u00e9 a \u00fanica illa do Caribe que conserva poboaci\u00f3n precolombiana \u2014os indios caribes \u2014arredor de 3\u00a0000 que viven na costa leste do pa\u00eds."}
{"id": "361806", "revid": "23204", "url": "https://gl.wikipedia.org/wiki?curid=361806", "title": "Lingua palauana", "text": "A lingua palauana (\"a tekoi er a Belau\") \u00e9 unha das d\u00faas linguas oficiais da Rep\u00fablica de Palau, sendo a outra o ingl\u00e9s. \u00c9 membro da familia de linguas austronesias, e \u00e9 unha das d\u00faas linguas ind\u00edxenas en Micronesia que non \u00e9 parte da p\u00f3la oce\u00e1nica da familia, sendo a outra o chamorro (v\u00e9xase , , e ). Moitos estudosos concordan que o palauano e o chamorro forman parte das linguas sunda\u2013sulawesi da familia austronesia, malia que alg\u00fans consideran que o palauano posiblemente constit\u00faa unha p\u00f3la independente das linguas malaio-polinesias . A lingua palauana \u00e9 amplamente empregada no d\u00eda a d\u00eda en Palau."}
{"id": "361808", "revid": "1131", "url": "https://gl.wikipedia.org/wiki?curid=361808", "title": "Castro de Lavacerido", "text": "Castro de Lavacerido ou Castro de Punta Taraza, \u00e9 un poboado castrexo costeiro fortificado situado nunha pen\u00ednsula na parroquia de Meir\u00e1s, no concello de Valdovi\u00f1o.\nDescrici\u00f3n.\nHai d\u00faas li\u00f1as defensivas conc\u00e9ntricas. A interior mide m\u00e1is de 160 metros e vai de leste a sur. A li\u00f1a defensiva exterior est\u00e1 incompleta, \u00e9 m\u00e1is ancha e ten un acceso ao castro na zona sur.\nA zona presenta numerosas galer\u00edas e canteiras de mina. Son de principios do s\u00e9culo XX para a extracci\u00f3n de mineral de ars\u00e9nico. Dentro do castro p\u00f3dense ver varias estruturas de dataci\u00f3n desco\u00f1ecida."}
{"id": "361809", "revid": "23204", "url": "https://gl.wikipedia.org/wiki?curid=361809", "title": "Lista de cidades renomeadas no Acerbaix\u00e1n", "text": "O seguinte \u00e9 unha lista de cidades no Acerbaix\u00e1n que sufriron un cambio do nome no pasado."}
{"id": "361810", "revid": "1576", "url": "https://gl.wikipedia.org/wiki?curid=361810", "title": "Eopsetta grigorjewi", "text": ""}
{"id": "361811", "revid": "1576", "url": "https://gl.wikipedia.org/wiki?curid=361811", "title": "Verasper otakii", "text": ""}
{"id": "361812", "revid": "89787", "url": "https://gl.wikipedia.org/wiki?curid=361812", "title": "O final do cami\u00f1o", "text": "O final do cami\u00f1o \u00e9 unha serie de televisi\u00f3n de Voz Audiovisual para La 1 de TVE e TVG, dirixida por Miguel Alcantud. Est\u00e1 protagonizada por Antonio Vel\u00e1zquez, Asier Etxeand\u00eda, Javier Rey, entre outros. A s\u00faa estrea foi o 11 de xaneiro de 2017.\nArgumento.\nAmbientada na Galicia no s\u00e9culo XI, a serie recrea a construci\u00f3n da catedral de Santiago de Compostela a trav\u00e9s das vivencias de tres irm\u00e1ns afincados na cidade galega. Como contexto, personaxes hist\u00f3ricos interve\u00f1en tam\u00e9n na trama, como \u00e9 o caso do rei Afonso VI de Le\u00f3n ou a s\u00faa esposa Constanza de Borgo\u00f1a.\nPol\u00e9mica sobre a historicidade.\nO catedr\u00e1tico de Xeograf\u00eda e Historia Daniel L\u00f3pez Mu\u00f1oz puxo de relevo tras a estrea da serie a s\u00faa terxiversaci\u00f3n e as m\u00faltiples inexactitudes hist\u00f3ricas, que a xu\u00edzo deste supo\u00f1en unha \"escandalosa ocultaci\u00f3n da existencia do reino medieval de Galicia\".\nAs\u00ed mesmo, o historiador e cr\u00edtico literario Francisco Rodr\u00edguez S\u00e1nchez sinalou as mesmas deficiencias e engadiu::\nPola s\u00faa banda, o historiador e etn\u00f3grafo Xos\u00e9 Mar\u00eda Lema Su\u00e1rez f\u00edxose eco dos seus colegas e referiuse \u00e1s carencias da serie nun artigo publicado co t\u00edtulo \"A ocultaci\u00f3n e marxinaci\u00f3n do reino medieval de Galicia vai 'in crescendo' na serie do Final do cami\u00f1o\".\nA teleserie tam\u00e9n recibiu cr\u00edticas f\u00f3ra de Galicia por outros motivos, como o tratamento dado aos \u00e1rabes:\nTam\u00e9n se ten sinalado que, na mesma li\u00f1a de falta de rigor hist\u00f3rico, ao contrario do que acontece na serie, \"dona Constanza non era infiel a Afonso VI e este non era un bruto ignorante\" ou que \"a futura reina Urraca non nacera en 1075\". A cr\u00edtica cinematogr\u00e1fica Mar\u00eda Jos\u00e9 Arias sinalou como principais eivas do cap\u00edtulo inaugural os \"serios probleas coas elipses temporais\" e os \"buracos de gui\u00f3n, narrativa e desenvolvemento\"."}
{"id": "361813", "revid": "1576", "url": "https://gl.wikipedia.org/wiki?curid=361813", "title": "Eopsetta jordani", "text": ""}
{"id": "361814", "revid": "23204", "url": "https://gl.wikipedia.org/wiki?curid=361814", "title": "Casanare", "text": "Caldas \u00e9 un dos 32 departamentos de Colombia, sendo un dos meirandes en extensi\u00f3n (44.490\u00a0km\u00b2), que representa o 3,9% do territorio nacional e o 17,55% da Orinoqu\u00eda colombiana. O nome do departamento prov\u00e9n do termo do pobo saliba \"Casanari\", que significa \"R\u00edo de Augas Negras\"."}
{"id": "361815", "revid": "23204", "url": "https://gl.wikipedia.org/wiki?curid=361815", "title": "Departamento de Casanare", "text": ""}
{"id": "361816", "revid": "89787", "url": "https://gl.wikipedia.org/wiki?curid=361816", "title": "Fernando Roig Alfonso", "text": "Fernando Roig Alfonso, nado na pedan\u00eda de Poble Nou (Valencia) o 25 de xu\u00f1o de 1947, \u00e9 un empresario espa\u00f1ol. \u00c9 o propietario e presidente de Pamesa e m\u00e1ximo accionista e presidente do Villarreal Club de F\u00fatbol.\nTraxectoria.\nNa s\u00faa faceta empresarial \u00e9 propietario e presidente da industria cer\u00e1mica Pamesa, con sede en Almassora (Castell\u00f3), e dono do 11% da cadea de supermercados Mercadona, que dirixe o seu irm\u00e1n Juan. Tam\u00e9n est\u00e1 presente no sector da enerx\u00eda e\u00f3lica a trav\u00e9s da sociedade Renomar.\nA outra faceta pola que \u00e9 co\u00f1ecido Fernando Roig \u00e9 a deportiva, xa que se trata do m\u00e1ximo accionista e presidente do Villarreal Club de F\u00fatbol, e foino do Pamesa Valencia de baloncesto, ademais de ser un importante accionista do Valencia Club de F\u00fatbol. Fernando Roig adquiriu a maior\u00eda das acci\u00f3ns do equipo de Vila-real na tempada 1997-98, na que compaxinou a direcci\u00f3n tanto do Villarreal CF como do Pamesa Valencia. Baixo o seu mandato, o club de f\u00fatbol experimentou un gran crecemento, ascendendo \u00e1 Primeira Divisi\u00f3n e xogando competici\u00f3ns europeas, tanto a Copa da UEFA como a Champions League. Ademais creou equipos de f\u00fatbol base como o Villarreal B, destacando a construci\u00f3n da Cidade Deportiva. Finalmente delegou as s\u00faas funci\u00f3ns no Pamesa no seu irm\u00e1n Juan Roig, a\u00ednda que nunca se desvinculou do club que patrocina.\nEn xaneiro de 2009 recibiu o premio ao \"Mellor Dirixente Deportivo 2008\" outorgado polo diario \"Mundo Deportivo\", sendo a primeira vez que se fac\u00eda entrega dese premio na categor\u00eda mencionada.\nVida persoal.\nFernando Roig est\u00e1 casado coa pintora Elena Negueroles, coa que ten dous fillos, un dos cales, Fernando, colabora co seu pai na xesti\u00f3n do Villarreal CF. O 22 de febreiro de 2006 foi nomeado Fillo Adoptivo de Vila-real polo Concello desta localidade, nun acto celebrado no auditorio municipal."}
{"id": "361817", "revid": "10599", "url": "https://gl.wikipedia.org/wiki?curid=361817", "title": "Fernando Roig", "text": ""}
{"id": "361818", "revid": "23204", "url": "https://gl.wikipedia.org/wiki?curid=361818", "title": "Poble Nou", "text": "Poble Nou \u00e9 unha pedan\u00eda da cidade de Valencia que pertence ao distrito dos Pobles del Nord. Limita ao norte con Borbot\u00f3 e Carpesa, ao oeste con Burjassot e ao sur con Valencia. En 2009 ti\u00f1a unha poboaci\u00f3n de 1.023 habitantes.\nO n\u00facleo at\u00f3pase arredor da igrexa de Sant Bernat, ao sur da localidade. A partir dese punto foise estendendo cara ao norte en direcci\u00f3n a Borbot\u00f3 paralelo ao Cam\u00ed de Montcada. A principios do s\u00e9culo XX pasou a ser unha pedan\u00eda de Valencia, como o resto de localidades do distrito.\nEntre os seus monumentos destacan a igrexa de Sant Bernat M\u00e0rtir, o Mol\u00ed Blanc e as alquer\u00edas."}
{"id": "361820", "revid": "25871", "url": "https://gl.wikipedia.org/wiki?curid=361820", "title": "Luis Pando Rivero", "text": "Luis Pando Rivero, nado en Asturias en 1896 e finado en Pontevedra o 4 de decembro de 1936, foi un xu\u00edz asturiano.\nTraxectoria.\nFillo de Adolfo Pando Valle, alcalde de Villaviciosa. Dirixiu a revista \"Universidad\". Traballou na C\u00e1mara de Comercio de Cidade de M\u00e9xico como asesor xur\u00eddico, e en Santiago de Compostela. Foi nomeado xu\u00edz de Vilagarc\u00eda de Arousa en 1931. O seu nomeamento foi mal recibido polas forzas conservadoras, que organizaran un mitin na s\u00faa contra. Foi cesado en agosto de 1931, pero volveu ser nomeado xu\u00edz municipal en decembro de 1932. Foi presidente do Frente Popular de Vilagarc\u00eda. Co golpe de Estado do 18 de xullo de 1936 presentou a dimisi\u00f3n, que non lle foi admitida. Posteriormente foi detido o 1 de agosto. Xulgado en Pontevedra en consello de guerra por rebeli\u00f3n militar o 21 de novembro con Valent\u00edn Briones Rey, Manuel Oubi\u00f1a L\u00f3pez, Jes\u00fas Villaverde Rey, Jos\u00e9 Otero Lago, Rom\u00e1n Mondrag\u00f3n Cores, \u00c1ngel Navia Cores e Rom\u00e1n Torrado Torrado, foi condenado a cadea perpetua. En decembro lev\u00e1rono ao campo de concentraci\u00f3n da Illa de San Sim\u00f3n e o d\u00eda 4 de decembro foi fusilado na Caeira.\nVida persoal.\nCasou con Purificaci\u00f3n Dur\u00e1n."}
{"id": "361821", "revid": "23204", "url": "https://gl.wikipedia.org/wiki?curid=361821", "title": "Cauca, Colombia", "text": "Cauca \u00e9 un dos 32 departamentos de Colombia. At\u00f3pase no suroccidente do pa\u00eds, na rexi\u00f3n natural do Pac\u00edfico, e a s\u00faa capital \u00e9 Popay\u00e1n. Ten unha superficie de 29.308 km\u00b2."}
{"id": "361822", "revid": "23204", "url": "https://gl.wikipedia.org/wiki?curid=361822", "title": "Departamento do Cauca", "text": ""}
{"id": "361823", "revid": "23204", "url": "https://gl.wikipedia.org/wiki?curid=361823", "title": "Cesar, Colombia", "text": "Cesar \u00e9 un dos 32 departamentos de Colombia, que se atopa na rexi\u00f3n natural Caribe e pos\u00fae unha extensi\u00f3n de 22.905 km\u00b2 e unha poboaci\u00f3n de 1.041.203 habitantes. A s\u00faa capital \u00e9 Valledupar."}
{"id": "361824", "revid": "23204", "url": "https://gl.wikipedia.org/wiki?curid=361824", "title": "Departamento do Cesar", "text": ""}
{"id": "361831", "revid": "89787", "url": "https://gl.wikipedia.org/wiki?curid=361831", "title": "Lic\u00e9nidos", "text": "Os lic\u00e9nidos (Lycaenidae) \u00e9 a segunda familia m\u00e1is numerosa de bolboretas despois dos ninf\u00e1lidos, cunhas 6.000 especies de todo o mundo, que constit\u00faen arredor do 30% de todas as especies de bolboretas co\u00f1ecidas.\nA familia est\u00e1 dividida tradicionalmente nas sufamilias Polyommatinae, Lycaeninae, Theclinae e Miletinae; outros autores incl\u00faen as Lipteninae, Liphyrinae, Curetinae e Poritiinae, e algunhas autoridades tam\u00e9n incl\u00faen a familia Riodinidae como subfamilia dentro de Lycaenidae.\nOs adultos son pequenos, de menos de 5\u00a0cm normalmente, e de rechamantes cores, \u00e1s veces con brillo met\u00e1lico.\nAs larvas est\u00e1n a mi\u00fado aplanadas en vez de ter forma cil\u00edndrica, e te\u00f1en gl\u00e1ndulas que producen secreci\u00f3ns que atraen e dominan as formigas. As s\u00faas cut\u00edculas tenden a estar engrosadas. Algunhas larvas poden producir vibraci\u00f3ns e sons que se transmiten polos substratos nos que viven. Usan estes sons para comunicarse coas formigas.\nOs individuos adultos adoitan ter colas pelosas similares a antenas e pintas brancas e negras. Moitas especies te\u00f1en tam\u00e9n unha mancha na base da cola e algunhas x\u00edranse ao pousarse para confundir a potenciais predadores e evitar que reco\u00f1ezan a verdadeira orientaci\u00f3n da cabeza.\nEcolox\u00eda.\nOs lic\u00e9nidos son moi diversos en canto aos seus h\u00e1bitos de alimentaci\u00f3n e ademais de comeren plantas, alg\u00fans comen insectos como \u00e1fidos, cocoideos e larvas de formigas. Alg\u00fans lic\u00e9nidos aproveitan a s\u00faa asociaci\u00f3n coas formigas inducindo a estas a alimentalas por regurxitaci\u00f3n, un proceso chamado trofalaxia. Non todas as bolboretas lic\u00e9nidas necesitan as formigas, pero un 75% das especies as\u00f3cianse con elas, unha relaci\u00f3n chamada mirmecofilia. Estas asociacions poden ser mutualistas, prasitas ou predadoras dependendo da especie.\nNalgunhas especies as larvas da bolboreta son coidadas e protexidas polas formigas mentres est\u00e1n comendo a planta h\u00f3spede, e as formigas reciben delas en troco secreci\u00f3ns ricas en azucres, durante a vida larvaria e nalgunhas especies durante o estadio de pupa. Outras especies s\u00f3 pasan uns poucos \u00ednstares larvarios iniciais nas plantas e o resto da s\u00faa vida larvaria funcionan como predadores dentro dos formigueiros. Conv\u00e9rtense en parasitas que se alimentan das regurxitaci\u00f3ns das formigas, ou en predadores que comen as larvas das formigas. As eirugas pupan dentro de formigueiros e as formigas coidan as pupas. Antes de que emerxa o adulto da pupa as \u00e1s da bolboreta dentro do casulo pupal sep\u00e1ranse del e a pupa faise prateada. A bolboreta adulta sae da pupa pasadas tres ou catro semanas, a\u00ednda dentro do formigueiro. A bolboreta debe sa\u00edr f\u00f3ra do formigueiro para poder estirar as \u00e1s.\nEstas asociaci\u00f3ns son posibles grazas a varias adaptaci\u00f3ns evolutivas e entre elas est\u00e1n a posesi\u00f3n de pequenas gl\u00e1ndulas da pel especiais nas eirugas. As eirugas de moitas especies, ag\u00e1s as Riodininae, te\u00f1en unha gl\u00e1ndula no s\u00e9timo segmento abdominal que produce unha secreci\u00f3n doce chamada \"gl\u00e1ndula nectario dorsal\" (ou \"gl\u00e1ndula de Newcomer\"). Un \u00f3rgano eversible chamado \"\u00f3rgano tentacular\" est\u00e1 presente no oitavo segmento abdominal (terceiro segmento do t\u00f3rax en Riodininae), que \u00e9 cil\u00edndrico e na parte superior ten un anel de pinchos e emite sinais qu\u00edmicos que se cre axudan a comunicarse coas formigas.\nSubfamilias.\nMoitos tax\u00f3nomos incl\u00faen dentro de Lycenidae s\u00f3 as subfamilias Lycaeninae, Theclinae, Polyommatinae, Poritiinae, Miletinae e Curetinae.\nA tribo Aphnaeini da subfamilia Theclinae, que comprende o x\u00e9nero \"Chrysoritis\", \u00e9 \u00e1s veces considerada unha subfamilia separada.\nUnhas poucas autoridades a\u00ednda incl\u00faen a familia Riodinidae dentro de Lycaenidae. A antiga subfamilia monot\u00edpica Styginae representada por \"Styx infernalis\" dos Andes peruanos foi situada na subfamilia Euselasiinae da familia Riodinidae.\nOutras clasificaci\u00f3ns incl\u00faen tam\u00e9n as Riodininae (por exemplo, \"Abisara echerius\").\nO x\u00e9nero f\u00f3sil \"Lithodryas\" \u00e9 xeralmente (pero non sempre) situado aqu\u00ed; \"Lithopsyche\" sit\u00faase \u00e1s veces aqu\u00ed pero \u00e1s veces nas Riodininae."}
{"id": "361832", "revid": "27155", "url": "https://gl.wikipedia.org/wiki?curid=361832", "title": "Lic\u00e9nido", "text": ""}
{"id": "361833", "revid": "27155", "url": "https://gl.wikipedia.org/wiki?curid=361833", "title": "Lycaenidae", "text": ""}
{"id": "361834", "revid": "23204", "url": "https://gl.wikipedia.org/wiki?curid=361834", "title": "Schweinfurt, Alema\u00f1a", "text": "Schweinfurt \u00e9 unha cidade alem\u00e1, no \"Land\" de Baviera, atravesada polo r\u00edo Meno.\nDespois de Wurzburgo e Aschaffenburg \u00e9 a terceira cidade m\u00e1is grande da Baixa Franconia. A s\u00faa poboaci\u00f3n \u00e9 de aproximadamente 55 000 habitantes. Enc\u00f3ntrase a 27\u00a0km ao nordeste de Wurzburgo e a 20\u00a0km ao norte de Gerolzhofen."}
{"id": "361835", "revid": "10599", "url": "https://gl.wikipedia.org/wiki?curid=361835", "title": "Estadi Cornell\u00e0-El Prat", "text": ""}
{"id": "361836", "revid": "89787", "url": "https://gl.wikipedia.org/wiki?curid=361836", "title": "Alric de Kent", "text": "Alric (en ) foi un rei do reino de Kent no s\u00e9culo VIII, conxuntamente con \u00c6\u00f0elberht II e Eadberht I.\nTraxectoria.\nAlric subiu ao trono xunto cos seus dous irm\u00e1ns \u00e1 morte do seu pai Wihtred, segundo Beda, \u00fanica menci\u00f3n que existe sobre el. Kelly observou que o reinado de 762 a 796 atribu\u00eddo a el por Guillerme de Malmesbury \u201c\u00e9 evidentemente fantas\u00eda\"."}
{"id": "361837", "revid": "89787", "url": "https://gl.wikipedia.org/wiki?curid=361837", "title": "Eanmund de Kent", "text": "Eanmund foi un rei de Kent durante o s\u00e9culo VIII, conxuntamente con ou despois de Sigered de Kent.\nTraxectoria.\nEanmund \u00e9 co\u00f1ecido s\u00f3 por unha confirmaci\u00f3n sen data, na que actuaba como testemu\u00f1a o arcebispo Bregowine (761\u2013764), engadida a un documento de Sigered."}
{"id": "361840", "revid": "65337", "url": "https://gl.wikipedia.org/wiki?curid=361840", "title": "Heaberht de Kent", "text": "Heaberht foi un rei de Kent no s\u00e9culo VIII que gobernou conxuntamente con Ecgberht II.\nTraxectoria.\nHeaberht \u00e9 co\u00f1ecido polas s\u00faas moedas e por documentos doutros reis. Actuou como testemu\u00f1a en ou confirmou dous documentos de Ecgberht II, un datado en 765, tam\u00e9n \u00e9 mencionado nun documento de Offa, rei de Mercia , datado en 764 (\"atque Heaberhti regis Cantiae\")."}
{"id": "361842", "revid": "65337", "url": "https://gl.wikipedia.org/wiki?curid=361842", "title": "Ecgberht II de Kent", "text": "Ecgberht II foi rei de Kent conxuntamente con Heaberht.\nTraxectoria.\nEcgberht II \u00e9 co\u00f1ecido polas s\u00faas moedas e documentos, nun intervalo que vai desde 765 a 779, dous dos calesforon testemu\u00f1ados ou confirmados por Heaberht\nEcgberht II subiu ao trono por 765, cando emitiu o seu m\u00e1is antigo documento conservado. Mais ao redor deste tempo Offa, rei de Mercia, parece que tentaba gobernar Kent directamente, pois parece que emitiu ou confirmou un n\u00famero de documentos en relaci\u00f3n con Kent. Segundo a \"Cr\u00f3nica anglosaxoa\", tivo lugar unha batalla en Otford en 776, e malia non rexistrarse nela o desenlace, o feito de que Kent parece ter ficado independente por varios anos despois suxire que Ecgberht sa\u00edra vitorioso. S\u00e1bese que ficou como rei at\u00e9 polo menos o 779, a data do seu documento m\u00e1is tard\u00edo."}
{"id": "361866", "revid": "56817", "url": "https://gl.wikipedia.org/wiki?curid=361866", "title": "Riera, Cornell\u00e0 de Llobregat", "text": "Riera \u00e9 un barrio da cidade de Cornell\u00e0 de Llobregat, na provincia de Barcelona. At\u00f3pase na zona sur do concello, por debaixo do Passeig dels Ferrocarrils Catalans e por encima do curso do r\u00edo Llobregat.\nNel at\u00f3panse novos equipamentos deportivos como o novo Estadi Municipal de Cornell\u00e0, o Parc Esportiu Llobregat e o RCDE Stadium, estadio do RCD Espanyol. Ademais, na mesma zona est\u00e1 o centro comercial Splau!.\nP\u00f3dese chegar en transporte p\u00fablico a trav\u00e9s da estaci\u00f3n de Cornell\u00e0-Riera da li\u00f1a Llobregat-Anoia dos FGC, na que paran trens das li\u00f1as L8, S33, S4, S8, R5 e R6. Ademais os autobuses urbanos 57, 67, 68, 94 e 95, os interurbanos L52 e L82 e o nocturno N13 tam\u00e9n te\u00f1en parada no barrio."}
{"id": "361868", "revid": "5132", "url": "https://gl.wikipedia.org/wiki?curid=361868", "title": "San Diego Chargers", "text": ""}
{"id": "361889", "revid": "5132", "url": "https://gl.wikipedia.org/wiki?curid=361889", "title": "The Home Depot Center", "text": ""}
{"id": "361925", "revid": "89787", "url": "https://gl.wikipedia.org/wiki?curid=361925", "title": "T\u00fardidos", "text": "Os t\u00fardidos (Turdidae) son unha familia de aves paseriformes que viven en todo o mundo, xeralmente chamados tordos e merlos.\nCaracter\u00edsticas.\nOs t\u00fardidos son aves de mediano a pequeno tama\u00f1o e suave plumaxe que habitan en \u00e1reas boscosas, que se alimentan a mi\u00fado no chan. Os t\u00fardidos m\u00e1is pequenos pesan uns 21 g e miden 14,5\u00a0cm. Por\u00e9n, os \"Brachypteryx\", que te\u00f1en alianzas ambiguas tanto cos tordos coma cos muscic\u00e1pidos, poden ser a\u00ednda m\u00e1is pequenos, alg\u00fans de 12\u00a0cm. O maior dos tordos \u00e9 o \"Myophonus caeruleus\" de 178 g e 33\u00a0cm. O \"Turdus fuscater\" \u00e9 de lonxitude similar, pero menos pesado. A maior\u00eda das especies son de cor gris ou marr\u00f3n, frecuentemente con pintas na parte ventral.\nSon insect\u00edvoros, pero a maior\u00eda das especies tam\u00e9n comen vermes, caracois terrestres e froita. Moitas especies son residentes permanentes en climas c\u00e1lidos, mentres que outros migran a latitudes m\u00e1is altas durante o ver\u00e1n, a mi\u00fado cubrindo distancias considerables.\nOs t\u00fardidos constr\u00faen ni\u00f1os con forma de copa, \u00e1s veces estrados con lama. Po\u00f1en de 2 a 5 ovos con pintas, e \u00e1s veces fan d\u00faas ou m\u00e1is postas ao ano. Ambos os pais axudan na crianza dos piti\u00f1os.\nO canto dalgunhas especies, como as dos x\u00e9neros \"Catharus\", \"Myadestes\", \"Sialia\" e \"Turdus\", consid\u00e9ranse uns dos m\u00e1is bonitos de todas as aves.\nEcolox\u00eda.\nSe ben moitos son insect\u00edvoros, algunhas especies de t\u00fardidos facilitan \u00e1 dispersi\u00f3n das sementes de moitas especies de plantas e contrib\u00faen \u00e1 recuperaci\u00f3n dos ecosistemas. \nAs plantas te\u00f1en unha capacidade de dispersi\u00f3n das sementes lonxe da planta parental e consecuentemente dependen moito de diversos vectores de dispersi\u00f3n que transporten os seus prop\u00e1gulos, inclu\u00edndo tanto vectores abi\u00f3ticos coma bi\u00f3ticos. Moitos morcegos e aves te\u00f1en dietas baseadas nas froitas, inclu\u00edndo aves das familias Cotingidae, Columbidae, Trogonidae, Turdidae e Ramphastidae. Comen os froitos tragando as s\u00faas sementes e despois regurx\u00edtanas ou elim\u00ednanas coas feces. Esta ornitocoria foi o mecanismo principal de dispersi\u00f3n a trav\u00e9s das barreiras oce\u00e1nicas. Outras sementes ou esporas poden adherirse aos p\u00e9s ou plumas das aves. Os t\u00fardidos te\u00f1en unha grande importancia ecol\u00f3xica porque algunhas poboaci\u00f3ns migran a longas distancias e dispersan as sementes.\nTaxonom\u00eda.\nA familia Turdidae foi proposta (como Turdinia) polo erudito franc\u00e9s Constantine Samuel Rafinesque en 1815.\nO tratamento taxon\u00f3mico desta gran familia variou significativamente nos \u00faltimos anos. Tradicionalmente, os Turdidae inclu\u00edan pequenas especies do Vello Mundo, como os reise\u00f1ores e paporroibos na subfamilia Saxicolinae, pero agora a maior\u00eda das autoridades clasifican estes na familia dos muscic\u00e1pidos.\nA familia antes inclu\u00eda numerosas especies. No momento en que se publicou en 2003 a Howard and Moore Complete Checklist of the Birds of the World, os x\u00e9neros \"Myophonus\", \"Alethe\", \"Brachypteryx\" e \"Monticola\" estaban inclu\u00eddos en Turdidae. Posteriormente, os estudos de filoxen\u00e9tica molecular indicaron que as especies destes catro x\u00e9neros estaban m\u00e1is relacionadas con especies da familia Muscicapidae. En consecuencia, estes catro x\u00e9enros agora est\u00e1n clasificados como Muscicapidae. Ao contrario, o x\u00e9nero \"Cochoa\", que previamente fora situado en Muscicapidae, agora foi pasado a Turdidae.\nX\u00e9neros.\nFAMILIA: TURDIDAE\nX\u00e9neros normalmente considerados membros dunha familia diferente e distantemente relacionados con \"Picathartes\":\nPara outras especies que antes estaban en Turdidae, ver Muscicapidae e Saxicolinae."}
{"id": "361934", "revid": "27155", "url": "https://gl.wikipedia.org/wiki?curid=361934", "title": "T\u00fardido", "text": ""}
{"id": "361936", "revid": "27155", "url": "https://gl.wikipedia.org/wiki?curid=361936", "title": "Turdidae", "text": ""}
{"id": "361950", "revid": "1576", "url": "https://gl.wikipedia.org/wiki?curid=361950", "title": "Cicli\u00f3foro", "text": ""}
{"id": "361952", "revid": "1576", "url": "https://gl.wikipedia.org/wiki?curid=361952", "title": "Kamptozoos", "text": ""}
{"id": "361956", "revid": "10599", "url": "https://gl.wikipedia.org/wiki?curid=361956", "title": "Salsburgo", "text": ""}
{"id": "361957", "revid": "83328", "url": "https://gl.wikipedia.org/wiki?curid=361957", "title": "Nanina Santos", "text": "Nanina Santos Castroviejo, nada na Notaria (Padrenda) o 7 de xaneiro de 1951, \u00e9 unha escritora galega.\nTraxectoria.\nDestacada feminista comezou a s\u00faa actividade na clandestinidade. En 1970 entrou na Federaci\u00f3n de Comunistas que se fusionar\u00eda co Movimiento Comunista. Foi a primeira representante feminina nesta organizaci\u00f3n e respons\u00e1bel da estrutura de mulleres do MCG. Participou na creaci\u00f3n da Asociaci\u00f3n Galega da Muller en 1976.\nLicenciada en Historia pola Universidade de Santiago de Compostela. Foi profesora de m\u00fasica no IES Esparis de Bri\u00f3n, e no IES de Bri\u00f3n posteriormente ata o ano 2019. Foi directora da revista \"Andaina\". Est\u00e1 especializada en x\u00e9nero e muller."}
{"id": "361958", "revid": "1888", "url": "https://gl.wikipedia.org/wiki?curid=361958", "title": "Nanina Santos Castroviejo", "text": ""}
{"id": "361959", "revid": "1888", "url": "https://gl.wikipedia.org/wiki?curid=361959", "title": "Manuela Carmena Castrillo", "text": ""}
{"id": "361961", "revid": "89787", "url": "https://gl.wikipedia.org/wiki?curid=361961", "title": "Eadberht II de Kent", "text": "Eadberht II foi rei de Kent conxuntamente con Sigered. Era aparentemente o fillo de \u00c6\u00f0elberht II.\nTraxectoria.\nEadberht II \u00e9 co\u00f1ecido por tres documentos. Por mor dunha confusi\u00f3n con Eadberht I, estes documentos foron sometidos a falsificaci\u00f3n. Un est\u00e1 datado en 747 (o ano anterior da morte de Eadberht I), pero actuando como testemu\u00f1a o arcebispo Bregowine (761\u2013764), como o est\u00e1n os dous documentos sen data, un dos cales se refire a \u00c6\u00f0elberht II (atque clementissimi regis \u00c6thelberti, et corporum sepulture, necnon et pro missarum solemniis exhibendis). Eadberht II tam\u00e9n foi testemu\u00f1a nun documento de Sigered, datado en 762"}
{"id": "361992", "revid": "61897", "url": "https://gl.wikipedia.org/wiki?curid=361992", "title": "Igrexa Cat\u00f3lica Rutena", "text": ""}
{"id": "361995", "revid": "61897", "url": "https://gl.wikipedia.org/wiki?curid=361995", "title": "Igrexa Cat\u00f3lica (hom\u00f3nimos)", "text": ""}
{"id": "361997", "revid": "61897", "url": "https://gl.wikipedia.org/wiki?curid=361997", "title": "Igrexa Veterocat\u00f3lica dos Pa\u00edses Baixos", "text": ""}
{"id": "361999", "revid": "17467", "url": "https://gl.wikipedia.org/wiki?curid=361999", "title": "Igrexa Cat\u00f3lica Bizantina Bielorrusa", "text": ""}
{"id": "362011", "revid": "23204", "url": "https://gl.wikipedia.org/wiki?curid=362011", "title": "Arquieparqu\u00eda Maior de Kiev-Galicia", "text": ""}
{"id": "362059", "revid": "98629", "url": "https://gl.wikipedia.org/wiki?curid=362059", "title": "Peter Fonda", "text": "Peter Henry Fonda nado en Nova York (estado de Nova York) o 23 de febreiro de 1940 e finado nos \u00c1nxeles o 16 de agosto de 2019, foi un actor, director, guionista, produtor e actor de dobraxe estadounidense. Era fillo de Henry Fonda, irm\u00e1n m\u00e1is novo de Jane Fonda e pai de Bridget e Justin Fonda, e foi parte da contracultura dos sesenta.\nFoi candidato ao Oscar ao mellor gui\u00f3n orixinal por \"Easy Rider\" (1969) e ao mellor actor por \"Ulee's Gold\" (1997), polo que tam\u00e9n ga\u00f1ou o Globo de Ouro. Tam\u00e9n ga\u00f1ou o Globo de Ouro como actor secundario en televisi\u00f3n por \"The Passion of Ayn Rand\" (1999)."}
{"id": "362060", "revid": "85894", "url": "https://gl.wikipedia.org/wiki?curid=362060", "title": "Les Po\u00e8tes maudits", "text": "\"Les Po\u00e8tes maudits (Os poetas malditos\" en galego\")\"\u00a0\u00e9 un libro de ensaios do poeta franc\u00e9s Paul Verlaine publicado por primeira vez en 1884, e deseguido viu a luz unha versi\u00f3n aumentada e definitiva en 1888.\nActualmente, non conta cunha versi\u00f3n oficial publicada e traducida ao galego.\nDescrici\u00f3n.\nNesta obra h\u00f3nrase a seis poetas: \nOs comentarios redactados por Verlaine sobre os autores, que co\u00f1eceu persoalmente \u00e1 maior\u00eda, tratan sobre o estilo da s\u00faa poes\u00eda e de an\u00e9cdotas persoais vividas con eles.\nVerlaine expuxo que dentro do seu individual e \u00fanica forma, o xenio de cada un deles fora tam\u00e9n a s\u00faa maldici\u00f3n, afast\u00e1ndoos do resto de persoas e lev\u00e1ndoos desta forma a acoller o hermetismo e a idiosincrasia como formas de escritura. Tam\u00e9n foron retratados como desiguais respecto da sociedade, tendo vidas tr\u00e1xicas e entregados con frecuencia a tendencias autodestrutivas; todo isto como consecuencia dos seus dons literarios.\nO concepto de Verlaine do \"poeta maldito\" foi en parte tomado do poema de Charles Baudelaire chamado \"B\u00e9n\u00e9diction\", que inicia o seu libro\u00a0\"Les Fleurs du mal\". O uso desta expresi\u00f3n e do termo malditismo xeneralizouse logo para referirse a calquera poeta (ou a un escritor doutros x\u00e9neros ou mesmo a un artista pl\u00e1stico) que, independentemente do seu talento, \u00e9 incomprendido polos seus contempor\u00e1neos e non obt\u00e9n \u00e9xito en vida; especialmente para os que levan unha vida bohemia, rexeitan as normas establecidas (tanto as regras da arte como os convencionalismos sociais) e desenvolven unha arte libre ou provocativa.\nEntre os literatos que recibiron o cualificativo de \"malditos\" estar\u00edan tam\u00e9n, \u00e1 parte de Verlaine e do seu grupo, escritores como Charles Baudelaire, Fran\u00e7ois Villon, Thomas Chatterton, Aloysius Bertrand, G\u00e9rard de Nerval, o conde de Lautr\u00e9amont, Petrus Borel, Charles Cros, Germain Nouveau, Antonin Artaud, \u00c9mile Nelligan, Armand Robin, Rodrigo P\u00e9rez Cambre, Innokienti \u00c1nnienski, John Keats, Federico Garc\u00eda Lorca, Alejandra Pizarnik, Fogwill, Edgar Allan Poe, Ra\u00fal G\u00f3mez Jattin, Leopoldo Mar\u00eda Panero, entre outros."}
{"id": "362061", "revid": "27155", "url": "https://gl.wikipedia.org/wiki?curid=362061", "title": "Tisan\u00f3pteros", "text": "Os tisan\u00f3pteros (Thysanoptera), xeralmente chamados trips, son unha orde de insectos diminutos e delgados con \u00e1s con flocos. Desa caracter\u00edstica das \u00e1s procede o seu nome cient\u00edfico, derivado do grego \u03b8\u03cd\u03c3\u03b1\u03bd\u03bf\u03c2 \"thysanos\" 'floco' + \u03c0\u03c4\u03b5\u03c1\u03cc\u03bd \"pteron\" '\u00e1'. Alim\u00e9ntanse dunha gran variedade de plantas e animais pinch\u00e1ndoos e zugando o seu contido. Moitas especies de trips consid\u00e9ranse pragas agr\u00edcolas, xa que se alimentan de plantas con valor comercial. Algunhas especies de trips alim\u00e9ntanse doutros insectos ou \u00e1caros e consid\u00e9ranse beneficiosas, mentes que algunhas se alimentan de esporas de fungos ou de pole. Foron descritas aproximadamente 6.000 especies. Xeralmente son diminutos (de 1\u00a0mm de longo ou menos) e poden voar a grandes distancias axudados polo vento. Nas condici\u00f3ns m\u00e1is axeitadas, como as dos invernadoiros, moitas especies poden incrementar exponencialmente a s\u00faa poboaci\u00f3n e formar grandes enxames debido \u00e1 falta de depredadores naturais, o que os fai unha molestia para os humanos.\nMorfolox\u00eda e clasificaci\u00f3n.\nCaracter\u00edsticas.\nSon pequenos insectos hemimet\u00e1bolos cun plan corporal distintivo con forma de xaruto coas constrici\u00f3ns transversais t\u00edpicas dos insectos. O seu tama\u00f1o vai de 0,5 a 14\u00a0mm de lonxitude para os trips predadores m\u00e1is grandes, pero a maior\u00eda dos trips son de 1\u00a0mm de longo. Os trips que poden voar te\u00f1en dous pares de \u00e1s similares con flocos de peli\u00f1os nas marxes. As s\u00faas patas xeralmente acaban en dous segmentos tarsais cunha estrutura semellante a unha ves\u00edcula chamada arolio (\"arolium\") no pretarso. Esta estrutura \u00e9 reversible por medio da presi\u00f3n da hemolinfa, o que permite ao insecto cami\u00f1ar por superficies verticais.\nTe\u00f1en pezas bucais asim\u00e9tricas, que son tam\u00e9n exclusivas deste grupo. A diferenza dos Hemiptera, a mand\u00edbula dereita dos trips est\u00e1 reducida e \u00e9 vestixial e nalgunhas especies est\u00e1 completamente ausente. A mand\u00edbula esquerda \u00e9 maior e forma un estreito estilete usado para perforar as c\u00e9lulas dos tecidos dos que se alimenta. Algunhas especies poden despois inxectar encimas dixestivas a medida que os estiletes maxilares e a hipofarinxe son inseridos no burato para drenar os flu\u00eddos celulares. Este proceso deixa unha distintiva cicatriz prateada ou bronc\u00ednea sobre a superficie dos talos e follas nas que se alimenta o trip.\nOs tisan\u00f3pteros div\u00eddense en d\u00faas subordes: Terebrantia e Tubulifera. Estes poden distinguirse por caracter\u00edsticas morfol\u00f3xicas, comportamentais e de desenvolvemento. Os Tubulifera poden identificarse polo seu caracter\u00edstico segmento abdominal apical con forma de tubo, a posta de ovos sobre a superficie das follas e os seus tres estadios \"pupais\". As femias das oito familias dos Terebrantia pos\u00faen un ovipositor con forma de serra no segmento abdominal anteapical, po\u00f1en os ovos dentro dos tecidos das plantas e te\u00f1en dous estadios \"pupais\".\nEvoluci\u00f3n e sistem\u00e1tica.\nOs Thysanoptera foron descritos en 1744 como o x\u00e9nero \"Physapus\" por De Geer e despois renomeados como \"Thrips\" por Linneo en 1758. En 1836 Haliday promoveu o x\u00e9nero \u00e1 categor\u00eda taxon\u00f3mica de orde, cambi\u00e1ndolle o nome a Thysanoptera. Actualmente reco\u00f1\u00e9cense unhas 6.000 especies de trips, agrupadas en 777 x\u00e9neros existentes e 60 x\u00e9neros f\u00f3siles.\nOs f\u00f3siles relacionados cos trips m\u00e1is antigos rem\u00f3ntanse ao Permiano (\"Permothrips longipennis\" Martynov, 1935). No Cret\u00e1ceo inicial, os verdadeiros trips fix\u00e9ronse m\u00e1is abundantes. A familia existente Merothripidae lembra m\u00e1is a estes tisan\u00f3pteros ancestrais, e son probablemente basais \u00e1 orde.\nAs seguintes familias son as reco\u00f1ecidas actualmente (en 2013):\nBhatti elaborou unha clasificaci\u00f3n alternativa baseada nas caracter\u00edsticas morfol\u00f3xicas, que divide o grupo en d\u00faas subordes e 40 familias. Esta clasificaci\u00f3n foi menos aceptada polos tax\u00f3nomos, xa que pode estar influ\u00edda por unha evoluci\u00f3n converxente e non segue os principios filoxen\u00e9ticos de clasificaci\u00f3n.\nEcolox\u00eda.\nHistoria natural.\nOs trips crese que descenden dun antepasado micet\u00f3filo (comedor de fungos) que viviu no Mesozoico, e moitos grupos a\u00ednda se alimentan de fungos e involuntariamente distrib\u00faen as esporas f\u00fanxicas, pero a maior\u00eda das investigaci\u00f3ns sobre eles centr\u00e1ronse nas especies que se alimentan de ou en asociaci\u00f3n con plantas agr\u00edcolas economicamente significativas. Alg\u00fans trips son predadores, pero a maior\u00eda son fit\u00f3fagos que se alimentan de pole e dos cloroplastos que obte\u00f1en da capa externa epid\u00e9rmica da planta e de c\u00e9lulas do mes\u00f3filo das follas. Estas especies son organismos diminutos que prefiren alimentarse dos gromos moi empaquetados en crecemento. Alim\u00e9ntanse xeralmente ao longo do nervio principal ou dos secundarios das follas e p\u00e9talos.\nOs trips que se alimentan de follas poden ser responsables da polinizaci\u00f3n da planta mentres se alimentan, pero a s\u00faa contribuci\u00f3n (negativa) m\u00e1is obvia ao seu ecosistema \u00e9 o dano que poden causar ao alimentarse. Este impacto pode variar pola amplitude da selecci\u00f3n de especies das que se alimenta, xa que hai unha considerable amplitude en afinidade de h\u00f3spedes nesta orde, e mesmo entre especies, variando o grao de fidelidade que te\u00f1en por un h\u00f3spede determinado. A familia Thripidae \u00e9 especialmente salientable pola grande amplitude de h\u00f3spedes dos seus membros; de feito, a maior\u00eda dos trips que causan pragas pertence a esta familia.\nA\u00ednda que est\u00e1 pouco documentado, crese que a comunicaci\u00f3n qu\u00edmica \u00e9 importante para o grupo. No intestino posterior prod\u00facense unhas secreci\u00f3ns anais, que se liberan polas sedas posteriores como disuasi\u00f3n para os depredadores. Moitos trips forman bugallas nas plantas cando se alimentan ou po\u00f1en nelas os ovos. Alg\u00fans dos Phlaeothripidae formadores de bugallas, como os dos x\u00e9neros \"Kladothrips\" e \"Oncothrips\" forman grupos eusociais similares a colonias de formigas, con ra\u00ed\u00f1as reprodutoras e castas de soldados non reprodutores.\nCiclo de vida.\nA rapidez con que os trips realizan o seu ciclo de desnevolvemento depende moito das condici\u00f3ns ambientais, como a temperatura e a calidade nutricional das s\u00faas fontes de alimentos. O ciclo empeza con ovos, que son extremadamente pequenos (duns 0,2\u00a0mm de longo) e con forma de ril. A eclosi\u00f3n ten lugar desde s\u00f3 un d\u00eda despois ata varias semanas. As femias da suborde Terebrantia est\u00e1n equipadas cun ovipositor, que usan para cortar os tecidos das plantas e formar fendas e po\u00f1er nelas os ovos, un en cada fenda. As femias da suborde Tubulifera carecen de ovipositor e po\u00f1en os seus ovos un por un ou en pequenos grupos na superficie exterior das plantas. Os trips pasan despois por dous \u00ednstares sen \u00e1s ou ninfas.\nComo son insectos hemimetabolos, os Thysanoptera non sofren unha metamorfose completa, pero pasan por un estadio similar no cal non se alimentan e son case inm\u00f3biles. Ambas as subordes de trips pasan primeiro por un curto estadio prepupal que dura como m\u00e1ximo un d\u00eda, durante o cal buscan gretas escuras nas plantas, agoch\u00e1ndose en xemas de flores estreitamente empaquetadas ou baixo codias, ou baixan da planta e escavan entre a capa de follas ca\u00eddas do chan ou no solo solto. Alg\u00fans trips despois constr\u00faen unha cuberta pupal ou casulo. Nos trips terebrantios, v\u00e9n despois un \u00ednstar pupal, mentres que nos tubul\u00edferos, hai dous estadios pupais. Durante estes estadios, crecen as xemas das \u00e1s e estruturas reprodutoras e maduran \u00e1s formas adultas.\nTodos os x\u00e9neros descritos de trips son organismos haplodiploides que poden realizar a partenox\u00e9nese, e alg\u00fans presentan arrenotoquia e outros telitoquia. Nalg\u00fans casos viven neles bacterias endosimbi\u00f3ticas que determinan o sexo do x\u00e9nero \"Wolbachia\", que xogan un papel na definici\u00f3n do modo reprodutor dalgunhas poboaci\u00f3n de trips. Por exemplo, varias especies que normalmente te\u00f1en machos e femias establec\u00e9ronse en Norteam\u00e9rica con s\u00f3 membros dun sexo.\nCando ten lugar o apareamento, este pode durar de minutos a horas. A maior\u00eda das femias de trips te\u00f1en un per\u00edodo de preoviposici\u00f3n que dura dun d\u00eda a unha semana durante o cal maduran os ovos e antes do cal non poden aparearse.\nImpacto para os humanos.\nMoitos trips son pragas de cultivos agr\u00edcolas debido aos danos causados pola alimentaci\u00f3n en flores en desenvolvemento ou vexetais, causando decoloraci\u00f3n, deformidades e unha venda m\u00e1is dif\u00edcil do produto. Os trips poden tam\u00e9n servir como vectores de enfermidades das plantas, como as cauisadas por \"Tospovirus\". Co\u00f1\u00e9cense uns 20 virus que infectan plantas tansmitidos por trips. Estes virus envoltos est\u00e1n considerados entre alg\u00fans dos pat\u00f3xenos de plantas emerxentes m\u00e1is dani\u00f1os en todo o mundo. O trip \"Frankliniella occidentalis\", que agora ten unha distribuci\u00f3n mundial, consid\u00e9rase o vector primario de enfermidades primarias causadas por \"Tospovirus\".\nEsta explosi\u00f3n global da \u00e1rea de distribuci\u00f3n de especies de trips non \u00e9 rara, xa que o seu tama\u00f1o pequeno e a s\u00faa predisposici\u00f3n cara a sitios encerrados fan que sexan dif\u00edciles de detectar durante a inspecci\u00f3n fitosanitaria. Cando isto se combina coa crecente globalizaci\u00f3n do comercio e o crecemento da agricultura de invernadoiro, non sorprende que os trips estean entre o grupo de especies invasoras de m\u00e1is r\u00e1pido crecemento no mundo. Son exemplos deste espallamento mundial as especies \"Frankliniella occidentalis\", \"Scirtothrips dorsalis\" e \"Thrips palmi\".\nOs trips desenvolven doadamente resistencia aos pesticidas e hai unha constante investigaci\u00f3n para procurar a maneira de controlalos. Isto fai que os trips sexan modelos ideais para comprobar a efectividade de novos pesticidas e m\u00e9todos de control.\nOs trips que se alimentan de flores son atra\u00eddos por flores de vivas cores (como o branco, azul e, especialmente, amarelo). Non \u00e9 infrecuente nalgunhas especies (por exemplo, \"Frankliniella tritici\" e \"Limothrips cerealium\", que \"piquen\" aos humanos en ditas circunstancias. A\u00ednda que ningunha especie se alimenta de sangue nin transmite enfermidades a animais, producen irritaci\u00f3n na pel.\nA\u00ednda que moitos trips se consideran pragas, alg\u00fans tam\u00e9n axudan \u00e1 polinizaci\u00f3n das plantas. A especie \"Thrips setipennis\" \u00e9 o \u00fanico polinizador da planta \"Wilkiea huegeliana\", que \u00e9 unha pequena \u00e1rbore ou arbusto unisexual que florece anualmente nos bosques pluviais do leste de Australia. En Australia, \"T. setipennis\" serve como polinizador obrigado doutras plantas do bosque, como \"Rapanea howittiana\" e \"Rapanea variabilis.\" Os trips son tam\u00e9n os polinizadores primarios de plantas da familia \"Ericaceae\"\nControl dos trips.\nDebido ao seu pequeno tama\u00f1o e alta taxa de reproduci\u00f3n, os trips son dif\u00edciles de controlar usando os controis biol\u00f3xicos de pragas cl\u00e1sicos. Todos os predadores deben ser o suficientemente pequenos e delgados como para penetrar nas fendas onde se agochan os trips cando se alimentan, e ent\u00f3n poden depredar os ovos e larvas. S\u00f3 d\u00faas familias de himen\u00f3pteros parasitoides parasitan os ovos e larvas, os Eulophidae e os Trichogrammatidae. Outros axentes de biocontrol dos trips adultos e larvas incl\u00faen as avespas Anthocoridae do x\u00e9nero \"Orius\" e os \u00e1caros Phytoseiidae. Son \u00fatiles cando se quere facer un uso limitado de pesticidas para controlar os trips nos campos e invernadoiros. Outra estratexia efectiva contra as pragas de trips son insecticidas biol\u00f3xicos, como os fungos \"Beauveria bassiana\" ou \"Verticillium lecanii\". Un esprai de xab\u00f3n insecticida \u00e9 efectivo contra os trips. Cient\u00edficos xaponeses informaron que hai unha diminuci\u00f3n efectiva das larvas e adultos do trip do mel\u00f3n cando se ilumina as plantas con luz vermella."}
{"id": "362063", "revid": "27155", "url": "https://gl.wikipedia.org/wiki?curid=362063", "title": "Tisan\u00f3ptero", "text": ""}
{"id": "362064", "revid": "27155", "url": "https://gl.wikipedia.org/wiki?curid=362064", "title": "Thysanoptera", "text": ""}
{"id": "362065", "revid": "89787", "url": "https://gl.wikipedia.org/wiki?curid=362065", "title": "Cami\u00f1o de Fisterra-Mux\u00eda", "text": "O Cami\u00f1o de Fisterra \u00e9 o \u00fanico dos Cami\u00f1os de Santiago con orixe na cidade de Compostela. Realmente, tr\u00e1tase da continuaci\u00f3n, prolongaci\u00f3n ou ep\u00edlogo dos diferentes Cami\u00f1os e, de feito, hai unha tendencia a non conceder a categor\u00eda de \"Cami\u00f1o de Santiago\" a este itinerario, e mesmo a cualificalo como pag\u00e1n ou profano, en contraposici\u00f3n \u00f3 car\u00e1cter relixioso doutros itinerarios que si se dirixen cara o Ap\u00f3stolo , unha vez alcanzada a meta da peregrinaci\u00f3n a Santiago. Tras visitar \u00f3 Ap\u00f3stolo na catedral, numerosos peregrinos deciden continuar a ruta para rematar a s\u00faa viaxe en Fisterra ou en Mux\u00eda.\nCon este Cami\u00f1o, os peregrinos que se dirixen a Fisterra pretenden alcanzar a fin do mundo antigo, o \"finis terrae\". Os que optan por cami\u00f1ar cara Mux\u00eda buscan visitar o santuario da Virxe da Barca, onde a tradici\u00f3n di que quedou petrificada a a barca na que a Virxe veu animar a Santiago na s\u00faa predicaci\u00f3n en Galicia; a barca ser\u00eda o que hoxe se co\u00f1ece como a Pedra de abalar, a vela ser\u00eda a \"Pedra dos Cadr\u00eds\" e unha terceira pedra co\u00f1\u00e9cese como a \"Pedra do Tem\u00f3n\".\nHistoria.\nCo\u00f1\u00e9cense relatos, xa desde o s\u00e9culo XIV, de peregrinos m\u00e1is ou menos ilustres que chegaron ata Fisterra continuando a s\u00faa peregrinaci\u00f3n a Compostela. As\u00ed, de 1355 \u00e9 a descrici\u00f3n da s\u00faa viaxe do h\u00fangaro Xurxo Grisaphan; de 1466-1467, a viaxe de Le\u00f3n de Rosmithal, procedente de Bohemia; de cara 1584, a do alem\u00e1n Erich Lassota; no s\u00e9culo XVII, 1670, tam\u00e9n fixo esta viaxe o crego Domenico Laffi, de Bolo\u00f1a, e as\u00ed outros nobres e relixiosos europeos. Domenico Laffi describe o itinerario que deben seguir os peregrinos italianos ata Santiago e Fisterra : \"Preparamos buenas provisiones de pan y vino y salimos por la puerta situada hacia el Mediod\u00eda, dirigi\u00e9ndonos hacia poniente\"\" .\nAdemais destes documentos escritos, tam\u00e9n existen outras mostras hist\u00f3ricas que recollen a presenza dos peregrinos nesta ruta. As\u00ed, por exemplo, os diversos hospitais de peregrinos que deberon existir nas localidades polas que discorre deixaron a s\u00faa pegada na toponimia, como aconteceu co lugar de Hospital, en Dumbr\u00eda, e na existencia demostrada doutros hospitais en Cee, Corcubi\u00f3n e Fisterra. Tam\u00e9n houbo hospital de peregrinos en Fisterra, a car\u00f3n da igrexa de Santa Mar\u00eda das Areas. Outros top\u00f3nimos posiblemente relacionados ser\u00edan os lugares do \"Cami\u00f1o Real\" e \"Portocami\u00f1o\".\nTam\u00e9n, a tradici\u00f3n oral recolleu a relaci\u00f3n coa \"translatio\" e a presenza dos disc\u00edpulos do Ap\u00f3stolo nestas terras, e as\u00ed, o C\u00f3dice Calixtino (no seu Libro III, Cap\u00edtulo I) incl\u00fae a lenda da traslaci\u00f3n do corpo do Ap\u00f3stolo desde \"Dugium\" (hoxe Duio, tam\u00e9n en Dumbr\u00eda) cara Compostela. Finalmente, tam\u00e9n hai constancia de condenas impostas por tribunais europeos medievais consistentes en peregrinar a Fisterra ou Santo Andr\u00e9 de Teixido, entre outros lugares santos.\nOutra lenda que relaciona estes lugares co Ap\u00f3stolo \u00e9 a da aparici\u00f3n da Virxe do Pilar a Santiago en Mux\u00eda, da que xa falamos.\nXa en tempos m\u00e1is recentes pero moito antes da revitalizaci\u00f3n dos Cami\u00f1os co gallo do Xacobeo 1993, un dos primeiros libros que estudaron en profundidade as peregrinaci\u00f3ns xacobeas foi o titulado \"Las peregrinaciones jacobeas\", escrito por Luciano Huidobro Serna en tres tomos, entre 1949 e 1951. Neste texto xa se describe a ruta entre Santiago e Fisterra (px. 300 a 316 do tomo III), se ben non menciona a desviaci\u00f3n a Mux\u00eda.\nItinerario.\nA distancia a percorrer \u00e9 duns 89\u00a0km se se segue a ruta de Fisterra e duns 87\u00a0km se se segue a de Mux\u00eda; se, como \u00e9 com\u00fan, se completa o Cami\u00f1o indo desde Fisterra a Mux\u00eda, falar\u00edamos xa duns 119\u00a0km .\nAs diferentes Gu\u00edas publicadas adoitan dividir a ruta en tres etapas ata Fisterra, m\u00e1is unha cuarta desde Fisterra a Mux\u00eda, pero esta divisi\u00f3n obedece \u00f3 reducido n\u00famero de albergues intermedios que hab\u00eda ata hai ben pouco, e situados s\u00f3 nas localidades m\u00e1is importantes (Negreira e Olveiroa), o que obrigaba a facer etapas moi longas, da orde de 33\u201335\u00a0km, excepto a primeira, de tan s\u00f3 21\u00a0km. Ata o Xacobeo de 2010, o Cami\u00f1o s\u00f3 contaba con oito albergues, catro deles localizados en Fisterra ou Mux\u00eda e outros catro en localidades intermedias ; nese mesmo ano do Xacobeo de 2010 abr\u00edronse outros oito , tanto en destino como noutros puntos intermedios, e en 2011 alcanzouse a cifra de 19 albergues, entre p\u00fablicos e privados. Isto permite \u00f3 peregrino redistribu\u00edr as etapas dunha forma menos r\u00edxida e m\u00e1is razoable, en funci\u00f3n do esforzo que cada quen estea disposto a realizar e do tempo dispo\u00f1ible para facer o Cami\u00f1o.\n\u00c1 dificultade que representa para o peregrino a extensi\u00f3n xa citada das etapas desta ruta, que representa un verdadeiro esforzo, s\u00famase o feito de que abundan os tramos de ata varios quil\u00f3metros sen ning\u00fan servizo de restauraci\u00f3n ou de venda de alimentos. As\u00ed mesmo, o reducido n\u00famero de peregrinos explica o deficiente mantemento do cami\u00f1o en numerosos tramos .\nNos \u00faltimos anos naceu a tendencia de facer esta ruta tam\u00e9n en sentido inverso, desde a costa, sexa Fisterra ou Mux\u00eda, ata Santiago. En calquera caso, c\u00f3mpre advertir que non se poder\u00e1 recibir a \"Compostela\", dado que non se cumpre o requisito de facer, andando, os \u00faltimos 100\u00a0km, como m\u00ednimo, pero si que a pode obter se fai o itinerario completo Fisterra-Mux\u00eda-Santiago ou Mux\u00eda-Fisterra-Santiago, pois xa superar\u00eda amplamente os 100\u00a0km. Non obstante, os concellos de Fisterra e de Mux\u00eda entregan \u00f3s peregrinos cadanseu documento que acredita ter feito o Cami\u00f1o, a \"Fisterrana\" e a \"Muxiana\", respectivamente.\nA sinalizaci\u00f3n resulta, en xeral, m\u00e1is que suficiente, a\u00ednda que na sa\u00edda desde o Obradoiro non hai indicaci\u00f3ns, e alg\u00fan que outro tramo poida dar lugar a confusi\u00f3n. No tramo entre Fisterra e Mux\u00eda, os fitos quilom\u00e9tricos sinalan o sentido e as distancias en \u00e1mbalas direcci\u00f3ns.\nO Cami\u00f1o de Fisterra cruza terras de dez concellos: ademais do propio Santiago, pasa por Ames, Negreira, Santa Comba, Mazaricos, Dumbr\u00eda, Cee, Corcubi\u00f3n, Fisterra e Mux\u00eda.\n1\u00aa etapa: Santiago de Compostela - Negreira.\n\u00a0Santiago de Compostela - A Ponte Sarela - Sarela de Abaixo - As Moas de Abaixo - O Carballal - Roxos - Quint\u00e1ns - Portela - Ventosa - O Lombao - Pedras - Augapesada - Carballo - Trasmonte - Reino - Burgueiros - A Ponte Maceira - Os Outeiros - A Barca - A Chancela - Negreira\u00a0\nO itinerario comeza ante a Catedral, na propia praza do Obradoiro, dirix\u00edndose \u00e1 esquina entre o Hostal dos Reis Cat\u00f3licos e o Pazo de Raxoi para coller a r\u00faa das Hortas. Neste punto, onde hoxe discorren as r\u00faas de Entrerr\u00edos e da Trindade, abr\u00edase na muralla da cidade a \"Porta do Santo Peregrino\" ou \"Porta da Trindade\" e, moi cerca, a car\u00f3n da Igrexa de San Frutuoso, o cemiterio de peregrinos , hoxe convertido en xard\u00edn.\nO peregrino baixa pola r\u00faa das Hortas, na que pode observar un bo n\u00famero de marcas de propiedade nas casas de \u00e1mbalas beiras da r\u00faa . Cruza As Galeras e avanza polas r\u00faas Cruceiro do Galo e de San Lourenzo ata chegar \u00e1 Carballeira do mesmo nome, que o recibe do convento franciscano de San Lourenzo de Trasouto, hoxe convertido en pazo. Como xa se dixo, nesta carballeira se atopan os primeiros fitos quilom\u00e9tricos deste Cami\u00f1o indicando a distancia a percorrer ata Fisterra (88,139\u00a0km) e Mux\u00eda (86,337\u00a0km).\nDeixando \u00e1 esquerda o Pazo de San Lourenzo, desc\u00e9ndese pola Costa do Cano cara o r\u00edo Sarela; tras cruzar A Ponte Sarela p\u00e1sase xunto a unha vella f\u00e1brica de curtidos, hoxe en ru\u00ednas, e, pouco despois, polo lugar de Sarela de Abaixo, ambas na parroquia de San Paio, a\u00ednda no concello de Santiago. Desde aqu\u00ed o peregrino poder\u00e1 ver por \u00faltima vez as torres da catedral de Santiago.\nA un par de quil\u00f3metros chega \u00f3 lugar das Moas de Abaixo, xa na parroquia de Figueiras, tam\u00e9n do concello de Santiago. Segue polo Carballal, outra parroquia de Santiago de Compostela, e por Roxos, Quint\u00e1ns e Portela, tres lugares da parroquia compostel\u00e1 de Villestro, para chegar por fin \u00f3 primeiro bar restaurante da etapa, tras uns 10\u00a0km de cami\u00f1ada.\nO Cami\u00f1o deixa o concello de Santiago e entra agora no de Ames. Tras un leve ascenso ata Ventosa, na parroquia de Covas debe seguirse un longo ramo de asfalto ata o lugar do Lombao, a\u00ednda en Covas. Segue pola estrada polos lugares de Pedras e Augapesada, xa na parroquia de Ames. Rosal\u00eda de Castro pasou temporadas da s\u00faa infancia na lindeira parroquia de Orto\u00f1o.\nToca agora unha forte subida, a \u00fanica dificultade real desta etapa, cara o Alto do Mar de Ovellas, de 272 m de altitude. Tras cruzar o Rego dos Pasos comeza un longo ascenso de m\u00e1is de 2,5\u00a0km e 215 m de desnivel, no que varios bancos de cemento poden servir de repouso \u00f3 peregrino . Alcanzado o cumio, s\u00e9guese por asfalto en continuado descenso ata Carballo, Trasmonte, Reino e Burgueiros, os catro na parroquia de Trasmonte (Ames).\nCh\u00e9gase as\u00ed \u00f3 lugar da Ponte Maceira, xa na parroquia de Agr\u00f3n, a\u00ednda no concello de Ames. A Ponte Maceira \u00e9 en realidade un \u00fanico n\u00facleo urbano dividido administrativamente en dous polo r\u00edo Tambre. Unha parte pertence a Ames e a outra, m\u00e1is historiada e con edificios m\u00e1is nobres, \u00e9 A Ponte Maceira da parroquia de Portor, Negreira, pola que o Cami\u00f1o entra neste concello.\nA ponte que identifica o lugar, a \"Ponte Vella\" cruza o r\u00edo Tambre, linde natural entre os concellos de Ames e Negreira. De orixe romana pero moi modificado posteriormente (na Idade Media e nos s\u00e9culos XIV e XVIII), era o paso obrigado para cruzar o r\u00edo desde Santiago cara a Costa da Morte.\nConta a lenda -recollida por vez primeira no Libro III do C\u00f3dice Calixtino- que os disc\u00edpulos do Ap\u00f3stolo Santiago vi\u00f1an de Duio co seu corpo cara o que s\u00e9culos despois ser\u00eda Compostela, perseguidos polos lexionarios romanos que quer\u00edan darlles morte. Por fin alcanzaron e cruzaron a Ponte Maceira levando os romanos cabo deles pero, cando estes intentaron cruzar a ponte, esta veuse abaixo causando a morte de todos eles e garantindo as\u00ed a supervivencia dos cristi\u00e1ns. O derrubamento da ponte pola intercesi\u00f3n divina quedou reflictido no escudo do concello, onde se ve a ponte rota, un romano a un lado e a cruz do cristi\u00e1ns \u00f3 outro e, no medio, a cuncha que simboliza \u00f3 Ap\u00f3stolo .\nUnha vez atravesada a \"Ponte Vella\", o Cami\u00f1o entra agora no concello de Negreira e na comarca da Barcala. Avanza \u00e1 beira do Tambre e pasa baixo o viaduto da estrada AC-450, pasa polos lugares dos Outeiros (na parroquia de Portor) e da Barca e A Chancela (ambas na parroquia de Logrosa).\nA etapa chega \u00f3 seu fin e entra en Negreira pola avenida de Santiago. Os peregrinos que queiran dormir no albergue p\u00fablico deber\u00e1n atravesar a cidade, xa que este se atopa \u00e1 sa\u00edda de Negreira; na cidade existen outros sete albergues privados.\n2\u00aa etapa: Negreira \u2013 Olveiroa.\n\u00a0Negreira \u2013 Zas \u2013 O Cami\u00f1o Real \u2013 O Rapote \u2013 A Pena \u2013 Piaxe \u2013 Portocami\u00f1o \u2013 Vilaser\u00edo \u2013 O Cornado - Santa Mari\u00f1a - Bo Xes\u00fas - A Gueima - Vilar de Castro - As Abeleiroas - Moll\u00f3n - A Ponte Olveira - Olveiroa\u00a0\nTr\u00e1tase dunha longa etapa (32\u201334\u00a0km, segundo as fontes) que adoita dividirse en d\u00faas, facendo noite nalg\u00fan lugar intermedio, como Vilaser\u00edo ou Santa Mari\u00f1a, a\u00ednda que a primeira opci\u00f3n cae demasiado cerca do punto de partida e a segunda leva \u00f3 peregrino a unha localidade sen apenas servizos. O primeiro terzo, ata Vilaser\u00edo, faise en suave pero continua ascensi\u00f3n pero o resto do traxecto non ofrece dificultades especiais.\nO comezo da etapa depender\u00e1 de onde pernoctara o peregrino, pero pode situarse no centro da vila. Debe collerse a estrada ou Carreira de San Mauro, que en tempos foi Cami\u00f1o Real, cara o pazo do Cot\u00f3n, baixo cuxos arcos hai que pasar. O Pazo, do s\u00e9culo XIV, est\u00e1 unido \u00e1 igrexa de San Mauro por unha pasarela con tres arcos sobre a estrada, e toma o nome do lugar sobre o que est\u00e1 constru\u00eddo, O Cot\u00f3n (hoxe xa unido \u00f3 n\u00facleo urbano), de onde se sup\u00f3n natural o trobador Afonso Eanes do Coton.\nAxi\u00f1a se alcanza e cruza o r\u00edo Barcala, tomando a v\u00eda cara \u00e1 igrexa de San Xi\u00e1n (do s\u00e9culo XVIII) e, baixo a sombra dunha mesta carballeira, asc\u00e9ndese cara o Alto da Cruz. A seguir ch\u00e9gase \u00f3 n\u00facleo de San Mamede de Zas e, m\u00e1is adiante, d\u00e9ixase a un lado o lugar do Cami\u00f1o Real. A ruta contin\u00faa avanzando polo val de Barcala e chega \u00f3 lugar do Rapote (xa na parroquia de San Marti\u00f1o de Bro\u00f1o) e, tras un novo ascenso, \u00f3s da Pena e Piaxe, pasando ante a igrexa de San Mamede da Pena. O ascenso continuo levar\u00e1 logo \u00f3 peregrino a Portocami\u00f1o e, tras cruzar o r\u00edo Forx\u00e1n, ch\u00e9gase \u00f3 pouco a Vilaser\u00edo, xa na parroquia de Bugallido.\nComo dixemos, Vilaser\u00edo pode considerarse fin de etapa, e conta con albergues e servizos para o peregrino. De continuar a cami\u00f1ada, pasarase polo Cornado. Tras varios quil\u00f3metros sen servizos por corredoiras que poden estar intransitables en inverno, cr\u00fazase os regos da Barbeira e das Maro\u00f1as e alc\u00e1nzase \u00f3 pouco o lugar de Santa Mari\u00f1a das Maro\u00f1as, onde se abandona o concello de Negreira e se entra no de Mazaricos.\nC\u00f3mpre indicar que neste \u00faltimo tramo, o Cami\u00f1o atravesa durante no m\u00e1is de 800 metros polo extremo sur do concello de Santa Comba, concretamente por terras da parroquia de San Marti\u00f1o de Fontecada . De feito, no escudo de Santa Comba figuran d\u00faas cunchas de vieira, s\u00edmbolo cl\u00e1sico da peregrinaci\u00f3n xacobea, e entre os diferentes lugares do concello figura un co nome do Hospital, onde houbo un hospital de peregrinos .. S\u00e1bese igualmente que na capital municipal, na capela de Santa Catarina, a car\u00f3n da casa do concello, tam\u00e9n eran atendidos os peregrinos enfermos.\nPasada Santa Mari\u00f1a, hai que cruzar \u2013con precauci\u00f3n- a estrada AC-400 e pouco despois p\u00e1sase polos lugares de Bo Xes\u00fas e da Gueima. A seguir ch\u00e9gase a Vilar de Castro, a\u00ednda na parroquia das Maro\u00f1as.\nO Cami\u00f1o sobe agora \u00f3 Monte Aro e, superado o cumio, comeza un descenso que conducir\u00e1 \u00f3 peregrino ata Olveiroa, a fin da etapa. Durante este descenso, a paisaxe mostra \u00e1 dereita do Cami\u00f1o o encoro da Fervenza, constru\u00eddo en 1966 sobre o r\u00edo Xallas anegando terras dos concellos de Mazaricos, Dumbr\u00eda, Vimianzo e Zas.\nA seguir p\u00e1sase polos lugares de Campo Valado, Porteli\u00f1as e As Abeleiroas, as\u00ed como pola igrexa parroquial de San Cristovo de Corz\u00f3n. \u00d3 pouco alc\u00e1nzase o lugar de Moll\u00f3n e, por fin, o r\u00edo Xallas, linde dos concellos de Mazaricos e Dumbr\u00eda, no que entra agora o peregrino.\nTraspasada a ponte \u00e9ntrase na Ponte Olveira . Nesta localidade tivo lugar en 1809 unha cruenta batalla contra as tropas napole\u00f3nicas dentro da Guerra da Independencia espa\u00f1ola, cunha sonora derrota dos galegos sublevados.\nA\u00ednda c\u00f3mpre andar un \u00faltimo tramo ata chegar a Santiago de Olveiroa, pequena vila de trazado medieval na que se pode ver a igrexa de Santiago, de estrutura rom\u00e1nica e reconstru\u00edda no XVIII. A pequena vila restaurou recentemente o seu patrimonio de arquitectura tradicional, no que destacan os h\u00f3rreos centenarios, e actualmente est\u00e1 orientada \u00f3s servizos \u00f3s peregrinos, contando con albergues e establecementos de restauraci\u00f3n.\n3\u00aa etapa: Olveiroa \u2013 Fisterra.\n\u00a0Olveiroa \u2013 O Logoso \u2013 Hospital \u2013 Figueiroa - Os Cami\u00f1os Chans \u2013 Cee \u2013 Corcubi\u00f3n - -O Vilar \u2013 Amarela \u2013 Estorde \u2013 Sardi\u00f1eiro - Calcova \u2013 Fisterra \u2013 San Roque\u00a0\nEsta ser\u00e1 outra longa etapa, de case 35\u00a0km. Abandonando o lugar de Olveiroa, o Cami\u00f1o comeza seguindo durante un momento a beira do Xallas, tras cruzar un pequeno rego e ladeando a aba do monte Sino. Logo dunha suave subida chegar\u00e1 \u00f3 r\u00edo Hospital, que se cruza por unha moderna ponte no chamado Vao de Ripas, e deixa a compa\u00f1\u00eda do Xallas para seguir \u00e1 beira do r\u00edo Hospital.\n\u00d3 pouco ch\u00e9gase \u00f3 lugar do Logoso, pequena localidade que xa conta con servizos para o peregrino, \u00f3 p\u00e9 do Monte Castelo . A subida, que comezou \u00f3 salvar o r\u00edo Hospital, segue ata levar o peregrino ata o lugar de Hospital, top\u00f3nimo que reflicte a presenza dun hospital de peregrinos, xa documentado no s\u00e9culo XIII. Superado o lugar axi\u00f1a se chega \u00e1 estrada DP-3404, no punto onde o cami\u00f1o se bifurca (km 6 da etapa): \u00e1 dereita, se o peregrino se dirixe a Mux\u00eda, ou \u00e1 esquerda se contin\u00faa cara Fisterra. Neste artigo, o itinerario da etapa rematar\u00e1 en Fisterra . Dentro do imaxinario popular, cabe lembrar que as lendas sit\u00faan en Hospital a presenza dun monstro, chamado \"Vaker\" ou \"Vakner\", que devoraba os peregrinos que se atrev\u00edan a pasar polo lugar .\nA ruta cara Fisterra avanza, en prolongado descenso, pola estrada CP-2303, bordeando a central de Ferroatl\u00e1ntica e deixando a un lado, nas inmediaci\u00f3ns do Cami\u00f1o, o petr\u00f3glifo de Pedra Ancha, con representaci\u00f3ns de armas (espadas e alabardas) e cruciformes. Pouco despois cr\u00fazase o r\u00edo do Fragoso.\nA uns 2\u00a0km p\u00e1sase a car\u00f3n do cruceiro de Marco do Couto, antigo marco xurisdicional que marca o linde entre as parroquias de Dumbr\u00eda, que abandona agora o peregrino, e San Pedro de Buxantes, na que se interna.\nDesde este tramo do Cami\u00f1o p\u00f3dese divisar por primeira vez, al\u00e1 \u00f3 lonxe e se o tempo o permite, o mar e o faro de Fisterra. \u00c1 esquerda p\u00f3dese ver o monte Pindo.\nA seguir, a ruta chega \u00f3 Santuario de Nosa Se\u00f1ora das Neves, un dos lugares simb\u00f3licos do Cami\u00f1o. Situado no lugar de Figueiroa, na parroquia de Buxantes, tr\u00e1tase realmente dunha pequena capela, unha sinxela construci\u00f3n de finais do s\u00e9culo XV e reconstru\u00edda no XVIII. Co\u00f1eceuse tam\u00e9n como ermida da Nosa Se\u00f1ora da Fonte . Ref\u00edrese a unha fonte santa que hai a car\u00f3n da capela e \u00e1 que se atrib\u00fae a propiedade de aumentar a cantidade e calidade do leite das mulleres que beben nela, as\u00ed como das femias do gando dom\u00e9stico que abeberan al\u00ed . No interior da capela cons\u00e9rvase un gravado coa silueta dun p\u00e9, que a tradici\u00f3n popular atrib\u00fae a un peregrino franc\u00e9s que morreu neste lugar no seu cami\u00f1o cara Fisterra .\nO Cami\u00f1o contin\u00faa agora cun prolongado descenso, alternado con breves subidas. Nalg\u00fan momento, que non se sinaliza, o peregrino deixa o concello de Dumbr\u00eda e entra no de Cee, para chegar logo \u00e1 ermida de San Pedro M\u00e1rtir, na parroquia da Pereiri\u00f1a; tr\u00e1tase dunha pequena capela do s\u00e9culo XVII tam\u00e9n dotada dunha fonte milagreira, cuxa auga cura as dores de cabeza e a reuma. Segue o descenso e alc\u00e1nzase o cruceiro da Armada e, m\u00e1is adiante, o lugar dos Cami\u00f1os Chans, na parroquia de Brens, onde acaba o pronunciado descenso que vi\u00f1a desde o cruceiro da Armada, unha vez que se alcanza, case, o nivel do mar.\nMoi preto xa, ch\u00e9gase a Cee, onde o peregrino poder\u00e1 atopar t\u00f3dolos servizos que precise. Pode, tam\u00e9n, dividir aqu\u00ed esta etapa, unha vez andados 19,5\u00a0km desde a sa\u00edda en Olveiroa, ou facelo na inmediata vila de Corcubi\u00f3n. En Cee c\u00f3mpre visitar a igrexa de Santa Mar\u00eda de Xunqueira, do s\u00e9culo XVI e con capela maior de estilo g\u00f3tico.\nO itinerario urbano por Cee leva \u00f3 peregrino ata o paseo mar\u00edtimo, e este ata Corcubi\u00f3n. C\u00f3mpre visitar aqu\u00ed, no casco antigo, a igrexa parroquial de San Marcos, orixinalmente rom\u00e1nica do s\u00e9culo XII, con elementos g\u00f3ticos e moi modificada en s\u00e9culos posteriores.\nNa sa\u00edda de Corcubi\u00f3n comeza unha curta pero forte pendente ata o campo de San Roque, pasando polo lugar do Vilar, na parroquia de San Pedro de Redonda, onde hai un albergue de peregrinos. Nesta continua sucesi\u00f3n de subidas e baixadas, o cami\u00f1o volve a descender para chegar \u00f3 lugar da Amarela e segue pola beirav\u00eda da estrada AC-552 para ir parar \u00e1 zona das praias de Estorde, de novo e por pouco tempo no concello de Cee para entrar, axi\u00f1a, no de Fisterra.\nO Cami\u00f1o cruza agora Sardi\u00f1eiro, onde pode haber algunha confusi\u00f3n coa sinalizaci\u00f3n, coa igrexa parroquial de San Xo\u00e1n, de estilo barroco (s. XVIII). A sa\u00edda faise polo antigo Cami\u00f1o Real, que evita cami\u00f1ar por asfalto pero pronto volve a seguir a estrada. Ach\u00e9gase \u00e1 praia de Tal\u00f3n e, \u00f3 pouco, descende \u00e1 praia de Langosteira, longa praia de m\u00e1is de 2\u00a0km, de area fina e augas limpas, cara \u00f3 interior da r\u00eda de Corcubi\u00f3n. Antes de baixar \u00e1 praia cr\u00fazase o lugar de Calcova (na parroquia de San Marti\u00f1o de Duio).\nA ruta percorre de principio a fin a praia de Langosteira. O itinerario oficial, marcado, faino por un sendero tralas dunas pero resulta habitual baixar \u00e1 area e facer este tramo a p\u00e9 de praia (mesmo recollendo as cunchas de vieira que aparecer\u00e1n entre a area). Pasada a praia, d\u00e9ixase atr\u00e1s o cruceiro de Baixar (do s. XVI) e o barrio de San Roque, para seguir polo paseo mar\u00edtimo da vila de Fisterra. Ch\u00e9gase as\u00ed ata a r\u00faa Real, onde se abre o albergue p\u00fablico e onde se pode solicitar a \"Fisterrana\".\nA\u00ednda lle quedan \u00f3 peregrino uns tres quil\u00f3metros de marcha, pois debe continuar ata alcanzar o faro de Fisterra. Tr\u00e1tase, ademais, dun tramo todo costa arriba e todo por asfalto. Na estrada que o leva ata al\u00ed ha pasar primeiro por diante da igrexa de Santa Mar\u00eda das Areas, cuxa primeira construci\u00f3n se data no s\u00e9culo XII con ampliaci\u00f3ns posteriores. A car\u00f3n da igrexa levantouse en 1479 o Hospital de Peregrinos da Nosa Se\u00f1ora do Rosario, do que hoxe apenas quedan restos; e no interior da mesma cust\u00f3diase a imaxe do Santo Cristo de Fisterra, o \"Cristo da barba dourada\". A lenda conta que a imaxe foi roubada por uns mari\u00f1os ingleses que non puideron escapar \u00f3 verse sorprendidos por unha forte treboada que s\u00f3 calmou cando botaron \u00f3 Cristo \u00f3 mar e foi rescatado polos mari\u00f1eiros do lugar. Tam\u00e9n se lle atrib\u00fae a conversi\u00f3n milagreira duns mouros que desembarcaron al\u00ed para profanar o templo. Na igrexa existe unha Porta Santa que no s\u00e9culo XV permit\u00eda alcanzar indulxencia plenaria \u00f3s peregrinos que a cruzaban.\nO Cami\u00f1o contin\u00faa cara o sur, ascendendo pola estrada, e pasa xunto un moderno monumento \u00f3 peregrino, estatua en bronce dun peregrino desafiando o vento. Tam\u00e9n se pasa xunto \u00e1 ermida de San Guillerme, da que s\u00f3 quedan as ru\u00ednas no alto do monte Facho. Conta a tradici\u00f3n que al\u00ed viviu un tempo Guillerme X, duque de Aquitania, que peregrinara a Santiago en 1137 e terminou morrendo \u00f3 chegar \u00e1 Catedral, dando p\u00e9 \u00f3 Romance de don Gaiferos. M\u00e1is probable semella ser que a ermida fose o resultado da cristianizaci\u00f3n dun lugar de culto pag\u00e1n relacionado co culto \u00f3 sol (\"Ara Solis\"). Tam\u00e9n se relaciona con ritos de fecundidade, conserv\u00e1ndose entre as ru\u00ednas unha gran lousa na que se deitaban os matrimonios que non consegu\u00edan ter fillos. Mart\u00edn Sarmiento f\u00edxose eco deste costume na s\u00faa \"Viaje a Galicia\" en 1745: \"No hace mucho tiempo, hab\u00eda una pila o cama de piedra en la que se echaban marido y mujer que, por est\u00e9riles, recurr\u00edan al Santo y a aquella ermita\"\". \u00d3 final, a ermida foi derru\u00edda no s\u00e9culo XVIII.\nE, por fin, ch\u00e9gase \u00f3 fin do Cami\u00f1o, onda o faro do cabo Fisterra, no que se sit\u00faa o fito quilom\u00e9trico dos 0,0\u00a0km. O faro foi constru\u00eddo en 1853 e no edificio da base at\u00f3pase o Centro de Informaci\u00f3n Tur\u00edstica, tendas para os turistas e bar.\nTradici\u00f3ns \u00f3 chegar a Fisterra.\nA tradici\u00f3n \u2013probablemente recente- imp\u00f3n certos rituais \u00f3 peregrino que chega a Fisterra :\nAlg\u00fans engaden tam\u00e9n a obriga de asistir a misa, esixible s\u00f3 \u00f3s peregrinos que fixeran o Cami\u00f1o por motivos relixiosos.\n\"Fisterrana\" e \"Muxiana\".\nComo xa se dixo, o peregrino que fai o Cami\u00f1o ata Fisterra ou Mux\u00eda non recibir\u00e1 a \"Compostela\" pero, no seu lugar, os concellos destas d\u00faas localidades estableceron hai anos unha acreditaci\u00f3n similar que certifica que o peregrino fixo esta ruta.\nO concello de Fisterra creou en 1997 a \"Fisterrana\", unha certificaci\u00f3n oficial que se concede no Albergue da localidade, acreditando que o peregrino chegou \u00f3 \"fin da terra\". Pola s\u00faa banda, o concello de Mux\u00eda creou en 2002 outra certificaci\u00f3n equivalente, a \"Muxiana\", que se concede na Oficina de Turismo local ou na Casa da Cultura.\nPara xustificar a realizaci\u00f3n do Cami\u00f1o, o peregrino deber\u00e1 presentar a credencial cu\u00f1ada nas distintas etapas, nas igrexas parroquiais, albergues, bares ou outros lugares, tal como se esixe nos outros Cami\u00f1os cara Santiago. Como credencial do peregrino vale a utilizada nos outros cami\u00f1os ou outros formatos que imprimen os concellos polos que transcorre o itinerario.\nParece ser que existe unha relaci\u00f3n temporal entre a creaci\u00f3n da \"Muxiana\" e a cat\u00e1strofe do petroleiro Prestige, no sentido de que a sona nacional e internacional que adquir\u00edu Mux\u00eda daquela trouxo consigo unha masiva chegada de voluntarios que quer\u00edan axudar na limpeza da costa, e de peregrinos que desexaban co\u00f1ecer o lugar e colaborar naquelas tarefas de limpeza. Nesta li\u00f1a, a \"Muxiana\" serv\u00eda para organizar un sistema de rexistro destes visitantes para poder darlles unha atenci\u00f3n adecuada ."}
{"id": "362066", "revid": "1131", "url": "https://gl.wikipedia.org/wiki?curid=362066", "title": "Universidad", "text": "Universidad foi unha revista publicada en Santiago de Compostela en 1922.\nHistoria e caracter\u00edsticas.\nSubtitulado \"Revista cient\u00edfico-literaria\", apareceu o 24 de febreiro de 1922. Era \u00f3rgano das Asociaci\u00f3ns oficias escolares da Universidade de Santiago de Compostela. Dirixida por Luis Pando Rivero. Entre os seus colaboradores figuraron Luis Blanco Rivero, Juan Barcia Caballero, Miguel Gil Casares, Francisco Pi\u00f1eiro P\u00e9rez, Jos\u00e9 Eleizegui L\u00f3pez, Lobo e Salvador Cabeza de Le\u00f3n."}
{"id": "362068", "revid": "89787", "url": "https://gl.wikipedia.org/wiki?curid=362068", "title": "Oczy Mlody", "text": "Oczy Mlody \u00e9 o d\u00e9cimo cuarto \u00e1lbum da banda estadounidense de rock alternativo The Flaming Lips, publicado o 13 de xaneiro de 2017 a trav\u00e9s do selo Warner Bros. Records nos Estados Unidos e de Bella Union no Reino Unido."}
{"id": "362071", "revid": "55340", "url": "https://gl.wikipedia.org/wiki?curid=362071", "title": "Solo (ximnasia)", "text": "Os exercicios de solo (tam\u00e9n denominados ximnasia a mans libres) \u00e9 unha das disciplinas que conforman o circu\u00edto de ximnasia art\u00edstica nas competici\u00f3ns deste deporte, masculinas e femininas. A abreviatura desta proba para os eventos ximn\u00e1sticos \u00e9 FX, polo termo en ingl\u00e9s \"floor exercise\". Un exercicio de solo est\u00e1 composto principalmente de elementos acrob\u00e1ticos, combinados con elementos ximn\u00e1sticos de forza e de equilibrio, elementos de flexibilidade, apoios investidos e combinaci\u00f3ns coreogr\u00e1ficas, formando un exercicio con ritmo armonioso. As ximnastas executan, sobre un tapiz cadrado que non poden traspasar, unha coreograf\u00eda de entre 70 e 90 segundos con acompa\u00f1amento musical, mentres que os homes realizan esta rutina cunha duraci\u00f3n entre 60 e 70 segundos sen m\u00fasica.\nNa modalidade feminina incl\u00fae elementos acrob\u00e1ticos, flexibilidade, de danza, saltos e xiros con cambios de direcci\u00f3n.\nDimensi\u00f3ns.\nAs caracter\u00edsticas dest a disciplina, que son iguais para a modalidade masculina e feminina, est\u00e1n fixadas pola Federaci\u00f3n Internacional de Ximnasia:"}
{"id": "362072", "revid": "89787", "url": "https://gl.wikipedia.org/wiki?curid=362072", "title": "The Terror", "text": "The Terror \u00e9 o d\u00e9cimo terceiro \u00e1lbum da banda estadounidense de rock alternativo The Flaming Lips, publicado o 1 de abril de 2013 a trav\u00e9s do selo Warner Bros. Records nos Estados Unidos e de Bella Union no Reino Unido. \u00c9 o seu derradeiro disco en contar co bater\u00eda Kliph Scurlock, que foi despedido do grupo un ano despois do seu lanzamento."}
{"id": "362073", "revid": "865", "url": "https://gl.wikipedia.org/wiki?curid=362073", "title": "Embryonic", "text": "Embryonic \u00e9 o d\u00e9cimo segundo \u00e1lbum da banda estadounidense de rock alternativo The Flaming Lips, publicado o 13 de outubro de 2009 a trav\u00e9s do selo Warner Bros. Records. Tr\u00e1tase do primeiro \u00e1lbum dobre editado polo grupo.\nDistintos artistas contribu\u00edron en varios dos temas do disco. O matem\u00e1tico alem\u00e1n Thorsten W\u00f6rmann contribu\u00edu na canci\u00f3n \"Gemini Syringes\", a banda de rock psicod\u00e9lico MGMT en \"Worm Mountain\", e Karen O (vocalista do tr\u00edo de rock alternativo Yeah Yeah Yeahs) nos temas \"I Can Be a Frog\" e \"Watching the Planets\". As contribuci\u00f3ns de Karen O foron gravadas por Wayne Coyne polo tel\u00e9fono.\nListaxe de canci\u00f3ns.\nNa edici\u00f3n normal todas as canci\u00f3ns est\u00e1n inclu\u00eddas nun \u00fanico disco, pero nas edici\u00f3ns \"deluxe\" e \"fur-pack\" div\u00eddense en dous, con 9 temas cada un."}
{"id": "362074", "revid": "109216", "url": "https://gl.wikipedia.org/wiki?curid=362074", "title": "Clouds Taste Metallic", "text": "Clouds Taste Metallic \u00e9 o s\u00e9timo \u00e1lbum da banda estadounidense de rock alternativo The Flaming Lips, publicado o 19 de setembro de 1995 a trav\u00e9s do selo Warner Bros. Records. \u00c9 o derradeiro disco do grupo en contar co guitarrista Ronald Jones, e tam\u00e9n o derradeiro en presentar \u00e1 banda cun estilo guitarreiro de rock alternativo. Este traballo act\u00faa como transici\u00f3n entre os seus primeiros discos roqueiros e o estilo que axudar\u00eda a impulsar \u00e1 banda cara territorios m\u00e1is comerciais, que aparecer\u00edan con \"The Soft Bulletin\" case catro anos despois de \"Clouds Taste Metallic\"."}
{"id": "362075", "revid": "1888", "url": "https://gl.wikipedia.org/wiki?curid=362075", "title": "Cuentos Nuevos", "text": "Cuentos Nuevos foi unha revista publicada en Santiago de Compostela en 1922.\nHistoria e caracter\u00edsticas.\nRevista literaria, apareceu o 24 de marzo de 1922. No seu primeiro n\u00famero publicou relatos de Rafael Dieste, Marcial Rodr\u00edguez Cebral e A. Casalva."}
{"id": "362076", "revid": "56817", "url": "https://gl.wikipedia.org/wiki?curid=362076", "title": "Zaireeka", "text": "Zaireeka \u00e9 o oitavo \u00e1lbum da banda estadounidense de rock alternativo The Flaming Lips, publicado o 28 de outubro de 1997 a trav\u00e9s do selo Warner Bros. Records. Tr\u00e1tase dun disco de rock experimental formado por catro CDs. Cada unha das oito canci\u00f3ns consiste en catro pistas est\u00e9reo, unha de cada CD. O \u00e1lbum foi dese\u00f1ado para ao ser reproducidos simultaneamente en catro sistemas de son separados, os catro discos producisen un son harm\u00f3xico. Os discos tam\u00e9n poden tocarse en diferentes combinaci\u00f3ns, omintindo un, dous ou tres deles. O seu t\u00edtulo \u00e9 unha mestura de d\u00faas palabras: \"Zaire\", elixida como un s\u00edmbolo de anarqu\u00eda despois de que Wayne Coyne escoitase na radio novas sobre a inestabilidade pol\u00edtica no pa\u00eds, e \"eureka\".\nListaxe de canci\u00f3ns.\nOs catro discos te\u00f1en a mesma listaxe de canci\u00f3ns. "}
{"id": "362077", "revid": "98629", "url": "https://gl.wikipedia.org/wiki?curid=362077", "title": "Hans Binder", "text": "Hans Binder (nado o 12 de xu\u00f1o de 1948 en Zell am Ziller, Innsbruck) \u00e9 un expiloto de F\u00f3rmula Un que competiu cos equipos Ensign, Wolf, Surtees e ATS.\nGa\u00f1ou o Campionato Europeo de F\u00f3rmula Ford en 1972 e pasou \u00e1 F\u00f3rmula 2 en 1976. Durante este ano correu no Gran Premio da s\u00faa casa e no GP do Xap\u00f3n. En fichou polo equipo Surtees e tam\u00e9n correu tres veces con ATS. Logo regresou a Surtees antes do final da tempada. En non puido cualificarse para o gran premio do seu pa\u00eds con ATS antes de desaparecer da escena da F\u00f3rmula Un.\nO seu irm\u00e1n Franz foi tam\u00e9n piloto de carreiras e o seu sobri\u00f1o Ren\u00e9 Binder competiu nas GP2 Series e o Campionato Alem\u00e1n de F\u00f3rmula Tres.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362096", "revid": "56817", "url": "https://gl.wikipedia.org/wiki?curid=362096", "title": "Valenciennes (hom\u00f3nimos)", "text": "Valenciennes \u00e9 un nome propio franc\u00e9s que pode referirse a:"}
{"id": "362097", "revid": "89787", "url": "https://gl.wikipedia.org/wiki?curid=362097", "title": "Ga\u00ebl Kakuta", "text": "Ga\u00ebl Kakuta, nado en Lille o 21 de xu\u00f1o de 1991, \u00e9 un futbolista franc\u00e9s. Xoga de centrocampista e o seu equipo actual \u00e9 o Hebei China Fortune.\nTraxectoria.\nO 17 de xaneiro de 2017 anunciouse a s\u00faa fichaxe polo Deportivo da Coru\u00f1a, cedido at\u00e9 o remate da tempada 2016\u201317 polo Hebei China Fortune F.C."}
{"id": "362103", "revid": "98629", "url": "https://gl.wikipedia.org/wiki?curid=362103", "title": "Larry Perkins", "text": "Larry Clifton Perkins (nado o 18 de marzo de 1950 en Murrayville, Victoria) \u00e9 un expiloto de carreiras e propietario dun equipo de Supercar V8 de Australia.\nBiograf\u00eda.\nCreceu nunha granxa en Cowangie na rexi\u00f3n de Mallee, Larry, era o fillo do piloto de carreiras Eddie Perkins que ga\u00f1ara en 1956 o RedeX Round Australia Trial, desenvolveu un amor polos coches desde unha idade temper\u00e1 e gust\u00e1balle xogar coa maquinaria agr\u00edcola. En 1970 foi recrutado como mec\u00e1nico/condutor por for Harry Firth para o equipo Holden Dealer Team, e a\u00ednda que non disputou moitas carreiras co equipo, competiu en Rallycross xunto ao piloto de equipo Peter Brock, tam\u00e9n implicouse co desenvolvemento do proxecto Holden LJ Torana GTR XU-1 V8 a mediados de 1972.\nLogo de ga\u00f1ar o campionato australiano das TAA Formula Ford \"Driver To Europe\" Series en 1971 e o Campionato de Australia de F\u00f3rmula 2 en 1972 (ambas veces nun Elfin 600), Perkins viaxou A Europa onde ga\u00f1ou o Campionato de Europa de F\u00f3rmula 3 de 1975. Tam\u00e9n competiu na F\u00f3rmula Un durante as tempadas , e . Logo de fracasar en asegurarse un asento permanente na F\u00f3rmula Un volveu a Australia, ga\u00f1ando as Rothmans International Series en 1979 nun Elfin MR8 para o equipo de f\u00e1brica Elfin Sports Cars fundado por Garrie Cooper e o Campionato de Australia de Rallycross de 1979 nun Volkswagen Beetle. Durante 1982 e 1983 traballou co irm\u00e1n de Garry na construci\u00f3n do autom\u00f3bil solar The Quiet Achiever. Foi un dos pilotos do coche solar durante a traves\u00eda transcontinental de Australia, o coche s\u00f3 usou unha fonte de c\u00e9lulas solares fotovoltaicas. Durante estes anos participou con \u00e9xito nas Touring Cars australianas e en 1988 volveu a Europa para competir nas 24 Horas de Le Mans con Tom Walkinshaw Racing, terminando 4\u00ba.\nLogo de regresar a casa desde Europa, Perkins fixo o seu debut na Bathurst 1000 de 1977 nun Holden LX Torana SS A9X Hatchback onde terminou terceiro con Peter Janson. Logrou ga\u00f1ar a carreira seis veces (1982, 1983, 1984, 1993, 1995, 1997), cos copilotos Peter Brock (1982-84), John Harvey (1983) (Todo o equipo Holden Dealer ent\u00f3n era propiedade de Brock e Perkins estaba a cargo da construci\u00f3n e da preparaci\u00f3n do coche de carreiras), Gregg Hansford (1993) e nos seus dous \u00faltimos triunfos en 1995 e 1997 con Russell Ingall, ga\u00f1ando cada vez cun desenvolvemento australiano do Holden Commodore.\nPoder\u00eda dicirse que a s\u00faa vitoria m\u00e1is memorable foi no Tooheys 1000 de 1995 no que caeu ao \u00faltimo lugar logo dunha parada en boxes ao final da primeira volta para substitu\u00edr un pneum\u00e1tico picado, e posteriormente logrou o liderado a menos de 10 voltas para o final despois de que o Ford Falcon de Glenn Seton retir\u00e1rase logo de fallar unha v\u00e1lvula do motor. Perkins e o seu copiloto Russell Ingall convert\u00e9ronse as\u00ed na segunda combinaci\u00f3n na historia da carreira en recuperarse do \u00faltimo lugar para ga\u00f1ar a carreira. Con todo, Perkins nunca ga\u00f1ou o Campionato de Australia de coches de turismo, os seus mellores resultados no campionato foron tres cuartos postos.\nPerkins retirouse das carreiras en 2003 con 53 anos. Ademais das s\u00faas credenciais nas carreiras como piloto \u00e9 un consumado enxe\u00f1eiro automobil\u00edstico e construtor de motores que constru\u00edu moitos coches de carreiras. Tanto para o seu propio equipo como para outros equipos de carreiras. \u00c9 ben co\u00f1ecido pola s\u00faa personalidade extravertida e humor\u00edstica. O seu sobrenome \u00e9 \"LP\", pero a mi\u00fado \u00e9 co\u00f1ecido como \"Lightning (raio) Larry\" ou \"Larrikin Larry\". Larry \u00e9 o pai do ga\u00f1ador da carreira V8 Supercar Jack Perkins.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos no World Touring Car Championship.\n\u2020 Non pod\u00eda puntuar para a serie\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1950]]\n[[Categor\u00eda:Pilotos de F\u00f3rmula 1 de Australia]]\n[[Categor\u00eda:Pilotos de F\u00f3rmula 1 de Brabham]]\n[[Categor\u00eda:Pilotos de F\u00f3rmula 1 de Surtees]]\n[[Categor\u00eda:Pilotos de F\u00f3rmula 1 de Boro]]\n[[Categor\u00eda:Pilotos das 24 Horas de Le Mans]]\n[[Categor\u00eda:Pilotos de F\u00f3rmula 1 de British Racing Motors]]"}
{"id": "362104", "revid": "23204", "url": "https://gl.wikipedia.org/wiki?curid=362104", "title": "Achille Valenciennes", "text": "Achille Valenciennes, nado o 9 de agosto de 1794 en Par\u00eds, e finado na mesma cidade o 13 de abril de 1865, foi un zo\u00f3logo franc\u00e9s, especializado en ictiolox\u00eda (o estudo dos peixes).\nTraxectoria.\nValenciennes estudou baixo a direcci\u00f3n de Georges Cuvier.\nOs seus estudos sobre os vermes parasitos dos humanos constit\u00faen unha etapa importante da historia da parasitolox\u00eda. Estudou tam\u00e9n diversos sistemas de clasificaci\u00f3n e estableceu as relaci\u00f3ns entre os f\u00f3siles e as especies actuais.\nTraballou con Cuvier na monumental obra en vinte e dous volumes \"Histoire naturelle des poissons\" (1828-1848), e proseguiu en solitario esta obra despois da morte de Cuvier en 1832.\nFoi membro da Academia das Ciencias de Francia desde 1844. Despois desta data, foi asistente no Museo Nacional de Historia Natural de Francia, onde ensinou zoolox\u00eda.\nAbreviatura.\nA abreviatura Valenciennes empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "362106", "revid": "56817", "url": "https://gl.wikipedia.org/wiki?curid=362106", "title": "Histoire naturelle des poissons", "text": "A Histoire naturelle des poissons (\"Historia natural dos peixes\") \u00e9 unha monumental obra en 22 volumes publicada entre 1828 e 1849 por Georges Cuvier (1769-1832) e o seu alumno e futuro sucesor Achille Valenciennes (1794-1865).\nGeorges Cuvier estaba interesaado na consolidaci\u00f3n do saber ictiol\u00f3xico. Fixo ent\u00f3n unha s\u00edntese de todas as informaci\u00f3ns da disciplina da s\u00faa \u00e9poca. O manuscrito relaciona 4\u00a0514 especies de peixes, delas 2\u00a0311 novas, o que o fai a\u00ednda hoxe un dos tratados de ictiolox\u00eda m\u00e1is ambicioso. A maior\u00eda das especies descritas foron feitas despois da morte de Cuvier, por Valenciennes.\nEsta obra responde non s\u00f3 aos rescursos dispo\u00f1\u00edbeis no Museo Nacional de Historia Natural de Francia, que Cuvier dirix\u00eda, sen\u00f3n tam\u00e9n dunha inmensa rede de correspondentes a trav\u00e9s de todo o mundo que lle permitiron obter esp\u00e9cimes e de recoller observaci\u00f3ns. Un gran n\u00famero de viaxeiros e de misi\u00f3ns de exploraci\u00f3ns cient\u00edficas permitiron arrequecer as colecci\u00f3ns.\nAs descrici\u00f3ns son frecuentemente xustas e bien conducidas, o mesmo que as ilustraci\u00f3ns. \u00c1s veces a diagnose de certas especies responde a individuos mal conservados ou dun s\u00f3 sexo. A pesar destes defectos, o traballo converteuse na obra de referencia para numerosas xeraci\u00f3ns de icti\u00f3logos.\nAuguste Dum\u00e9ril (1812-1870) completou a obra de Cuvier publicando unha \"Histoire naturelle des poissons\" en dez volumes que apareceron entre 1865 e 1870. Dum\u00e9ril describe nela especialmente as especies non tratadas por Cuvier e Valenciennes, como os tibur\u00f3ns."}
{"id": "362108", "revid": "85894", "url": "https://gl.wikipedia.org/wiki?curid=362108", "title": "Marcial Rodr\u00edguez Cebral", "text": "Marcial Rodr\u00edguez Cebral, nado en Santiago de Compostela e finado en Madrid o 19 de setembro de 1970, foi un avogado e diplom\u00e1tico galego.\nTraxectoria.\nLicenciado en Dereito pola Universidade de Santiago de Compostela. Publicou alg\u00fans relatos en \"Cuentos Nuevos\". En 1926 ingresou como oficial no Ministerio de Gobernaci\u00f3n. Na II Rep\u00fablica ingresou na carreira diplom\u00e1tica e foi vicec\u00f3nsul de Espa\u00f1a en Marsella e Porto. Posteriormente foi nomeado C\u00f3nsul Xeral de Espa\u00f1a na Rep\u00fablica Arxentina.\nVida persoal.\nCasou con Mar\u00eda Dolores de Rojas Gippini. O seu neto \u00e9 o m\u00fasico Juli\u00e1n Hern\u00e1ndez Rodr\u00edguez-Cebral, l\u00edder da banda viguesa de rock Siniestro Total."}
{"id": "362109", "revid": "89787", "url": "https://gl.wikipedia.org/wiki?curid=362109", "title": "Pongal", "text": "Thai Pongal () ou sinxelamente Pongal \u00e9 un festival da colleita que celebran os t\u00e1miles\u00a0no estado de Tamil Nadu, do territorio de Pondicherry na India e en Sri Lanka. O Thai Pongal cel\u00e9brase na data do solsticio de inverno. Tradicionalmente o Pongal ded\u00edcase ao deus do Sol Suria, e marca o comezo do percorrido cara ao norte do Sol desde o seu extremo sur, un movemento tradicionalmente denominado \"uttarayana\"\".\" Coincide co festival Makara Sankranthi que se celebra en toda a India como o da colleita de inverno, e polo xeral real\u00edzase entre o 13 ao 15 de xaneiro segundo o calendario gregoriano ou sexa desde o \u00faltimo mes t\u00e1mil Maargazhi at\u00e9 o terceiro d\u00eda de Thai. Isto tam\u00e9n representa o solsticio na India cando o Sol entra na d\u00e9cima casa do zod\u00edaco da India Makaram ou Capricornio.\nO dito \"Thai Pirandhal Vazhi Pirakkum\" (en t\u00e1mil: \u0ba4\u0bc8 \u0baa\u0bbf\u0bb1\u0ba8\u0bcd\u0ba4\u0bbe\u0bb2\u0bcd \u0bb5\u0bb4\u0bbf \u0baa\u0bbf\u0bb1\u0b95\u0bcd\u0b95\u0bc1\u0bae\u0bcd) significa \"o comezo do Thai abre a porta a novas oportunidades\" e \u00e9 citado a mi\u00fado para referirse ao festival Pongal. Os t\u00e1miles agrad\u00e9cenlle ao deus Sol (\u0b95\u0ba4\u0bbf\u0bb0\u0bb5\u0ba9\u0bcd) Suria pola boa colleita e consagran os primeiro grans a el no seu 'Surya Mangalyam'. Os t\u00e1miles decoran os seus fogares con follas de banana e manga\u00a0e embelecen o chan con patr\u00f3ns decorativos preparados utilizando fari\u00f1a de arroz.\nEtimolox\u00eda.\n\"Thai\"\u00a0ref\u00edrse ao nome do d\u00e9cimo mes no calendario T\u00e1mil, Thai (\u0ba4\u0bc8).\u00a0\"Pongal\"\u00a0normalmente significa festividade ou celebraci\u00f3n;\u00a0m\u00e1is concretamente \"Pongal\"\u00a0trad\u00facese como \"ferver\" ou \"desbordarse\".\u00a0\"Pongal\"\u00a0\u00e9 tam\u00e9n o nome dun prato doce de arroz fervido con lentellas que se consome ritualmente neste d\u00eda. Simbolicamente,\u00a0\"pongal\"\u00a0signfifica o quecemento gradual que sofre a Terra a medida que o Sol viaxa cara ao norte no equinoccio de primavera.\nRatificaci\u00f3n nos EUA.\nEn 2017, o delegado David Bulova presentou unha resoluci\u00f3n na C\u00e1mara de Delegados de Virginia onde designaba o 14 de xaneiro como o D\u00eda Pongal en Virxinia."}
{"id": "362110", "revid": "23204", "url": "https://gl.wikipedia.org/wiki?curid=362110", "title": "Xeom\u00e9tridos", "text": "Os xeom\u00e9tridos (Geometridae), xeralmente chamados xe\u00f3metras, son unha familia de avela\u00ed\u00f1as dentro da orde dos insectos lepid\u00f3pteros. O seu nome deriva do lat\u00edn \"geometra\" e este do grego antigo \u03b3\u03b5\u03c9\u03bc\u03ad\u03c4\u03c1\u03b7\u03c2 ('xe\u00f3metra, medidor da terra'), facendo referencia ao modo en que as s\u00faas larvas, parecen \"medir a terra\" a medida que se moven arqueando e estendendo os seus corpos. \u00c9 unha familia de avela\u00ed\u00f1as moi grande, cunhas 35.000 especies descritas. Un exemplo moi co\u00f1ecido \u00e9 a \"Biston betularia\", que foi moi estudada en xen\u00e9tica de poboaci\u00f3ns. Alg\u00fans xeom\u00e9tridos son pragas agr\u00edcolas.\nAdultos.\nMoitos xeom\u00e9tridos te\u00f1en abdomes delgados e \u00e1s anchas que normalmente mante\u00f1en en posici\u00f3n horizontal deixando as \u00e1s posteriores visibles. Son avela\u00ed\u00f1as pero te\u00f1en bastante aparencia de bolboretas, pero nos demais aspectos son avela\u00ed\u00f1as t\u00edpicas; a maior\u00eda voan de noite, pos\u00faen un freo (\"frenulum\") para unir as \u00e1s e os machos te\u00f1en antenas frecuentemente plumosas. Adoitan confundirse co fondo do ambiente no que viven, e \u00e1s veces presentan patr\u00f3ns de coloraci\u00f3n ondulados e intricados nas \u00e1s. Nalgunhas especies as femias te\u00f1en as \u00e1s reducidas (por exemplo \"Operophtera brumata\" e \"Alsophila pometaria\").\nA maior\u00eda non son grandes, duns 3\u00a0cm de envergadura alar, pero poden medir desde 10 a 50\u00a0mm, e unhas poucas especies (por exemplo, as \"Dysphania\") son a\u00ednda meirandes. Te\u00f1en \u00f3rganos timp\u00e1nicos pares evidentes na base do abdome (ausentes en femias non voadoras).\nEirugas.\nO nome Geometridae fai referencia ao modo de locomoci\u00f3n da eiruga, a cal carece de complemento completo de propatas (ou pseud\u00f3podos) que te\u00f1en outras eirugas de lepid\u00f3pteros, posu\u00edndo s\u00f3 dous ou tres pares no extremo posterior en vez dos cinco pares normais. Como ten estes ap\u00e9ndices nos dous extremos do seu corpo, a eiruga sux\u00e9itase coas s\u00faas patas anteriores e ergue o extremo posterior, arqu\u00e9ase ata chegar ao primeiro punto de suxeici\u00f3n e despois sux\u00e9itase coas propatas do extremo posterior e avanza ata acadar un novo punto de suxeici\u00f3n m\u00e1is adiante, creando a impresi\u00f3n de que est\u00e1 a medir \"a palmos\" o seu percorrido. A \"Trichoplusia ni\" e a \"Chrysodeixis includens\" pertencen a outra familia a pesar que tam\u00e9n arquean o seu corpo ao andar. En moitas especies de xeom\u00e9tridos as eirugas miden 25\u00a0mm de longo. Adoitan ser verdes, grises ou pardas e oc\u00faltanse dos seus depredadores confund\u00edndose co fondo do seu ambiente ou imitando rami\u00f1as. Moitas destas eirugas, cando son molestadas, p\u00f3\u00f1ense ergueitas sobre as s\u00faas propatas e permanecen inm\u00f3biles para pareceren rami\u00f1as. Algunhas te\u00f1en xibas ou filamentos. Son gregarias e xeralmente lisas. Algunhas comen liques, flores ou pole, mentres que outras, como as especies hawaianas do x\u00e9nero \"Eupithecia\", son carn\u00edvoras.\nSistem\u00e1tica.\nA clasificaci\u00f3n das especies coa sistem\u00e1tica de 1990 non est\u00e1 xa actualizada en moitos casos. As familias son distribu\u00eddas provisionalmente nunha secuencia filoxen\u00e9tica, desde as m\u00e1is basais \u00e1s m\u00e1is avanzadas. Tradicionalmente, as Archiearinae consider\u00e1banse as m\u00e1is antigas, xa que as s\u00faas eirugas te\u00f1en propatas ben desenvolvidas. Por\u00e9n, agora parece que as Larentiinae son realmente m\u00e1is antigas, como indican as s\u00faas numerosas plesiomorfias e datos de secuencias de ADN. Ou ben son unha li\u00f1axe extemadamente basal de Geometridae \u2014xunto coas Sterrhinae\u2014, ou poder\u00edan considerarse unha familia separada de Geometroidea. En canto aos Archiearinae, algunhas especies que foran tradicionalmente situadas neles agora parece que pertencen a outras subfamilias; en conxunto parece que nuns poucos casos, as propatas que se perderan orixinalmente nas xe\u00f3metras m\u00e1is ancestrais reevolucionaron como un atavismo.\nLarentiinae, cunhas 5.800 especies, que incl\u00fae a tribo Eupitheciini, principalmente de climas temperados, poder\u00eda ser unha familia distinta.\nSterrhinae, cunhas 2.800 especies, principalmente tropicais, poder\u00eda pertencer \u00e1 mesma familia que Larentiinae.\nExemplos:\nDesmobathrinae \u2013 pantropical\nGeometrinae, cunhas 2,300 especies nomeadas, principalmente tropicais\nArchiearinae, hol\u00e1rticas e do sur dos Andes e Tasmania, a\u00ednda que estas \u00faltimas parecen pertencer a Ennominae, as larvas te\u00f1en todas as propatas pero a maior\u00eda son reducidas.\nOenochrominae, nalg\u00fans tratamentos util\u00edzase como un taxon papeleira para x\u00e9neros que son dif\u00edciles de situar noutros grupos.\nAlsophilinae, cuns poucos x\u00e9neros de defoliadores de \u00e1rbores, poder\u00edan pertencer \u00e1 Ennominae, tribo Boarmiini\nEnnominae, cunhas 9.700 especies, inclu\u00edndo algunahs que son pragas defoliantes, con distribuci\u00f3n global\nX\u00e9neros de Geometridae \"incertae sedis\" son:\nOs taxons f\u00f3siles de Geometridae incl\u00faen:"}
{"id": "362111", "revid": "27155", "url": "https://gl.wikipedia.org/wiki?curid=362111", "title": "Xeom\u00e9trido", "text": ""}
{"id": "362112", "revid": "27155", "url": "https://gl.wikipedia.org/wiki?curid=362112", "title": "Geometridae", "text": ""}
{"id": "362113", "revid": "56817", "url": "https://gl.wikipedia.org/wiki?curid=362113", "title": "Diversi\u00f3n", "text": "A diversi\u00f3n \u00e9 o uso do tempo dunha maneira planeada para o refresco terap\u00e9utico do propio corpo ou mente. Mentres que o lecer \u00e9 m\u00e1is ben unha forma de entretemento ou descanso, a diversi\u00f3n implica participaci\u00f3n activa pero dunha maneira refrescante e alegre. A medida que a xente das rexi\u00f3ns m\u00e1is ricas do mundo leva cada vez estilos de vida m\u00e1is sedentarios, a necesidade da diversi\u00f3n increm\u00e9ntase. O aumento das chamadas \"vacaci\u00f3ns activas\" exemplifica esta tendencia.\nA Real Academia Galega define o concepto de diversi\u00f3n como:\nO entretemento \u00e9 importante porque axuda a manter un equilibrio na vida entre os deberes e as ocupaci\u00f3ns e unha boa sa\u00fade f\u00edsica e mental."}
{"id": "362114", "revid": "98629", "url": "https://gl.wikipedia.org/wiki?curid=362114", "title": "Luge", "text": "O luge (pronunciado en ingl\u00e9s\u00a0/lu\u02d0\u0292/) \u00e9 un deporte ol\u00edmpico de inverno que xunto ao bobsleigh e ao skeleton representan distintas modalidades de descenso en zorra. Luge \u00e9 unha palabra francesa que significa \"zorra lixeira\".\nHistoria.\nA\u00ednda que as carreiras de zorras son moi antigas e delas at\u00f3panse cr\u00f3nicas en documentos de hai varios s\u00e9culos en pa\u00edses como Noruega, o luge como deporte organizado e sometido a regras aparece a finais do s\u00e9culo XIX. A primeira competici\u00f3n internacional tivo lugar na cidade su\u00edza de Davos en 1883, onde se reuniron participantes de sete pa\u00edses.\nCaracter\u00edsticas.\nA zorra que se usa no luge \u00e9 un pequeno armaz\u00f3n, na s\u00faa orixe de madeira, actualmente de metal, provisto duns pat\u00edns afiados na base. A zorra non ten freos nin tem\u00f3n; o piloto controla a baixada do luge e os cambios de direcci\u00f3n mediante unhas bridas unidas \u00e1 parte dianteira, as\u00ed como basculando o peso do seu propio corpo.\nO piloto vai tombado boca arriba cos p\u00e9s por diante e a cabeza atr\u00e1s, a diferenza do skeleton, no que se sit\u00faa boca abaixo e mirando cara a adiante. A diferenza do bobsleigh, a sa\u00edda efect\u00faase co piloto xa colocado na zorra, e, polo tanto, a sa\u00edda \u00e9 m\u00e1is lenta pois non pode coller tanta propulsi\u00f3n ao impulsarse cos brazos e non coas pernas.\nO peso m\u00e1ximo autorizado da zorra \u00e9 de 23 kg no individual e 27 no de parellas. Respecto ao peso dos tripulantes, a regulamentaci\u00f3n trata de equilibrar as diferenzas entre os participantes, e as\u00ed, \u00e1 parte de establecerse un peso m\u00e1ximo para cada un, perm\u00edtese aos que estean por baixo dese peso que se engadan quilos artificialmente e desta maneira todos te\u00f1an aproximadamente o mesmo peso e as mesmas oportunidades.\nO luge ten d\u00faas modalidades, a individual e a de parellas, tanto en categor\u00eda masculina como feminina. Na individual disp\u00fatanse catro roldas e a de parellas s\u00f3 d\u00faas, sum\u00e1ndose os tempos e ga\u00f1ando o que totalice menos tempo en total. A igualdade entre os participantes obriga a medir o tempo con absoluta precisi\u00f3n, at\u00e9 as mil\u00e9simas.\nOs primeiros campionatos do mundo de luge celebr\u00e1ronse en Oslo en 1955 e a \"Federaci\u00f3n Internacional de Luge\" fundouse en 1957 tras separarse da de bobsleigh. Foi inclu\u00eddo como deporte ol\u00edmpico nos Xogos de Innsbruck de 1964 tanto en categor\u00eda masculina como feminina e desde ent\u00f3n sempre estivo presente no programa dos Xogos.\nO luge segue sendo un deporte moi pouco accesible debido \u00e1 falta de instalaci\u00f3ns, que son moi caras de manter. Isto fixo que s\u00f3 un reducido grupo de pa\u00edses sexan a elite deste deporte. Estes pa\u00edses son especialmente\u00a0Alema\u00f1a, Austria, Italia e Rusia, que adoitan repartirse as medallas nas competici\u00f3ns importantes."}
{"id": "362117", "revid": "1987", "url": "https://gl.wikipedia.org/wiki?curid=362117", "title": "Golfo de Carpentaria", "text": "O golfo de Carpentaria (ingl\u00e9s \"Gulf of Carpentaria\") () \u00e9 un grande entrante pouco profundo na costa setentrional australiana do mar de Arafura, o mar localizado entre Australia e a Illa de Nova Guinea. Administrativamente, as costas do golfo pretencen aos estados australianos de Territorio do Norte e Queensland.\nXeograf\u00eda.\nO golfo de Carpentaria, xeralmente, ten como l\u00edmite norte unha li\u00f1a definida desde punta Slade (a esquina noroeste da pen\u00ednsula de Cabo York), no nord\u00e9s, ata o cabo Arnhem (o punto m\u00e1is oriental da Terra de Arnhem), no oeste. Na s\u00faa boca, o golfo ten 590\u00a0km de ancho, e m\u00e1is ao sur, 675\u00a0km. A lonxitude de norte a sur \u00e9 de m\u00e1is de 700\u00a0km. Comprende unha superficie de auga de ao redor de 300.000\u00a0km\u00b2. A profundidade en xeral \u00e9 de entre 55 e 66 m e non excede de 82 m. A amplitude das mareas no golfo de Carpentaria esta entre os dous e tres metros.\nA terra que rodea o golfo \u00e9 polo xeral plana e baixa. Cara ao oeste at\u00f3pase a terra de Arnhem e a parte norte do Territorio do Norte. Polo leste est\u00e9ndese a pen\u00ednsula de Cabo York. A \u00e1rea cara ao sur (que do mesmo xeito que a pen\u00ednsula de cabo York, forma parte do estado de Queensland) \u00e9 chamada \u00abterritorio do golfo\u00bb ou \u00abo golfo\u00bb a secas.\nEn termos xeol\u00f3xicos, o golfo \u00e9 xove, xa que durante a \u00faltima era glacial estivo seco (gran parte da plataforma continental Sahul, que subxace baixo o golfo, era terra firme).\nXeograf\u00eda mar\u00edtima.\nAlgunhas veces o golfo de Carpentaria adoita considerarse como un mar independente do mar de Arafura, pero a m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), non o considera como un mar sen\u00f3n parte do mar de Arafura. Na s\u00faa publicaci\u00f3n de referencia mundial, \u00abLimits of oceans and seas\u00bb (L\u00edmites de oc\u00e9anos e mares, 3\u00aa edici\u00f3n de 1953) o mar de Arafura ten asignado o n\u00famero de identificaci\u00f3n 48h.\nClima.\nO clima \u00e9 c\u00e1lido e h\u00famido, con d\u00faas estaci\u00f3ns ao ano. A estaci\u00f3n seca comeza en abril e chega ata novembro e caracter\u00edzase por ventos do sueste e son sumamente secos, xerados polo desprazamento invernal dos sistemas de alta presi\u00f3n cara ao sur. A estaci\u00f3n h\u00famida est\u00e9ndese desde decembro ata marzo. A maior\u00eda da precipitaci\u00f3n pluvial prod\u00facese nestes meses, e moitas \u00e1reas baixas al\u00e1ganse durante este per\u00edodo.\nEn moitas outras partes de Australia prod\u00facense transici\u00f3ns clim\u00e1ticas bruscas en distancias relativamente curtas. A cordilleira australiana, que corre paralela \u00e1 costa leste e sueste do continente, \u00e9 responsable do patr\u00f3n de clima consistente nunha franxa costeira cun r\u00e9xime de choivas razoable, unha zona relativamente angosta de monta\u00f1as, e logo unha ampla conca plana interior que recibe choivas moi escasas. No golfo, con todo, non existen monta\u00f1as que limiten a precipitaci\u00f3n pluvial \u00e1 franxa costeira e por iso a transici\u00f3n desde a profusa vexetaci\u00f3n tropical das \u00e1reas pr\u00f3ximas ao mar ata as zonas des\u00e9rticas do centro de Australia \u00e9 gradual.\nNo golfo, de setembro a outubro, obs\u00e9rvase un fen\u00f3meno meteorol\u00f3xico pouco frecuente, que \u00e9 a formaci\u00f3n das nubes tipo \"Morning Glory\" (en ingl\u00e9s, \"Morning Glory Cloud\", que en galego significa, \u00abnube gloria da ma\u00f1\u00e1\u00bb). Son nubes en forma de rolo que poden alcanzar os 1 000\u00a0km de longo, de 1 a 2\u00a0km de altura e que chegan a desprazarse a velocidades de ata 60\u00a0km/h.\nExploraci\u00f3n europea.\nO primeiro explorador europeo que visitou a rexi\u00f3n do que se te\u00f1en noticias foi o holand\u00e9s Willem Janszoon (cuxo nome tam\u00e9n adoita escribirse como Jansz) na s\u00faa viaxe de 1606. O seu compatriota Jan Carstenszoon (ou Carstensz) visitou o golfo en 1623 e nomeouno en honra a Pieter de Carpentier, que nesa \u00e9poca era o gobernador xeral das Indias Orientais Neerlandesas. Abel Tasman tam\u00e9n explorou as s\u00faas costas en 1644.\nA rexi\u00f3n foi explorada posteriormente por Matthew Flinders en 1802 e 1803, que levantou mapas da \u00e1rea.\nO primeiro explorador que penetrou en terra na zona foi o prusiano Ludwig Leichhardt que atravesou a \u00e1rea en 1844 e 1845. Foi seguido por Augustus Gregory da expedici\u00f3n ao norte de Australia en 1856, e logo pola expedici\u00f3n de Burke e Wills en 1861. John McKinlay, Frederick Walker e William Landsborough encabezaron distintos grupos na zona do golfo en busca de Burke e Wills en 1861 e 1862."}
{"id": "362122", "revid": "25871", "url": "https://gl.wikipedia.org/wiki?curid=362122", "title": "Arturo Merzario", "text": "Arturo Francesco Merzario (nado o 11 de marzo de 1943 en Civenna, Como) (nome real Arturio, por un erro no rexistro de nomes, usado \u00e1s veces no seu casco) \u00e9 un expiloto de competici\u00f3n de Italia. Participou en 85 Grandes Premios do Campionato Mundial de F\u00f3rmula Un, debutando o 15 de xullo de 1972. Anotou 11 puntos no campionato.\nAndaina.\nMerzario comezou a s\u00faa carreira cun Fiat Abarths oficial nas carreiras de GT e nos eventos europeos de ascenso \u00e1 monta\u00f1a. En 1969 ga\u00f1ou o Gran Premio de Mugello nun Abarth de 2 litros diante dunha pista que inclu\u00eda a Nino Vaccarella e Andrea de Adamich. Isto deulle un posto no equipo da escola Ferrari en 1970. En 1972, ga\u00f1ou as carreiras de 1000 quil\u00f3metros de Spa, a Targa Florio e as 9 Horas de Rand e tam\u00e9n foi campi\u00f3n europeo de dous litros con Abarth.\nF\u00f3rmula Un.\nMerzario fixo o seu debut na F\u00f3rmula Un en 1972, terminando no sexto lugar no Gran Premio do Reino Unido de 1972 en Brands Hatch. Logo dun ano dif\u00edcil con Ferrari en , fichou por Williams e terminou terceiro nunha carreira fora do Campionato no Brasil, pero as tempadas de campionato de e remataron en gran medida sen \u00e9xito. Con todo, terminou cuarto en Monza en 1974. Merzario deixouno durante a tempada de para volver aos coches deportivos con Alfa Romeo, ga\u00f1ando catro carreiras m\u00e1is a Targa Florio outra vez, a\u00ednda que volveu brevemente \u00e1 F\u00f3rmula 1 con Copersucar no Gran Premio de Italia de 1975 en Monza, onde terminou und\u00e9cimo.\nMerzario volveu \u00e1 F\u00f3rmula Un a tempo completo en , inicialmente co equipo March oficial patrocinado por Ovoro. Logo dunha serie de resultados decepcionantes e desgustado coa s\u00faa situaci\u00f3n, fichou por Wolf, substitu\u00edndo a Jacky Ickx pero novamente non acadou resultados decentes.\nCando Merzario xa non puido atopar unha unidade nos equipos establecidos, creou o seu propio equipo Merzario en , que loitou na F\u00f3rmula Un durante tres anos, inicialmente cun coche March 761B, antes de constru\u00edr o seu propio chasis, a partir de e m\u00e1is tarde baixando a F\u00f3rmula 2. En tres tempadas o equipo cualificouse soamente nunha ocasi\u00f3n, no Gran Premio de B\u00e9lxica de 1977 en Zolder cando Merzario clasificouse oficialmente d\u00e9cimo cuarto. Tivo unha \u00fanica oportunidade con Shadow no Gran Premio de Austria de 1977 no Red Bull Ring pero a\u00ednda que fixo unha boa carreira retirouse de novo e foi eclipsado pola primeira vitoria nunha carreira de F\u00f3rmula 1 do seu compa\u00f1eiro de equipo Alan Jones. Merzario continuou co seu propio chasis d\u00faas tempadas pero os resultados eran moi pobres co equipo que non cualificaba na maior\u00eda de ocasi\u00f3ns e retirabase das carreira cando lograba comezar. O Merzario Merzario M1-BMW non resultou mellor na f\u00f3rmula d\u00faas no ano 1980. Merzario siguiu competindo en coches deportivos con algo de \u00e9xito despois de terminar a s\u00faa andaina na F\u00f3rmula Un.\nMerzario \u00e9 quizais m\u00e1is co\u00f1ecido por ser un dos pilotos, xunto con Guy Edwards, Brett Lunger e Harald Ertl que salvaron a Niki Lauda do seu coche en chamas durante o Gran Premio de Alema\u00f1a de 1976. Nunha entrevista na Radio 5 da BBC, cando a presentaci\u00f3n de Rush (filme de 2013), Niki Lauda declarou que \"..hab\u00eda un tipo chamado Arturo Merzario que saltou ao lume e sacoume dos restos, as\u00ed que sobreviv\u00edn ... as\u00ed que el realmente salvou a mi\u00f1a vida porque un par de segundos m\u00e1is e non poder\u00eda facelo\".\nNo seu tempo na F\u00f3rmula Un nos anos 70 foi fotografado a mi\u00fado usando un chapeu de vaqueiro co emblema do patrocinio de Marlboro.\nCoches deportivos e outras competici\u00f3ns.\nMerzario comezou a s\u00faa carreira con Abarth nas carreiras GT e nas subidas da monta\u00f1a e tam\u00e9n ga\u00f1ou o Rally de Sarde\u00f1a en 1963 nun Alfa Romeo Giulietta. Logrou varias vitorias de clase a trav\u00e9s dos anos 60 e tam\u00e9n logrou a vitoria no Gran Premio de Mugello en 1969, pilotando un deportivo Ferrari. En 1970 foi terceiro nas 24 Horas de Daytona e cuarto nos 1000 quil\u00f3metros de Monza usando un Ferrari 512S. Seguiron outras vitorias en 1971 en Imola e Vallelunga para Ferrari e Abarth respectivamente.\nEn 1972, Merzario ga\u00f1ou os 1000 quil\u00f3metros de Spa (con Brian Redman) nun Ferrari 312PB, ga\u00f1ou a Targa Florio xunto a Sandro Munari e fixo o seu debut na F\u00f3rmula 1 no Campionato do Mundo ese ano. En 1973, Merzario logrou os segundos lugares nos 1000 quil\u00f3metros de Nurburgring e Le Mans. Merzario tam\u00e9n ga\u00f1ou a Targa Florio en 1975 cun Alfa Romeo T33 e a s\u00faa carreira continuou nos coches deportivos e GT nos que competiu nos anos 1990, ga\u00f1ando o Campionato de Prototipos italiano de 1985 e m\u00e1is tarde competindo con \u00e9xito cun Centenari M1.\nMerzario seguiu activo nas carreiras de coches deportivos ata ben entrados os sesenta anos, conducindo principalmente nunha serie de prototipos italianos.\nRexistro de carreiras.\nResultados completos no Campionato de Europa de F\u00f3rmula 2.\n\u2021 Merzario era un piloto cualificado e polo tanto non pod\u00eda puntuar.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362126", "revid": "98629", "url": "https://gl.wikipedia.org/wiki?curid=362126", "title": "Esf\u00ednxidos", "text": "Os esf\u00ednxidos (Sphingidae) son unha familia de avela\u00ed\u00f1as (insecos lepid\u00f3pteros), xeralmente chamados esfinxes, das que hai unhas 1.450 especies. O grupo est\u00e1 mellor representado nos tr\u00f3picos, pero hai especies en todas as rexi\u00f3ns. Son de tama\u00f1o moderado a grande e dist\u00ednguense doutras avela\u00ed\u00f1as pola s\u00faa capacidade de voo r\u00e1pido e sostido. As s\u00faas \u00e1s estreitas e abdomes aerodin\u00e1micos son adaptaci\u00f3ns ao voo r\u00e1pido.\nAlg\u00fans esf\u00ednxidos, como \"Macroglossum stellatarum\" ou \"Hyles lineata\", poden parar en voo ante as flores mentres se alimentan do seu n\u00e9ctar, polo que \u00e1s veces son confundidos con colibr\u00eds. Esta capacidade de pararse en voo s\u00f3 evolucionou catro veces en animais que se alimentan de n\u00e9ctar de flores: en colibr\u00eds (aves), certos morcegos (mam\u00edferos), s\u00edrfidos (insectos d\u00edpteros) e nestes esf\u00ednxidos, o cal \u00e9 un exemplo de evoluci\u00f3n converxente. Os esf\u00ednxidos foron moi estudados polas s\u00faas capacidades de voo, especialmente a de moverse rapidamente dun lado a outro mentres est\u00e1n cern\u00e9ndose. Crese que isto evolucionou para contrarrestar a predadores de emboscada que esperan agochados nas flores.\nOs esf\u00ednxidos est\u00e1n ente os insectos con voo m\u00e1is r\u00e1pido; alg\u00fans son quen de voar a 5,3\u00a0m/s (19,08\u00a0km/h). Te\u00f1en unha envergadura alar de 4 a 10\u00a0cm.\nA maior\u00eda das especies son multivoltinas, xa que poden producir varias xeraci\u00f3ns nun ano se as condici\u00f3ns do tempo o permiten. As femias po\u00f1en ovos transparentes, verdosos, aplanados e lisos, xeralmente un por un en plantas h\u00f3spedes. O tempo necesario para o desenvolvemento dos ovos var\u00eda moito, desde 3 a 21 d\u00edas..\nAs eirugas dos esf\u00ednxidos son de tama\u00f1o medio a grande, de corpos grosos e con cinco pares de propatas. Normalmente os seus corpos carecen de pelos ou tub\u00e9rculos, pero a maior\u00eda das especies te\u00f1en un \"corno\" no extremo posterior, que pode estar reducido a un bot\u00f3n ou ausente no \u00ednstar final. Moitos son de cor cr\u00edptica verde e marr\u00f3n, e te\u00f1en patr\u00f3ns con contrailuminaci\u00f3n para ocultarse. Outros te\u00f1en cores m\u00e1is rechamantes, normalmente con manchas brancas sobre un fondo amarelo ou negro ao longo de toda a lonxitude do corpo. Unha caracter\u00edstica com\u00fan \u00e9 un patr\u00f3n de barras en diagonal nas partes laterais. Cando repousan, as larvas xeralmente mante\u00f1en as propatas separadas da superficie e meten a cabeza debaixo (posici\u00f3n de rezar), o cal lembra a estatua da esfinxe, ao que se debe o seu nome com\u00fan de esfinxes. Algunhas larvas tropicais imitan a cobras. As larvas poden regurxitar con rapidez o contido do seu intestino anterior, que \u00e9 pega\u00f1oso e a mi\u00fado t\u00f3xico, lanz\u00e1ndoo sobre os seus atacantes, como poden ser formigas ou parasitoides. A velocidade do desenvolvemento depende da temperatura, e para aceleralo algunhas especies do norte e de altas altitudes toman o sol. As larvas ent\u00e9rranse no solo para pupar, onde permanecer\u00e1n de d\u00faas a tres semanas antes de sa\u00edr con forma de adulto.\nNalg\u00fans esf\u00ednxidos a pupa ten unha prob\u00f3scide libre, que non est\u00e1 fusionada coa cuberta pupal como \u00e9 o m\u00e1is com\u00fan nos macrolepid\u00f3pteros. Te\u00f1en un crem\u00e1ster na punta do abdome. Xeralmente pupan f\u00f3ra da planta h\u00f3spede, nunha c\u00e1mara baixo terra, entre rochas ou nun casulo frouxo. Na maior\u00eda das especies, a pupa \u00e9 o estadio no que pasan o inverno.\nDescrici\u00f3n.\nAs antenas non son xeralmene plumosas, nin sequera nos machos. carecen de \u00f3rganos timp\u00e1nicos, mais os membros do grupo Choerocampini te\u00f1en \u00f3rganos auditivos na cabeza. Te\u00f1en un freo (\"frenulum\") e un retin\u00e1culo (\"retinaculum\") co que unen as \u00e1s anteriores coas posteriores. O t\u00f3rax, abdome e \u00e1s est\u00e1n densamente cubertas de escamas. Alg\u00fans esf\u00ednxidos te\u00f1en prob\u00f3scides rudimentarias, pero a maior\u00eda te\u00f1en unha moilonga, que usan para alimentarse de n\u00e9ctar de flores. A maior\u00eda son especies crepusculares ou nocturnas, pero algunhas voan durante o d\u00eda. Tantomachos coma femias te\u00f1en unha vida relativamente longa (viven de 10 a 30 d\u00edas). Antes de botarse a voar a maior\u00eda das especies fan tremer os seus m\u00fasculos e voo para quecelos, e durante o voo a temperatura corporal pode superar os 40\u00a0\u00b0C.\nNalgunhas especies hai dimorfismo sexual bastante marcado. Por exemplo, nas especies africanas \"Agrius convolvuli\" as antenas son m\u00e1is grosas e as marcas das \u00e1s te\u00f1en m\u00e1is pintas no macho que na femia. S\u00f3 os machos te\u00f1en \u00e1 vez un gancho frenular non dividido e un retin\u00e1culo. Ademais, todos os machos te\u00f1en un peite parcial de pelos ao longo das antenas. As femias atraen os machos con feromonas. O macho pode mollar a femia cunha feromona antes de aparearse.\nComportamento.\nAlgunhas especies s\u00f3 voan durante curtos per\u00edodos ao anoitecer e ao mencer, mentres que outras especies s\u00f3 aparecen m\u00e1is tarde a partir do ser\u00e1n e outras arredor da medianoite, pero ditas especies poden ocasionalmente verse aliment\u00e1ndose nas flores durante o d\u00eda. Unhas poucas especies com\u00fans en \u00c1frica, como \"Cephonodes hylas virescens\", \"Macroglossum hirundo\" e \"Macroglossum trochilus\", son di\u00farnas.\nVoo.\nEn estudos feitos en \"Manduca sexta\", viuse que estas avela\u00ed\u00f1as te\u00f1en capacidades sensoriais que contrib\u00faen ao voo din\u00e1mico nas s\u00faas antenas. As antenas vibran nun plano para que cando o corpo da avela\u00ed\u00f1a rota durante as manobras a\u00e9reas controladas, as antenas esetan suxeitas a forzas inerciais de Coriolis que son linearmente proporcionais \u00e1 velocidade angular do corpo. As forzas de Coriolis causan deflexi\u00f3ns das antenas, que son detectadas polo \u00f3rgano de Johnston situado na base da antena. A vibraci\u00f3n das antenas \u00e9 transducida polas unidades que forman os \u00f3rganos de Johnston nun rango de frecuencias caracter\u00edsitco da forza de Coriolis experimentada. A magnitude relativa das respostas permite que a avela\u00ed\u00f1a distinga a rotaci\u00f3n arredor dos diferentes eixes principais, e poida ter un r\u00e1pido control da direcci\u00f3n durante as manobras a\u00e9reas.\nAlimentaci\u00f3n.\nAlimentaci\u00f3n das larvas.\nAs larvas de esf\u00ednxidos adoitan alimentarse de plantas espec\u00edficas, en vez de seren xeralistas. Comparados cos saturn\u00edidos de similar tama\u00f1o, os esf\u00ednxidos comen follas novas moles das plantas h\u00f3spede con pequenas mol\u00e9culas t\u00f3xicas, e mastigan e machacan a comida en anaqui\u00f1os moi pequenos. Algunhas especies poden tolerar concentraci\u00f3ns bastante altas de toxinas espec\u00edficas. \"Manduca sexta\", que come a planta do tabaco, detoxifica e excreta rapidamente a nicotina, como fan tam\u00e9n outras esfinxes relacionadas das subfamilias Sphinginae e Macroglossinae, pero os membros de Smerinthinae que foron comprobados eran susceptibles. As especies que eran quen de tolerar a toxina non a secuestraban nos seus tecidos; o 98% era excretada. Por\u00e9n, outras especies, como \"Hyles euphorbiae\" e \"Daphnis nerii\", secuestran as toxinas dos seus h\u00f3spedes, pero non as pasan ao estadio adulto.\nAlimentaci\u00f3n dos adultos.\nA maior\u00eda dos adultos alim\u00e9ntanse de n\u00e9ctar, pero unhas poucas especies tropicais alim\u00e9ntanse de secreci\u00f3ns dos ollos de animais, e as \"Acherontia\" rouban mel \u00e1s abellas. Os esf\u00ednxidos que voan pola noite adoitan preferir flores pouco rechamantes, de corolas tubulares longas e olor doce, unha s\u00edndrome de poinizaci\u00f3n chamada 'esfingofilia'. Algunhas especies son bastante xeralistas nas s\u00faas visitas, mentres que outras son m\u00e1is espec\u00edficas, e algunhas plantas s\u00f3 son polinizadas con \u00e9xito por unha determinada especie de avela\u00ed\u00f1a. As orqu\u00eddeas frecuentemente te\u00f1en relaci\u00f3ns moi espec\u00edficas cos esf\u00ednxidos e corolas tubulares moi longas. A orqu\u00eddea \"Angraecum sesquipedale\", unha rara planta de Madagascar que almacena o n\u00e9ctar na base dun tubo floral de 30\u00a0cm de longo, foi descrita en 1822 por Aubert du Petit-Thouars, e despois, Charles Darwin fixo unha famosa predici\u00f3n de que deber\u00eda de haber un animal especializado en alimentarse dela e polinizala, daquela desco\u00f1ecido. En palabras de Darwin:\n\"[\"A. sesquipetale\" ten] nectarios de 11 polgadas e media de longo, e s\u00f3 a polgada e media inferior est\u00e1 chea de doce n\u00e9ctar [...] \u00e9, por\u00e9n, sorprendente, que calquera insecto puidese alcanzar o n\u00e9ctar: as nosas esfinxes inglesas te\u00f1en prob\u00f3scides tan longas como o seu corpo, pero en Madagascar debe haber avela\u00ed\u00f1as con prob\u00f3scides capaces de estenderse ata unha lonxitude de entre 10 e 12 polgadas!\"\nAlfred Russel Wallace publicou un debuxo de como ti\u00f1a que ser esa posible especie e, concordando co seu colega, escribiu:\n\"[A prob\u00f3scide da avela\u00ed\u00f1a] da \u00c1frica tropical (\"[Xanthopan] morganii\") \u00e9 de sete polgadas e media. Unha especie que te\u00f1a unha prob\u00f3scide d\u00faas ou tres polgadas m\u00e1is longa poder\u00eda alcanzar o n\u00e9ctar nas flores m\u00e1is longas de \"Angr\u00e6cum sesquipedale\", cuxos nectarios var\u00edan en lonxitude desde as dez \u00e1s catorce polgadas. Que unha avela\u00ed\u00f1a como esa existe en Madagascar pode predicirse con seguridade, e os naturalistas que visiten esa illa deber\u00edan buscala con m\u00e1is confianza que coa que os astr\u00f3nomos buscaron o planeta Neptuno, \u2013 e ter\u00e1n igualmente \u00e9xito.\"\n21 anos despois descubriuse unha posible especie implicada na polinizaci\u00f3n desa planta, e era un esf\u00ednxido que se se descubriu como subespecie dunha das especies mencionadas por Wallace: \"Xanthopan morganii praedicta\", \u00e1 cal se lle deu o nome subespec\u00edfico \"praedicta\" (\"a predita\"). Por\u00e9n, a subespecie foi despois declarada inv\u00e1lida debido \u00e1 s\u00faa semellanza con especies do continente.\nRelaci\u00f3ns e exemplos de especies.\n\u00c1s Sphingidae normalmente se lles asigna unha superfamilia propia, Sphingoidea, pero \u00e1s veces son inclu\u00eddas entre a m\u00e1is ampla superfamilia Bombycoidea. Segundo Hodges (1971) ac\u00e9ptanse d\u00faas subfamilias, chamadas Sphinginae e Macroglossinae. Hai unhas 1.450 especies de esf\u00ednxidos, que son clasificadas nuns 200 x\u00e9neros. Alg\u00fans exemplos de especies son:"}
{"id": "362127", "revid": "27155", "url": "https://gl.wikipedia.org/wiki?curid=362127", "title": "Esf\u00ednxido", "text": ""}
{"id": "362128", "revid": "27155", "url": "https://gl.wikipedia.org/wiki?curid=362128", "title": "Sphingidae", "text": ""}
{"id": "362129", "revid": "27155", "url": "https://gl.wikipedia.org/wiki?curid=362129", "title": "Macroglossum stellatarum", "text": ""}
{"id": "362130", "revid": "65337", "url": "https://gl.wikipedia.org/wiki?curid=362130", "title": "Baldred de Kent", "text": "Baldred foi rei de Kent, desde 823 at\u00e9 826 ou 827. \nTraxectoria.\nCeolwulf I, rei de Mercia, gobernaba Kent directamente, pero en 823 foi deposto por Beornwulf, e por esa mesma \u00e9poca en Canterbury empezaron a emitir moedas co nome de Baldred, rei de Kent. Non \u00e9 seguro se era independente ou un sub-rei mercio. En 826 ou 827 foi expulsado por \u00c6thelwulf, fillo do rei Egbert de Wessex, e Kent foi gobernado directamente por Wessex desde aquela.\nCo\u00f1\u00e9cense dezanove das s\u00faas moedas."}
{"id": "362132", "revid": "22570", "url": "https://gl.wikipedia.org/wiki?curid=362132", "title": "C\u00e1rcere verde", "text": "C\u00e1rcere verde \u00e9 unha novela escrita por Xavier Alcal\u00e1, publicada en 1990 por Editorial Galaxia.\nTraduci\u00f3ns.\nAo castel\u00e1n polo propio autor co t\u00edtulo de \"Contra el viento\" publicado en 1993 por Editorial SM, Col. Gran Angular."}
{"id": "362152", "revid": "23204", "url": "https://gl.wikipedia.org/wiki?curid=362152", "title": "Illa do Oso", "text": "A illa do Oso (en noruegu\u00e9s \"Bj\u00f8rn\u00f8ya\"), \u00e9 unha pequena illa habitada do arquip\u00e9lago noruegu\u00e9s das illas Svalbard, no mar de Barents. Administrativamente pertence a Svalbard, un territorio dependente de Noruega.\nFoi descuberta por Willem Barents e Jacob van Heemskerk o 10 de xu\u00f1o de 1596. Debe o seu nome a un oso polar que foi visto nadando cerca. A illa era considerada \"terra nullius\" at\u00e9 que o tratado de Svalbard de 1920 p\u00faxoa baixo soberan\u00eda norueguesa.\nA pesar da s\u00faa remota situaci\u00f3n e a s\u00faa natureza est\u00e9ril, a illa foi testemu\u00f1a de actividades comerciais durante s\u00e9culos, tales como minar\u00eda de carb\u00f3n, pesca e caza de baleas. Por\u00e9n, os asentamentos non duraron m\u00e1is que uns poucos anos, e hoxe est\u00e1 habitada unicamente polo persoal que traballa na estaci\u00f3n meteorol\u00f3xica \"Herwighamna\", 9 persoas.\nNo 2002, e xunto \u00e1s su\u00e1s augas adxacentes, foi declarada reserva natural.\nXeograf\u00eda.\nA illa local\u00edzase na parte occidental do mar de Barents, aproximadamente a medio cami\u00f1o entre a illa de Spitsbergen e o cabo Norte.\nTen unha superficie de 178\u00a0km\u00b2.\nO seu punto m\u00e1is alto est\u00e1 a 536 m sobre o nivel do mar, no \"Miseryfjellet\", ao leste da illa.\nNa actualidade est\u00e1 habitada tan s\u00f3i por 9 persoas (censo de 2008).\nHistoria.\nA\u00ednda que pode ser que os navegantes da \u00e9poca viquinga a co\u00f1eceran, non foi descuberta oficialmente at\u00e9 o 10 de xu\u00f1o de 1596 por Willem Barents, na s\u00faa terceira expedici\u00f3n.\nBarnts chamou a esta illa \"Vogel Eylandt\", \"illa dos paxaros\" en galego.\nSteven Bennet realizou unha exploraci\u00f3n m\u00e1is detallada en 1603 e 1604 e constatou daquela a s\u00faa rica poboaci\u00f3n de morsas.\nA partir de principios do s\u00e9culo XVII, a illa utilizuose principalmente como unha base para a caza de morsas e especies de focas.\nPor outra parte, ovos das aves mari\u00f1as recolect\u00e1ronse das grandes colonias de reproduci\u00f3n destas aves at\u00e9 1971.\nDurante a segunda guerra mundial produc\u00edronse importantes batallas navais cerca da illa:"}
{"id": "362153", "revid": "5312", "url": "https://gl.wikipedia.org/wiki?curid=362153", "title": "Golfo de Maine", "text": "O golfo de Maine (en , en ) \u00e9 un gran golfo do oc\u00e9ano Atl\u00e1ntico na costa leste de Am\u00e9rica do norte. Est\u00e1 limitada por Cabo Cod na punta oriental de Massachusetts no suroeste e pola Illa Cabo Sable no extremo sur de Nova Escocia no nord\u00e9s. O golfo incl\u00fae a li\u00f1a completa de costas dos estados dos Estados Unidos de New Hampshire e Maine, as\u00ed como Massachusetts ao norte de Cabo Cod, e as costas sur e oeste das provincias canadenses de Novo Brunswick e Nova Escocia, respectivamente.\nO golfo foi nomeado pola Provincia colonial adxacente de Maine, que probablemente foi nomeada polos primeiros exploradores en recordo da provincia de Maine en Francia. Tam\u00e9n est\u00e1n inclu\u00eddos no sistema do Golfo de Maine a ba\u00eda de Massachusetts, a ba\u00eda de Penobscot, a ba\u00eda de Passamaquoddy e a ba\u00eda de Fundy, onde est\u00e1n as variaci\u00f3ns de marea m\u00e1is altas do planeta.\nXeograf\u00eda e hidrograf\u00eda.\nO golfo de Maine \u00e9 unha depresi\u00f3n aproximadamente rectangular cunha superficie de aproximadamente 93.000 km\u00b2, pechado ao oeste e norte polo continente norteamericano e comunic\u00e1ndo co oc\u00e9ano Atl\u00e1ntico ao sueste. A glaciaci\u00f3n da rexi\u00f3n pola capa de xeo Laurentino arrastrou o chan sedimentario lonxe da costa, deixando unha costa predominantemente rochosa e espectacular, que carece das praias de area que se atopan ao sur ao longo da costa leste dos Estados Unidos. Os \u00fanicos desenvolvementos costeiros significativos sit\u00faanse nas \u00e1reas metropolitanas de Boston, Portsmouth, Portland e Saint John.\nAs caracter\u00edsticas subacu\u00e1ticas do fondo mari\u00f1o esculpidas durante os niveis m\u00e1is baixos da idade do xeo fan que o golfo sexa un mar semicerrado limitado ao sur e ao leste por bancos submarinos. O Banco Georges, en particular, no seu extremo sur, protexe o golfo da Corrente do Golfo. As augas do Golfo de Maine est\u00e1n m\u00e1is influenciadas pola Corrente do Labrador, facendo que as augas do golfo sexan moito m\u00e1is fr\u00edas e m\u00e1is ricas en nutrientes que as que se atopan ao sur. Os vales subterr\u00e1neos na cunca central poden chegar a alcanzar profundidades de 500 m., mentres que as monta\u00f1as submarinas soben a 266 m. do fondo do mar, case alcanzando a superficie nalg\u00fans lugares ou mesmo super\u00e1ndoa creando illas.\nHai tres concas principais no Golfo de Maine: a Conca de Wilkinson ao oeste, a Conca do Jordan no nord\u00e9s e a conca Georges no sur, que est\u00e1n illadas entre elas por debaixo dos 200 m. de batimetr\u00eda."}
{"id": "362154", "revid": "89787", "url": "https://gl.wikipedia.org/wiki?curid=362154", "title": "Mar das Molucas", "text": "O mar das Molucas (en indonesio, \"Laut Maluku\") \u00e9 un mar que se atopa no oc\u00e9ano Pac\u00edfico occidental, e cuxas augas pertencen a Indonesia, especificamente bordeado polas illas indonesias de C\u00e9lebes ao oeste, Halmahera ao leste e as illas Sula ao sur. A rexi\u00f3n \u00e9 rica en corais e goza de moitos sitios para a practica do mergullo deportivo.\nXeograf\u00eda.\nEste mar est\u00e1 situado na parte centroriental do arquip\u00e9lago das Indias Orientais e os seus l\u00edmites son os seguintes:\nTerremotos.\nO mar \u00e9 unha zona s\u00edsmica moi activa debido \u00e1 placa do mar das Molucas. As illas Talaud, ao norte, son o l\u00edmite xeralmente aceptado deste mar, a\u00ednda que a plataforma mari\u00f1a est\u00e9ndese m\u00e1is ao norte.\nHistoria.\nOs imperios portugu\u00e9s, holand\u00e9s, brit\u00e1nico e espa\u00f1ol loitaron entre si polo control das illas das Especias (Molucas) as que s\u00f3 se pode acceder a trav\u00e9s do mar das Molucas.\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar de Molucas como un mar. Na s\u00faa publicaci\u00f3n de referencia mundial, \"Limits of oceans and seas\" (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 48c, dentro do arquip\u00e9lago das Indias Orientais e def\u00edneo da forma seguinte:"}
{"id": "362156", "revid": "22570", "url": "https://gl.wikipedia.org/wiki?curid=362156", "title": "Premio Nacional de Literatura Asturiana", "text": "O Premio Nacional de Literatura Asturiana (Premiu Nacional de Lliteratura Asturiana) \u00e9 un galard\u00f3n literario que concede cada tres anos a Academia de la Llingua Asturiana ao escritor ou escritora destacada pola s\u00faa traxectoria na literatura en lingua asturiana. O premio s\u00f3 pode ser concedido a unha persoa de cada vez, e non pode ser outorgado a t\u00edtulo p\u00f3stumo. A primeira edici\u00f3n foi en 2017.\nO xurado que outorga os premios est\u00e1 formado polo Presidente ou Presidenta da Academia de la Llingua Asturiana, tres membros numerarios da instituci\u00f3n, un representante da Conseller\u00eda de Educaci\u00f3n e Cultura do Goberno de Asturias, e d\u00faas personalidades de reco\u00f1ecido prestixio do mundo universitario especialistas en literatura asturiana.\nO premio est\u00e1 dotado con 3000 euros, un medall\u00f3n distintivo do escultor Adolfo Manzano, e a publicaci\u00f3n dunha pequena antolox\u00eda\nrepresentativa da produci\u00f3n literaria da persoa agraciada.\nEdici\u00f3ns celebradas.\nTras a publicaci\u00f3n das bases do premio o 15 de setembro de 2016 e a apertura do prazo para a presentaci\u00f3n de candidaturas, resultaron finalistas Xuan Bello, Ant\u00f3n Garc\u00eda, Roberto Gonz\u00e1lez-Quevedo, Berta Pi\u00f1\u00e1n e Xuan Xos\u00e9 S\u00e1nchez Vicente. O 13 de xaneiro de 2017 f\u00edxose p\u00fablico o veredicto do xurado, que deu como ga\u00f1ador o autor de Tin\u00e9u Xuan Bello.\nO xurado destacou que o mesmo \u00abasiti\u00f3 l'asturianu nel mapa de la lliteratura estatal ya internacional\u00bb refer\u00edndose concretamente \u00e1 s\u00faa obra \"Historia universal de Paniceiros\". Nesta edici\u00f3n o xurado estivo composto por Ana Mar\u00eda Cano (Presidenta da Academia), Xos\u00e9 Ant\u00f3n Gonz\u00e1lez Ria\u00f1o, Xos\u00e9 Ram\u00f3n Iglesias e Carmen Mu\u00f1iz Chac\u00f3n (acad\u00e9micos de n\u00famero), Fernando Padilla Palicio (representante da Conseller\u00eda) e os profesores da Universidade de Oviedo Jos\u00e9 Luis Garc\u00eda Mart\u00edn e Leopoldo S\u00e1nchez Torre."}
{"id": "362158", "revid": "56817", "url": "https://gl.wikipedia.org/wiki?curid=362158", "title": "Estreito de Juan de Fuca", "text": "O estreito de Juan de Fuca (en ingl\u00e9s, \"Strait of Juan de Fuca\") \u00e9 un estreito mari\u00f1o que bordea a illa de Vancouver polo sur, e \u00e9 a principal sa\u00edda do estreito de Georgia e o \"Puget Sound\", conectando ambos co oc\u00e9ano Pac\u00edfico.\nForma parte da fronteira entre o Canad\u00e1 e os Estados Unidos.\nFue nomeado as\u00ed en 1788 polo capit\u00e1n ingl\u00e9s John Meares, do barco \"Felice\" en honor de Juan de Fuca, un mari\u00f1eiro grego que alegaba que fora al\u00ed nunha viaxe con exploradores espa\u00f1ois en 1592 para buscar o fabuloso estreito de Ani\u00e1n."}
{"id": "362159", "revid": "75439", "url": "https://gl.wikipedia.org/wiki?curid=362159", "title": "Anf\u00edpodos", "text": "A dos anf\u00edpodos (\"Amphipoda\") \u00e9 unha orde de pequenos crust\u00e1ceos da clase dos malacostr\u00e1ceos e superorde dos perac\u00e1ridos, de tama\u00f1o xeralmente da orde dun cent\u00edmetro (a\u00ednda que a s\u00faa especie m\u00e1is grande, \"Alicella gigantea\", pode chegar a medir 34 cm).\nMoi abundantes no medio mari\u00f1o, especialmente na zona intermareal, pero algunhas especies colonizaron as augas salobres e as doces, e mesmo o medio terrestre. Os saltos das \"pulgas de mar\" (tal\u00edtridos) e dos gamm\u00e1ridoss co seu t\u00edpico corpo curvado en \"C\" e nadando de lado, son ben co\u00f1ecidos polas persoas que visitan as praias.\nOs anf\u00edpodos mari\u00f1os poden ser pel\u00e1xicos (viven na columna de auga) o bent\u00f3nicos (viven no fondo mari\u00f1o). Os anf\u00edpodos pel\u00e1xicos constiu\u00e9n unha boa fonte de alimento para aves mari\u00f1as, peixes e mam\u00edferos mari\u00f1os.\nOs anf\u00edpodos terrestres, como os tal\u00edtridos, viven na area, entre pedras ou en praias.\nA orde incl\u00fae case 10 000 especies descritas. Alg\u00fanhas delas convert\u00e9ronse en invasoras coa proliferaci\u00f3n das comunicaci\u00f3ns entre as concas hidrogr\u00e1ficas a trav\u00e9s de canles, ou por augas que escorregan por balastros e cascallos.\nTaxonom\u00eda.\nDescrici\u00f3n.\nA orde foi descrita en 1816 polo sacerdote cat\u00f3lico e not\u00e1bel entom\u00f3logo franc\u00e9s Pierre Andr\u00e9 Latreille.\nEtimolox\u00eda.\nO nome cient\u00edfico da orde, \"Amphipoda\", est\u00e1 formado polos elementos do lat\u00edn cient\u00edfico \"amphi-\" e \"-poda\", tirados dos termos do grego antigo: o adverbio \u1f00\u03bc\u03c6\u03af \"amph\u00ed\", \"polo dous lados\", e o substantivo \u03c0\u03bf\u03cd\u03c2, \u03c0\u03bf\u03b4\u03cc\u03c2 \"po\u00fas, pod\u00f3s\", \"p\u00e9\", \"pata\", facendo referencia aos dous tipos de patas que pos\u00faen estes animais. Isto contrasta cos seus parentes os is\u00f3podos (\"Isopoda\"), que te\u00f1en un s\u00f3 tipo de patas tor\u00e1cicas."}
{"id": "362160", "revid": "22795", "url": "https://gl.wikipedia.org/wiki?curid=362160", "title": "Amphipoda", "text": ""}
{"id": "362161", "revid": "56817", "url": "https://gl.wikipedia.org/wiki?curid=362161", "title": "Pi\u00e9ridos", "text": "Os pi\u00e9ridos (Pieridae) son unha ampla familia de lepid\u00f3pteros do clado Ditrysia. Comprende uns 84 x\u00e9neros e m\u00e1is de 1.100 especies, a maior\u00eda de Am\u00e9rica tropical e o Sueste asi\u00e1tico, mais tam\u00e9n hai especies en Europa.\nCaracter\u00edsticas.\nAs especies m\u00e1is com\u00fans caracter\u00edzanse pola s\u00faa coloraci\u00f3n branca ou amarelo-sulf\u00farea, a mi\u00fado con manchas negras, pero existen especies negras, vermellas, laranxas e con patr\u00f3ns rechamantes e complexos. Presentan dimorfismo sexual, que se observa con frecuencia no patr\u00f3n alar.\nOs pi\u00e9ridos na vea radial das \u00e1s anteriores te\u00f1en 3 ou 4 ramas, raramente 5. As patas anteriores de ambos os sexos est\u00e1n ben desenvolvidas, a diferenza de Nymphalidae, e as u\u00f1as tarsais son b\u00edfidas, a diferenza de Papilionidae.\nNomenclatura e clasificaci\u00f3n.\nWilliam Swainson foi o que empregou o nome \"Pierid\u00e6\" por primeira vez en 1820 para distinguir unha familia de bolboretas, mencionando algunhas especies e x\u00e9neros que considera caracter\u00edsticos da mesma, e logo delim\u00edtaa m\u00e1is formalmente en 1827.\nA pesar diso, o nome Pieridae atrib\u00faese oficialmente a Duponchel (1835). Duponchel utiliza o nome \"Pierides\", tomado da mitolox\u00eda grega, nunha das s\u00faas obras (arredor de 1832), e logo en forma latinizada como \"Pieridae\" en tomos publicados posteriormente (arredor de 1835).\nA familia Pieridae subdiv\u00eddese en catro subfamilias:\nFiloxenia e evoluci\u00f3n.\nA posici\u00f3n da familia Pieridae na \u00e1rbore filoxen\u00e9tica das bolboretas da superfamilia Papilionoidea \u00ednda non est\u00e1 completamente resolta. A clasificaci\u00f3n tradicional col\u00f3caa como grupo irm\u00e1n do clado formado polas familias Nymphalidae, Riodinidae e Lycaenidae. Esta posici\u00f3n fundam\u00e9ntase en caracteres morfol\u00f3xicos xerais e diagn\u00f3sticos, como o desenvolvemento do primeiro par de patas, a venaci\u00f3n, o tipo de pupa, entre outros. Por\u00e9n, unha an\u00e1lise baseada principalmente en evidencias moleculares non foi conclu\u00ednte neste caso, e considera que unha colocaci\u00f3n alternativa igualmente probable ser\u00eda como grupo irm\u00e1n do clado de Riodinidae e Lycaenidae.\nUnha an\u00e1lise de reloxo molecular suxire unha orixe cret\u00e1cea para a familia cunha idade m\u00ednima de 112 a 82 mill\u00f3ns de anos. As catro subfamilias forman un par de clados irm\u00e1ns:\nDiversidade e bioxeograf\u00eda.\nA maior riqueza de especies enc\u00f3ntrase na rexi\u00f3n Oriental do mundo (se se consideran o sueste asi\u00e1tico ou rexi\u00f3n indomalaia e Australasia) cun 30,2% do total, seguida do Neotr\u00f3pico co 28,8%. Por\u00e9n, m\u00e1is do 90% das especies orientais pertencen a unha \u00fanica subfamilia (Pierinae), mentres que na rexi\u00f3n Neotropical os Dismorphiinae e Coliadinae representan o 17 e o 16 %, respectivamente.\nHistoria natural.\nAs larvas da maior\u00eda das especies alim\u00e9ntanse de plantas de tres ordes distintas: polo menos 202 especies alim\u00e9ntanse de Brassicales (cruc\u00edferas ou Brassicaceae e familias relacionadas con glic\u00f3sidos de aceite de mostaza), 136 especies alim\u00e9ntanse de Fabales (leguminosas, mimosas, acacias etc.), e outras 84 de Santalales (algunhas familias de plantas parasitas), mais tam\u00e9n de numerosas especies de plantas de polo menos 31 ordes distintas.\nOs machos de moitas especies congr\u00e9ganse en lugares con barro para absorber os sales do substrato h\u00famido.\nIgual que os papili\u00f3nidos, os pi\u00e9ridos tam\u00e9n colgan as s\u00faas pupas en \u00e1ngulo mediante unha faixa de seda, pero desde o primeiro segmento abdominal, a diferenza da faixa tor\u00e1cica propia dos Papilionidae.\nImportancia.\nMoitas especies da familia son visitantes frecuentes de flores e poden contribu\u00edr \u00e1 polinizaci\u00f3n de diversas especies vexetais. Algunhas especies son consideradas pragas para a agricultura, como por exemplo \"Ascia monuste\" e \"Leptophobia aripa\" que atacan os repolos \"Brassica oleracea var. viridis\"."}
{"id": "362162", "revid": "98629", "url": "https://gl.wikipedia.org/wiki?curid=362162", "title": "Noritake Takahara", "text": "Noritake Takahara (\u9ad8\u539f \u656c\u6b66, nado o 6 de xu\u00f1o de 1951 en Toquio) \u00e9 un expiloto do Xap\u00f3n). Participou en 2 Grandes Premios do Campionato do Mundo de F\u00f3rmula Un, debutou o 24 de outubro de 1976. Non anotou puntos de campionato.\nTakahara foi d\u00faas veces campi\u00f3n xapon\u00e9s da F\u00f3rmula 2000, ga\u00f1ou o t\u00edtulo en 1974 e 1976, foi subcampi\u00f3n en 1975 e terceiro en 1973.\nGa\u00f1ou as Fuji Grand Champion Series en tres ocasi\u00f3ns en 1973, 1975 e 1976, e resultou subcampi\u00f3n en 1974. Logrou 17 vitorias e 30 podios nese campionato.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362163", "revid": "27155", "url": "https://gl.wikipedia.org/wiki?curid=362163", "title": "Pi\u00e9rido", "text": ""}
{"id": "362164", "revid": "27155", "url": "https://gl.wikipedia.org/wiki?curid=362164", "title": "Pieridae", "text": ""}
{"id": "362166", "revid": "1131", "url": "https://gl.wikipedia.org/wiki?curid=362166", "title": "O Casal", "text": ""}
{"id": "362169", "revid": "1131", "url": "https://gl.wikipedia.org/wiki?curid=362169", "title": "Editorial Everest", "text": "Everest foi unha editorial leonesa, con m\u00e1is de 3\u00a0000 referencias publicadas e cincuenta anos de historia, extinta en 2015, en 2018 foi mercada pola asturiana Ediciones Nobel.\nDescrici\u00f3n.\nEspecializada en libros de texto, literatura infantil e xuvenil, gastronom\u00eda, dicionarios e gu\u00edas tur\u00edsticas; posu\u00eda os seguintes selos: \"Editorial Everest\"; \"Aizkorri\" (en \u00e9uscaro); \"Edicions Cad\u00ed\" (en catal\u00e1n); \"Everest Galicia\" e \"Everest Editora\" (en portugu\u00e9s).\nEverest Galicia.\nEverest Galicia, que ti\u00f1a sede na Coru\u00f1a, publicou libros de Manuel Mar\u00eda, Xabier Docampo, Juan Farias, Francisco Fern\u00e1ndez Naval, Fina Casalderrey, Agust\u00edn Fern\u00e1ndez Paz, Manuel Uh\u00eda, Mar\u00eda Canosa e outros autores."}
{"id": "362170", "revid": "5863", "url": "https://gl.wikipedia.org/wiki?curid=362170", "title": "Grupo Everest", "text": ""}
{"id": "362172", "revid": "5863", "url": "https://gl.wikipedia.org/wiki?curid=362172", "title": "Ed. Everest", "text": ""}
{"id": "362173", "revid": "1131", "url": "https://gl.wikipedia.org/wiki?curid=362173", "title": "Casal de Abade", "text": "O top\u00f3nimo galego Casal de Abade pode referirse a:"}
{"id": "362175", "revid": "1131", "url": "https://gl.wikipedia.org/wiki?curid=362175", "title": "O Casal de Abaixo", "text": "O top\u00f3nimo galego O Casal de Abaixo pode referirse a:"}
{"id": "362177", "revid": "56817", "url": "https://gl.wikipedia.org/wiki?curid=362177", "title": "Casal de Arriba", "text": "O top\u00f3nimo galego Casal de Arriba pode referirse a:"}
{"id": "362178", "revid": "1131", "url": "https://gl.wikipedia.org/wiki?curid=362178", "title": "O Casal de Arriba", "text": ""}
{"id": "362181", "revid": "1822", "url": "https://gl.wikipedia.org/wiki?curid=362181", "title": "Cami\u00f1o de Fisterra", "text": ""}
{"id": "362188", "revid": "1131", "url": "https://gl.wikipedia.org/wiki?curid=362188", "title": "Casal do Mato", "text": "O top\u00f3nimo galego Casal do Mato pode referirse a:"}
{"id": "362189", "revid": "1131", "url": "https://gl.wikipedia.org/wiki?curid=362189", "title": "Casal do R\u00edo", "text": "O top\u00f3nimo galego Casal do R\u00edo pode referirse a:"}
{"id": "362192", "revid": "1131", "url": "https://gl.wikipedia.org/wiki?curid=362192", "title": "O Casal do R\u00edo", "text": ""}
{"id": "362194", "revid": "1131", "url": "https://gl.wikipedia.org/wiki?curid=362194", "title": "O Casal da Bouza", "text": ""}
{"id": "362195", "revid": "1131", "url": "https://gl.wikipedia.org/wiki?curid=362195", "title": "Casal da Vila", "text": ""}
{"id": "362196", "revid": "1131", "url": "https://gl.wikipedia.org/wiki?curid=362196", "title": "Casal de Agra", "text": ""}
{"id": "362197", "revid": "1131", "url": "https://gl.wikipedia.org/wiki?curid=362197", "title": "O Casal de Baixo", "text": ""}
{"id": "362198", "revid": "1131", "url": "https://gl.wikipedia.org/wiki?curid=362198", "title": "Casal de Eirigo", "text": ""}
{"id": "362199", "revid": "1131", "url": "https://gl.wikipedia.org/wiki?curid=362199", "title": "Casal de Fe\u00e1s", "text": ""}
{"id": "362200", "revid": "1131", "url": "https://gl.wikipedia.org/wiki?curid=362200", "title": "Casal de Gonzalo", "text": ""}
{"id": "362201", "revid": "1131", "url": "https://gl.wikipedia.org/wiki?curid=362201", "title": "Casal de Mar\u00eda", "text": ""}
{"id": "362202", "revid": "1131", "url": "https://gl.wikipedia.org/wiki?curid=362202", "title": "Casal de Maus", "text": ""}
{"id": "362203", "revid": "1131", "url": "https://gl.wikipedia.org/wiki?curid=362203", "title": "Casal de Morgade", "text": ""}
{"id": "362204", "revid": "1131", "url": "https://gl.wikipedia.org/wiki?curid=362204", "title": "Casal de Mun\u00edn", "text": ""}
{"id": "362205", "revid": "1131", "url": "https://gl.wikipedia.org/wiki?curid=362205", "title": "Casal de Perros", "text": ""}
{"id": "362206", "revid": "1131", "url": "https://gl.wikipedia.org/wiki?curid=362206", "title": "Casal de Po\u00f1o", "text": ""}
{"id": "362207", "revid": "1131", "url": "https://gl.wikipedia.org/wiki?curid=362207", "title": "O Casal de Riba", "text": ""}
{"id": "362208", "revid": "1131", "url": "https://gl.wikipedia.org/wiki?curid=362208", "title": "O Casal do Monte", "text": ""}
{"id": "362209", "revid": "1131", "url": "https://gl.wikipedia.org/wiki?curid=362209", "title": "O Casal do Mouro", "text": ""}
{"id": "362210", "revid": "1131", "url": "https://gl.wikipedia.org/wiki?curid=362210", "title": "O Casal do Paio", "text": ""}
{"id": "362211", "revid": "98629", "url": "https://gl.wikipedia.org/wiki?curid=362211", "title": "Michel Lecl\u00e8re", "text": "Michel Lecl\u00e8re, nado o 18 de marzo de 1946 en Mantes-la-Jolie, Yvelines, \u00e9 un expiloto de automobilismo de Francia. Participou en oito Grandes Premios de F\u00f3rmula 1, debutou o 5 de outubro de 1975, e non logrou ning\u00fan punto no campionato.\nCarreira.\nLogo de ga\u00f1ar o campionato de F\u00f3rmula 3 de Francia, pilotando un Alpine, en 1972, Lecl\u00e8re funcionou ben na F\u00f3rmula 2. Isto valeulle unha oportunidade na F\u00f3rmula Un. Logo de facer o seu debut con Tyrrell na \u00faltima carreira da tempada de conseguiu en asento a tempo completo con Wolf-Williams Racing en . A relaci\u00f3n finalmente non foi un \u00e9xito, e volveu \u00e1 F\u00f3rmula 2. Logo dunha mala tempada con Kauhsen en 1978, retirouse.\nParticipou no \"Renault H&amp;C Classic Team\" en demostraci\u00f3n pilotando alg\u00fans dos coches hist\u00f3ricos da F\u00f3rmula Un e outras maquinas, en diversos eventos ao redor de Europa.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362212", "revid": "1131", "url": "https://gl.wikipedia.org/wiki?curid=362212", "title": "O Casal do Salgueiro", "text": ""}
{"id": "362219", "revid": "5863", "url": "https://gl.wikipedia.org/wiki?curid=362219", "title": "Esponxas", "text": ""}
{"id": "362220", "revid": "98629", "url": "https://gl.wikipedia.org/wiki?curid=362220", "title": "Gr\u00faidos", "text": "Os gr\u00faidos (Gruidae) son unha familia de grandes aves de longas patas e pescozos da orde Gruiformes, que se chaman comunmente gr\u00faas ou grous (grous son propiamente os machos). Hai quince especies de gr\u00faas clasificadas en catro x\u00e9neros. A diferenza de aves de aspecto similar pero non relacionadas como as garzas, as gr\u00faas voan cos pescozos estirados en vez de dobrados cara a atr\u00e1s. As gr\u00faas viven en todos os continentes ag\u00e1s na Ant\u00e1rtida e Suram\u00e9rica. Visitan Galicia ocasionalmente as especies \"Grus grus\" (gr\u00faa cincenta ou, simplemente, gr\u00faa ou grou) e \"Anthropoides virgo\" (grou pequeno), polo que figuran na Lista de aves de Galicia.\nAlim\u00e9ntanse de forma oportunista e cambian a s\u00faa dieta segundo a estaci\u00f3n e as s\u00faas propias necesidades de nutrientes. Comen diversos alimentos de tama\u00f1o axeitado desde roedores, peixes, anfibios e insectos ata cereais, bagas e plantas.\nAs gr\u00faas constr\u00faen ni\u00f1os de tipo plataforma en augas pouco profundas e normalmente po\u00f1en dous ovos por posta. O macho e a femia axudan na crianza dos fillos, os cales permanecen con eles ata a seguinte estaci\u00f3n de apareamento.\nAlgunhas especies e poboaci\u00f3ns de gr\u00faas migran a longas distancias; outras non migran en absoluto. As gr\u00faas son solitarias durante a estaci\u00f3n reprodutora, cando se xuntan en parellas, pero durante o resto do ano son gregarias, formando grandes bandadas al\u00ed onde son abundantes.\nA maior\u00eda das especies de gr\u00faas foron afectadas polas actividades humanas e est\u00e1n clasificadas polo menos como ameazadas, se non en cr\u00edtico perigo.\nDescrici\u00f3n.\nAs gr\u00faas son aves grandes ou moi grandes, e entre elas est\u00e1n as aves voadoras m\u00e1is altas do mundo. O seu tama\u00f1o vai desde o da \"Anthropoides virgo\" (ou \"Grus virgo\"), que mide 90\u00a0cm de lonxitude, ao da \"Grus antigone\", que chega s\u00f3 a 176\u00a0cm, a\u00ednda que a m\u00e1is pesada delas \u00e9 a \"Grus japonensis\", que pode pesar 12\u00a0kg antes de migrar. Son aves de patas e pescozos longos con corpos aerodin\u00e1micos e grandes \u00e1s arredondadas. Os machos e femias non var\u00edan en aparencia externa, pero a media de tama\u00f1os dos machos adoita ser lixeiramente maior que a das femias.\nA plumaxe das gr\u00faas var\u00eda co h\u00e1bitat. As especies que habitan en vastas zonas h\u00famidas abertas adoitan ter m\u00e1is \u00e1rea branca na s\u00faa plmaxe que as especies que habitan zonas h\u00famidas menores ou h\u00e1bitats forestais, que tenden a ser m\u00e1is grises. Estas especies brancas xeralmente son tam\u00e9n m\u00e1is grandes. O menor tama\u00f1o e cor das especies forestais crese que lles axuda a manter un perfil menos visible cando est\u00e1n ani\u00f1ando; d\u00faas destas especies (a \"Grus grus\" e a \"Grus canadensis\") tam\u00e9n enzoufan as s\u00faas plumas con lama para esconderse mellor mentres est\u00e1n ani\u00f1ando.\nA maior\u00eda das especies de gr\u00faas te\u00f1en algunhas \u00e1reas de pel espida na face; as \u00fanicas d\u00faas excepci\u00f3ns son a \"Grus paradisea\" e \"Anthropoides virgo\". Esta pel sen plumas \u00fasana na comunicaci\u00f3n con outras gr\u00faas, e pode ampliarse contraendo ou relaxando m\u00fasculos e cambia a intensidade da s\u00faa cor. As plumas da cabeza poden moverse e erguerse para comunicarse nos casos das especies \"Grus paradisea\" \"Grus carunculata\" e \"Anthropoides virgo\".\nTam\u00e9n \u00e9 importante na comunicaci\u00f3n a posici\u00f3n e lonxitude da s\u00faa traquea, que se asocia co \u00f3so esterno o mesmo as s\u00faas placas \u00f3seas se fusionan con el. Nas gr\u00faas \"Balearica pavonina\" e \"Balearica regulorum\" a traquea \u00e9 m\u00e1is curta e s\u00f3 est\u00e1 lixeiramente impresionada sobre o \u00f3so esterno, mentres que a traquea das outras especies \u00e9 m\u00e1is longa e penetra no esterno. Nalgunhas especies todo o esterno est\u00e1 fusionado coas placas \u00f3seas da traquea, e isto axuda a amplificar as chamadas das gr\u00faas, permit\u00edndolles que se oian a varios quil\u00f3metros.\nDistribuci\u00f3n e h\u00e1bitat.\nAs gr\u00faas te\u00f1en unha distribuci\u00f3n cosmopolita, e poden verse na maior\u00eda dos continentes. Por\u00e9n, est\u00e1n ausentes da Ant\u00e1rtida e, misteriosamente, de Suram\u00e9rica. O leste de Asia \u00e9 o centro da diversidade das gr\u00faas, onde viven oito especies, seguida de \u00c1frica, onde residen cinco especies e invernan poboaci\u00f3ns dunha sesta especie. Australia, Europa e Norteam\u00e9rica te\u00f1en d\u00faas especies. Dos catro x\u00e9neros de gr\u00faidos, dous, \"Balearica\" (con d\u00faas especies) e \"Bugeranus\" (unha especie) est\u00e1n restrinxidas a \u00c1frica, e o terceiro, \"Anthropoides\", ten unha \u00fanica especie completamente africana e outra m\u00e1is que se encontra en \u00c1frica, Asia e Europa. O restante x\u00e9nero, \"Grus\", cont\u00e9n a maior\u00eda das especies e \u00e9 o m\u00e1is estendido, a\u00ednda que s\u00f3 unha das s\u00faas especies aparece en \u00c1frica como migrante invernal.\nA maior\u00eda das especies de gr\u00faas dependen das zonas h\u00famidas e precisan grandes \u00e1reas de espazo aberto. A maior\u00eda das especies de gr\u00faas ani\u00f1an en zonas h\u00famidas de pouca profundidade. Algunhas especies ani\u00f1an en zonas h\u00famidas pero trasladan os seus poli\u00f1os \u00e1s prader\u00edas para alimentarse (e tornan \u00e1s zonas h\u00famidas pola noite), mentres que outras permanecen nas zonas h\u00famidas durante toda a estaci\u00f3n reprodutora. Incluso as d\u00faas especies do x\u00e9nero \"Anthropoides\", que poden ani\u00f1ar e alimentarse en prader\u00edas (mesmo en prader\u00edas secas e desertos), necesitan as zonas h\u00famidas para repousar durante a noite. As \u00fanicas d\u00faas especies que non sempre repousan nas zonas h\u00famidas son as gr\u00faas africanas do x\u00e9nero \"Balearica\", que son as \u00fanicas que se pousan nas \u00e1rbores.\nAlgunhas especies de gr\u00faas son sedentarias, e permanecen na mesma \u00e1rea todo o ano, outras son moi migratorias, e viaxan miles de quil\u00f3metros todos os anos desde os seus lugares de reproduci\u00f3n. Unhas poucas especies te\u00f1en tanto poboaci\u00f3ns migratorias coma sedentarias.\nComportamento e ecolox\u00eda.\nAs gr\u00faas son aves di\u00farnas que var\u00edan a s\u00faa socialidade segundo a estaci\u00f3n. Durante a estaci\u00f3n do apareamento son territoriais e normalmente permanecen no seu territorio todo o tempo. Pero na estaci\u00f3n non reprodutora tenden a ser gregarias, formando grandes bandadas para repousar e socializarse e nalgunhas especies alimentarse. As especies que se alimentan predominantemente de materia vexetal na estaci\u00f3n non reprodutora x\u00fantanse en bandadas para facelo, mentres que as que se alimentan de animais normalmente alim\u00e9ntanse en grupos familiares, xunt\u00e1ndose en bandadas s\u00f3 durante os per\u00edodos de descanso, ou para preparar as viaxes migratorias. Estas grandes agregaci\u00f3ns de gr\u00faas son importantes para a s\u00faa seguridade cando descansan e tam\u00e9n como sitios onde os xoves non emparellados encontran a outros individuos.\nChamadas e comunicaci\u00f3n.\nAs gr\u00faas son moi vocalizadoras e te\u00f1en un gran vocabulario de chamadas especializadas. As vocalizaci\u00f3ns empezan pouco despois de eclosionaren con chamadas de contacto baixas rosmantes para manter contacto cos seus pais, e tam\u00e9n chamadas para pedir alimento. Outras chamadas usadas polos piti\u00f1os incl\u00faen chamadas de alarma e chamadas de \"intenci\u00f3n de voar\", que as seguen facendo ambas durante a idade adulta. As chamadas de d\u00fao das gr\u00faas son as m\u00e1is impresionantes. Poden utilizalas para o reco\u00f1ecemento individual (ver abaixo a ligaz\u00f3n externa).\nAlimentaci\u00f3n.\nOs gr\u00faidos poden comer unha gran variedade de alimentos, de orixe animal ou vexetal. Cando se alimentan en terra non asolagada comen sementes, follas, noces, landras, bagas, outras froitas, insectos, vermes, caracois, pequenos r\u00e9ptiles, mam\u00edferos e aves. En zonas h\u00famidas comen ra\u00edces, rizomas, tub\u00e9rculos e ou partes a\u00e9reas das plantas, moluscos, peixes pequenos e anfibios. A composici\u00f3n exacta da dieta var\u00eda segundo a localidade, estaci\u00f3n e dispo\u00f1ibilidade. Dentro da ampla gama de alimentos consumidos hai alg\u00fans patr\u00f3ns; as especies con bicos m\u00e1is curtos xeralmente comen en terras m\u00e1is secas, mentres que as de bico m\u00eds longo se alimentan m\u00e1is en zonas h\u00famidas.\nAs gr\u00faas empregan diferentes t\u00e9cnicas para procurar os distintos tipos de alimentos. Os tub\u00e9rculos e rizomas obt\u00e9\u00f1enos escavando e as gr\u00faas fan unha escavaci\u00f3n inicial e despois ampl\u00edan o burato para atopalos. En contraste con esta t\u00e9cnica ou a de agardaren quietas e vixiaren cando cazan (igual que fan as garzas), poden tam\u00e9n buscar insectos e presas animais ao moverse lentamente cara a adiante coa cabeza baixa e sondando a auga cos peteiros.\nOnde vive m\u00e1is dunha especie de gr\u00faa, cada especie adopta un nicho distinto para minimizar a competici\u00f3n por solapamento de nichos. Nun importante lago da provincia de Jiangxi na China, a gr\u00faa siberiana \"Grus leucogeranus\" alim\u00e9ntase en lameiras e en augas pouco fondas, a \"Grus vipio\" nos l\u00edmites das zonas h\u00famidas, a \"Grus monacha\" en prados de xuncos, e estas d\u00faas \u00faltimas especies tam\u00e9n se alimentan en campos agr\u00edcolas xunto coas \"Grus grus\".\nReproduci\u00f3n.\nAs gr\u00faas reprod\u00facense mantendo unha monogamia permanente, xa que establecen lazos de parella a longo prazo que poden durar toda a vida dos animais. Os lazos de parella empezan a formarse no segundo ou terceiro anos de vida, pero isto pode acontecer varios anos antes da primeira tempada reprodutora con \u00e9xito, xa que os intentos iniciais de reproduci\u00f3n a mi\u00fado fracasan, e en moitos casos poden desfacerse as parellas (\"divorcio\") despois de intentos de reproduci\u00f3n fracasados. As parellas que te\u00f1en \u00e9xito reprodutivo repetidamente permanecen xuntas mentres o sigan tendo. Nun estudo feito sobre a \"Grus canadensis\" en Florida, 7 de cada 22 parellas estudadas permaneceron xuntas durante un per\u00edodo de 11 anos. Das parellas que se separaron o 53% foi debido a que morreu un dos membros, o 18% debido a un \"divorcio\" e do 29% restante non se sabe a raz\u00f3n. Obtiv\u00e9ronse resultados similares por monitorizaci\u00f3n ac\u00fastica (sonograf\u00eda / an\u00e1lise de frecuencias sonoras do d\u00fao e chamadas de protecci\u00f3n) en tres \u00e1reas de reproduci\u00f3n de \"Grus grus\" en Alema\u00f1a durante 10 anos.\nAs gr\u00faas son territoriais e xeralmente reprodutores estacionais. A estacionalidade var\u00eda tanto entre especies coma dentro dunha especie, dependendo das condici\u00f3ns locais. As especies migratorias empezan a reproducirse unha vez que chegan aos seus terreos de reproduci\u00f3n de ver\u00e1n, entre abril e xu\u00f1o. Por\u00e9n, a estaci\u00f3n reprodutora das especies tropicais xeralmente est\u00e1 sincronizada para coincidir coa estaci\u00f3n h\u00famida ou monz\u00f3nica. O tama\u00f1o dos territorios tam\u00e9n var\u00eda dependendo da localidade. As especies tropicais poden manter territorios moi pequenos, por exemplo as \"Grus antigone\" na India poden reproducirse en territorios de s\u00f3 unha hect\u00e1rea nas que a \u00e1rea \u00e9 de calidade suficiente e as molestias causadas polos humanos est\u00e1n minimizadas. Ao contrario, os territorios da \"Grus japonensis\" poden ser de 500 hect\u00e1reas, e as parellas poden defender mesmo territorios a\u00ednda m\u00e1is grandes, de ata mil hect\u00e1reas. A defensa do territorio real\u00edzaa xeralmente o macho. A causa disto, \u00e9 moito menos probable que conserven o territorio as femias que os machos en caso de morte do outro membro da parella.\nTaxonom\u00eda e sistem\u00e1tica.\nHai 15 especies vivas de gr\u00faas distribu\u00f1idas en catro x\u00e9neros:\nSUBFAMILIA BALEARICINAE\nSUBFAMILIA GRUINAE\nO rexistro f\u00f3sil das gr\u00faas deixa moito que desexar. Aparentemente, as subfamilias estaban ben diferenciadas no Eoceno tard\u00edo (hai arredor de 35 mill\u00f3ns de anos). Os x\u00e9neros actuais te\u00f1en aparentemente unha antig\u00fcidade de 20 mill\u00f3ns de anos. A bioxeograf\u00eda dos f\u00f3siles co\u00f1ecidos e dos taxons vivos de gr\u00faas suxiren que o grupo \u00e9 probablemente orixinario do Vello Mundo (de Laurasia?). A diversidade existente a nivel de x\u00e9nero est\u00e1 centrada en \u00c1frica (oriental), pero lamentablemente non existe un rexistro f\u00f3sil decente procedente de al\u00ed. Isto contrasta cos numerosos f\u00f3siles de Ciconiiformes que se documentaron al\u00ed; estas aves suponse que compart\u00edan ent\u00f3n gran parte do seu h\u00e1bitat coas gr\u00faas. As gr\u00faas son un taxon irm\u00e1n dos Eogruidae, unha li\u00f1axe de aves non voadoras; como se pred\u00ed polo rexistro f\u00f3sil das verdadeiras gr\u00faas, os eogru\u00eddos eran nativos do Vello Mundo.\nOs x\u00e9neros f\u00f3siles est\u00e1n provisionalmente asignados \u00e1s subfamilias existentes actualmente:\nGruinae\n\u00c1s veces consideradas Balearicinae\n\u00c1s veces consideradas Gruidae \"incertae sedis\"\nEn mitolox\u00eda e simbolismo.\nA beleza das gr\u00faas e as s\u00faas espectaculares danzas de apareamento fixeron delas aves con gran simbolismo en moitas culturas desde tempos antigos. A mitolox\u00eda relacionada coas gr\u00faas est\u00e1 moi espallada e pode encontrarse en rexi\u00f3ns como a India, Exeo, sur de Arabia, China, Corea, Xap\u00f3n e nas culturas dos nativos norteamericanos. No norte da illa xaponesa de Hokkaido, as mulleres do pobo ainu realizaban unha danza da gr\u00faa que foi captada en fotograf\u00edas en 1908 por Arnold Genthe. En Corea, tam\u00e9n se representaba unha danza da gr\u00faa no patio do templo de Tongdosa desde tempos da dinast\u00eda Silla (646 CE).\nO primeiro d\u00edstico \u015bloka do poema \u00e9pico en s\u00e1nscrito Valmiki est\u00e1 inspirado pola pena de ver como un macho de \"Grus antigone\" era cazado mentres fac\u00eda a danza do apareamento.\nNa Meca, na Arabia preisl\u00e1mica, cr\u00edase que All\u0101t, Uzza, e Man\u0101t eran as tres deusas principais da Meca, e denomin\u00e1banse as \"tres gr\u00faas exaltadas\" (us\u00e1base a palabra \"gharaniq\", unha escura palabra para a cal 'gr\u00faa' \u00e9 a glosa usual).\nNa China, varios estilos de kung fu insp\u00edranse nos movementos das gr\u00faas na natureza; o m\u00e1is famoso destes estilos \u00e9 o Wing Chun, Hung Gar (gr\u00faa tigre), e o estilo Shaol\u00edn de cinco animais de loita. Os movementos das gr\u00faas son ben co\u00f1ecidos pola s\u00faa fluidez e graza.\nA palabra grega para gr\u00faa \u00e9 \"\u0393\u03b5\u03c1\u03b1\u03bd\u03bf\u03c2\" (\"Geranos\"), que deu lugar ao nome xeranio. A gr\u00faa era un ave de agoiro. No conto de \u00cdbico e as gr\u00faas, un ladr\u00f3n ataca a \u00cdbico (un poeta do s\u00e9culo VI a.C.) e d\u00e9ixao por morto. \u00cdbico chamou a unha bandada de gr\u00faas que pasaban para que o axudasen, as cales seguiron ao atacante a un teatro e voaron sobre el, o que permitiu que fose detido.\nPlinio o Vello escribiu que as gr\u00faas situaban un dos seus individuos como vixliante mentres os demais durm\u00edan. A sentinela termaba dunha pedra nas s\u00faas garras de modo que se quedaba durmido tirar\u00eda a pedra e espertar\u00eda. Unha gr\u00faa sostendo unha pedra nas s\u00faas garras \u00e9 un s\u00edmbolo her\u00e1ldico denominado \"gr\u00faa en vixilancia\".\nArist\u00f3teles describe a migraci\u00f3n das gr\u00faas na s\u00faa \"Historia dos animais\", engadindo un relato das s\u00faas loitas cos pigmeos, xa que invernaban preto das fontes do Nilo. Describiu como non ver\u00eddico o relato de que a gr\u00faa leva dentro unha pedra de toque que pode usarse para comprobar se un metal \u00e9 ouro cando a vomitaban. \"(Esta segunda historia non \u00e9 de todo absurda, xa que as gr\u00faas poden inxerir pedras, que poden ser do tipo apropiado como pedra de toque, e regurxitalas noutras rexi\u00f3ns onde este tipo de pedras escasea.)\"\nOs gregos e os romanos a mi\u00fado representaban a danza das gr\u00faas como o amor polo gozo e celebraci\u00f3n da vida, e as gr\u00faas estaban a mi\u00fado asociadas tanto con Apolo coma con Hefesto.\nEn moitas partes de Asia a gr\u00faa \u00e9 un s\u00edmbolo da felicidade e a eterna mocidade. No Xap\u00f3n, a gr\u00faa \u00e9 unha das criaturas m\u00edsticas ou sagradas (como tam\u00e9n o son os drag\u00f3ns e as tartarugas) e simbolizan a boa fortuna e vida longa a causa da da s\u00faa fabulosa lonxevidade de mil anos. A gr\u00faa \u00e9 un suxeito favorito na tradici\u00f3n do origami ou papiroflexia. Unha antiga lenda xaponesa promete que a calquera que faga mil gr\u00faas de papel unha gr\u00faa lle conceder\u00e1 un desexo. Despois da Segunda guerra mundial, a gr\u00faa simbolizou a paz e as v\u00edtimas inocentes da guerra na historia da nena Sadako Sasaki e as s\u00faas mil gr\u00faas de papiroflexia. A nena sufrira o bombardeo at\u00f3mico de Hiroshima e ti\u00f1a leucemia, polo que sab\u00eda que \u00eda morrer, e fixo mil gr\u00faas de papel antes de morrer aos 12 anos, polo que chegou a ser famosa e reco\u00f1ecida como s\u00edmbolo das v\u00edtimas inocentes da guerra."}
{"id": "362222", "revid": "22795", "url": "https://gl.wikipedia.org/wiki?curid=362222", "title": "David Eth\u00e8ve", "text": "David Eth\u00e8ve, nado o 16 de setembro de 1966 en Neuilly-sur-Seine, Altos do Sena, Illa de Francia (Francia), e finado o 9 de decembro de 2016 na Coru\u00f1a, foi un m\u00fasico, int\u00e9rprete de violonchelo e director de orquestra, un dos membros fundacionais da Orquestra Sinf\u00f3nica de Galicia (OSG).\nTraxectoria.\nDavid Eth\u00e8ve comezou a estudar piano aos catro anos e violonchelo aos oito. Tras conseguir os primeiros premios de violonchelo e m\u00fasica de c\u00e1mara no Conservatorio Nacional de Boulogne-Billancourt, graduouse no Conservatorio Nacional de M\u00fasica de Par\u00eds, onde recibiu clases de violonchelo de Maurice Gendron e Michel Strauss, e de m\u00fasica de c\u00e1mara de Genevi\u00e8ve Joy e Christian Ivaldi.\nEn 1989, foi invitado ao Banff Center of the Arts do Canad\u00e1. En 1991, grazas a unha bolsa de estudos da Fundaci\u00f3n Franco-Americana estudou con Janos Starker na Universidade de Indiana, nos Estados Unidos.\nEth\u00e9ve incorporouse \u00e1 Orquestra Sinf\u00f3nica de Galicia no ano da s\u00faa formaci\u00f3n, en 1992, como violoncello principal, onde permaneceu at\u00e9 a s\u00faa baixa definitiva por enfermidade uns meses antes da s\u00faa morte.\nActuou en numerosas ocasi\u00f3ns como m\u00fasico de c\u00e1mara nos auditorios m\u00e1is prestixiosos de Francia, as\u00ed como na Casa da Radio deste pa\u00eds, dentro dos programas \"France Musique\" e \"France Culture\". Tam\u00e9n tocou nos festivais de Barcelona, no Festival Mozart da Coru\u00f1a e nos ciclos de concertos do Centro Galego de Arte Contempor\u00e1nea, na Universidade de Santiago de Compostela e no Teatro Rosal\u00eda de Castro da Coru\u00f1a.\nAdemais de violoncello principal da Sinf\u00f3nica, Eth\u00e8ve fundou e foi membro de varios grupos de c\u00e1mara, profesor e director, durante dous anos e medio, da Orquestra Xove da Sinf\u00f3nica, da que anunciou o seu despedinento ao final dun concerto na praza de Mar\u00eda Pita en agosto de 2010.\nEn 2004 formou, co violinista Giovanni Fabris e o violista David Quiggle (que fora compa\u00f1eiro seu na OSG) o Tr\u00edo de corda Manuel Quiroga.\nFoi tam\u00e9n presidente do Comit\u00e9 de Empresa da OSG.\nEth\u00e8ve tam\u00e9n traballou coa Joven Orquesta Nacional de Espa\u00f1a, e foi convidado, nos anos 2006 e 2007, por Alberto Zedda ao Festival Rossini de P\u00e9saro para realizar o violoncello continuo das \u00f3peras do festival, entre outras \"Torvaldo e Dorliska\", editada en deuved\u00e9 polo selo discogr\u00e1fico \"Dynamic\" de X\u00e9nova. Ademais, era un invitado habitual do ciclo de m\u00fasica de c\u00e1mara \"New Performing Arts\" dos Estados Unidos e, como solista, destacan no seu curr\u00edculo as s\u00faas actuaci\u00f3ns coa Orquestra do Conservatorio de Par\u00eds, a Sinf\u00f3nica de Galicia e a Sinf\u00f3nica de Colombia.\nParalelamente ao seu traballo como instrumentista desenvolveu unha not\u00e1bel actividade de direcci\u00f3n de orquestra, gravado bandas sonoras de pel\u00edculas como \"Os xirasoles cegos\", \"Manolete\" ou \"El club de los suicidas\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Personalidades da m\u00fasica de Francia\u200e]]\n[[Categor\u00eda:Personalidades da m\u00fasica de Galicia\u200e]]\n[[Categor\u00eda:Orquestra Sinf\u00f3nica de Galicia]]\n[[Categor\u00eda:Nados en 1966]]\n[[Categor\u00eda:Nados en Neuilly-sur-Seine]]\n[[Categor\u00eda:Finados en 2016]]\n[[Categor\u00eda:Personalidades sen imaxes]]"}
{"id": "362223", "revid": "98629", "url": "https://gl.wikipedia.org/wiki?curid=362223", "title": "Bob Evans", "text": "Robert \"Bob\" Evans, nado o 11 de xu\u00f1o de 1947 en Waddington, Lincolnshire, \u00e9 un expiloto brit\u00e1nico de carreiras de Inglaterra. Participou en 11 Grandes Premios do campionato do mundo de F\u00f3rmula 1, debutou o 1 de marzo de 1975. Non anotou ning\u00fan punto de campionato. Tam\u00e9n competiu en numerosas carreiras de F\u00f3rmula Un f\u00f3ra de campionato.\nEvans seguiu a ruta habitual ata a F\u00f3rmula Un, a trav\u00e9s de F\u00f3rmula Ford, F\u00f3rmula 3 e F\u00f3rmula 5000, ga\u00f1ando o Campionato de Europa Rothmans 5000 de 1974. Logo dunha tempada co equipo BRM en , Evans probou e de cando en vez competiu co equipo Lotus o ano seguinte. Posteriormente pilotou un Brabham do equipo RAM no Gran Premio do Reino Unido de 1976, antes de que se trasladara ao Campionato Aurora F1 a finais da d\u00e9cada de 1970.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362226", "revid": "1131", "url": "https://gl.wikipedia.org/wiki?curid=362226", "title": "Casaldares", "text": "O top\u00f3nimo galego Casaldares pode referirse a:"}
{"id": "362227", "revid": "1131", "url": "https://gl.wikipedia.org/wiki?curid=362227", "title": "Casaldoeiro", "text": "O top\u00f3nimo galego Casaldoeiro pode referirse a:"}
{"id": "362228", "revid": "1131", "url": "https://gl.wikipedia.org/wiki?curid=362228", "title": "Casalbieito", "text": ""}
{"id": "362229", "revid": "1131", "url": "https://gl.wikipedia.org/wiki?curid=362229", "title": "Casaldaia de Abaixo", "text": ""}
{"id": "362230", "revid": "1131", "url": "https://gl.wikipedia.org/wiki?curid=362230", "title": "Casaldaia de Arriba", "text": ""}
{"id": "362232", "revid": "1131", "url": "https://gl.wikipedia.org/wiki?curid=362232", "title": "Casald\u00e1lvaro", "text": ""}
{"id": "362233", "revid": "1131", "url": "https://gl.wikipedia.org/wiki?curid=362233", "title": "O Casaldarrique", "text": ""}
{"id": "362234", "revid": "1131", "url": "https://gl.wikipedia.org/wiki?curid=362234", "title": "Casaldegonce", "text": ""}
{"id": "362235", "revid": "1131", "url": "https://gl.wikipedia.org/wiki?curid=362235", "title": "Casaldeite", "text": ""}
{"id": "362236", "revid": "1131", "url": "https://gl.wikipedia.org/wiki?curid=362236", "title": "Casalderrique", "text": ""}
{"id": "362237", "revid": "1131", "url": "https://gl.wikipedia.org/wiki?curid=362237", "title": "Casaldesuso", "text": ""}
{"id": "362238", "revid": "1131", "url": "https://gl.wikipedia.org/wiki?curid=362238", "title": "Casaldoira", "text": ""}
{"id": "362239", "revid": "1131", "url": "https://gl.wikipedia.org/wiki?curid=362239", "title": "Casaldrigo", "text": ""}
{"id": "362244", "revid": "56817", "url": "https://gl.wikipedia.org/wiki?curid=362244", "title": "Casalderrey", "text": "Casalderrey \u00e9 un apelido galego (castelanizado cun y no canto do i) pode referirse a:"}
{"id": "362245", "revid": "56817", "url": "https://gl.wikipedia.org/wiki?curid=362245", "title": "Casali\u00f1o", "text": "O top\u00f3nimo galego Casali\u00f1o pode referirse a:"}
{"id": "362246", "revid": "1131", "url": "https://gl.wikipedia.org/wiki?curid=362246", "title": "O Casali\u00f1o", "text": ""}
{"id": "362247", "revid": "1131", "url": "https://gl.wikipedia.org/wiki?curid=362247", "title": "Casalnovo", "text": ""}
{"id": "362252", "revid": "98629", "url": "https://gl.wikipedia.org/wiki?curid=362252", "title": "Everest (hom\u00f3nimos)", "text": "Everest ref\u00edrese normalmente ao monte Everest, a monta\u00f1a m\u00e1is alta sobre o nivel do mar, situada no Himalaia, pero tam\u00e9n pode referirse a:"}
{"id": "362254", "revid": "5863", "url": "https://gl.wikipedia.org/wiki?curid=362254", "title": "Gasherbrum 1", "text": ""}
{"id": "362255", "revid": "5863", "url": "https://gl.wikipedia.org/wiki?curid=362255", "title": "Gasherbrum 2", "text": ""}
{"id": "362258", "revid": "5863", "url": "https://gl.wikipedia.org/wiki?curid=362258", "title": "Cancheniunga", "text": ""}
{"id": "362259", "revid": "5863", "url": "https://gl.wikipedia.org/wiki?curid=362259", "title": "Macalu", "text": ""}
{"id": "362260", "revid": "5863", "url": "https://gl.wikipedia.org/wiki?curid=362260", "title": "Daulaguiri", "text": ""}
{"id": "362261", "revid": "5863", "url": "https://gl.wikipedia.org/wiki?curid=362261", "title": "Xixapangma", "text": ""}
{"id": "362262", "revid": "1131", "url": "https://gl.wikipedia.org/wiki?curid=362262", "title": "A Casanova", "text": ""}
{"id": "362263", "revid": "56817", "url": "https://gl.wikipedia.org/wiki?curid=362263", "title": "Casaqueimada", "text": "O top\u00f3nimo galego Casaqueimada pode referirse a:"}
{"id": "362264", "revid": "1131", "url": "https://gl.wikipedia.org/wiki?curid=362264", "title": "A Casaqueimada", "text": ""}
{"id": "362265", "revid": "1131", "url": "https://gl.wikipedia.org/wiki?curid=362265", "title": "Casalousada", "text": ""}
{"id": "362266", "revid": "1131", "url": "https://gl.wikipedia.org/wiki?curid=362266", "title": "Casalpaio", "text": ""}
{"id": "362267", "revid": "1131", "url": "https://gl.wikipedia.org/wiki?curid=362267", "title": "Casalpeguito", "text": ""}
{"id": "362268", "revid": "98629", "url": "https://gl.wikipedia.org/wiki?curid=362268", "title": "Jim Sturgess", "text": "James Anthony \"Jim\" Sturgess, nado o 16 de maio de 1978 \u00e9 un actor e cantante ingl\u00e9s. O seu primeiro gran papel foi no musical rom\u00e1ntico \"Across the Universe\" (2007). No 2008, interpretou o papel de Ben Campbell en \"21\". No 2009, interpretou a Gavin Kossef no drama \"Crossing Over\", xunto con Harrison Ford, Ray Liotta e Ashley Judd. No 2010, Sturgess protagonizou o filme \"The Way Back\", dirixido por Peter Weir. Sturgess coprotagonizou o filme de ciencia ficci\u00f3n \u00e9pico \"O atlas das nubes\", que se estreou en outubro de 2012."}
{"id": "362269", "revid": "1131", "url": "https://gl.wikipedia.org/wiki?curid=362269", "title": "Casamar\u00eda", "text": ""}
{"id": "362270", "revid": "1131", "url": "https://gl.wikipedia.org/wiki?curid=362270", "title": "Casamuni\u00f1o", "text": ""}
{"id": "362271", "revid": "1131", "url": "https://gl.wikipedia.org/wiki?curid=362271", "title": "Casanande", "text": ""}
{"id": "362272", "revid": "1131", "url": "https://gl.wikipedia.org/wiki?curid=362272", "title": "Casanova de Vilar", "text": ""}
{"id": "362273", "revid": "1131", "url": "https://gl.wikipedia.org/wiki?curid=362273", "title": "A Casanova de Xiao", "text": ""}
{"id": "362274", "revid": "1131", "url": "https://gl.wikipedia.org/wiki?curid=362274", "title": "A Casanova do Cuarto", "text": ""}
{"id": "362275", "revid": "5863", "url": "https://gl.wikipedia.org/wiki?curid=362275", "title": "Xabier Docampo", "text": ""}
{"id": "362276", "revid": "23204", "url": "https://gl.wikipedia.org/wiki?curid=362276", "title": "James Anthony Sturgess", "text": ""}
{"id": "362277", "revid": "5863", "url": "https://gl.wikipedia.org/wiki?curid=362277", "title": "Francisco Fern\u00e1ndez Naval", "text": ""}
{"id": "362278", "revid": "56817", "url": "https://gl.wikipedia.org/wiki?curid=362278", "title": "Hear It Is", "text": "Hear It Is \u00e9 o \u00e1lbum de estrea da banda estadounidense de rock alternativo The Flaming Lips, publicado o 21 de xaneiro de 1986 a trav\u00e9s do selo Restless Records. Este disco marca a estrea de Wayne Coyne nas voces, tras a marcha do seu irm\u00e1n Mark en 1985 para casar.\nEst\u00e1 inclu\u00eddo no primeiro disco do recompilatorio \"Finally the Punk Rockers Are Taking Acid\", correspondendo cos cortes 6-15. Est\u00e1 versi\u00f3n omite o tema \"Summertime Blues\".\nUnha das primeiras versi\u00f3ns en CD do selo Pink Dust inclu\u00eda o tema extra \"Summertime Blues\" ademais do EP \"The Flaming Lips\" na s\u00faa totalidade."}
{"id": "362279", "revid": "23204", "url": "https://gl.wikipedia.org/wiki?curid=362279", "title": "Lingua tup\u00ed", "text": "O tup\u00ed antigo ou tup\u00ed cl\u00e1sico \u00e9 unha lingua da familia tup\u00ed que foi falada polos nativos tup\u00eds do Brasil, maioritariamente os que viv\u00edan preto do mar. Pertence \u00e1 familia tup\u00ed\u2013guaran\u00ed, e ten unha historia escrita que abrangue os s\u00e9culos XVI, XVII e XVIII. No per\u00edodo colonial o tup\u00ed foi empregado como lingua franca polos europeos as\u00ed como polos amerindios e tivo uso literario, mais foi posteriormente suprimido at\u00e9 a extinci\u00f3n, deixando s\u00f3 unha lingua moderna descendente cun significativo n\u00famero de falantes, o nheengatu.\nOs nomes \"tup\u00ed antigo\" ou \"tup\u00ed cl\u00e1sico\" son termos empregados polos estudosos modernos, mais os falantes nativos cham\u00e1rono \"\u00f1eengat\u00fa\" \"a lingua boa\", \"\u00f1eendyba\" \"lingua com\u00fan\", \"ab\u00e1\u00f1eenga\" \"lingua humana\", ou \"lingua xeral\" e \"lingua brasileira\"."}
{"id": "362280", "revid": "865", "url": "https://gl.wikipedia.org/wiki?curid=362280", "title": "Oh My Gawd!!!", "text": "Oh My Gawd!!!, tam\u00e9n co\u00f1ecido como Oh My Gawd!!!...The Flaming Lips, \u00e9 o segundo \u00e1lbum da banda estadounidense de rock alternativo The Flaming Lips, publicado o 6 de xaneiro de 1987 a trav\u00e9s do selo Restless Records."}
{"id": "362281", "revid": "98629", "url": "https://gl.wikipedia.org/wiki?curid=362281", "title": "Alessandro Pesenti-Rossi", "text": "Alessandro Pesenti-Rossi, nado en Bergamo o 31 de agosto de 1942 \u00e9 un expiloto de carreiras italiano. Participou en catro Grandes Premios do Campionato do Mundo de F\u00f3rmula Un cun Tyrrell privado, debutou o 1 de agosto de 1976. Non anotou ning\u00fan punto de campionato, pero logrou terminar todas as carreiras que comezou.\nAntes da s\u00faa breve estad\u00eda na F\u00f3rmula Un, Pesenti-Rossi era un vencedor habitual das carreiras de F\u00f3rmula 3 italiana, quedando a piques de lograr o t\u00edtulo de 1975 cando a \u00faltima carreira foi cancelada debido \u00e1 choiva cando a lideraba. Perdeu o t\u00edtulo con Luciano Pavesi por un s\u00f3 punto. Tam\u00e9n participou cun March 742 privado na F\u00f3rmula 2 pero s\u00f3 cun \u00e9xito moderado, volveu \u00e1 f\u00f3rmula d\u00faas en 1977.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362282", "revid": "23204", "url": "https://gl.wikipedia.org/wiki?curid=362282", "title": "Lingua tup\u00ed antiga", "text": ""}
{"id": "362283", "revid": "23204", "url": "https://gl.wikipedia.org/wiki?curid=362283", "title": "Lingua tup\u00ed cl\u00e1sica", "text": ""}
{"id": "362284", "revid": "89787", "url": "https://gl.wikipedia.org/wiki?curid=362284", "title": "Hip\u00f3tese de Riemann", "text": "En matem\u00e1tica pura, a hip\u00f3tese de Riemann, formulada por primeira vez por Bernhard Riemann en 1859, \u00e9 unha conxectura sobre a distribuci\u00f3n dos ceros da funci\u00f3n zeta de Riemann \u03b6(s).\nA hip\u00f3tese de Riemann, pola s\u00faa relaci\u00f3n coa distribuci\u00f3n dos n\u00fameros primos no conxunto dos naturais, \u00e9 un dos problemas abertos m\u00e1is importantes na matem\u00e1tica contempor\u00e1nea.\nO Instituto Clay de Matem\u00e1ticas ofreceu un premio dun mill\u00f3n de d\u00f3lares \u00e1 primeira persoa que desenvolva unha demostraci\u00f3n correcta da conxectura.\nA maior parte da comunidade matem\u00e1tica pensa que a conxectura \u00e9 correcta, a\u00ednda que outros grandes matem\u00e1ticos como J. E. Littlewood e Atle Selberg se mostraron esc\u00e9pticos, a\u00ednda que o escepticismo de Selberg foi diminu\u00edndo dende os seus d\u00edas de mocidade. Nun artigo en 1989 suxeriu que un an\u00e1logo debe ser certo para unha clase moito m\u00e1is ampla de funci\u00f3ns (a clase de Selberg).\nDefinici\u00f3n.\nA funci\u00f3n zeta de Riemann \u03b6(s) est\u00e1 definida da seguinte maneira:\nPara todos os n\u00fameros complexos \"s\" \u2260 1, p\u00f3dese prolongar analiticamente mediante a ecuaci\u00f3n funcional:\nEsta pos\u00fae certos valores, chamados ceros \"triviais\" para os cales a funci\u00f3n zeta se anula. Da ecuaci\u00f3n p\u00f3dese ver que \"s\" = \u22122, \"s\" = \u22124, \"s\" = \u22126, ... son ceros triviais. Existen outros valores complexos s comprendidos entre 0 &lt; Re(\"s\") &lt; 1, para os cales a funci\u00f3n zeta tam\u00e9n se anula, chamados ceros \"non triviais\".\nA conxectura de Riemann fai referencia a estes ceros non triviais afirmando:\nPor tanto os ceros non triviais deber\u00edan atoparse na li\u00f1a cr\u00edtica \"s\" = 1/2 + \"it\" onde \"t\" \u00e9 un n\u00famero real e \"i\" \u00e9 a unidade imaxinaria. A funci\u00f3n zeta de Riemann, ao longo da li\u00f1a cr\u00edtica foi estudada en termos da funci\u00f3n Z, cuxos ceros corresponden aos ceros da funci\u00f3n zeta sobre a li\u00f1a cr\u00edtica.\nHistoria.\nRiemann mencionou a conxectura en 1859, que ser\u00eda chamada a hip\u00f3tese de Riemann, na s\u00faa tese de doutoramento \"Sobre os n\u00fameros primos menores que unha magnitude dada\", ao desenvolver unha f\u00f3rmula expl\u00edcita para calcular a cantidade de primos menores que \"x\". Posto que non era esencial para o prop\u00f3sito central do seu artigo, non tentou dar unha demostraci\u00f3n da mesma. Riemann sab\u00eda que os ceros non triviais da funci\u00f3n zeta est\u00e1n distribu\u00eddos ao redor da recta \"s\" = 1/2 + \"it\", e sab\u00eda tam\u00e9n que todos os ceros non triviais deb\u00edan estar no rango 0 \u2264 Re(\"s\") \u2264 1.\nEn 1896, Hadamard e de la Vall\u00e9e-Poussin probaron independentemente, que ning\u00fan cero pod\u00eda estar sobre a recta Re(\"s\") = 1. Xunto coas outras propiedades dos ceros non triviais demostradas por Riemann, isto mostrou que todos os ceros non triviais deben estar no interior da banda cr\u00edtica 0 &lt; Re(\"s\") &lt; 1. Este foi un paso fundamental para as primeiras demostraci\u00f3ns do teorema dos n\u00fameros primos.\nEn 1900, Hilbert inclu\u00edu a hip\u00f3tese de Riemann na s\u00faa famosa lista dos 23 problemas non resoltos: \u00e9 parte do problema 8 na lista de Hilbert xunto coa conxectura de Goldbach. Cando se lle preguntou que far\u00eda se se espertase tras durmir cincocentos anos, Hilbert contestou que a s\u00faa primeira pregunta ser\u00eda se a hip\u00f3tese de Riemann fora probada. A hip\u00f3tese de Riemann \u00e9 o \u00fanico problema dos que propuxo Hilbert que est\u00e1 no premio do milenio do Instituto Clay de Matem\u00e1ticas.\nEn 1914, Hardy demostrou que existe un n\u00famero infinito de ceros sobre a recta cr\u00edtica Re(\"s\") = 1/2. Con todo a\u00ednda era posible que un n\u00famero infinito (e posiblemente a maior\u00eda) dos ceros non triviais se atopasen nalg\u00fan outro lugar sobre a banda cr\u00edtica. En traballos posteriores de Hardy e Littlewood en 1921 e de Selberg en 1942 d\u00e9ronse estimaci\u00f3ns para a densidade media dos ceros sobre a li\u00f1a cr\u00edtica.\nTraballos recentes concentr\u00e1ronse no c\u00e1lculo expl\u00edcito da localizaci\u00f3n de grandes cantidades de ceros (coa esperanza de achar alg\u00fan contraexemplo) e no establecemento de l\u00edmites superiores na proporci\u00f3n de ceros que poidan estar lonxe da li\u00f1a cr\u00edtica (coa esperanza de reducilas a cero).\nA hip\u00f3tese de Riemann e os n\u00fameros primos.\nA formulaci\u00f3n tradicional da hip\u00f3tese de Riemann escurece un pouco a importancia real da conxectura. A funci\u00f3n zeta de Riemann ten unha profunda conexi\u00f3n cos n\u00fameros primos e Helge von Koch demostrou en 1901 que a hip\u00f3tese de Riemann \u00e9 equivalente ao considerable refinamento do teorema dos n\u00fameros primos: Existe unha constante C &gt; 0 tal que\npara todo \"x\" suficientemente grande, onde \u03c0(\"x\") \u00e9 a funci\u00f3n contadora de primos e ln(\"x\") \u00e9 o logaritmo neperiano de \"x\". Lowell Schoenfeld mostrou que se pode tomar C = 1/(8 \u03c0) para todo x \u2265 2657.\nOs ceros da funci\u00f3n zeta e os n\u00fameros primos satisf\u00e1n certas propiedades de dualidade, co\u00f1ecidas como f\u00f3rmulas expl\u00edcitas, que mostran, usando an\u00e1lises de Fourier, que os ceros da funci\u00f3n zeta de Riemann poden interpretarse como frecuencias harm\u00f3nicas na distribuci\u00f3n dos n\u00fameros primos.\nM\u00e1is a\u00ednda, se a conxectura de Hilbert-Polya \u00e9 certa, ent\u00f3n calquera operador que nos dea as partes imaxinarias dos ceros como os seus valores propios debe satisfacer:\nonde tr \u00e9 a traza do operador (suma dos seus valores propios), formula_5 \u00e9 un n\u00famero imaxinario e formula_6 \u00e9 a funci\u00f3n de Chebyshev que suma o log(\"x\") sobre os primos e as s\u00faas potencias enteiras, dita f\u00f3rmula \u00e9 unha conclusi\u00f3n da f\u00f3rmula expl\u00edcita de V. Mangoldt. Varios operadores propostos por C. Perelman, J. Macheca e J. Garc\u00eda, parecen corroborar os resultados da conxectura de Hilbert sobre o operador, reproducindo a parte imaxinaria dos ceros.\nC\u00e1lculo num\u00e9rico.\nNo ano 2004 Xavier Gourdon verificou a conxectura de Riemann numericamente ao longo do primeiros dez trill\u00f3ns de ceros non triviais da funci\u00f3n. Con todo, isto non \u00e9 estritamente unha demostraci\u00f3n e numericamente ser\u00eda m\u00e1is interesante atopar un contraexemplo, \u00e9 dicir un valor de cero que non cumpra con que a s\u00faa parte real \u00e9 1/2, pois isto botar\u00eda polos chans a validez da conxectura.\nAt\u00e9 o 2005, o intento m\u00e1is serio para explorar os ceros da funci\u00f3n-\u03b6, \u00e9 o ZetaGrid, un proxecto de computaci\u00f3n distribu\u00edda coa capacidade de verificar bill\u00f3ns de ceros por d\u00eda. O proxecto acabou en decembro de 2005, e ning\u00fan dos ceros puido ser identificado como contraexemplo da hip\u00f3tese de Riemann."}
{"id": "362285", "revid": "56817", "url": "https://gl.wikipedia.org/wiki?curid=362285", "title": "Mbila", "text": "A mbila (plural \"timbila\") \u00e9 un instrumento musical de percusi\u00f3n, do tipo xil\u00f3fono, tradicional do pobo chopi de Mozambique.\nAs timbila, de varias dimensi\u00f3ns, poden formar unha orquestra. Fabr\u00edcanse con l\u00e1minas de madeira dunha especie determinada, seleccionada e tratada por mestres musicais, \u00fasanse como caixas de resonancia cascas de froitos silvestres.\nA mbila dos chopi foi considerada pola UNESCO, no 2006, Patrimonio Inmaterial da Humanidade."}
{"id": "362286", "revid": "51040", "url": "https://gl.wikipedia.org/wiki?curid=362286", "title": "Timbila", "text": ""}
{"id": "362287", "revid": "23204", "url": "https://gl.wikipedia.org/wiki?curid=362287", "title": "Edmund Kean", "text": "Edmund Kean, nado o\u00a017 de marzo de 1787 en Londres, Inglaterra\u00a0e finado o\u00a015 de maio de 1833, foi un actor esc\u00e9nico ingl\u00e9s skakesperiano, reco\u00f1ecido no seu tempo pola s\u00faa baixa estatura, a s\u00faa vida persoal barullenta e o seu pol\u00e9mico divorcio. Durante a s\u00faa vida, actuou en Londres, Belfast, Nova York, Quebec e Par\u00eds entre outros lugares.\nTraxectoria.\nKean naceu en Londres, o seu pai foi probablemente Edmund Kean, un empregado de arquitectura; e a s\u00faa nai foi a actriz Anne Carey, filla do compositor e escritor Henry Carey. Kean fixo a s\u00faa primeira aparici\u00f3n no escenario aos catro anos, como cupido no ballet de Jean-Georges Noverre, \"Cymon.\" Como neno, a s\u00faa vivacidade, enxe\u00f1o e simpat\u00eda fix\u00e9rono un favorito entre o p\u00fablico, pero as s\u00faas inclementes e adversas circunstancias e a falta de disciplina, lev\u00e1rono a ter unha gran confianza en si mesmo e desenvolveu tendencias rebeldes e encaprichadas. Preto de 1794 unhas persoas benevolentes pag\u00e1ronlle a s\u00faa asistencia \u00e1 escola, onde lle foi ben; pero atopando as ataduras intolerables, embarcouse como grumete cara a Portsmouth. Atopando a vida no mar mesmo m\u00e1is restritiva, f\u00edxose pasar por xordo e coxo tan brillantemente que enganou os doutores en Madeira.\nAo seu regreso a Inglaterra obtivo a protecci\u00f3n do seu t\u00edo Moses Kean, un mimo, ventr\u00edlocuo e, en xeral, un artista, quen, ademais de facer que continuase os seus estudos de pantomima, o iniciou no estudo de Shakespeare. Ao mesmo tempo, Charlotte Tidswell, unha actriz que fora particularmente amable con el na s\u00faa infancia, ensinoulle as bases da actuaci\u00f3n.\nCoa morte do seu t\u00edo, ela f\u00edxose cargo del, e comezou o estudo sistem\u00e1tico dos personaxes principais das obras de Shakespeare, facendo uso da s\u00faa peculiar orixinalidade propia do seu xenio interpretando completamente diferente de como o fac\u00eda\u00a0John Philip Kemble, considerado ent\u00f3n o mellor expo\u00f1ente destes roles. Os talentos de Kean e o seu interesante aspecto, causaron que a se\u00f1ora Clarke o adoptase, pero ofendeuse dos comentarios dun visitante e repentinamente deixou a s\u00faa casa e regresou \u00e1 s\u00faa antiga contorna.\nEdmund morreu o 15 de marzo de 1833 durante a s\u00faa derradeira aparici\u00f3n sobre o escenario no Covent Garden, cando representaba \"Otelo\", unha obra de Shakespeare, xunto ao seu fillo Charles Kean, que xa era un actor experto e interpretaba a Iago no mesmo escenario. De s\u00fapeto, cando Edmund dixo \"Villain, be sure,\" (\"Vil\u00e1n, aseg\u00farese\") na escena terceira do acto terceiro, caeu e comezou a chorar cunha voz vacilante, dicindo: \"Oh God, I am dying. Speak to them, Charles,\" (Oh Deus, m\u00f3rrome. F\u00e1lalles, Charles\") e deseguido perdeu a conciencia nos brazos do seu fillo. Morreu en Surrey en 1833 e est\u00e1 enterrado na igrexa parroquial de All Saints, na cidade de Catherington, Hampshire. As s\u00faas derradeiras palabras foron \"dying is easy, comedy is hard\" (\"morrer \u00e9 f\u00e1cil, a comedia \u00e9 dif\u00edcil\"). En Dubl\u00edn, Gustavus Vaughan Brooke tomou o papel de William Tell, abandonado por Kean.\nObras de teatro.\nSon diversas as obras de teatro dedicadas \u00e1 vida de Kean, mais son seis en total as m\u00e1is reco\u00f1ecidas:"}
{"id": "362288", "revid": "23204", "url": "https://gl.wikipedia.org/wiki?curid=362288", "title": "Lingua tupinamb\u00e1", "text": ""}
{"id": "362289", "revid": "89787", "url": "https://gl.wikipedia.org/wiki?curid=362289", "title": "Lingua tupiniquim", "text": "O tupiniquim ou tupinaki \u00e9 unha lingua ind\u00edxena extinta anteriormente falada por membros do pobo tupiniquim nos estados brasileiros de Esp\u00edrito Santo e Ba\u00eda. Esta lingua formaba parte da familia tup\u00ed-guaran\u00ed. A lingua xa non \u00e9 falada como lingua nativa por ning\u00fan membro da etnia que dende hai xeraci\u00f3ns. A\u00ednda hai unha poboaci\u00f3n de arredor de 1\u00a0390 tupiniquim, mais a seu idioma ancestral deixou de falarse arredor de 1960, e agora te\u00f1en a lingua portuguesa como lingua nai. O tupiniquim comezou a ser ensinado como segunda lingua en aldeas tupiniquim a partir de 2004."}
{"id": "362290", "revid": "23204", "url": "https://gl.wikipedia.org/wiki?curid=362290", "title": "Serra de Chiribiquete", "text": "A serra de Chiribiquete\u00a0\u00e9 unha meseta rochosa na rexi\u00f3n amaz\u00f3nica colombiana orixinada a partir do escudo g\u00fcian\u00e9s. Co conxunto da Serra de Naqu\u00e9n e a Serra da Macarena, son os sistemas monta\u00f1osos m\u00e1is importantes da Amazonia colombiana. No ano 2018, a UNESCO clasificou o parque como Patrimonio da Humanidade.\nHistoria.\n\u00c9 considerado punto neur\u00e1lxico no poboamento de Am\u00e9rica do Sur, o cal se estabeleceu grazas a varias expedici\u00f3ns antropol\u00f3xicas que descubriron nas s\u00faas monta\u00f1as gran cantidade de pictogramas. En m\u00e1is de 36 abeiros rochosos de diferente tama\u00f1o e localizaci\u00f3n; identific\u00e1ronse m\u00e1is de 200.000 debuxos, que conforman o maior achado de pictograf\u00edas rupestres amaz\u00f3nicas. As m\u00e1is antigas datan de 19.500 anos antes do presente.\nO pobo ind\u00edxena Carijona, que habitaba esta rexi\u00f3n, foi decimado durante a febre do caucho, por parte da compa\u00f1\u00eda da Casa Arana situada na Chorrera (departamento do Amazonas). Estase a levar a cabo un proceso de conservaci\u00f3n levado a cabo polo ministerio do Ambiente colombiano, por medio do sistema de parques nacionais, o que permitiu crear o Parque Nacional Natural Serra de Chiribiquete. Por mor do conflito colombiano o proceso de colonizaci\u00f3n chegou a este parque nos \u00faltimos anos, polo que o seu ecosistema \u00fanico no mundo at\u00f3pase seriamente ameazado polos cultivos de coca e o abandono.\nLocalizaci\u00f3n.\nA Serra de Chiribiquete at\u00f3pase entre os departamentos de Guaviare e Caquet\u00e1, na zona amaz\u00f3nica colombiana. Adicionalmente p\u00f3dese representar a Serra de Chiribiquete en tres rexi\u00f3ns: o Macizo Norte, onde se presentan as maiores elevaci\u00f3ns (820\u2013840 m); o Macizo Central, con alturas que oscilan entre 350 e 600 m e, finalmente, as chamadas Mesas de Iguaje, cuxas alturas non exceden os 400 m."}
{"id": "362291", "revid": "61897", "url": "https://gl.wikipedia.org/wiki?curid=362291", "title": "Primeira Guerra Balc\u00e1nica", "text": ""}
{"id": "362293", "revid": "61897", "url": "https://gl.wikipedia.org/wiki?curid=362293", "title": "Guerra Anglo-B\u00f3er", "text": ""}
{"id": "362294", "revid": "61897", "url": "https://gl.wikipedia.org/wiki?curid=362294", "title": "Guerra anglopersa", "text": ""}
{"id": "362295", "revid": "27155", "url": "https://gl.wikipedia.org/wiki?curid=362295", "title": "Gruidae", "text": ""}
{"id": "362296", "revid": "27155", "url": "https://gl.wikipedia.org/wiki?curid=362296", "title": "Gr\u00faido", "text": ""}
{"id": "362298", "revid": "61897", "url": "https://gl.wikipedia.org/wiki?curid=362298", "title": "Guerra Franco-Tailandesa", "text": ""}
{"id": "362299", "revid": "27155", "url": "https://gl.wikipedia.org/wiki?curid=362299", "title": "Grus virgo", "text": ""}
{"id": "362300", "revid": "61897", "url": "https://gl.wikipedia.org/wiki?curid=362300", "title": "Guerra Suaba", "text": ""}
{"id": "362301", "revid": "61897", "url": "https://gl.wikipedia.org/wiki?curid=362301", "title": "Segunda Guerra Carlista", "text": ""}
{"id": "362302", "revid": "61897", "url": "https://gl.wikipedia.org/wiki?curid=362302", "title": "Primeira Guerra Carlista", "text": ""}
{"id": "362303", "revid": "61897", "url": "https://gl.wikipedia.org/wiki?curid=362303", "title": "Segunda Guerra Maced\u00f3nica", "text": ""}
{"id": "362304", "revid": "61897", "url": "https://gl.wikipedia.org/wiki?curid=362304", "title": "Terceira Guerra Carlista", "text": ""}
{"id": "362305", "revid": "61897", "url": "https://gl.wikipedia.org/wiki?curid=362305", "title": "Guerras Carlistas", "text": ""}
{"id": "362306", "revid": "1131", "url": "https://gl.wikipedia.org/wiki?curid=362306", "title": "O Casar", "text": ""}
{"id": "362307", "revid": "98629", "url": "https://gl.wikipedia.org/wiki?curid=362307", "title": "Shitao", "text": "Shitao Yuanji Shih T'ao (en chin\u00e9s simplificado: \u77f3\u6d9b; en pinyin: \"Sh\u00ed T\u0101o\"), nado en Quanzhou, Guangxi en 1642 e finado en 1707, cuxo nome real \u00e9 Ruoji Zhu, foi un pintor e cal\u00edgrafo chin\u00e9s.\nTraxectoria.\nShitao ti\u00f1a sangue real, xa que a s\u00faa familia descend\u00eda do irm\u00e1n m\u00e1is vello de Zhu Yuanzhang, fundador da dinast\u00eda Ming da China.\nShitao tivo que fuxir ao instaurarse a dinast\u00eda Qing\u00a0cando tan s\u00f3 era un neno, salvou a s\u00faa vida coa axuda duns serventes da familia. Desde ent\u00f3n creceu no anonimato. Para sobrevivir, foi refuxiado nuns mosteiros.\nShitao seguiu os ensinos do zen pero tam\u00e9n se afeccionou aos pensamentos de Lao-tse e de Zhuang Zi. Sobre todo na s\u00faa idade avanzada tivo ocasi\u00f3n de ser un fiel do Tao\u00edsmo.\nPolo seu talento como pintor e investigador da teor\u00eda da arte, Shitao ocupa un lugar moi importante na historia art\u00edstica da China. Un dos principios b\u00e1sicos do pensamento de Shitao \u00e9 o trazo \u00fanico de pincel. O estilo de Shitao revolucionou a pintura chinesa, rompendo cos estilos tradicionais e o estilo da \u00e9poca."}
{"id": "362308", "revid": "1131", "url": "https://gl.wikipedia.org/wiki?curid=362308", "title": "Casar do Mato", "text": "O top\u00f3nimo galego Casar do Mato pode referirse a:"}
{"id": "362309", "revid": "1131", "url": "https://gl.wikipedia.org/wiki?curid=362309", "title": "Casar de Mon\u00edn", "text": ""}
{"id": "362310", "revid": "1131", "url": "https://gl.wikipedia.org/wiki?curid=362310", "title": "Casar de Seta", "text": ""}
{"id": "362311", "revid": "1131", "url": "https://gl.wikipedia.org/wiki?curid=362311", "title": "Casar do Nabo", "text": ""}
{"id": "362312", "revid": "1131", "url": "https://gl.wikipedia.org/wiki?curid=362312", "title": "Casardo\u00f1o", "text": ""}
{"id": "362313", "revid": "56817", "url": "https://gl.wikipedia.org/wiki?curid=362313", "title": "Casarellos", "text": "O top\u00f3nimo galego Casarellos pode referirse a:"}
{"id": "362314", "revid": "1131", "url": "https://gl.wikipedia.org/wiki?curid=362314", "title": "Os Casarellos", "text": ""}
{"id": "362315", "revid": "98629", "url": "https://gl.wikipedia.org/wiki?curid=362315", "title": "Ingo Hoffmann", "text": "Ingo Hoffmann, nado o 28 de febreiro de 1953, \u00e9 un expiloto brasileiro da cidade de S\u00e3o Paulo. Participou en seis Grandes Premios de F\u00f3rmula Un, debutou o 25 de xaneiro de 1976. Non anotou ning\u00fan punto de campionato.\nHistoria.\nInicios.\nHoffman comezou a s\u00faa carreira no Brasil competindo en F\u00f3rmula Vee e coche berlinas. Marchou a Inglaterra en 1975 e competiu na F\u00f3rmula 3 nun March, antes de pasar a F\u00f3rmula 1 en .\nAnos na F\u00f3rmula 1.\nA carreira de F\u00f3rmula Un de Hoffmann viuse obstaculizada polos problemas financeiros do equipo de Fittipaldi, e pilotou o segundo coche do equipo cando realmente o equipo s\u00f3 pod\u00eda permitirse correr con un. Isto significou que Hoffmann s\u00f3 participou en determinadas carreiras seleccionadas, e, finalmente, o segundo coche foi abandonado por completo. Participou en catro Grandes Premios en , non se clasificou para tres deles e logrou un und\u00e9cimo lugar, foi o mellor resultado conseguido. En , Hoffman competiu no Gran Premio da Arxentina de 1977 en Bos Aires, e nuevamente no Gran Premio do Brasil de 1977 en Interlagos, onde terminou s\u00e9timo, a d\u00faas voltas do ga\u00f1ador. Con todo, esa foi a \u00faltima carreira de Hoffman na F\u00f3rmula 1, xa que retirouse o segundo coche de Fittipaldi.\nLogo da F\u00f3rmula Un.\nCo final da s\u00faa carreira na F\u00f3rmula Un, Hoffmann competiu na F\u00f3rmula 2 e no proxecto catro cun Ralt e un March en 1977 e 1978, (que foi o seu \u00faltimo ano en Europa). Tam\u00e9n competiu en coches deportivos e berlinas tanto en Europa como en Suram\u00e9rica.\nEn particular, Ingo Hoffmann ga\u00f1ou 12 veces o Campionato Stock Car do Brasil (1980, 1985, 1989-1994, 1996-1998 e 2002). En decembro de 2006, logrou a s\u00faa vitoria n\u00famero 100 (nas carreiras nos circu\u00edtos brasileiros) no Aut\u00f3dromo Internacional Nelson Piquet na carreira final da tempada 2006.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362316", "revid": "1131", "url": "https://gl.wikipedia.org/wiki?curid=362316", "title": "Os Casares", "text": ""}
{"id": "362334", "revid": "23204", "url": "https://gl.wikipedia.org/wiki?curid=362334", "title": "Masahiro Hasemi", "text": " \u00e9 un ex-piloto de carreiras e dono dun equipo do Xap\u00f3n. Comezou a competir en motocr\u00f3s cando ti\u00f1a 15 anos. En 1964 fichou para conducir para Nissan. Logo de participar en carreiras de berlinas e GT no Xap\u00f3n, participou na s\u00faa \u00fanica carreira de F\u00f3rmula 1 no Gran Premio do Xap\u00f3n de 1976 cun Kojima o 24 de outubro de 1976. Cualificou 10\u00ba logo dun erro que lle custou a s\u00faa oportunidade de lograr unha pole position e terminou 11\u00ba, sete voltas detr\u00e1s do ga\u00f1ador. Notablemente, tam\u00e9n fixou a volta r\u00e1pida da carreira..\nHasemi converteuse en campi\u00f3n do Xap\u00f3n de F\u00f3rmula 2 en 1980, e conseguiu dous t\u00edtulos nas Fuji Grand Champion Series en 1974 e 1980. Ga\u00f1ou o campionato xapon\u00e9s de coches de turismo en 1989, 1991 e 1992. Tam\u00e9n ga\u00f1ou o All Japan Sports Prototype Championship en 1990, coa pol\u00e9mica vitoria no Gran Premio de Macau en 1990 e as 24 Horas de Daytona en 1992. Hasemi retirouse da conduci\u00f3n en 2001.\nHasemi \u00e9 o \u00faltimo piloto xapon\u00e9s en ga\u00f1ar o Gran Premio do Xap\u00f3n, ga\u00f1ando en 1975, cando era unha carreira f\u00f3ra de Campionato.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nVolta r\u00e1pida na F\u00f3rmula 1.\nInicialmente anunciouse que Hasemi lograra a volta r\u00e1pida no Gran Premio do Xap\u00f3n de 1976, pero foi un erro de medici\u00f3n, e varios d\u00edas despois, o circu\u00edto publicou un comunicado de prensa para corrixilo sendo a m\u00e1is r\u00e1pido da carreira Jacques Laffite. Este feito \u00e9 amplamente co\u00f1ecido no Xap\u00f3n, pero non se co\u00f1ece ben f\u00f3ra do Xap\u00f3n, polo tanto, Hasemi aparece a\u00ednda como o posuidor da volta r\u00e1pida en moitos rexistros de carreiras."}
{"id": "362335", "revid": "1888", "url": "https://gl.wikipedia.org/wiki?curid=362335", "title": "Gregorio Chill\u00f3n de la Fuente", "text": "Gregorio Chill\u00f3n de la Fuente, finado en Santiago de Compostela o 11 de agosto de 1974, foi un pol\u00edtico galego.\nTraxectoria.\nFoi nomeado alcalde de Carballo o 8 de outubro de 1940. En 1946 foi elixido procurador en Cortes como representante de Municipios da provincia da Coru\u00f1a, posto no que permaneceu at\u00e9 1949. Tam\u00e9n foi deputado provincial (1952-58) e vicepresidente da Deputaci\u00f3n da Coru\u00f1a. Cesou como alcalde de Carballo en xullo de 1967."}
{"id": "362338", "revid": "1888", "url": "https://gl.wikipedia.org/wiki?curid=362338", "title": "Jos\u00e9 Monteagudo Rodr\u00edguez", "text": "Jos\u00e9 Monteagudo Rodr\u00edguez, nado en Carballo en 1899, foi un pol\u00edtico galego.\nTraxectoria.\nNas elecci\u00f3ns municipais do 12 de abril de 1931 foi elixido concelleiro de Carballo e nomeado 1\u00ba tenente-alcalde. Logo da dimisi\u00f3n do alcalde Francisco Bol\u00f3n Moreira en 1932, foi elixido alcalde de Carballo. Foi destitu\u00eddo polo gobernador civil en setembro de 1934. Volveu ser alcalde en 1936. Foi deputado provincial. Foi o \u00faltimo alcalde de Carballo da II Rep\u00fablica. Co golpe de Estado do 18 de xullo de 1936 foi destitu\u00eddo. Detido, foi xulgado na Coru\u00f1a por rebeli\u00f3n e condenado a cadea perpetua. Abr\u00edronlle expediente de responsabilidades pol\u00edticas."}
{"id": "362340", "revid": "88215", "url": "https://gl.wikipedia.org/wiki?curid=362340", "title": "Manuel Bello Pallas", "text": "Manuel Bello Pallas, nado en 1925 e finado en Carballo o 26 de setembro de 2006, foi un pol\u00edtico galego.\nTraxectoria.\nPerito de formaci\u00f3n, fundou o Colexio La Leus, co\u00f1ecido como A escola de Pallas, en 1949, do que foi director. Concelleiro en Carballo, en 1967 foi nomeado primeiro tenente de alcalde na corporaci\u00f3n presidida por Jacinto Amigo Lera. Foi nomeado alcalde de Carballo o 14 de xullo de 1971. Presentou a s\u00faa dimisi\u00f3n como alcalde ao gobernador civil a comezos de febreiro de 1975. Foi presidente do Berganti\u00f1os FC de 1970 a 1973.\nReco\u00f1ecementos.\nLogo da s\u00faa dimisi\u00f3n, recibiu a medalla de San Raimundo de Pe\u00f1afort en abril de 1975."}
{"id": "362343", "revid": "61897", "url": "https://gl.wikipedia.org/wiki?curid=362343", "title": "Evanxeo segundo san Xo\u00e1n", "text": ""}
{"id": "362344", "revid": "85894", "url": "https://gl.wikipedia.org/wiki?curid=362344", "title": "Jacinto Amigo Lera", "text": "Jacinto Amigo Lera, co\u00f1ecido como Chinto, nado en Portomouro (Val do Dubra) e finado en Carballo o 5 de xullo de 1976, foi un pol\u00edtico galego.\nTraxectoria.\nInstalouse en Carballo, onde abriu un comercio de calzado. Foi xu\u00edz municipal de Carballo. Constitu\u00edu unha sociedade mineira para explotaci\u00f3n de tungsteno con Pedro Abelenda. Foi nomeado alcalde de Carballo polo Ministro da Gobernaci\u00f3n o 4 de xullo de 1967, e tomou posesi\u00f3n o d\u00eda 7 de xullo. Cesou como alcalde en xu\u00f1o de 1971, logo de que o gobernador civil admitira a s\u00faa renuncia.\nVida peroal.\nCasou con Carmen Garagarza Elejoste."}
{"id": "362359", "revid": "25871", "url": "https://gl.wikipedia.org/wiki?curid=362359", "title": "Guillermo Peinador Vega", "text": "Guillermo Peinador Vega, finado en Carballo o 4 de maio de 1936, foi un avogado, xu\u00edz e pol\u00edtico galego.\nTraxectoria.\nFoi xu\u00edz de instruci\u00f3n de Ordes (1913) e en 1914 foi nomeado xu\u00edz de instruci\u00f3n de Carballo. Na ditadura de Primo de Rivera foi nomeado alcalde de Carballo o 21 de xaneiro de 1924. Foi elixido presidente do comit\u00e9 local da Uni\u00f3n Patri\u00f3tica de Carballo en setembro de 1927. Cesou como alcalde o 11 de abril de 1930. Foi nomeado xu\u00edz de instruci\u00f3n de Bande en xaneiro de 1933, e posteriormente foi xu\u00edz de instruci\u00f3n de Ordes. Finou en Carballo o 4 de maio de 1936.\n \nVida persoal.\nCasou en Carballo con C\u00e1ndida Varela Enr\u00edquez en 1915, e foi pai de Mar\u00eda Victoria, Mar\u00eda Elisa e Guillermo Peinador Varela."}
{"id": "362360", "revid": "1888", "url": "https://gl.wikipedia.org/wiki?curid=362360", "title": "Ram\u00f3n San Lu\u00eds Romero", "text": "Ram\u00f3n San Lu\u00eds Romero, nado en Carballo e finado no mesmo concello o 27 de xullo de 1944, foi un pol\u00edtico galego.\nTraxectoria.\nFillo de Francisco San Lu\u00eds, que fora presidente do Comit\u00e9 Republicano, s\u00edndico e alcalde de Carballo na Primeira Rep\u00fablica, e irm\u00e1n de Xes\u00fas San Lu\u00eds Romero. Foi presidente do Centro Solidario Gallego de Carballo creado o 8 de decembro de 1908. Fundou sociedades labregas, foi acusado de desordes p\u00fablicas e xulgado na Coru\u00f1a en xaneiro de 1911. Ante o acoso tivo que marchar para Am\u00e9rica. Retornou a Carballo e durante a II Rep\u00fablica afiliouse ao Partido Radical e logo da destituci\u00f3n da corporaci\u00f3n presidida por Jos\u00e9 Monteagudo Rodr\u00edguez polo gobernador civil en setembro de 1934, foi elixido alcalde de Carballo. Finou en Carballo o 27 de xullo de 1944.\nVida persoal.\nCasou con Matilde Pombo Salgado."}
{"id": "362361", "revid": "88215", "url": "https://gl.wikipedia.org/wiki?curid=362361", "title": "Wayne Coyne", "text": "Wayne Michael Coyne, nado o 13 de xaneiro de 1961 en Pittsburgh, Pensilvania, \u00e9 un m\u00fasico estadounidense. \u00c9 co\u00f1ecido principalmente por ser o vocalista, guitarrista e compositor da banda de rock alternativo The Flaming Lips que formou en 1983 co seu irm\u00e1n Mark (cantante orixinal) e o baixista Michael Ivins. Mark deixar\u00eda o grupo antes do seu \u00e1lbum de estrea, \"Hear It Is\", e Wayne pasar\u00eda a ser o vocalista principal."}
{"id": "362369", "revid": "1576", "url": "https://gl.wikipedia.org/wiki?curid=362369", "title": "Claudio Tolomeo", "text": ""}
{"id": "362370", "revid": "89787", "url": "https://gl.wikipedia.org/wiki?curid=362370", "title": "Loris Kessel", "text": "Loris Kessel (nado o 1 de abril de 1950, finado o 15 de maio de 2010) foi un piloto de competici\u00f3n de Su\u00edza. Naceu en Lugano e morreu en Montagnola logo dunha longa enfermidade.\nParticipou en seis carreiras do Campionato Mundial de F\u00f3rmula Un, debutou o 2 de maio de 1976. Non obtivo ning\u00fan punto de campionato.\nEn , conduciu un Brabham para o equipo RAM, e en pilotou o seu propio Apollon-Williams, a\u00ednda que este coche non foi un \u00e9xito.\nKessel dirixiu unha serie de concesionarios de coches en Su\u00edza e o seu propio equipo de carreiras, competindo nas series Ferrari Challenge en Italia e a principal serie europea. O equipo tam\u00e9n competiu no Campionato de Europa GT3 da FIA co mesmo coche.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "362371", "revid": "1576", "url": "https://gl.wikipedia.org/wiki?curid=362371", "title": "Tolomeos", "text": ""}
{"id": "362372", "revid": "98629", "url": "https://gl.wikipedia.org/wiki?curid=362372", "title": "Busanhaeng", "text": "Busanhaeng (en hangul: \ubd80\uc0b0\ud589) \u00e9 un filme surcoreano dirixido por Yeon Sang-ho e protagonizado por Gong Yoo, Jung Yu-mi e Ma Dong-seok. O filme tivo a s\u00faa estrea no Festival Internacional de Cine de Cannes o 13 de maio de 2016.\nUnha precuela de animaci\u00f3n, \"Seoul Station\", tam\u00e9n dirixida por Sang-ho, foi estreada tan s\u00f3 un mes despois."}
{"id": "362373", "revid": "89787", "url": "https://gl.wikipedia.org/wiki?curid=362373", "title": "Hengest", "text": "Hengest ou Hengist, finado en 488?, foi un guerreiro viquingo de Dinamarca na Era de Vendel (s\u00e9culo V). lugartenente do rei dan\u00e9s Hn\u00e6f. A s\u00faa figura protohist\u00f3rica aparece no poema \u00e9pico \"Beowulf\" e o \"fragmento de Finnsburg\".\nTraxectoria.\nEn \"Beowulf\" c\u00edtase a Hildeburh, a irm\u00e1 do rei Hn\u00e6f e esposa de Finn de Frisia. Tanto Hn\u00e6f como o fillo de Hildeburh e Finn caeron no campo de batalla, xunto a moitos guerreiros fris\u00f3ns. Non est\u00e1 claro o papel de Finn na disputa que o leva a ofrecer un trato desfavor\u00e1bel, pero Hengest rompe ese trato, mata a Finn e leva a Hildeburh de regreso a Dinamarca.\n\"Historia ecclesiastica gentis Anglorum\".\nEn \"Historia ecclesiastica gentis Anglorum\" (s\u00e9culo VIII) aparece un Hengest, irm\u00e1n de Horsa, caudillos dun ex\u00e9rcito formado por anglos, sax\u00f3ns e xutos. Horsa morreu en batalla contra os brit\u00f3nse foi enterrado no leste de Kent, onde un monumento que lembraba o seu nome a\u00ednda exist\u00eda nos tempos de Beda. Fai unha xenealox\u00eda dos irm\u00e1ns, ambos os fillos de Wictgils fillo de Witta fillo de Woden, e que \u00e1 s\u00faa vez Hengist era pai de Oeric, o cal o acompa\u00f1ou a Britania.\n\"Cr\u00f3nica anglosaxoa\".\nA \"Cr\u00f3nica anglosaxoa\" menciona a Batalla de Aylesford (455), cando Hengest combateu a Vortigern. Nesa batalla morreu o seu irm\u00e1n Horsa.\n\"Historia Brittonum\".\nA \"Historia Brittonum\" menciona a Hengest e Horsa, a quen Vortigern permitiu asentarse co seu pobo en Thanet a cambio dos seus servizos como mercenarios para defender o reino contra os pictos. Hengest convenceu a Vortigern para que lle concedese m\u00e1is terra e permitir a chegada de m\u00e1is colonos, o que abriu o cami\u00f1o ao asentamento xerm\u00e1nico na illa."}
{"id": "362380", "revid": "624", "url": "https://gl.wikipedia.org/wiki?curid=362380", "title": "Hengist", "text": ""}
{"id": "362382", "revid": "89787", "url": "https://gl.wikipedia.org/wiki?curid=362382", "title": "Horsa", "text": "Horsa foi un guerreiro viquingo de Dinamarca na Era de Vendel (s\u00e9culo V), que conxuntamente co seu irm\u00e1n Hengest protagonizaron a primeira colonizaci\u00f3n xerm\u00e1nica na illa de Gran Breta\u00f1a. Alg\u00fans historiadores citan a ambos os irm\u00e1ns como sax\u00f3ns, ori\u00fandos de Xutlandia, que lideraron a anglos, sax\u00f3ns e xutos na invasi\u00f3n e protagonizaron un asentamento no reino de Kent..\nTraxectoria.\nSegundo a \"cr\u00f3nica anglosaxoa\", Horsa morreu na batalla de Aylesford (455), combatendo xunto ao seu irm\u00e1n contra Vortigern, rei dos brit\u00f3ns, quen en principio facilitara o seu asentamento a cambio de protexer o reino do ataque dos pictos, pero posteriormente a colonizaci\u00f3n converteuse en conquista.\nHorsa foi enterrado no leste de Kent, onde un monumento que lembraba o seu nome a\u00ednda exist\u00eda nos tempos de Beda. "}
{"id": "362385", "revid": "118805", "url": "https://gl.wikipedia.org/wiki?curid=362385", "title": "Julio S\u00e1nchez de Rueda", "text": "Julio S\u00e1nchez de Rueda, finado en Carballo o 14 de marzo de 1967, foi un avogado e pol\u00edtico galego.\nTraxectoria.\nLogo do golpe de Estado do 18 de xullo de 1936 foi nomeado alcalde de Carballo. Tomou posesi\u00f3n o 14 de setembro de 1936. En xu\u00f1o de 1937, un chivatazo ao goberno militar da Coru\u00f1a, no que se denunciaba que Julio S\u00e1nchez ti\u00f1a un \"pasado republicano\", fixo que a autoridade militar ordenase o seu cesamento inmediato. Pasou a actuar como alcalde en funci\u00f3ns o primeiro tenente-alcalde Joaqu\u00edn Caama\u00f1o L\u00f3pez. Morreu en Carballo en 1967, con 91 anos."}
{"id": "362387", "revid": "1576", "url": "https://gl.wikipedia.org/wiki?curid=362387", "title": "\u00c9poca tolemaica", "text": ""}
{"id": "362388", "revid": "89787", "url": "https://gl.wikipedia.org/wiki?curid=362388", "title": "Era de Vendel", "text": "Na prehistoria sueca a era de Vendel (550-793) \u00e9 o nome con que se denomina a unha parte da Idade de Ferro xerm\u00e1nica (ou m\u00e1is globalmente do per\u00edodo das grandes migraci\u00f3ns). O nome deste per\u00edodo hist\u00f3rico prov\u00e9n da parroquia hom\u00f3nima de Vendel (Suecia), na provincia de Uppland, onde se realizaron importantes descubrimentos arqueol\u00f3xicos en t\u00famulos funerarios dos s\u00e9culos V, VI e VII.\nAs migraci\u00f3ns e a axitaci\u00f3n na Europa central diminu\u00edra bastante, e dous grupos poderosos apareceran en Europa: o reino merovinxio e os principados eslavos do leste e os Balc\u00e1ns. E un terceiro poder, a Igrexa cat\u00f3lica, empeza a expandir a s\u00faa influencia na zona.\nEn Escandinavia a sociedade de clans xerm\u00e1nicos a\u00ednda estaba moi activa. En Uppland, Gamla Uppsala probabelmente era o centro da vida pol\u00edtica e relixiosa. Ti\u00f1a un co\u00f1ecido bosque sacro e un gran monte real. Ti\u00f1an estreitos contactos coa Europa central, os escandinavos segu\u00edan exportando ferro, peles e escravos e a cambio obti\u00f1an obxectos art\u00edsticos e innovaci\u00f3ns t\u00e9cnicas, tales como o estribo.\nOs achados de Vendel e Valsg\u00e4rde mostran que Uppland era unha rexi\u00f3n poderosa, de concordancia cos relatos das sagas sobre o reino sueco. Algunhas das riquezas obt\u00ed\u00f1anse polo control dos distritos mineiros e a produci\u00f3n de ferro. Os gobernantes ti\u00f1an tropas de cabalar\u00eda de guerreiros armados con custosas armaduras. Nas tumbas dos guerreiros da cabalar\u00eda apareceron estribos e cadeiras de montar ornamentadas con aves de presa de bronce con incrustaci\u00f3ns de granates. No entanto, este tipo de helmos e armaduras parece que caeron en desuso a finais do s\u00e9culo VIII cando se fixo m\u00e1is popular as incursi\u00f3ns l\u00f3strego t\u00edpicas da Era viquinga que precisaba dun equipamento m\u00e1is lixeiro para unhas estratexias militares m\u00e1is acordes \u00e1 guerra de guerrillas ou ataques l\u00f3strego como o \"strandh\u00f6gg\", e volvendo a re-emerxer coa participaci\u00f3n da garda varega no Imperio bizantino.\nO historiador do s\u00e9culo VI Xordanes escribiu na s\u00faa obra que os suecos ti\u00f1an os mellores cabalos xunto aos turinxios. Os cabalos tam\u00e9n aparecen nas sagas n\u00f3rdicas, onde se describe ao rei Adils sempre loitando dacabalo, tanto contra \u00c1li como contra Hr\u00f3lfr Kraki. Snorri Sturluson escribiu que Adils ti\u00f1a os mellores cabalos da s\u00faa \u00e9poca.\nEsta \u00e9 a \u00e9poca na cal os suecos empezan a explorar as rutas cara \u00e1 actual Rusia.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Historia de Suecia]]"}
{"id": "362391", "revid": "1576", "url": "https://gl.wikipedia.org/wiki?curid=362391", "title": "Exipto tolemaico", "text": ""}
{"id": "362396", "revid": "89787", "url": "https://gl.wikipedia.org/wiki?curid=362396", "title": "Bacary Sagna", "text": "Bacary Sagna, nado en Sens o 14 de febreiro de 1983, \u00e9 un futbolista franc\u00e9s que xoga como defensa para o Montreal Impact da Major League Soccer (MLS)."}
{"id": "362399", "revid": "89787", "url": "https://gl.wikipedia.org/wiki?curid=362399", "title": "Brett Lunger", "text": "Robert Brett Lunger,nado o 14 de novembro de 1945 en Wilmington, Delaware, \u00e9 un expiloto dos Estados Unidos. Lunger foi educado na escola de Wilmington, na Holderness School, e na Universidade de Princeton. Abandonou Princeton logo de tres anos para alistarse para o servizo en Vietnam. Destacou nas ciencias pol\u00edticas. Nese momento preparaba unha tese sobre a pol\u00edtica dos Estados Unidos no Sueste Asi\u00e1tico. O Incidente do Golfo de Tonk\u00edn refutou a maior parte da s\u00faa tese. Ao regresar de Vietnam como tenente retirado dos marines, comezou a s\u00faa carreira como piloto de competici\u00f3n, que realizou principalmente en autom\u00f3biles privados, finaciados pola fortuna familiar (Lunger era un descendente da familia DuPont). Tam\u00e9n \u00e9 co\u00f1ecido por axudar a rescatar a Niki Lauda do seu Ferrari en chamas no ciru\u00edto de N\u00fcrburgring en .\nLunger non se c\u00edou nunha familia entusiasta dos autos. Cri\u00e1rono para gozar do b\u00e9isbol, do hockey, e do balomp\u00e9. Interesouse polas carreiras de autom\u00f3biles cando un amigo levouno a unha carreira en 1965. En 1966 foi o \"neno rico\" das Can-Am series. Entre 1972 e 1973 enfrontouse na F\u00f3rmula 2 europea, a pilotos do talle de Emerson Fittipaldi, Ronnie Peterson e Jean-Pierre Jarier. O seu mellor final foi un 4\u00ba lugar en Mantorp Park en Suecia, no equipo Space Racing, no seu March-Ford BDA 722. O coche que ti\u00f1a nese momento non lle permit\u00eda facelo mellor. Nun s\u00f3 fin de semana en Rouen, Francia, Lunger rebentou tres motores Ford BDA.\nCasou con Jo, a filla de Sir Leonard Crossland, expresidente de Ford en Gran Breta\u00f1a e executivo de Lotus en 1975. Lunger usou a casa de campo inglesa da s\u00faa esposa como base para negociar cos equipos da F\u00f3rmula 1 en 1975.\nAndaina nas carreiras.\nParticipou en 43 Grandes Premios do Campionato do Mundo de F\u00f3rmula Un, debutou o 17 de agosto de 1975, sen lograr ning\u00fan punto de campionato durante as s\u00faas catro tempadas na F\u00f3rmula Un.\nA carreira na F\u00f3rmula Un de Lunger comezou xunto a James Hunt no equipo de Hesketh Racing en , seguido por unha tempada con Surtees en . O Gran Premio do Reino Unido de 1976 foi probablemente a mellor carreira do seu paso polos GP, clasificado na metade da grella, avanzou pola pista para desafiar ao seu compa\u00f1eiro de equipo Alan Jones, e a volta r\u00e1pida de Lunger foi mellorada s\u00f3 por 5 pilotos. Para , comezou a tempada cun vello March 761 de Bob Sparshott e participou baixo o nome do seu patrocinador, Chesterfield Racing, pero cambiou a un McLaren M23 logo de tres carreiras. En , permaneceu co McLaren M23 e tam\u00e9n intentouno co McLaren M261 M26, pero agora co equipo de carreiras de Sparshott, BS Fabrications. Logo dunha \u00fanica carreira con Ensign ao final da tempada, Lunger pasouse a carreiras de autos deportivos.\nLunger \u00e9 quizais m\u00e1is co\u00f1ecido por ser un dos pilotos, xunto con Guy Edwards, Arturo Merzario e Harald Ertl que salvou a Niki Lauda do seu coche en chamas durante o Gran Premio de Alema\u00f1a de 1976. Lunger describiu o accidente de Lauda que ocorreu na 2\u00aa volta. Sa\u00edu a unha velocidade de entre 210\u00a0km/h e 230\u00a0km/h. \"Aparentemente estrelouse ao sa\u00edr, pasou por un par de ringleiras de valas, subiu un muro de terra relativamente empinado e volveu ao centro da pista, co Ferrari, en chamas. Lunger dixo que Edwards foi capaz de esquivar o coche de Lauda, pero Lunger non puido evitar o choque co Ferrari. Fixo contacto porque \"estaba na trazada e non puiden pasar polos restos\". Ertl seguiuno, chocando co Ferrari e golpe\u00e1ndoo contra o Surtees de Lunger. Os extintores de Lunger foron disparados pola colisi\u00f3n foi unha fortuna e aforrou tempo no rescate. Lunger sa\u00edu do seu Surtees que estaba enredado co Ferrari. Os seus extintores amortiguaran un pouco o lume. Os traballadores chegaron e mantiveron o lume abaixo, botando espuma no Ferrari. Isto permitiu a Lunger e Merzario achegarse ao lume, a\u00ednda que non puideron liberar a Lauda ao principio. Lauda estaba consciente, loitando por liberarse pola s\u00faa conta. Novamente o lume avivouse e mantivo aos homes afastados ao lado do coche. Lunger saltou encima do Ferrari e agarrou a Lauda polos ombreiros. Merzario desabrochou os cintos de seguridade e Lunger e Lauda caeron do coche cando unha parte da cabina rompeuse. Cando Lauda e Lunger sa\u00edron, os comisarios roci\u00e1ronos de escuma. Quedaron uns segundos na herba. O combustible ardente \u00eda cara a eles as\u00ed que Lunger e Lauda cami\u00f1aron 6 ou 8 pasos lonxe do lume.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados completos no Campionato de Europa de F\u00f3rmula 2.\n\u2020 Lunger anotou m\u00e1is puntos dos que correspond\u00edanlle pola s\u00faa posici\u00f3n final, xa que os pilotos que terminaron por diante non pod\u00edan puntuar."}
{"id": "362400", "revid": "25871", "url": "https://gl.wikipedia.org/wiki?curid=362400", "title": "Gaedhealtacht", "text": ""}
{"id": "362402", "revid": "118805", "url": "https://gl.wikipedia.org/wiki?curid=362402", "title": "Manuel Camb\u00f3n S\u00e1nchez", "text": "Manuel Camb\u00f3n S\u00e1nchez, finado en Carballo o 22 de xullo de 1968, foi un pol\u00edtico galego.\nTraxectoria.\nFoi nomeado alcalde de Carballo polo gobernador civil o 5 de febreiro de 1938 e tomou posesi\u00f3n o 9 de febreiro. Cesou como alcalde o 8 de outubro de 1940."}
{"id": "362403", "revid": "1131", "url": "https://gl.wikipedia.org/wiki?curid=362403", "title": "Castro da Croa de Font\u00e1", "text": "Croa de Font\u00e1 \u00e9 un castro de cumio fortificado situado no monte de Font\u00e1, en Doni\u00f1os (Ferrol).\nCaracter\u00edsticas.\nEst\u00e1 situado na ladeira do monte de Font\u00e1, nunha pequena elevaci\u00f3n. O castro \u00e9 un recinto circular duns 60 metros de di\u00e1metro. Ten defensas circulares aproveitando o desnivel do terreo.\nO antecastro limita por primeiro e segundo muro, con forma de coroa circular. Hai cami\u00f1os rodeando o castro que est\u00e1 situado nun monte de eucaliptos."}
{"id": "362405", "revid": "32797", "url": "https://gl.wikipedia.org/wiki?curid=362405", "title": "Masacre de Rosewood", "text": "O masacre de Rosewood\u00a0foi unha violenta e racialmente motivada matanza de negros, as\u00ed coma a destruci\u00f3n dunha poboaci\u00f3n afroamericana que aconteceu durante a primeira semana de xaneiro de 1923, no condado rural de Levy, en Florida. Polo menos seis persoas negras e d\u00faas brancas perderon a vida, e o pobo de Rosewood foi abandonado e destru\u00eddo nunha acci\u00f3n que os medios de tempo chamaron liorta de raza (\"race riot\"). Os disturbios de tipo racial eran com\u00fans durante principios do s\u00e9culo vinte nos Estados Unidos, e reflect\u00edan os r\u00e1pidos cambios sociais na naci\u00f3n. Florida xa experimentaba un alto n\u00famero de linchamentos de homes negros nos anos anteriores ao masacre, inclu\u00edndo un incidente ben publicitado en decembro de 1922.\u00a0"}
{"id": "362422", "revid": "1576", "url": "https://gl.wikipedia.org/wiki?curid=362422", "title": "Lista de monarcas de Portugal", "text": ""}
{"id": "362423", "revid": "56817", "url": "https://gl.wikipedia.org/wiki?curid=362423", "title": "The End of the Beginning", "text": "The End of the Beginning \u00e9 o \u00e1lbum de estrea da banda irlandesa de post-rock God Is an Astronaut, publicado no ano 2002 a trav\u00e9s do selo Revive Records. O seu t\u00edtulo probablemente proceda dunha famosa cita de Winston Churchill, nun discurso sobre a Segunda Batalla de El Alamein: \"Now this is not the end, it is not even the beginning of the end. But it is, perhaps, the end of the beginning\" (Agora este non \u00e9 o final, nin sequera \u00e9 o principio do fin. Pero \u00e9, talvez, o final do principio).\nO tema \"Fall from the Stars\" foi usado pola canle irlandesa TV3 durante a cobertura da Copa do Mundo de Rugby 2007. O \u00e1lbum ser\u00eda remasterizado dixitalmente e reeditado no ano 2011."}
{"id": "362427", "revid": "23204", "url": "https://gl.wikipedia.org/wiki?curid=362427", "title": "Fela Kuti", "text": "Olufela Olusegun Oludotun Ransome-Kuti, nado en Abeokuta o 15 de outubro de 1938, e finado en Lagos o 2 de agosto de 1997, co\u00f1ecido profesionalmente como Fela Kuti, Fela Anikulapo Kuti, ou sinxelamente Fela, foi un m\u00fasico, compositor e instrumentalista nixeriano, pioneiro da m\u00fasica afrobeat, activista dos dereitos humanos e pol\u00edtico. Foi chamado \"superestrela, cantante, m\u00fasico, panafricanista, pol\u00edgamo, m\u00edstico, lenda.\" Durante o cumio da s\u00faa popularidade, foi considerado como un dos \"artistas m\u00e1is carism\u00e1ticos e retadores\" de \u00c1frica."}
{"id": "362428", "revid": "23204", "url": "https://gl.wikipedia.org/wiki?curid=362428", "title": "Olufela Olusegun Oludotun Ransome-Kuti", "text": ""}
{"id": "362431", "revid": "23204", "url": "https://gl.wikipedia.org/wiki?curid=362431", "title": "Fela Anikulapo Kuti", "text": ""}
{"id": "362432", "revid": "23204", "url": "https://gl.wikipedia.org/wiki?curid=362432", "title": "Fela Ransome-Kuti", "text": ""}
{"id": "362433", "revid": "89787", "url": "https://gl.wikipedia.org/wiki?curid=362433", "title": "Eagulls", "text": "Eagulls \u00e9 unha banda inglesa de post-punk formada en Leeds no ano 2010. O grupo est\u00e1 composto por Mark Goldsworthy (guitarra), Henry Ruddel (bater\u00eda), Liam Matthews (guitarra), Tom Kelly (baixo) e George Mitchell (voces).\nHistoria.\nEagulls formouse en 2010 e publicou o seu primeiro sinxelo, \"Council Flat Blues\", a trav\u00e9s no selo de Moshi Moshi Records Not Even Records. O seu primeiro EP, \"Eagulls\", gravado por MJ da banda Hookworms, foi publicado en 2012 tanto polo selo londiniense Sexbeat como polo canadense Deranged Records. No ano 2013 o grupo asinou un contrato con Partisan Records, publicando o sinxelo \"Nerve Endings\" cunha versi\u00f3n do tema de Killing Joke \"Requiem\", e o sinxelo \"Tough Luck\". O seu primeiro \u00e1lbum, \"Eagulls\", publicouse en marzo de 2014.\nA banda recibiu a atenci\u00f3n continua de certos medios, tanto nacionais como internacionais. Foron elixidos a \"New Favourite Band\" en 2013 por Steve Lamacq da emisora BBC Radio 6. Tocaron polo Reino Unido e Europa ao lado de destacados artistas como Manic Street Preachers, Flipper, Milk Music, Ceremony, Iceage, Hot Snakes e Pulled Apart By Horses, e nos Estados Unidos tocaron nos festivais South by Southwest en Texas e CMJ de Nova York. En 2014 apareceron no programa \"Late Show with David Letterman\", interpretando a s\u00faa canci\u00f3n \"Possessed\" para Bill Murray. Ese mesmo ano foi elixida como abreconcertos para a xira brit\u00e1nica de Franz Ferdinand.\nEn maio de 2016 a banda publicou o seu segundo \u00e1lbum, \"Ullages\", tam\u00e9n a trav\u00e9s de Partisan Records. Producido por Matt Peel, o t\u00edtulo \u00e9 un anagrama do nome da banda."}
{"id": "362438", "revid": "1131", "url": "https://gl.wikipedia.org/wiki?curid=362438", "title": "Voo 804 de EgyptAir", "text": "O voo 804 de EgyptAir foi un voo regular de pasaeiros entre o Aeroporto de Par\u00eds-Charles de Gaulle e o Aeroporto Internacional do Cairo, operado por EgyptAir, que se estrelou no mar Mediterr\u00e1neo o 19 de maio de 2016 \u00e1s 02:33 (UTC+2).\nO control de tr\u00e1fico a\u00e9reo non recibiu ningunha chamada de emerxencia, a\u00ednda transmit\u00edronse sinais de terse detectado fume nun dos ba\u00f1os do avi\u00f3n e na ba\u00eda dee avi\u00f3nica a trav\u00e9s do sistema ACARS pouco antes de que o avi\u00f3n desaparecese do radar. A causa do desastre a\u00ednda est\u00e1 sendo investigada.\nHab\u00eda 66 persoas a bordo: 56 pasaxeiros, 7 tripulantes e 3 gardas de seguridade. Non se atoparon superviventes. Atop\u00e1ronse restos do aparello no mar a uns 290\u00a0km ao norte de Alexandria. Case catro semanas despois do accidente identific\u00e1ronse varias secci\u00f3ns principais da fuselaxe no fondo marino, e \u00e1mbalas d\u00faas caixas negras foron recuperadas nunca operaci\u00f3n de busca e recuperaci\u00f3n multinacional. O 29 de xu\u00f1o funcionarios exipcios anunciaron que a gravadora de datos de voo indicaba fume no avi\u00f3n, e que se atoparon danos por altas temperaturas nalg\u00fans dos restos da parte dianteira do aparello.\nCara novembro de 2016 non se deran m\u00e1is explicaci\u00f3ns sobre as raz\u00f3ns que puideran levar ao accidente, un feito criticado polo ministro franc\u00e9s de asuntos exteriores Jean-Marc Ayrault en agosto de 2016. No mes de decembro funcionarios exipcios dixeron que foran atopados restos de explosivos nos corpos."}
{"id": "362461", "revid": "65337", "url": "https://gl.wikipedia.org/wiki?curid=362461", "title": "Eadberht III de Kent", "text": "Eadberht III Pr\u00e6n foi o rei de Kent desde 796 a 798. O seu breve reinado foi o resultado dunha rebeli\u00f3n contra a hexemon\u00eda de Mercia, e marcou a \u00faltima vez que Kent existiu como un reino independente.\nTraxectoria.\nOffa de Mercia parece que gobernou Kent directamente desde 785 at\u00e9 796, cando a \"Cr\u00f3nica\" anglosaxoa rexistra que Offa morreu e que Eadberht, \"quen ti\u00f1a por outro nome Pr\u00e6n\", tomou posesi\u00f3n de Kent. Eadberht aparentemente estivera anteriormente no exilio no continente baixo a protecci\u00f3n de Carlomagno, e a s\u00faa rebeli\u00f3n foi vista como ao servizo dos intereses francos.\nO arcebispo de Canterbury, \u00c6thelhard, que era favor\u00e1bel a Mercia, fuxiu durante a rebeli\u00f3n. C\u0153nwulf de Mercia estaba comprometido en correspondencia co Papa desta \u00e9poca, Le\u00f3n III, respecto da situaci\u00f3n da Igrexa en Inglaterra, e no curso deste Le\u00f3n aceptou unha reconquista mercia de Kent e escomungou a Eadberht, tomando como base que anteriormente fora sacerdote. Tendo recibido a aprobaci\u00f3n papal, C\u0153nwulf reconquistou Kent, colocou o seu irm\u00e1n no cargo e capturou a Eadberht en 798. Segundo a \"Cr\u00f3nica anglosaxoa\", C\u0153nwulf \"devastou e Kent e capturou a Eadberht Pr\u00e6n, o seu rei, e enviouno enceado a Mercia\". Unha adici\u00f3n m\u00e1is tard\u00eda \u00e1 \"Cr\u00f3nica\" di que Eadberht foi cegado e que lle cortaron as mans, pero Roger de Wendover afirma que foi posto en liberdade por Coenwulf nalg\u00fan momento como un acto de clemencia."}
{"id": "362468", "revid": "1576", "url": "https://gl.wikipedia.org/wiki?curid=362468", "title": "Operaci\u00f3n Tormenta do Deserto", "text": ""}
{"id": "362469", "revid": "1576", "url": "https://gl.wikipedia.org/wiki?curid=362469", "title": "Tormenta do deserto", "text": ""}
{"id": "362472", "revid": "624", "url": "https://gl.wikipedia.org/wiki?curid=362472", "title": "Heahberht de Kent", "text": ""}
{"id": "362485", "revid": "624", "url": "https://gl.wikipedia.org/wiki?curid=362485", "title": "Swaefheard de Kent", "text": ""}
{"id": "362487", "revid": "1131", "url": "https://gl.wikipedia.org/wiki?curid=362487", "title": "Eul\u00e0lia Reguant i Cura", "text": "Eul\u00e0lia Reguant i Cura, nada en\u00a0Barcelona\u00a0en\u00a01979,\u00a0\u00e9 unha\u00a0matem\u00e1tica\u00a0e activista catal\u00e1, actual membro do Parlamento de Catalu\u00f1a coa CUP pola circunscrici\u00f3n de Barcelona.\nTraxectoria.\nLicenciada en Matem\u00e1ticas pola\u00a0Universidade de Barcelona, traballou en Setem, na\u00a0Asociaci\u00f3n Xustiza e Paz\u00a0e en Lafede.cat (Federaci\u00f3n de Organizaci\u00f3ns para a Xustiza Global). \u00c9 unha experta en finanzas \u00e9ticas e membro da\u00a0Asociaci\u00f3n FIARE Catalunya e o Ateneu Layret, no distrito de Sant Antoni.\nNas elecci\u00f3ns municipais de 2015, ocupou o posto n\u00famero 4 da Candidatura de Unidade Popular - Capgirem Barcelona e estivo a piques de ser elixida conselleira xa que a s\u00faa lista tivo tres representantes no Consello da cidade.\nNas elecci\u00f3ns \u00f3 Parlamento de Catalu\u00f1a 2015, foi candidata da Candidatura de Unidade Popular - Crida Constituent, despois de ser elixida en primarias e converteuse en membro do Parlamento."}
{"id": "362488", "revid": "56817", "url": "https://gl.wikipedia.org/wiki?curid=362488", "title": "Javier Rey", "text": "Javier Rey, nado en\u00a0Noia\u00a0o\u00a025 de febreiro de 1980\u00a0\u00e9 un actor galego\u00a0co\u00f1ecido pola s\u00faa participaci\u00f3n en series como \"Fari\u00f1a\", \"Velvet\" ou \"Hispania, la leyenda\"."}
{"id": "362491", "revid": "624", "url": "https://gl.wikipedia.org/wiki?curid=362491", "title": "\u00c6scwine de Wessex", "text": ""}
{"id": "362492", "revid": "23204", "url": "https://gl.wikipedia.org/wiki?curid=362492", "title": "Zeitun Films", "text": "Zeitun Films \u00e9 unha produtora de cine galega creada na Coru\u00f1a e fundada no 2009. A produtora traballa na produci\u00f3n cinematogr\u00e1fica, na produci\u00f3n televisiva, nos eventos musicais e nas artes esc\u00e9nicas. Dende a s\u00faa fundaci\u00f3n leva producidas cinco longametraxes: \"Todos v\u00f3s sodes capit\u00e1ns\" (2010), \"Arraianos\" (2012), \"O quinto evanxeo de Gaspar Hauser\" (2013), \"Costa da Morte\" (2013) e \"Mimosas\" (2016)."}
{"id": "362494", "revid": "624", "url": "https://gl.wikipedia.org/wiki?curid=362494", "title": "\u00c6thelberht de Wessex", "text": ""}
{"id": "362495", "revid": "624", "url": "https://gl.wikipedia.org/wiki?curid=362495", "title": "Aethelred de Wessex", "text": ""}
{"id": "362496", "revid": "624", "url": "https://gl.wikipedia.org/wiki?curid=362496", "title": "Cenfus", "text": ""}
{"id": "362517", "revid": "1131", "url": "https://gl.wikipedia.org/wiki?curid=362517", "title": "Accidente de Sondika", "text": "O accidente de Sondika, ou voo 610 de Iberia, foi un accidente a\u00e9reo ocorrido o d\u00eda 19 de febreiro de 1985 cando un Boeing 727-200, que voaba do Aeroporto de Madrid-Barajas ao Aeroporto de Bilbao, chocou contra unha antena de televisi\u00f3n no cumio do monte Oiz antes de aterrar no Aeroporto de Bilbao. Os 141 pasaxeiros e 7 tripulantes a bordo morreron no accidente.\nAvi\u00f3n.\nO aparello sinistrado era un Boeing 727-256 (un 727 con tres motores Pratt &amp; Whitney JT8D-9A con capacidade para 189 pasaxeiros) rexistrado como EC-DDU. O avi\u00f3n estaba bautizado como \"Alhambra de Granada\". Entrou en sevizo o 18 de maio de 1979 e levaba voadas 13.408 horas no momento do accidente.\nAccidente.\nO voo 610 sa\u00edu do Aeroporto de Madrid-Barajas \u00e1s 08:47 CET e agard\u00e1base que aterrase en Bilbao \u00e1s 09:35. \n\u00c1s 09:09 a tripulaci\u00f3n recibiu permiso para descender ao nivel de voo de 4 300\u00a0p\u00e9s (1 310 m), e \u00e1s 09:16 o primeiro oficial estableceu contacto coa torre do aeroporto de Bilbao. Ent\u00f3n o controlador deu permiso para que o avi\u00f3n continuase o descenso: \"Iberia 610, pode continuar descenso para aproximaci\u00f3n ILS a Bilbao, pista 30, o vendo \u00e9 de 100 graos 3 n\u00f3s, QHN 1025, e nivel de transici\u00f3n 70\". A tripulaci\u00f3n repetiu a informaci\u00f3n transmitida e despois diso o controlador ofreceulles unha aproximaci\u00f3n directa. Por\u00e9n, o capit\u00e1n rexeitouna, elixindo un plan de aproximaci\u00f3n st\u00e1ndar. \u00c1s 09:22 a tripulaci\u00f3n informou do pasao polo VOR de Bilbao a unha altura de of 7 000 p\u00e9s (2 100 m), chegando ao punto de inicio da aproximaci\u00f3n. A tripulaci\u00f3n obtivo permiso para descender a unha altura de 5 000 p\u00e9s (1 500 m). Esta foi a derradeira transmisi\u00f3n de radio do voo 610.\n\u00c1s 09:25 mentres descend\u00eda para realizar a manobra de aterraxe, o avi\u00f3n colisionou coa s\u00faa \u00e1 esquerda contra unha antena de Euskal Telebista no monte Oiz, a unha altitude de 1 023 metros. Coa \u00e1 cortada o avi\u00f3n voou f\u00f3ra de control ao longo dun quil\u00f3metro e esnafrouse contra o terreo desliz\u00e1ndose pola ladeira noroeste do monte e morrendo os 148 ocupantes do aparello.\nCausa.\nA investigaci\u00f3n determinou como causas fundamentais do accidente a excesiva confianza no sistema de alerta de altitude, as\u00ed como unha incorrecta interpretaci\u00f3n dos seus avisos, ademais dun posible erro na lectura do alt\u00edmetro por parte da tripulaci\u00f3n cando voaban por debaixo dunha altura segura. Tam\u00e9n se considerou como factor que contribu\u00edu ao accidente a n\u00e9boa que cubr\u00eda a zona nese intre."}
{"id": "362529", "revid": "624", "url": "https://gl.wikipedia.org/wiki?curid=362529", "title": "Aethelred I de Mercia", "text": ""}
{"id": "362531", "revid": "98629", "url": "https://gl.wikipedia.org/wiki?curid=362531", "title": "Ted Turner", "text": "Robert Edward Turner III, nado o 19 de novembro de 1938 en Cincinnati, Ohio, Estados Unidos, \u00e9 un empresario, investidor, terratenente, directivo empresarial e magnate estadounidense dos medios, co\u00f1ecido entre outras cousas, por ser o fundador da cadea internacional de noticias CNN, entre outras empresas xornal\u00edsticas e comerciais. Igualmente \u00e9 un reco\u00f1ecido fil\u00e1ntropo, sendo o seu m\u00e1is notorio proxecto, a s\u00faa doaz\u00f3n de US$ 1,000 mill\u00f3ns, para as diferentes causas das Naci\u00f3ns Unidas, dando como resultado a creaci\u00f3n da \u00abFundaci\u00f3n das Naci\u00f3ns Unidas\u00bb, na cal serviu como presidente. A s\u00faa imaxe social aumentou coa s\u00faa participaci\u00f3n no mundo do deporte, financiando equipos profesionais de b\u00e9isbol e baloncesto, as\u00ed como co seu matrimonio coa co\u00f1ecida actriz Jane Fonda en 1991.\nTraxectoria.\nInfancia e mocidade.\nNaceu na cidade de Cincinnati, Ohio, fillo de Florencia e Robert Edward Turner II. Cando ti\u00f1a nove anos, a s\u00faa familia trasladouse a Savannah, Xeorxia. Asistiu \u00e1 Escola McCallie, unha escola preparatoria privada para mozos en Chattanooga, Tennessee.\nTurner asistiu a\u00a0a Universidade Brown\u00a0e foi vicepresidente da\u00a0Uni\u00f3n de Debate de Brown\u00a0e capit\u00e1n do equipo de vela.\u00a0Converteuse en membro de\u00a0Kappa Sigma.\u00a0Turner inicialmente especializouse en\u00a0obras cl\u00e1sicas, m\u00e1is tarde cambiou os seus estudos cara a\u00a0a econom\u00eda, pero antes de recibir un diploma, foi\u00a0expulsado\u00a0por ter unha estudante no seu dormitorio. Turner foi galardoado cun BA honorario da\u00a0Universidade de Brown\u00a0en novembro de 1989, cando regresou \u00e1 escola para ser o orador principal da\u00a0Asociaci\u00f3n Nacional de radiodifusores universitarios\u00a0na s\u00faa segunda conferencia anual.\nDespois de sa\u00edr da Universidade de Brown, Turner volveu ao Sur a finais de 1960 para converterse en director xeral da\u00a0Macon, Xeorxia, unha\u00a0rama do negocio do seu pai.\u00a0\nEn marzo de 1963 suicidouse o seu pai, Turner paso a ser presidente e director executivo de Turner Advertising Company cando ti\u00f1a 24 anos\u00a0ao seguinte mes\u00a0deste suceso, converteu \u00e1 empresa nunha empresa global. Para o momento en que Turner toma a directiva da compa\u00f1\u00eda en 1963, esta val\u00eda US$ 1 mill\u00f3n. Ent\u00f3n, decidido a expandir a empresa familiar. A finais de 1960, Turner comezou a comprar estaci\u00f3ns de radio do sur.\u00a0\nCarreira comercial.\nEn 1969, vendeu as s\u00faas estaci\u00f3ns de radio para comprar unha canle de televisi\u00f3n en Atlanta, denominado como WJRJ, Canle 17, para logo cambiar o distintivo a WTCG. Nese momento, as estaci\u00f3ns de UHF fixo ben s\u00f3 estaban nos mercados sen estaci\u00f3ns VHF. Inicialmente, a estaci\u00f3n correu vellas pel\u00edculas dos anos 1930, 1940 e 1950, xunto cos debuxos animados de teatro e comedias moi vellos e vellos programas de drama.\nEn 1976, o FCC permitiu a WTCG de Turner utilizar un sat\u00e9lite para transmitir contido aos provedores de televisi\u00f3n por cable locais en todo o pa\u00eds.\u00a0O 17 de decembro de 1976, a televisora WTCG paso a ser unha \"superestaci\u00f3n\" coa transmisi\u00f3n de deportes populares a baixo prezo e programas de entretemento (como vellas pel\u00edculas, reposici\u00f3ns\u00a0de comedias de situaci\u00f3n e debuxos animados) v\u00eda sat\u00e9lite cara \u00e1s redes de televisi\u00f3n por cable de todo o pa\u00eds, unha innovaci\u00f3n moi rendible que acelerou o desenvolvemento desta forma de transmisi\u00f3n nos Estados Unidos. Como se desenvolveron os sistemas de cable, moitos levan \u00e1 s\u00faa estaci\u00f3n a mellorar os seus horarios.\u00a0Isto aumentou os seus espectadores e a publicidade. Os subscritores finalmente chegaron a ser dous mill\u00f3ns de subscritores e o valor neto de Turner elevouse a $ 100 mill\u00f3ns.\u00a0Grazas a isto compr\u00e1ronse 5,000 acres (20\u00a0km2\u00a0de plantaci\u00f3n) en Jacksonboro, Carolina do Sur, por $ 2 mill\u00f3ns.\nEn 1978, Turner chegou a un acordo cunha estaci\u00f3n de radio operada por estudantes en\u00a0o MIT,\u00a0para obter os dereitos do sinal da chamada WTBS por $50.000 desbastares.\u00a0Isto permitiu a Turner reforzar a imaxe de marca da s\u00faa \"Super-estaci\u00f3n\" usando o\u00a0acr\u00f3nimo\u00a0TBS;\u00a0Turner Communications Group foi renombrado\u00a0como Turner Broadcasting System\u00a0e WTCG foi renombrado como\u00a0WTBS.\nEn 1980 creou \"Cable News Network\" (CNN), a primeira emisora de televisi\u00f3n cunha programaci\u00f3n orientada exclusivamente a emitir noticias durante as vinte e catro horas do d\u00eda. Coa creaci\u00f3n de CNN, Turner revoluciona a industria dos medios de comunicaci\u00f3n, ao crear un formato dedicado exclusivamente \u00e1s noticias, cun equipamento e infraestrutura, que lles permitiu cubrir centenares de grandes feitos a nivel nacional e internacional como o Accidente do transbordador espacial Challenger ou a Guerra de Golfo P\u00e9rsico.\nDespois dun intento errado para adquirir\u00a0CBS, en 1985, Turner comprou a produtora MGM/UA (\"Metro Goldwyn\" Mayer/United Artists) de\u00a0Kirk Kerkorian\u00a0en 1986 por $ 1.5 mil mill\u00f3ns, para despois vendela, qued\u00e1ndose unicamente cos seus arquivos cinematogr\u00e1ficos.\nTurner Entertainment Co.\u00a0foi establecida en agosto de 1986 para supervisar as propiedades de cine e televisi\u00f3n propiedade de Ted Turner.\nA mediados da d\u00e9cada de 1980, Turner converteuse nunha forza para a\u00a0coloraci\u00f3n\u00a0das pel\u00edculas en branco e negro. En 1985, a pel\u00edcula \"Ianqui Dandy\"\u00a0converteuse na primeira pel\u00edcula en branco e negro redistribu\u00eddo a cor despois de coloraci\u00f3n por computador.\u00a0A pesar da oposici\u00f3n dos afeccionados ao cine, estrelas e directores, a pel\u00edcula ga\u00f1ou m\u00e1is dun sector do p\u00fablico.\nEn 1988, introduciuse\u00a0\"Turner Network Television\"\u00a0(TNT) con\u00a0\"O que o vento.\"\u00a0TNT, inicialmente mostraba m\u00e1is vellas pel\u00edculas, programas de televisi\u00f3n e programas orixinais xunto con novas reposici\u00f3ns.\u00a0TNT utiliza\u00a0a World Championship Wrestling\u00a0(WCW) para atraer a un p\u00fablico m\u00e1is amplo, despois que esta fose comprada por el en 1989. WCW foi a principal competidora durante os anos 90 na promoci\u00f3n de loita libre profesional estadounidense xunto \u00e1 WWE. En 2001, en \u200b\u200bvirtude de\u00a0AOL Time Warner, foi\u00a0vendida \u00e1 Federaci\u00f3n Mundial de Loita Libre.\nEn 1990 a s\u00faa cobertura da guerra do Golfo deu fama internacional \u00e1 s\u00faa cadea de televisi\u00f3n e en 1991 Turner foi nomeado 'home do ano' pola revista Time. En 1990, creou a Fundaci\u00f3n Turner, que se centra en doaz\u00f3ns filantr\u00f3picas no medio ambiente e a poboaci\u00f3n.\u00a0Ese mesmo ano creouse\u00a0Capit\u00e1n Planeta e os planetarios, un medio ambiente\u00a0de superheroes.\u00a0Turner produciu d\u00faas series de televisi\u00f3n co Capit\u00e1n Planeta como personaxe destacado.\nO 1 de outubro de 1992 lanzar\u00edase unha das cadeas de debuxos animados m\u00e1is reco\u00f1ecidos no mundo, Cartoon Network. A biblioteca de MGM, que inclu\u00eda propiedades de Warner Bros., inclu\u00edndo os primeiros\u00a0\"Looney Tunes\"\u00a0e\u00a0\"Merrie Melodies\"\u00a0e tam\u00e9n os debuxos animados de \"Popeye\" de Fleischer Studios e Famous Studios\u00a0e\u00a0United Artists, se converter\u00edan no n\u00facleo da canle nos seus primeiros anos.\u00a0Un ano antes, as empresas de Turner compraron\u00a0Hanna-Barbera co seu contido adicional.\nEn 1994 lanzouse Turner Classic Movies, que\u00a0transmite as maiores pel\u00edculas de antig\u00fcidade de MGM, Warner Bros., e as bibliotecas RKO.\nO 10 de outubro de 1996 a compa\u00f1\u00eda Turner Broadcasting System, Inc. fusi\u00f3nase con\u00a0Time Warner, Inc., con Turner como\u00a0vicepresidente\u00a0e xefe de Time Warner, xunto coa divisi\u00f3n das redes de cable de Turner. O 11 de xaneiro de 2001,\u00a0Time Warner\u00a0foi comprado por\u00a0AOL\u00a0para converterse en AOL Time Warner, unha fusi\u00f3n que apoiou inicialmente Turner.\u00a0Con todo, o estalido da burbulla das puntocom feriu o crecemento e a rendibilidade da divisi\u00f3n de AOL, que \u00e1 s\u00faa vez arrastrou o rendemento e prezo das acci\u00f3ns da compa\u00f1\u00eda combinada.\u00a0Nunha reuni\u00f3n da xunta no outono de 2001, o estalido de Turner en contra do CEO\u00a0de AOL Time Warner, Gerald Levin,\u00a0finalmente levou \u00e1 renuncia anunciada polo \u00faltimo efectiva a principios de 2002, sendo substitu\u00eddo por\u00a0Richard Parsons.\nTurner foi sacado do seu cargo como xefe das redes de cable polo ent\u00f3n CEO,\u00a0Gerald Levin,\u00a0pero mant\u00edvose como vicepresidente de Time Warner.\u00a0Dimitiu como vicepresidente en 2003 e logo do consello de administraci\u00f3n en 2006.\nVida persoal.\nTurner tese casado e divorciado tres veces: con Judy Nye (1960-1964), Jane Shirley Smith (1965-1988), e a actriz\u00a0Jane Fonda\u00a0(1991-2001).\u00a0Ten cinco fillos.\nA trav\u00e9s de Turner Enterprises, que pos\u00fae 15 ranchos en\u00a0Kansas,\u00a0Montana,\u00a0Nebraska,\u00a0Novo M\u00e9xico,\u00a0Oklahoma\u00a0e\u00a0Dakota do Sur.\u00a0Cun total de 1,910,585 acres (7,731.86 km\u00b2), os seus latifundios, converte a Turner un dos maiores propietarios individuais en Am\u00e9rica do Norte (por superficie). En 2010, Turner uniuse con Warren Buffett a The Giving Pledge, e prometeu doar a maior parte da s\u00faa fortuna \u00e1 caridade despois da s\u00faa morte.\nReco\u00f1ecementos e logros.\nDespois de que o boicot liderado polos Estados Unidos debido aos Xogos Ol\u00edmpicos de Moscova 1980, Turner fundou os \"Xogos da Boa Vontade\", como unha declaraci\u00f3n para a paz a trav\u00e9s do deporte. En 1990, a\u00a0Asociaci\u00f3n Humanista Americana\u00a0nomeou a Turner o Humanista do Ano.\nEn 1991, Ted Turner converteuse na primeira figura dos medios que denomina\u00a0a revista\u00a0Times como \"Home do Ano\".\u00a0Ese mesmo ano, Turner foi inclu\u00eddo no\u00a0Sal\u00f3n da Fama da Televisi\u00f3n, e recibiu a medalla da\u00a0Sociedade Nacional Audubon\u00a0polo seu compromiso cos programas de televisi\u00f3n con temas de conservaci\u00f3n.\nAdoitaba \u200b\u200bser o terratenente privado m\u00e1is grande dos Estados Unidos, coa posesi\u00f3n de aproximadamente 2.000.000 acres (8.100\u00a0km2), superior ao territorio de\u00a0Delaware\u00a0e\u00a0Rhode Island combinados. De acordo con\u00a0o director de documentais,\u00a0Michael Moore, a terra de Turner ten un maior\u00a0produto interno bruto\u00a0que\u00a0Belize.\u00a0Ademais, ten o maior raba\u00f1o privado\u00a0de bisontes, con 50.000 cabezas.\nEn 1998, Turner comprometeuse a doar $1 bill\u00f3n\u00a0dos seus ent\u00f3n $3 mil mill\u00f3ns para\u00a0as Naci\u00f3ns Unidas, e creou a\u00a0Fundaci\u00f3n das Naci\u00f3ns Unidas\u00a0para administrar a doaz\u00f3n.\u00a0A fundaci\u00f3n \"constr\u00fae e pon en funcionamento asociaci\u00f3ns p\u00fablico-privadas para abordar os problemas m\u00e1is perentorios do mundo, e ampl\u00eda o apoio \u00e1 ONU a trav\u00e9s da promoci\u00f3n e a difusi\u00f3n p\u00fablica\".\u00a0En 2006, a fundaci\u00f3n emitiu a s\u00faa billon\u00e9sima por mor da ONU, $600 mill\u00f3ns dos cales proced\u00edan de Turner e $400m de socios p\u00fablicos e privados.\u00a0Turner comprometeuse a utilizar os restantes $400m no seu compromiso de obter fondos adicionais para as causas e as actividades da ONU.\nTurner serviu na\u00a0Garda Costeira dos Estados Unidos\u00a0e foi un dos 2013 ga\u00f1adores do Premio mari\u00f1eiro solitario, que reco\u00f1ece aos veteranos da Armada, Mari\u00f1a e a Garda Costeira que se distinguiron nas s\u00faas carreiras civ\u00eds.\u00a0Tam\u00e9n recibiu da Medalla de ouro \u00a0Albert Schweitzer por humanitarismo\u00a0.\nEn 2006, Turner recibiu o\u00a0Premio Bower\u00a0para o Liderado de Empresas por parte do Instituto Franklin. En 2012, recibiu un t\u00edtulo honorario de Doutor en Humanidades de\u00a0a Universidade de Oglethorpe.\nActualidade.\nHoxe en d\u00eda \u00e9 co\u00f1ecido o seu filiaci\u00f3n para coa posesi\u00f3n e conservaci\u00f3n de terras e propiedades, sendo durante moito tempo o maior posuidor de terras de Estados Unidos ata que no 2011 \"John C. Malone\" excedeuno.\nTurner utiliza a gran parte das s\u00faas vastas posesi\u00f3ns territoriais para a cr\u00eda de carne de bis\u00f3n, coas cales prov\u00e9 \u00e1 s\u00faa cadea de restaurantes, \"Ted's Montana Grill\", acumulando o maior raba\u00f1o de bisontes do mundo.\nIgualmente Ted Turner esta en condici\u00f3n de socio e co-propietario (en parte) de Time Warner, sendo unha pedra angular que impulsou un dos negocios bolsistas m\u00e1is comentados da \u00faltima d\u00e9cada.\nTivo unha fortuna segundo Forbes de $2 mil mill\u00f3ns de d\u00f3lares no 2009. No 2016 ti\u00f1a $2.2 mil mill\u00f3ns de d\u00f3lares, e ocupaba o posto 810 en Forbes."}
{"id": "362538", "revid": "1987", "url": "https://gl.wikipedia.org/wiki?curid=362538", "title": "Piaxe, A Pena, Negreira", "text": "Piaxe \u00e9 un lugar da parroquia da Pena no concello coru\u00f1\u00e9s de Negreira, na comarca da Barcala. Ti\u00f1a 33 habitantes no ano 2018 segundo datos do Instituto Galego de Estat\u00edstica, dos cales 16 eran homes e 17 tantos mulleres. Estes datos reflicten un progresivo descenso nos \u00faltimos anos, cando ti\u00f1a 44 habitantes en 2010 e 52 en 2005."}
{"id": "362540", "revid": "1987", "url": "https://gl.wikipedia.org/wiki?curid=362540", "title": "Portocami\u00f1o, A Pena, Negreira", "text": "Portocami\u00f1o \u00e9 un lugar da parroquia da Pena no concello coru\u00f1\u00e9s de Negreira na comarca da Barcala. Ti\u00f1a 46 habitantes no ano 20185 segundo datos do Instituto Galego de Estat\u00edstica], dos cales 21 eran homes e 25 eran mulleres. Estes datos reflicten un progresivo descenso nos \u00faltimos anos, cando ti\u00f1a 58 habitantes en 2010 e 60 en 2005."}
{"id": "362550", "revid": "1131", "url": "https://gl.wikipedia.org/wiki?curid=362550", "title": "Voo 111 de Swissair", "text": "O voo 111 de Swissair (IATA: SR111, ICAO: SWR111) era un voo regular de pasaxeiros entre Nova York e Xenebra. O voo tam\u00e9n ti\u00f1a un c\u00f3digo compartido con Delta Air Lines. O 2 de setembro de 1998 o McDonnell Douglas MD-11 que realizaba ese voo, con rexistro HB-IWF, estrelouse no oc\u00e9ano Atl\u00e1ntico ao sueste do Aeroporto Internacional de Halifax na entrada da ba\u00eda de St. Margarets, en Nova Scotia. O lugar do accidente estaba a 8 quil\u00f3metros da costa, aproximadamente equidistante \u00e1s pequenas comunidades pesqueiras e tur\u00edsticas de Peggys Cove e Bayswater. Os 229 ocupantes do avi\u00f3n morreron, sendo o accidente con m\u00e1is mortes dun McDonnell Douglas MD-11, e o segundo peor accidente a\u00e9reo no Canad\u00e1, tras o voo 1285 de Arrow Air, ocorrido en 1985 e onde morreron 256 persoas.\nAs operaci\u00f3ns de busca e rescate, de recuperaci\u00f3n dos restos e a investigaci\u00f3n do goberno do Canad\u00e1 duraron catro anos e custaron 57 mill\u00f3ns de d\u00f3lares canadenses. O informe da investigaci\u00f3n do Consello de Seguridade no Transporte do Canad\u00e1 (TSB) afirmou que material inflamable usado na estrutura do avi\u00f3n permitiu que un lume se espallase m\u00e1is al\u00f3 do control da tripulaci\u00f3n, resultando nunha perda de control e no accidente do avi\u00f3n.\nO voo 111 de Swissair era co\u00f1ecido como a \"lanzadeira da ONU\" debido \u00e1 s\u00faa popularidade entre os funcionarios das Naci\u00f3ns Unidas; o voo tam\u00e9n transportaba executivos, cient\u00edficos e investigadores.\nAvi\u00f3n e tripulaci\u00f3n.\nA avi\u00f3n, un McDonnell Douglas MD-11 con 7 anos de idade, e con n\u00famero de serie 48448 e rexistro HB-IWF, fora fabricado en 1981 e Swissair fora o seu \u00fanico operador. Foi bautizado como \"Vaud\", na honra do cant\u00f3n su\u00edzo do mesmo nome. A cabina estaba configurada para transportar 241 pasaxeiros. A primeira clase e a clase business estaban equipadas con sistemas de entretemento en voo (IFE polas s\u00faas siglas en ingl\u00e9s). O aparello ti\u00f1a tres motores turbof\u00e1n Pratt &amp; Whitney 4462 e levaba acumuladas unhas 36 000 horas de voo antes do accidente.\nO piloto ao mando era Urs Zimmermann, de 50 anos de idade. No momento do accidente te\u00f1a unhas 10 800 horas de voo, das cales 900 eran nun MD-11. Tam\u00e9n era piloto instrutor para ese modelo. Antes da s\u00faa carreira en Swissair fora piloto de caza na Forza A\u00e9rea de Su\u00edza. Zimmermann foi descrito como unha persoa amigable con habilidades profesionais, que sempre traballaba con exactitude e precisi\u00f3n.\nO primeiro oficial era Stefan L\u00f6w, de 36 anos, e ti\u00f1a unhas 4 800 horas de voo, das cales 230 foran voando o MD-11. L\u00f6w era instrutor do MD-80 e do A320. De 1982 a 1990 fora piloto na Forza A\u00e9rea de Su\u00edza. \nA tripulaci\u00f3n de cabina estaba formada por un encargado e once asistentes de voo. Todos os tripulantes estaban cualificados, certificados e adestrados segundo as regulaci\u00f3ns su\u00edzas.\nAccidente.\nO avi\u00f3n engalou do aeroporto internacional John F. Kennedy \u00e1s 20:18 EDT (00:18 UTC) do 2 de setembro. Dende as 20:33 ata as 20:47 EDT (00:33-00:47 UTC), o avi\u00f3n experimentou un silencio de radio que posteriormente se comprobou que fora debido a errores de sintonizaci\u00f3n da radio.\n\u00c1s 22:10 AT (01:10 UTC), a tripulaci\u00f3n detectou un olor na cabina de mando e determinou que era fume do sistema de aire acondicionado. Catro minutos despois o olor volveu e o fume f\u00edxose visible, levando aos pilotos a realizar unha chamada de radio \"pan-pan-pan\" ao control de tr\u00e1fico a\u00e9reo de Moncton, o centro de control a cargo do tr\u00e1fico sobre a provincia canadense de Nova Escocia. A chamada pan-pan-pan indicaba que hab\u00eda unha urxencia debido a fume na cabina pero non se declarou unha emerxencia usando a chamada \"mayday\". A tripulaci\u00f3n solicitou un desv\u00edo ao aeroporto internacional Logan en Boston, a 433 km de distancia, antes de aceptar o ofrecimento dos vectores de radar do control de Moncton ao m\u00e1is pr\u00f3ximo Aeroporto de Halifax-Stanfield en Enfield, Nova Escocia, a 104 km de distancia.\n\u00c1s 22:18 AT (01:18 UTC), o centro de Moncton pasou o control a Halifax, a estaci\u00f3n de control de tr\u00e1fico a\u00e9reo encargada do tr\u00e1fico de entrada e sa\u00edda ao aeroporto de Halifax. Tras ser avisados polo control de Halifax de que estaban a 56 km do aeroporto, a tripulaci\u00f3n solicitou m\u00e1is distancia de voo para poder descender o avi\u00f3n con seguridade dende a s\u00faa altura de 21 000 p\u00e9s (6 400m). A tripulaci\u00f3n solicitou ent\u00f3n desfacerse de combustible para reducir o seu peso na aterraxe. Halifax envioiu ent\u00f3n ao avi\u00f3n ao sur, cara a ba\u00eda de St. Margaret, onde pod\u00eda soltar combustible con seguridade mentres estaba dentro das 40 millas de distancia ao aeroporto.\nSegundo a lista de comprobaci\u00f3ns de Swissair \"no caso de fume de orixe desco\u00f1ecida\", a tripulaci\u00f3n apagou a potencia da cabina, o que tam\u00e9n apagou os ventiladores de recirculaci\u00f3n no teito da cabina. Isto fixo que o lume se estendese \u00e1 cabina, cortando finalmente a potencia do piloto autom\u00e1tico do avi\u00f3n. \u00c1s 22:24:28 AT (01:24:28 UTC) a tripulaci\u00f3n informou a Halifax que \"agora debemos voar manualmente\", tras unha declaraci\u00f3n de emerxencia. Dez segundos despois a tripulaci\u00f3n declarou emerxencia novamente dicindo \"...e estamos declarando emerxencia agora, Swissair un once\"; esta foi a derradeira transmisi\u00f3n recibida do voo 111.\nA gravadora de datos de voo da aeronave deixou de funcionar \u00e1s 22:25:40 AT (01:25:40 UTC), seguido un segundo despois pola gravadora de voces de cabina. O transpondedor do aparello retomou brevemente a transmisi\u00f3n de retorno do radar secundario dende as 22:25:50 ata as 22:26:04 AT (01:25:50-01:26:04 UTC), momento no cal o avi\u00f3n estaba a unha altura de 9 700 p\u00e9s. Despois disto o aparello s\u00f3 puido ser rastreado a trav\u00e9s do radar primario, que non proporciona informaci\u00f3n da altura.\n\u00c1s 22:31:18 AT (01:31:18 UTC) o avi\u00f3n chocou contra o oc\u00e9ano a unha velocidade de 555 km/h, e cunha forza duns 350 \"g\", causando que o aparello se desintegrase instantaneamente."}
{"id": "362554", "revid": "89787", "url": "https://gl.wikipedia.org/wiki?curid=362554", "title": "Ctenopharyngodon idella", "text": "A carpa Ctenopharyngodon idella \u00e9 unha especie de peixe cipr\u00ednido (o grupo das carpas) e a \u00fanica especie do x\u00e9nero Ctenopharyngodon. \u00c9 a especie que se produce en maior cantidade en acuicultura no mundo (uns seis mill\u00f3ns de toneladas ao ano en 2016, o que sup\u00f3n preto dun 11% do total da produci\u00f3n acu\u00edcola). \u00c9 un gran peixe de auga doce herb\u00edvoro nativo do leste de Asia, cunha \u00e1rea de distribuci\u00f3n nativa que vai desde o norte de Vietnam ao r\u00edo Amur na fronteira chinesa-siberiana.\nCr\u00edase na China como alimento, pero foi introducida en Europa e os Estados Unidos para o control da vexetaci\u00f3n acu\u00e1tica. \u00c9 un peixe propio de r\u00edos grandes de augas avoltas e est\u00e1 asociado a lagos de chairas de inundaci\u00f3n, cun amplo grao de tolerancia de temperaturas. Entra en condici\u00f3n reprodutiva e desova a temperaturas entre 20 e 30\u00a0\u00b0C.\nAspecto e anatom\u00eda.\n\u00c9 unha carpa alongada, repoluda, con forma de torpedo. A boca \u00e9 terminal e lixeiramene oblicua con beizos firmes e non carnosos e sen barbas. A li\u00f1a lateral completa cont\u00e9n de 40 a 42 escamas. Os dentes far\u00ednxeos anchos e con cristas est\u00e1n dispostos segundo a f\u00f3rmula 2, 4-4, 2. A aleta dorsal ten de 8 a 10 raios brandos e a aleta anal est\u00e1 situada m\u00e1is pr\u00f3xima \u00e1 cola que na maior\u00eda dos cipr\u00ednidos. A cor corporal \u00e9 oliva escura, variando gradualemnte a amarelo acasta\u00f1ado nos laterais, cunha bariga branca e grande, e escamas lixeiramente delineadas.\nMedra moi rapidamente. Os peixes novos almacenados en primavera de 20\u00a0cm chegan a ter 45\u00a0cm en outono. A lonxitude media \u00e9 de entre 60 e 100\u00a0cm. A lonxitude m\u00e1xima \u00e9 de 1,4 m e o peso raramente pasa de 40\u00a0kg, a\u00ednda que se contabilizaron pesos m\u00e1ximos duns 44\u00a0kg. Segundo un estudo, viven unha media de 9 anos, e o m\u00e1is vello viviu 11 anos (a\u00ednda que en Silver Lake, Washington hai unha poboaci\u00f3n pr\u00f3spera de 15 anos de idade.) Comen ata tres veces o seu propio peso corporal diariamente.\nEcolox\u00eda.\nEsta especie vive en lagos, lagoas, pozas, e remansos de grandes r\u00edos, e prefiren corpos de auga grandes, de fluxo lento ou encorados con vexetaci\u00f3n. Na natureza, desovan en r\u00edos de augas r\u00e1pidas e os seus ovos, que son lixeiramente m\u00e1is pesados que a auga, desenv\u00f3lvense mentres van \u00e1 deriva augas abaixo, mantidos en suspensi\u00f3n pola turbulencia das augas. Crese que os ovos morren se van ao fondo.\nOs adultos das especies alim\u00e9ntanse principalmente de plantas acu\u00e1ticas. Comen plantas acu\u00e1ticas altas e vexetaci\u00f3n terrestre mergullada, pero tam\u00e9n poden comer detritos, insectos e outros invertebrados.\nEspecie introducida.\nEsta carpa foi introducida en moitos pa\u00edses, como Taiw\u00e1n, Israel, Xap\u00f3n, Filipinas, Estados Unidos (onde xa se atopa en 45 dos 50 estados, e xa se reproduce nos Grandes Lagos), M\u00e9xico, India, Malaisia, Pa\u00edses Baixos, Su\u00edza, Chequia, Eslovaquia, pa\u00edses da antiga Iugoslavia, Dinamarca, Suecia, Roman\u00eda, occidente de Rusia, Polonia, Italia, Alema\u00f1a, Francia, Reino Unido, Arxentina, Venezuela, Fixi, Nova Zelandia, Australia e Sur\u00e1frica. S\u00f3 conseguiu desovar e establecer poboaci\u00f3ns autorreprodutoras en seis dos grandes r\u00edos do hemisferio norte. O seu fracaso \u00e1 hora de establecer poboaci\u00f3ns noutros r\u00edos suxire que ten necesidades para a reproduci\u00f3n moi espec\u00edficas.\nA especie necesita r\u00edos grandes para a supervivencia dos ovos e das cr\u00edas m\u00e1is novas.\nUso como control de vexetaci\u00f3n acu\u00e1tica.\nA especie foi introducida nalg\u00fans pa\u00edses, como Nova Zelandia (en 1966) para o control da vexetaci\u00f3n acu\u00e1tica, e nese pa\u00eds foi estudado o seu potencial valor e impacto. Cada introduci\u00f3n nese pa\u00eds necesita a autorizaci\u00f3n gobernamental. Nos Pa\u00edses Baixos tam\u00e9n se introduciu esta especie co mesmo fin en 1973, baixo o control do Ministerio de Agricultura, Natureza e Calidade dos Alimentos.\nEn ambos os pa\u00edses, o control da especie \u00e9 doada porque \u00e9 improbable que se reproduza naturalmente nas condici\u00f3ns reinantes debido \u00e1s s\u00faas necesidades tan espec\u00edficas para a reproduci\u00f3n, pero noutros sitios o control faise utilizando peixes est\u00e9riles triploides.\nPesca.\nOs exemplares grandes son grandes loitadores na pesca con cana, pero debido aos seus h\u00e1bitos vexetarianos e \u00e1 s\u00faa cautela son dif\u00edciles de capturar. Os iscos de millo aumentan o \u00e9xito. Comen grans de millo enlatado, tomates cherry, e, malia seren primordialmente herb\u00edvoros, \u00e1s veces comen animais. Os iscos de pan en anz\u00f3 flotando sobre a superficie funcionan ben, especialmente en lagoas e pozas. O r\u00e9cord mundial da IGFA de carpa capturada con li\u00f1a e anz\u00f3 \u00e9 de 39,75\u00a0kg, pescada en Bulgaria en 2009.\nPrep\u00e1rase para comelo ao vapor, fritido, cocido ou asado."}
{"id": "362557", "revid": "27155", "url": "https://gl.wikipedia.org/wiki?curid=362557", "title": "Ctenopharyngodon", "text": ""}
{"id": "362563", "revid": "1131", "url": "https://gl.wikipedia.org/wiki?curid=362563", "title": "Voo 261 de Thai Airways International", "text": "O voo 261 de Thai Airways International (TG261/THA261) era un voo de pasaxeiros regular dende o Aeroporto Internacional Don Mueang en Bangkok ata o Aeroporto de Surat Thani en Surat Thani, Tailandia. O voo estaba operado por Thai Airways International, a aeroli\u00f1a nacional de Tailandia. O 11 de decembro de 1998 o avi\u00f3n, un Airbus A310-204 con rexistro HS-TIA, entrou en perda e estrellouse nun arrozal ao intentar aterrar no Aeroporto de Surat Thani. Morreron un total de 101 persoas no accidente.\nO Comit\u00e9 de Investigaci\u00f3n de Accidentes de Aviaci\u00f3n de Tailandia (AAIC) abr\u00fa unha investigaci\u00f3n sobre o suceso. Esta investigaci\u00f3n revelou que a tripulaci\u00f3n desorient\u00e1rase. A visibilidade era limitada e o estr\u00e9s causou que a tripulaci\u00f3n perdese o control do avi\u00f3n. O AAIC destacou tam\u00e9n a escasa iluminaci\u00f3n de Surat Thani e os avisos defectuosos do avi\u00f3n.\nO accidente foi o segundo con m\u00e1is v\u00edtimas mortais en Tailandia, tras o voo 004 de Lauda Air. Foi tam\u00e9n o quinto peor accidente dun Airbus A310.\nAvi\u00f3n.\nO HS-TIA era un Airbus A310-204, con n\u00famero de serie 415 e anteriormente rexistrado como F-WWBI para probas de voo con Airbus. Estaba bautizado co nome \"Phitsanulok\" e voara por vez primeira o 3 de marzo de 1986 e fora entregado a Thai Airways o 29 de abril dese ano."}
{"id": "362574", "revid": "1131", "url": "https://gl.wikipedia.org/wiki?curid=362574", "title": "Voo 990 de EgyptAir", "text": "O voo 990 de EgyptAir (MS990/MSR990) era un voo regular dende o Aeroporto Internacional dos \u00c1nxeles e o Aeroporto Internacional do Cairo, cunha parada no Aeroporto Internacional John F. Kennedy. O 31 de outubro de 1999 o Boeing 767 que operaba a ruta esnafrouse no oc\u00e9ano Atl\u00e1ntico a uns 100 quil\u00f3metros da illa de Nantucket, en Massachusetts, matando aos seus 217 ocupantes. A causa probable oficial do accidente foi unha acci\u00f3n deliberada do primeiro oficial de relevo.\nComo o accidente ocorreu en augas internacionais, a responsabilidade da investigaci\u00f3n recaiu sobre a Autoridade de Aviaci\u00f3n Civil Exipcia (ECAA). Como a ECAA carec\u00eda dos recursos que ti\u00f1a a Xunta de Seguridade do Transporte Nacional dos Estados Unidos (NTSB), o goberno exipcio pediulle \u00e1 NTSB encargarse da investigaci\u00f3n. D\u00faas semanas despois do accidente, a NTSB propuxo entregar a investigaci\u00f3n ao Federal Bureau of Investigation (FBI), xa que as probas suxer\u00edan que tivera lugar un acto criminal que accidente fora intencinado. Esta proposta foi inaceptable para as autoridades exipcias, e polo tanto a NTSB continuou liderando a investigaci\u00f3n. A medida que aumentaban as evidencias que apuntaban cara a un acto deliberado, o goberno exipcio revogou a s\u00faa decisi\u00f3n anterior e a ECAA comezou a s\u00faa propia investigaci\u00f3n. As d\u00faas tiveron unhas conclusi\u00f3ns moi distintas: a NTSB conclu\u00edu que o accidente fora causado por unha acci\u00f3n deliberada do primeiro oficial de reserva Gameel Al-Batouti; a ECAA dixo que o accidente fora causado por un fallo mec\u00e1nico no sistema de control do elevador do avi\u00f3n.\nO informe exipcio suxer\u00eda varios escenarios con fallos nos controis como causas posibles do accidente, centr\u00e1ndose nun posible fallo nunha das unidades de control de potencia do elevador dereito. A\u00ednda que o informe da NTSB non determinou unha raz\u00f3n espec\u00edfica para os supostos actos do oficial de reserva, este afirmou que o impacto foi \"un resultado das acci\u00f3ns sobre os contris de voo do primeiro oficial de reserva\". Apoiando as s\u00faas conclusi\u00f3ns, o informe da NTSB determinou que ning\u00fan escenario con fallos mec\u00e1nicos producir\u00eda os movementos do avi\u00f3n rexistrados pola gravadora de datos de voo, e que se incluso ocorrese alg\u00fan dos escenarios presentados polas autoridades exipcias, o avi\u00f3n a\u00ednda ser\u00eda recuperable debido ao sistema de control do elevadores redundante do 767.\nAvi\u00f3n.\nO voo 990 estaba sendo operado por un avi\u00f3n Boeing 767-366ER con rexistro SU-GAP e bautizado \"Tuthmosis III\" polo fara\u00f3n da XVIII dinast\u00eda. O pararello, unha versi\u00f3n alongada de longo alcance do 767 est\u00e1ndar, era o 282\u00ba 767 constru\u00eddo. Entreg\u00e1rase novo a EgyptAiro d\u00eda 26 de setembro de 1989."}
{"id": "362589", "revid": "25871", "url": "https://gl.wikipedia.org/wiki?curid=362589", "title": "Margot Robbie", "text": "Margot Elise Robbie, nada en Dalby, Queensland o 2 de xullo de 1990, \u00e9 unha actriz australiana de cinema e televisi\u00f3n. Robbie comezou a s\u00faa carreira en filmes independentes australianos a finais da d\u00e9cada do 2000. Posteriormente, formar\u00eda parte da serie de televisi\u00f3n \"Veci\u00f1os\" (2008\u20132011), coa que ga\u00f1ou dous nomeamentos \u00f3s Premios Logie.\nDespois de mudarse \u00f3s Estados Unidos, Robbie protagonizou a serie de ABC \"Pan Am\" (2011\u20132012). No 2013, fixo o seu debut na gran pantalla no filme de Richard Curtis \"About Time\" e protagonizou o drama biogr\u00e1fico de Martin Scorsese \"The Wolf of Wall Street\". No 2015, Robbie co-protagonizou a comedia rom\u00e1ntica \"Focus\" e apareceu no drama sobre a segunda guerra mundial \"Suite Fran\u00e7aise\". No 2016, interpretou a Jane Porter no filme de acci\u00f3n e aventuras \"A lenda de Tarz\u00e1n\" e a Harley Quinn no filme de superheroes \"Escuadr\u00f3n Suicida\"."}
{"id": "362590", "revid": "23204", "url": "https://gl.wikipedia.org/wiki?curid=362590", "title": "Margot Elise Robbie", "text": ""}
{"id": "362591", "revid": "1576", "url": "https://gl.wikipedia.org/wiki?curid=362591", "title": "Carlota Xoaquina de Espa\u00f1a", "text": ""}
{"id": "362592", "revid": "1576", "url": "https://gl.wikipedia.org/wiki?curid=362592", "title": "Princesa Mar\u00eda Amelia do Brasil", "text": ""}
{"id": "362593", "revid": "85894", "url": "https://gl.wikipedia.org/wiki?curid=362593", "title": "Vilaser\u00edo, Bugallido, Negreira", "text": "Vilaser\u00edo \u00e9 un lugar da parroquia de Bugallido no concello coru\u00f1\u00e9s de Negreira, na comarca da Barcala. Ti\u00f1a 56 habitantes no ano 2018 segundo datos do Instituto Galego de Estat\u00edstica, dos cales 25 eran homes e 33 mulleres. Estes datos reflicten un descenso nos \u00faltimos anos, cando ti\u00f1a 73 habitantes en 2010 e 72 en 2005."}
{"id": "362595", "revid": "85894", "url": "https://gl.wikipedia.org/wiki?curid=362595", "title": "O Cornado, Bugallido, Negreira", "text": "O Cornado \u00e9 un lugar da parroquia de Bugallido no concello coru\u00f1\u00e9s de Negreira, na comarca da Barcala. Segundo o Instituto Galego de Estat\u00edstica en 2018 ti\u00f1a 27 habitantes (12 homes e 15 mulleres), tres menos ca en 2010 e sete menos ca en 2005.\nNo lugar at\u00f3panse os restos dun campamento romano."}
{"id": "362596", "revid": "1987", "url": "https://gl.wikipedia.org/wiki?curid=362596", "title": "A Gueima, As Maro\u00f1as, Mazaricos", "text": "A Gueima \u00e9 un lugar da parroquia das Maro\u00f1as no concello coru\u00f1\u00e9s de Mazaricos, na comarca do Xallas. Ti\u00f1a 29 habitantes no ano 2018 segundo datos do Instituto Galego de Estat\u00edstica, dos cales 13 eran homes e 16 mulleres. Estes datos reflicten un progresivo descenso nos \u00faltimos anos, cando ti\u00f1a 38 habitantes en 2010 e 46 en 2005."}
{"id": "362597", "revid": "85894", "url": "https://gl.wikipedia.org/wiki?curid=362597", "title": "As Abeleiroas, Corz\u00f3n, Mazaricos", "text": "As Abeleiroas \u00e9 un lugar da parroquia de Corz\u00f3n no concello coru\u00f1\u00e9s de Mazaricos, na comarca do Xallas. Segundo o Instituto Galego de Estat\u00edstica en 2018 ti\u00f1a 16 habitantes (8 homes e 8 mulleres)."}
{"id": "362598", "revid": "85894", "url": "https://gl.wikipedia.org/wiki?curid=362598", "title": "As Moas de Abaixo, Figueiras, Santiago de Compostela", "text": "As Moas de Abaixo \u00e9 un lugar da parroquia de Figueiras no concello coru\u00f1\u00e9s de Santiago de Compostela, na comarca de Santiago. Segundo o Instituto Galego de Estat\u00edstica en 2018 ti\u00f1a 100 habitantes (48 homes e 52 mulleres)."}
{"id": "362600", "revid": "1987", "url": "https://gl.wikipedia.org/wiki?curid=362600", "title": "A Ponte Sarela, San Paio, Santiago de Compostela", "text": "A Ponte Sarela \u00e9 un lugar da parroquia de San Paio no concello coru\u00f1\u00e9s de Santiago de Compostela, na comarca de Santiago. Ti\u00f1a s\u00f3 19 habitantes no ano 2018 segundo datos do Instituto Galego de Estat\u00edstica, dos cales 8 eran homes e 11 mulleres. Estes datos reflicten un progresivo descenso nos \u00faltimos anos, cando ti\u00f1a 20 habitantes en 2010 e 21 en 2005."}
{"id": "362601", "revid": "1987", "url": "https://gl.wikipedia.org/wiki?curid=362601", "title": "Sarela de Abaixo, San Paio, Santiago de Compostela", "text": "Sarela de Abaixo \u00e9 un lugar da parroquia de San Paio no concello coru\u00f1\u00e9s de Santiago de Compostela, na comarca de Santiago. Ti\u00f1a 81 habitantes no ano 2018 segundo datos do Instituto Galego de Estat\u00edstica, dos cales 38 eran homes e 43 mulleres. Estes datos reflicten un mantemento da poboaci\u00f3n respecto dos \u00faltimos anos, cando ti\u00f1a 96 habitantes en 2010 pero 85 en 2005."}
{"id": "362610", "revid": "23204", "url": "https://gl.wikipedia.org/wiki?curid=362610", "title": "C\u00f3rdoba, Colombia", "text": "C\u00f3rdoba \u00e9 un dos 32 departamentos de Colombia. At\u00f3pase \u00f3 norte do pa\u00eds, na rexi\u00f3n natural Caribe. Limita polo norte co mar Caribe, polo nordeste co Departamento de Sucre e polo sur co Departamento de Antioquia. Foi creado en 1952 e a s\u00faa capital \u00e9 Monter\u00eda."}
{"id": "362611", "revid": "23204", "url": "https://gl.wikipedia.org/wiki?curid=362611", "title": "Departamento de C\u00f3rdoba", "text": ""}
{"id": "362612", "revid": "1131", "url": "https://gl.wikipedia.org/wiki?curid=362612", "title": "Voo 431 de Kenya Airways", "text": "O voo 431 de Kenya Airways era un voo regular internacional de pasaxeiros entre as cidades de Abidjan, Lagos e Nairobi, operado por un Airbus A310-300, que se esnafrou no mar fronte a costa de Costa do Marfil o 30 de xaneiro de 2000, pouco despois de engalar no Aeroporto Port Bouet, en Abidjan. Hab\u00eda 179 persoas a bordo do avi\u00f3n, das cales 169 eran pasaxeiros. S\u00f3 houbo dez superviventes. Foi o primeiro accidente con v\u00edtimas mortais de Kenya Airways e o peor dun Airbus A310.\nAvi\u00f3n e pilotos.\nO aparello involucrado no accidente era un Airbus A310-304 con rexistro 5Y-BEN e co nome \"Harambee Star\". Co n\u00famero de serie 426, o avi\u00f3n entrou en servizo con Kenya Airways en setembro de 1986. Ti\u00f1a rexistradas 58\u00a0115 horas de voo no momento do accidente. Estaba equipado con dous motores General Electric CF6-80C2A2, con n\u00famero de serie 690 120 (babor) e 690 141 (estribor). Antes do accidente os motores acumularan 43\u00a0635 e 41\u00a0754 horas de voo respectivamente.\nO voo estaba baixo o mando do capit\u00e1n de 44 anos Paul Muthee, un experimentado oficial con 11\u00a0636 horas de voo, 1\u00a0664 delas nun Airbus A310. Cualificouse como piloto de A310 o 10 de agosto de 1986 e tam\u00e9n pod\u00eda voar Boeing 737-300, Boeing 737-200, Fokker 50 e Fokker 27, ademais de varios avi\u00f3ns m\u00e1is pequenos. O primeiro oficial era Lazaro Mutumbi Mulli, de 43 anos, que ti\u00f1a 7\u00a0295 horas de voo, 5\u00a0768 nun A310. \u00c1mbolos dous pilotos realizaran catro aterraxes e catro engalaxes con ese modelo de avi\u00f3n no aeroporto de Abidjan.\nAccidente.\nO voo sa\u00edu de Nairobi como o Voo KQ430, e deber\u00eda aterrar en Abidjan tras unha escala en Lagos. Moitos nixerianos que viaxaban dende Dubai para realizar compras libres de impostos usaban ese voo. Ese d\u00eda, despois de aprazar a parada en Lagos, o voo continuou directamente cara a Abidjan debido \u00e1s pobres condici\u00f3ns meteorol\u00f3xicas locais. Os ventos harmattan que sopraban cara ao sur dende o S\u00e1hara fixeron que o ceo de Lagos se volvese infrecuentemente nubrado e todas as aterraxes ao seu aeroporto suspend\u00e9ronse ese d\u00eda. Tras unha escala de tres horas, o avi\u00f3n engalaou cara a Lagos \u00e1s 21:08 GMT e esnafrouse no oc\u00e9ano Atl\u00e1ntico, a 2 quil\u00f3metros ao leste do aeroporto un minuto despois de sa\u00edr. Despois do accidente a aeroli\u00f1a estableceu un centro de crise no hotel InterContinental de Nairobi."}
{"id": "362615", "revid": "23204", "url": "https://gl.wikipedia.org/wiki?curid=362615", "title": "Legend of the Dragon (serie de televisi\u00f3n)", "text": "Legend of the Dragon \u00e9 unha serie de animaci\u00f3n brit\u00e1nica creada por Rick Ungar. Consta de 39 episodios e foi producida por BKN como parte da programaci\u00f3n de Jetix Toon Disney. Baseado nos doce antigos s\u00edmbolos do zod\u00edaco chin\u00e9s, \u201cLegend of the Dragon\u201d conta a saga de dous xemelgos de Hong Kong. Ang adestrou para converterse no novo Mestre dos Drag\u00f3ns, e s\u00faa irm\u00e1 Ling foi levada \u00f3 lado escuro por mor do seu grande desexo de poder."}
{"id": "362616", "revid": "1131", "url": "https://gl.wikipedia.org/wiki?curid=362616", "title": "Voo 541 de Air Philippines", "text": "O voo 541 de Air Philippines era un voo regular dom\u00e9stico operado por Air Philippines dende o Aeroporto Internacional Ninoy Aquino en Manila ata o Aeroporto Internacional Francisco Bangoy en Davao City, Filipinas. O 19 de abril de 2000 o Boeing 737-2H4 que operaba o voo esnafrouse en S\u00e1mal, Davao do Norte, mentres se aproximaba ao aeroporto, matando os 124 pasaxeiros e 7 tripulantes a bordo do aparello. \u00c9 o peor accidente a\u00e9reo ocorrido en Filipinas e o segundo peor dun Boeing 737-200, tras o voo 091 de Mandala Airlines que se estrelou cinco anos despois.\nAccidente.\nO avi\u00f3n, un Boeing 737-2H4 con rexistro RP-C3010, anteriormente pertenceu a Southwest Airlines e foi entregado en febreiro de 1978. Air Philippines mercouno 20 anos despois.\nO 19 de abril de 2000, o voo 541 de Air Philippines, con 131 pasaxeiros e tripulantes, deixou Manila ao redor das 5:30 a.m., voando cara Davao City, no sueste de Mindanao, a unhas 600 millas de Manila.\nDurante a s\u00faa aproximaci\u00f3n ao aeroporto ao redor das 7:00 a.m., un DC-9 de Cebu Pacific estaba na pista prepar\u00e1ndose para sa\u00edr cara Ceb\u00fa. Pouco despois o voo 541 comezou un circu\u00edto de espera voando a trav\u00e9s de nubes baixas, mentres agardaba a que avi\u00f3n na pista engalase. Mentres realizaba o circu\u00edto o aparello golpeou contra un cocoteiro a 500 p\u00e9s sobre o nivel do mar e esnafrouse a poucas millas ao oeste do aeroporto. O avi\u00f3n incendiouse e desintegrouse sen que houbese superviventes.\nConsecuencias.\nHabitantes da illa dixeron que o avi\u00f3n estaba voando a baixa altura e golpeou un cocoteiro, que arrincou parte da s\u00faa \u00e1. Dixeron que intentou subir cos motores a plena potencia, pero non foi capaz e esnafrouse. O avi\u00f3n desintegrouse e incendiouse cando caeu nun bosque de cocoteiros. Traballadores do aeroporto dixeron que hab\u00eda br\u00e9tema no momento do accidente.\nO aeroporto internacional de Davao non ti\u00f1a un equipamento completo para aterraxes instrumentais, e as ateraxes visuais suspend\u00e9ranse temporalmente antes do accidente."}
{"id": "362626", "revid": "98629", "url": "https://gl.wikipedia.org/wiki?curid=362626", "title": "Voo 129 de Air China", "text": "O voo 129 de Air China (CCA12/CA129) era un voo regular internacional de pasaxeiros operado pola aeroli\u00f1a nacional chinesa Air China, dende o aeroporto internacional de Pequ\u00edn-Capital ata o aeroporto internacional de Gimhae en Busan, Corea do Sur. O 15 de abril de 2002 o Boeing 767-200ER que operaba a ruta esnafrouse contra un outeiro preto de Busan, matando 129 das 166 persoas a bordo do aparello.\nO Consello de Investigaci\u00f3n de Accidentes de Aviaci\u00f3n de Corea publicou o informe final do accidente o 4 de marzo de 2005 conclu\u00edndo que a causa do choque foi un erro do piloto. O informe afirma que a tripulaci\u00f3n estaba voando por debaixo da altura m\u00ednima de seguridade sen decatarse. Informaci\u00f3n detallada do informe tam\u00e9n revela que os pilotos foron adestrados para levar a cabo unha aproximaci\u00f3n a un aeroporto no simulador da aeroli\u00f1a, pero s\u00f3 para unha aproximaci\u00f3n ao aeroporto de Pek\u00edn, e nunca ao de Gimhae ou calquera outro aeroporto. O informe tam\u00e9n culpou \u00e1 escasa iluminaci\u00f3n no aeroporto de Gimhae no momento do accidente.\nAvi\u00f3n.\nO aparello era un Boeing 767-200ER rexistrado como B-2552. Fora entregado no ano 1985 e ti\u00f1a o n\u00famero de serie 23308 e n\u00famero de li\u00f1a 127. Anteriormente fora operado pola Administraci\u00f3n da Aviaci\u00f3n Civil da China (CAAC) e despois foi transferido a Air China tras a divisi\u00f3n da CAAC. Ti\u00f1a m\u00e1is de 40\u00a0000 horas de voo nuns 14\u00a0500 ciclos.\nPasaxeiros e tripulaci\u00f3n.\nEntre os 155 pasaxeiros, 135 eran de Corea do Sur, 19 da China, e un de Uzbekist\u00e1n.\nA tripulaci\u00f3n de voo estaba formada polo capit\u00e1n Wu Xinlu, con 6\u00a0000 horas de experiencia no Boeing 767; o primeiro oficial Gao Lijie, con 5\u00a0295 horas de voo; e Hou Xiangning, actuando como terceiro piloto, con 1\u00a0775 horas. Ademais no avi\u00f3n hab\u00eda oito asistentes de voo.\nO capit\u00e1n e dous asistentes de voo sobreviviron, mentres que o resto da tripulaci\u00f3n morreu no accidente.\nAccidente.\nO voo engalou \u00e1s 08:37 hora local (00:37 UTC). Despois de case 2 horas chegou a preto do aeroporto de Gimhae con chuvia lixeira e n\u00e9boa. \u00c1s 11:16 o avi\u00f3n recibiu autorizaci\u00f3n para unha aproximaci\u00f3n ILS \u00e1 pista 36L e despois a autorizaci\u00f3n para realizar un circu\u00edto e aterrar na 18R (a mesma pista dende a direcci\u00f3n oposta) dende a torre de Gimhae. Durante o circu\u00edto para aterrar na pista 18R, houbo unha pobre xesti\u00f3n dos recursos da tripulaci\u00f3n e esta perdeu de vista a pista mentres atrasaban o xiro e voaban f\u00f3ra da \u00e1rea de aproximaci\u00f3n do circu\u00edto, esnafr\u00e1ndose contra un outeiro \u00e1s 11:21. O avi\u00f3n fixo un primeiro contacto co terreo cando a s\u00faa \u00e1 dereita cortou unha \u00e1rbore. Ent\u00f3n impactou contra o chan, e a forza do impacto rompeu o aparello. As d\u00faas \u00e1s, a empenaxe, partes da fuselaxe e os motores separ\u00e1ronse. O avi\u00f3n estoupou incendi\u00e1ndose, envolvendo a cabina de mando e a fuselaxe dianteira. 37 das persoas a bordo sobreviviron, inclu\u00eddo o capit\u00e1n. O lume foi tan quente que fundiu o aluminio e outros metais da fuselaxe. A parte dianteira da fuselaxe quedou totalmente esnaquizada, facendo dif\u00edcil aos investigadores reco\u00f1ecela.\nInvestigaci\u00f3n.\nMeteorolox\u00eda.\nNo aeroporto de Gimhae, durante o outono e o inverno, os ventos ve\u00f1en do norte. Por\u00e9n, durante o ver\u00e1n os ventos sopran do sur. A visibilidade adoita ser parcialmente pobre debido \u00e1 br\u00e9tema do mar, xa que a parte sur do aeroporto est\u00e1 pr\u00f3xima a este. O terreo monta\u00f1oso no norte con ventos do sur poden causar unha masa de nubes baixas e br\u00e9tema no norte da pista 18R, con probabilidade de m\u00e1is precipitaci\u00f3ns na \u00e1rea.\nO tempo no momento do accidente era pobre. As imaxes de sat\u00e9lite da Administraci\u00f3n Meteorol\u00f3xica Coreana amosaban unha grande \u00e1rea de nubes de choiva, comezando en Busan cara ao sueste e chegando ao Xap\u00f3n, mov\u00e9ndose lentamente cara ao leste. As nubes mov\u00e9ronse moi amodo, e nubes pesadas foron vistas sobre o mar ao sur de Gimhae. Tam\u00e9n se observaron refachos de vento de ata 16 n\u00f3s. Os equipos de rescate no lugar do accidente tam\u00e9n informaron de que estaba cuberto cunha densa br\u00e9tema, e con algo de precipitaci\u00f3ns.\nIluminaci\u00f3n do aeroporto.\nOs investigadores entrevistaron o capit\u00e1n Wu. O capit\u00e1n Wu Xinlu afirmou que cando observou as luces na ruta da aproximaci\u00f3n final \u00e1 pista 36L, viu que nin as luces de aproximaci\u00f3n da pista nin as luces de gu\u00eda circular estaban acesas. Segundo o rexistro do sistema autom\u00e1tico de conmutaci\u00f3n de luz aeron\u00e1utica, e o testemu\u00f1o do xefe da torre de Gimhae, as luces de aproximaci\u00f3n e as de gu\u00eda circular si estaban acesas no momento do accidente.\nDeclaraci\u00f3ns dos superviventes.\nHab\u00eda un total de 166 persoas a bordo, 11 tripulantes e 155 pasaxeiros. O d\u00eda do accidente 39 persoas sobreviviron con feridas graves. Un pasaxeiros morreu o seguinte d\u00eda e outro 16 d\u00edas despois do accidente.\nEn base \u00e1s entrevistas aos superviventes a bordo do voo 129, revelouse que o accidente ocorreu de s\u00fapeto, cun forte ru\u00eddo e unha axitaci\u00f3n violenta do aparello no punto de impacto. Todos os obxectos no interior do avi\u00f3n caeron, os asentos foron empuxados cara a adiante, e todas as luces apag\u00e1ronse. O lume encheu a cabina con fume denso, que fixo dif\u00edcil a respiraci\u00f3n. A meirande parte dos pasaxeiros perderon brevemente a consciencia durante o impacto, cos p\u00e9s e pernas dalg\u00fans pasaxeiros atrapados baixo os asentos diante deles. Un asistente de voo sentado en popa dixo que o seu corpo foi esmagado debaixo de algo. Alcanzou para abrir a porta pero non puido atopar a asa. Arrastrouse para sa\u00edr da cabina e evacuou os superviventes. Os superviventes escaparon cami\u00f1ando ou arrastr\u00e1ndose polos buratos abertos na fuselaxe. Mentres escapaban houbo varios estoupidos.\nAlg\u00fans dos pasaxeiros coreanos dixeron que non entenderon ning\u00fan dos anuncios no voo, inclu\u00eddas as instruci\u00f3ns de seguridade antes da engalaxe, xa que se fixeron s\u00f3 en chin\u00e9s e en ingl\u00e9s.\nInforme final.\nTanto a gravadora de voces de cabina como a de datos de voo recuper\u00e1ronse e foron examinadas polos investigadores. Os datos da FDR non amosaron ning\u00fan defecto nos controis e nos instrumentos do avi\u00f3n.\nO informe oficial do accidente realizado pola Xunta de Investigaci\u00f3n de Accidentes de Aviaci\u00f3n de Corea foi publicado o 4 de marzo de 2005. As causas probables son:\nDurante o voo a aeroli\u00f1a realizou a demostraci\u00f3n previa de seguridade e os anuncios en chin\u00e9s e ingl\u00e9s, pero non en coreano, cando 135 dos 155 dos pasaxeiros eran coreanos. A investigaci\u00f3n da xunta coreana recomendou que Air China engadise anuncios en coreano nos voos cara a e dende Corea do Sur.\nAdemais do informe publicado pola Xunta de Investigaci\u00f3n de Accidentes de Aviaci\u00f3n de Corea, Liu Yajun, xefe do equipo de investigaci\u00f3n chin\u00e9s, afirmou,"}
{"id": "362630", "revid": "1131", "url": "https://gl.wikipedia.org/wiki?curid=362630", "title": "Voo 611 de China Airlines", "text": "O voo 611 de China Airlines era un voo regular de pasaxeiros entre o antigo Aeroporto Internacional Chiang Kai-shek (hoxe en d\u00eda aeroporto internacional de Taiw\u00e1n Taoyuan), en Taiw\u00e1n, e o aeroporto internacional de Hong Kong. O 25 de maio de 2002 o Boeing 747-209B que operaba a ruta desintegrouse no aire debido a reparaci\u00f3ns defectuosas, e estrelouse no estreito de Taiw\u00e1n a 43\u00a0km ao nord\u00e9s das illas Penghu, dous minutos despois da engalaxe. Morreron as 225 persoas que \u00edan a bordo. A rotura no aire foi causada por unhas reparaci\u00f3ns mal realizadas 22 anos antes. En 2018 a\u00ednda era o peor accidente de aviaci\u00f3n ocorrido en Taiw\u00e1n.\nO accidente foi particularmente preocupante para o particularly disturbing to the public as the Taipei\u2013Hong Kong route was among the most heavily traveled international air routes in the world; it was so profitable that it was even referred to as the \"Golden Route.\"\nAccidente.\nO avi\u00f3n engalou \u00e1s 15:08 local time (07:08 UTC) e ti\u00f1a que chegar a Hong Kong \u00e1s 16:28 HKT (08:28 UTC). A tripulaci\u00f3n estaba formada polo capit\u00e1n Ching-Fong Yi de 51 anos, o primeiro oficial Yea Shyong Shieh de 52, e o enxe\u00f1eiro de voo Sen Kuo Chao de 54. Os tres pilotos ti\u00f1an moita experiencia, o capit\u00e1n e o primeiro oficial ti\u00f1an m\u00e1is de 10 000 horas de voo, e o enxe\u00f1eiro ti\u00f1a m\u00e1is de 19 100 horas.\n\u00c1s15:16 o avi\u00f3nfoi autorizado a trepar ao nivel de voo 350 (uns 11 000 m). \u00c1s 15:33 o avi\u00f3n desintegrouse no aire e perdeuse o contacto.\nChang Chia-juch, o viceministro taiwan\u00e9s de Transporte e Comunicaci\u00f3ns, dixo que dous avi\u00f3ns de Cathay Pacific na zona recibiron sinais do indicador-localizador de emerxencia do aparello accidentado. Os 206 pasaxeiros e 19 tripulantes a bordo morreron."}
{"id": "362634", "revid": "100801", "url": "https://gl.wikipedia.org/wiki?curid=362634", "title": "Escola franco-flamenga", "text": "En termos musicais, a escola franco-flamenga foi un movemento de renovaci\u00f3n musical do Renacemento que se desenvolveu a partir do s\u00e9culo XV nos Pa\u00edses Baixos borgo\u00f1\u00f3ns antes de se espallar por toda a Europa. Caracterizouse polo gran desenvolvemento da polifon\u00eda e iniciou, as\u00ed, as bases da harmon\u00eda moderna. O estilo franco-flamengo, que logrou unha grande difusi\u00f3n grazas \u00e1 invenci\u00f3n da imprenta, \u00e9 considerado como o primeiro estilo internacional despois da uniformizaci\u00f3n do canto gregoriano no s\u00e9culo IX. A escola franco-flamenga est\u00e9ndese sobre todo no per\u00edodo de 1420 a 1600, onde se distinguen cinco xeraci\u00f3ns sucesivas de compositores.\nContexto hist\u00f3rico.\nMentres a Guerra dos Cen Anos entre a Francia e a Inglaterra chegaba \u00e1 s\u00faa fin, alg\u00fans pa\u00edses non abranguidos co conflito, como os Pa\u00edses Baixos e Borgo\u00f1a, co\u00f1ec\u00edan a paz e a prosperidade econ\u00f3mica. O desenvolvemento das f\u00e1bricas, principalmente t\u00e9xtiles, nos Pa\u00edses Baixos (Hainaut, Condado de Flandres, Principado de Liexa, Ducado de Luxemburgo e Brabante) contrib\u00fae tam\u00e9n ao desenvolvemento das artes. Durante case dous s\u00e9culos, eses pa\u00edses foron, xa que logo, escenario do principal centro cultural de Europa.\nOs compositores da escola franco-flamenga non se contentaron con permanecer no seu pa\u00eds, sen\u00f3n que viaxaron para traballar en numerosos pa\u00edses europeos, fundamentalmente Italia, Espa\u00f1a, Francia e Alema\u00f1a, onde fixeron co\u00f1ecer o seu estilo. Deste xeito, o estilo se espallouse axi\u00f1a, coa axuda do desenvolvemento da imprenta.\nCaracter\u00edsticas compositivas.\nO car\u00e1cter da polifon\u00eda flamenga foi fortemente influ\u00eddo pola escola inglesa. Esta \u00faltima, caracterizada pola superposici\u00f3n de terzas, sobre todo no \"fauxbourdon\", chegou a Francia como consecuencia de ser invadida pola Inglaterra de Guillerme I de Inglaterra, o Conquistador. Al\u00ed atoparon un notable \u00e9xito as composici\u00f3ns dun m\u00fasico, matem\u00e1tico e astr\u00f3nomo ingl\u00e9s, John Dunstable, autor de canci\u00f3ns sacras e profanas. Este foi un dos compositores m\u00e1is influentes de todos os tempos.\nDesta produci\u00f3n inglesa, os compositores flamengos tomaron prestada a superposici\u00f3n de terza e sexta, que a\u00ednda hoxe se corresponden coa nosa sensibilidade ac\u00fastica, abandonando as sucesi\u00f3ns de cuarta, quinta e oitava, caracter\u00edsticas dos per\u00edodos da \"Ars Nova \"e da \"Ars Antiqua\".\nO centro da composici\u00f3n flamenga \u00e9 a tr\u00edade, ou sexa, a superposici\u00f3n de terzas, acompa\u00f1ando e introducindo unha nova atenci\u00f3n ao desenvolvemento vertical da polifon\u00eda, xermolo do que moito m\u00e1is tarde ser\u00e1 o fundamento da harmon\u00eda. Algunhas das regras modernas da composici\u00f3n vi\u00f1eron \u00e1 luz nesa \u00e9poca, e entre as m\u00e1is notables podemos salientar:\nAs cinco xeraci\u00f3ns da escola franco-flamenga.\nNa produci\u00f3n flamenga do s\u00e9cilo XVI, ad\u00f3itase facer unha distinci\u00f3n de cinco per\u00edodos ou xeraci\u00f3ns, separados por arredor de vinte anos e cada un asociado ao nome dun ou m\u00e1is compositores importantes."}
{"id": "362649", "revid": "23204", "url": "https://gl.wikipedia.org/wiki?curid=362649", "title": "Serra Nevada de Santa Marta", "text": "A Serra Nevada de Santa Marta \u00e9 o sistema monta\u00f1oso litoral m\u00e1is alto do planeta; situado \u00f3 norte de Colombia que constit\u00fae en por si mesmo un sistema illado dos Andes, sobre a costa Caribe de Colombia. \u00c9 a formaci\u00f3n monta\u00f1osa litoral m\u00e1is alta do mundo, a cal se eleva abruptamente dende as costas do mar Caribe at\u00e9 acadar unha altura de 5.775 metros nos seus picos nevados, situados a tan s\u00f3 42 quil\u00f3metros deste, poden observarse claramente dende as cidades m\u00e1is achegadas.\nCunha superficie aproximada de 17.000 km\u00b2, \u00e9 a monta\u00f1a m\u00e1is alta de Colombia, illada da cordilleira dos Andes polo sistema de vales que forman os r\u00edos Cesar e Rancher\u00eda. O seu pico m\u00e1is alto \u00e9 o Pico Crist\u00f3bal Col\u00f3n.\nA Serra Nevada de Santa Marta forma parte do Parque nacional natural Serra Nevada de Santa Marta e do Parque Nacional Natural Tayrona, os cales son administrados polo Ministerio do Medio Ambiente. At\u00f3pase entre os departamentos de Magdalena, La\u00a0Guajira e o Cesar, no Caribe colombiano."}
{"id": "362651", "revid": "23204", "url": "https://gl.wikipedia.org/wiki?curid=362651", "title": "Sierra Nevada de Santa Marta", "text": ""}
{"id": "362652", "revid": "17467", "url": "https://gl.wikipedia.org/wiki?curid=362652", "title": "Duque de Braganza", "text": ""}
{"id": "362654", "revid": "23204", "url": "https://gl.wikipedia.org/wiki?curid=362654", "title": "Kanakas", "text": ""}
{"id": "362660", "revid": "88215", "url": "https://gl.wikipedia.org/wiki?curid=362660", "title": "Kazuyoshi Miura", "text": ", a mi\u00fado simplificado como Kazu (alcumado King Kazu), nado o 26 de febreiro de 1967, \u00e9 un futbolista xapon\u00e9s, que xoga como dianteiro no Yokohama FC, da J1 League.\nXogou coa selecci\u00f3n xaponesa e foi o primeiro xapon\u00e9s en recibir o premio Futbolista Asi\u00e1tico do Ano no ano 1993, un premio celebrado cada ano pola Confederaci\u00f3n Asi\u00e1tica de F\u00fatbol. Con m\u00e1is de 35 anos como profesional ostenta o r\u00e9cord de lonxevidade profesional dun futbolista.\nTraxectoria.\nNo presente xoga para o Yokohama FC na segunda divisi\u00f3n da J. League. Kazu, que se fixo famoso no Xap\u00f3n o mesmo ano do lanzamento da J. League en 1993, \u00e9 considerado a primeira superestrela xaponesa de f\u00fatbol."}
{"id": "362662", "revid": "23204", "url": "https://gl.wikipedia.org/wiki?curid=362662", "title": "Kazu Miura", "text": ""}
{"id": "362669", "revid": "23204", "url": "https://gl.wikipedia.org/wiki?curid=362669", "title": "Guain\u00eda", "text": "Guain\u00eda \u00e9 un dos 32 departamentos de Colombia que se atopa no leste do pa\u00eds na rexi\u00f3n amaz\u00f3nica colombiana. Antigamente era unha comisar\u00eda, pero dende 1991 \u00e9 oficialmente un departamento. A s\u00faa capital \u00e9 In\u00edrida."}
{"id": "362670", "revid": "23204", "url": "https://gl.wikipedia.org/wiki?curid=362670", "title": "Departamento do Guain\u00eda", "text": ""}
{"id": "362671", "revid": "23204", "url": "https://gl.wikipedia.org/wiki?curid=362671", "title": "Departamento de Guain\u00eda", "text": ""}
{"id": "362673", "revid": "23204", "url": "https://gl.wikipedia.org/wiki?curid=362673", "title": "La Guajira", "text": "La Guajira (en wayuu: Wajiira) \u00e9 un dos 32 departamentos de Colombia. At\u00f3pase no nordeste do pa\u00eds, na rexi\u00f3n natural Caribe, e limita polo norte e polo oeste co mar Caribe, polo leste con Venezuela e polo sur co departamento do Cesar e Magdalena. A s\u00faa capital \u00e9 Riohacha.\nO departamento est\u00e1 illado do resto do pa\u00eds pola Serra Nevada de Santa Marta. A temperatura m\u00e9dia est\u00e1 entre 27 e 30\u00a0\u00b0C, e o o clima \u00e9 o m\u00e1is seco do pa\u00eds.\nA poboaci\u00f3n, concentrada na banda oriental do departamento, \u00e9 mestiza ou ind\u00edxena - o DANE estima que o 45% son ind\u00edxenas, habitantes das 11 reservas al\u00ed existentes. O 7,5% da poboaci\u00f3n \u00e9 afro-colombiana. "}
{"id": "362674", "revid": "23204", "url": "https://gl.wikipedia.org/wiki?curid=362674", "title": "Departamento de La Guajira", "text": ""}
{"id": "362680", "revid": "23204", "url": "https://gl.wikipedia.org/wiki?curid=362680", "title": "Guaviare", "text": "Guaviare \u00e9 un dos 32 departamentos de Colombia e at\u00f3pase na rexi\u00f3n amaz\u00f3nica colombiana. Foi creado o 4 de xullo de 1991 pola nova Constituci\u00f3n Pol\u00edtica de Colombia. At\u00e9 ese d\u00eda era un territorio nacional con car\u00e1cter de Comisar\u00eda, a cal fora segregada da daquela tam\u00e9n \"Comisar\u00eda del Vaup\u00e9s\", o 23 de decembro de 1977."}
{"id": "362681", "revid": "23204", "url": "https://gl.wikipedia.org/wiki?curid=362681", "title": "Departamento do Guaviare", "text": ""}
{"id": "362682", "revid": "89787", "url": "https://gl.wikipedia.org/wiki?curid=362682", "title": "M\u00e1rtires de Sof\u00e1n", "text": "Co\u00f1\u00e9cese como as m\u00e1rtires de Sof\u00e1n \u00e1s catro labregas abatidas a tiros por axentes de Garda Civil na parroquia de Sof\u00e1n do concello de Carballo, o 16 de febreiro de 1919.\nAntecedentes.\nA Xunta Local de Sanidade e o Concello clausuraron o cemiterio vello de Sof\u00e1n en novembro de 1918, pero os veci\u00f1os seguiron enterrando os seus mortos clandestinamente. O domingo 16 de febreiro de 1919 van dar sepultura ao neno de catro anos Jes\u00fas Loureiro Gonz\u00e1lez. A Garda Civil intentou parar a comitiva f\u00fanebre disparando indiscriminadamente contra os veci\u00f1os, resultando asasinadas catro mulleres, Josefa Bol\u00f3n Mato, Mar\u00eda Caama\u00f1o Pallas, Carmen Veira Souto e Mar\u00eda Serrano Paz, e varios feridos. Tralo incidente celebr\u00e1ronse mitins para protestar polo ocorrido, que tivo moita repercusi\u00f3n entre as organizaci\u00f3ns agraristas e na prensa."}
{"id": "362683", "revid": "23204", "url": "https://gl.wikipedia.org/wiki?curid=362683", "title": "Huila", "text": "Huila \u00e9 un dos 32 departamentos de Colombia e at\u00f3pase na rexi\u00f3n natural andina. A s\u00faa capital \u00e9 Neiva, considerada como unha das cidades m\u00e1is importantes do sur de Colombia. Foi creado pola lei 46 do 29 de abril de 1905, constitu\u00eddo pola provincia de Neiva e a do sur, pertencentes \u00f3 antigo Estado Soberano do Tolima. O 15 de xu\u00f1o do mesmo ano, iniciou a s\u00faa vida independente baixo a administraci\u00f3n do doutor Rafael Puyo Perdomo.\nA superficie do departamento \u00e9 de 19\u00a0890\u00a0km2 que representa tan s\u00f3 un 1,74% da superficie total do pa\u00eds. De acordo co DANE, pos\u00fae unha poboaci\u00f3n estimada de 1\u00a0168\u00a0910 habitantes; at\u00f3pase dividido en 37 concellos, as\u00ed como numerosos casar\u00edos e sitios poboados."}
{"id": "362684", "revid": "23204", "url": "https://gl.wikipedia.org/wiki?curid=362684", "title": "Departamento do Huila", "text": ""}
{"id": "362685", "revid": "89787", "url": "https://gl.wikipedia.org/wiki?curid=362685", "title": "Herp\u00e9stidos", "text": "Os herp\u00e9stidos (Herpestidae), chamados a maior\u00eda deles mangostas, son unha familia de pequenos mam\u00edferos carn\u00edvoros feliformes, dos que hai 14 x\u00e9neros e 34 especies, nativos do sur de Eurasia e da parte continental de \u00c1frica. Ning\u00fan vive en Galicia, a\u00ednda que no sur da pen\u00ednsula Ib\u00e9rica foi introducida desde tempos antigos a mangosta exipcia (\"Herpestes ichneumon\").\nTam\u00e9n pertencen a esta familia as especies xeralmente chamadas suricatas (\"Suricata suricatta\"), mangostas ananas e cusimanses (x\u00e9neros \"Helogale\" e \"Crossarchus\"). Ao contrario, as seis especies de \"mangostas\" da illa de Madagascar, hoxe na familia Eupleridae, que inicialmente foran clasificadas dentro da familia Herpestidae, est\u00e1n m\u00e1is relacionadas segundo as probas xen\u00e9ticas con outros carn\u00edvoros de Madagascar da familia Eupleridae, polo que desde 2006 se lles asignou unha subfamilia Galidiinae dentro de Eupleridae e f\u00f3ra de Herpestidae.\nOs Herpestidae est\u00e1n clasificados na suborde Feliformia, xunto coas familias dos gatos, hienas e civetas.\nNome.\nA palabra \"mangosta\" procede da voz da lingua marathi da India \"\" (, (pronunciado [mu\u014b\u0261u\u02d0s]), que entrou primeiro no portugu\u00e9s e no franc\u00e9s e despois noutros idiomas. O nome cient\u00edfico da familia, Herpestidae, procede do vocablo grego \"herpo\" que significa 'que se arrastra'.\nDescrici\u00f3n.\nAs mangostas viven no sur de Asia, \u00c1frica e sur de Europa, e tam\u00e9n en Fidxi, Porto Rico e algunhas illas do Caribe e de Hawai, onde son especies introducidas.\nAs 34 especies te\u00f1en unha lonxitude que vai de 24 a 58\u00a0cm, exclu\u00edndo a cola. As mangostas pesan entre os 320 g das mangosta anana \"Helogale parvula\" aos 5\u00a0kg da \"Ichneumia albicauda\", que ten o tama\u00f1o dun gato.\nAnatom\u00eda.\nAs mangostas te\u00f1en unha gran semellanza cos must\u00e9lidos, coas s\u00faas longas faces e corpos, orellas pequenas e arredondadas, patas curtas e colas longas que se van adelgazando cara ao extremo. A maior\u00eda te\u00f1en pintas ou son grises; unhas poucas te\u00f1en pelaxes fortemente marcadas. Utilizan as s\u00faas garras non retr\u00e1ctiles principalmente para escavar. Te\u00f1en pupilas ovoides coma as das cabras. A maior\u00eda das especies te\u00f1en unha gran gl\u00e1ndula anal olorosa, usada para marcar o territorio e sinalar o seu estado reprodutivo. A f\u00f3rmula dental das mangostas \u00e9 similar \u00e1 dos viv\u00e9rridos: .\nTe\u00f1en receptores para a acetilcolina que, igual que os receptores das serpes, te\u00f1en unha forma que fai imposible que as neurotoxinas do veleno das serpes se unan a eles. As mangostas son unha das catro especies co\u00f1ecidas de mam\u00edferos con mutaci\u00f3ns no receptor de acetilcolina nicot\u00ednico que as protexen do veleno das serpes. Tam\u00e9n as te\u00f1en os porcos bravos, rateis, ourizos, o que os protexe igualmente das \u03b1-neurotoxinas do veleno da serpe, a\u00ednda que estes animais son grupos separados nos que apareceron estas mutaci\u00f3ns independentemente. Nas mangostas, este cambio no receptor d\u00e9bese exclusivamente a glicosilaci\u00f3ns. Estase a investigar se mecanismos similares protexen as mangostas dos velenos hemot\u00f3xicos das serpes.\nHistoria natural.\nA diferenza dos viv\u00e9rridos arb\u00f3reos nocturnos, as mangostas son normalmente terrestres e moitas son activas durante o d\u00eda.\nAlgunhas especies te\u00f1en unha vida predominantemente solitaria, e buscan alimento soas, mentres que outras viaxan en grupos, compartindo o alimento entre os membros do grupo e as cr\u00edas. A mangosta exipcia (\"Herpestes ichneumon\") ponse \u00e1s veces como exemplo de mangosta solitaria, a\u00ednda que se observou que traballa tam\u00e9n en grupos.\nDieta.\nAs mangostas comen principalmente insectos, cangrexos, mi\u00f1ocas, lagartos, aves e roedores. Por\u00e9n, tam\u00e9n comen ovos e prea.\nA \"Herpestes edwardsii\" e outras te\u00f1en a habilidade de loitar e matar serpes velenosas, especialmente as \"Naja\", para o que aproveitan a s\u00faa axilidade, groso pelame e receptores de acetilcolina especializados que as fan resistentes ao veleno. Por\u00e9n, normalmente evitan as \"Naja\" (cobras el\u00e1pidas da India) e non te\u00f1en unha particular tendencia a consumir a s\u00faa carne.\nAlgunhas especies poden aprender trucos simples. Poden ser semidomesticadas e tidas como mascotas que controlan animais dani\u00f1os. Por\u00e9n,poden ser m\u00e1is destrutivas que o que se desexaba; por exemplo, cando se importaron \u00e1s Indias Occidentais para que matasen as ratas, destru\u00edron a maior parte da pequena fauna que viv\u00eda no chan. Por esta raz\u00f3n, \u00e9 ilegal importalas en varios pa\u00edses. As mangostas foron introducidas en Hawai en 1883 e tiveron un negativo efecto sobre as especies nativas.\nReproduci\u00f3n.\nAs mangostas emiten un ru\u00eddo de ton agudo, chamado risada, cando se aparean. Este ru\u00eddo tam\u00e9n se lles oe durante o cortexo. As comunidades de femias da especie \"Mungos mungo\" sincronizan os seus partos o mesmo d\u00eda para disuadir as femias dominantes de cometer infanticidio.\nLonxevidade.\nNon se sabe canto poden vivir as mangostas no seu ambiente natural; por\u00e9n, s\u00e1bese que a s\u00faa media de vida en catividade \u00e9 de vinte anos.\nRelaci\u00f3ns cos humanos.\nAs exhibici\u00f3ns de mangostas son un espect\u00e1culo com\u00fan nas beiras das estradas de Paquist\u00e1n. Os encantadores de cobras te\u00f1en mangostas para simular loitas entre elas e as serpes. En Okinawa, Xap\u00f3n (onde as mangostas foron tra\u00eddas desacertadamente para controlas as serpes locais), as loitas das mangostas contra estas serpes velenosas (\"Ovophis okinavensis\" e \"Trimeresurus flavoviridis\") nun per\u00edmetro pechado son espect\u00e1culos exhibidos en parques como Okinawa World; por\u00e9n, debido \u00e1 presi\u00f3n de grupos activistas defensores dos dereitos dos animais, este espect\u00e1culo \u00e9 menos com\u00fan hoxe.\nSegundo o historiador grego Diodoro S\u00edculo (s\u00e9culo I a. C.), os exipcios veneraban as mangostas nativas (\"Herpestes ichneumon\") pola s\u00faa capacidade de manexar as serpes velenosas e pola s\u00faa dieta ocasional de ovos de crocodilo. O deus budista tibetano da riqueza Dzambala ou Jambhala \u00e9 representado frecuentemente termando dunha mangosta que cuspe xoias pola boca. O deus hind\u00fa da riqueza Kubera (que \u00e9 fillo de Vishrava (\"Fama\"), e Kubera \u00e9 tam\u00e9n chamado Vaisravana), adoita representarse levando unha mangosta na s\u00faa man esquerda, de a\u00ed que alg\u00fans consideren que ver unha mangosta d\u00e1 sorte.\nTaxonom\u00eda.\nA familia Herpestidae foi descrita cientificamente por primeira vez polo bi\u00f3logo franc\u00e9s Charles Lucien Bonaparte en 1845. No libro de 1973 \"The Carnivores\" do zo\u00f3logo R. F. Ewer todas as mangostas estaban inclu\u00eddas na familia dos Viverridae (as civetas), a\u00ednda que posteriores publicaci\u00f3ns as consideraban nunha familia separada.\nEn canto \u00e1 subdivisi\u00f3n en subfamilias, en 1864, o zo\u00f3logo brit\u00e1nico John Edward Gray clasificou os herp\u00e9stidos en tres subfamilias: Galiidinae, Herpestinae e Mungotinae. Este agrupamento foi apoiado polo zo\u00f3logo brit\u00e1nico Reginald Innes Pocock no seu libro de 1919, no cal denominaba a familia \"Mungotidae\". Por\u00e9n, as evidencias xen\u00e9ticas obtidas na d\u00e9cada de 2000 de an\u00e1lises de ADN nuclear e mitocondrial argumentou en contra de situar os galidiinos na familia das mangostas; estas especies viuse que estaban m\u00e1is estreitamente relacionadas con outros carn\u00edvoros de Madagascar, como as fosas \"Cryptoprocta ferox\" e a \"Fossa fossana\". Os Galiidinae son considerados actualmente unha subfamilia de Eupleridae.\nRelaci\u00f3ns filoxen\u00e9ticas.\nEn 1989, o zo\u00f3logo W. Christopher Wozencraft sinalou que a\u00ednda que as relaci\u00f3ns filoxen\u00e9ticas en Mungotinae non eran claras, os estudos feitos ao final do s\u00e9culo XX apoiaban a existencia de dous clados monofil\u00e9ticos en Herpestinae: un que constaba de \"Atilax\" e \"Herpestes\" e outro que comprend\u00eda \"Bdeogale\", \"Ichneumia\" e \"Rhynchogale\". Igual que outros carn\u00edvoros feliformes, as mangostas descenden dos viverravinos, os cales eran mam\u00edferos similares \u00e1 civeta ou xeneta.\nO cladograma que segue est\u00e1 baseado nos resultados dun estudo de 2005 feito por Ewa Barycka da Academia Polaca das Ciencias e dun estudo de 2009 de Marie-Lilith Patou do Museo Nacional de Historia Natural de Francia, e colegas:"}
{"id": "362686", "revid": "1888", "url": "https://gl.wikipedia.org/wiki?curid=362686", "title": "Elisabet R\u00edos Liste", "text": ""}
{"id": "362688", "revid": "27155", "url": "https://gl.wikipedia.org/wiki?curid=362688", "title": "Herp\u00e9stido", "text": ""}
{"id": "362689", "revid": "27155", "url": "https://gl.wikipedia.org/wiki?curid=362689", "title": "Herpestidae", "text": ""}
{"id": "362695", "revid": "98629", "url": "https://gl.wikipedia.org/wiki?curid=362695", "title": "Leopoldo II de Habsburgo", "text": "Leopoldo II de Habsburgo, nado en Viena o de finado o 1 de marzo de 1792, foi arquiduque de Austria (desde o seu nacemento) e gran duque de Toscana (1765-1790), e emperador do Sacro Imperio Romano Xerm\u00e1nico, e rei de Hungr\u00eda e de Bohemia (1790-1792) ao falecer o seu irm\u00e1n Xos\u00e9 II. \nTraxectoria.\nLeopoldo de Habsburgo-Lorena foi fillo dos emperadores Mar\u00eda Tareixa I de Austria e Francisco I. \nDurante o seu breve reinado sufoc\u00e1ronse as sublevaci\u00f3ns que tiveron lugar en Hungr\u00eda e a actual B\u00e9lxica. Asinou a paz de Sistova en 1791, que puxo fin ao conflito cos turcos, e acordou con Federico Guillerme II de Prusia unha alianza contra a Francia revolucionaria. A posible expansi\u00f3n da revoluci\u00f3n francesa resultaba para el unha dobre ameaza, no seu car\u00e1cter de monarca absoluto e irm\u00e1n de Mar\u00eda Antonieta, ra\u00ed\u00f1a de Francia. A pesar diso, op\u00faxose a unha intervenci\u00f3n armada en Francia.\nMatrimonio e fillos.\nCasou coa infanta Mar\u00eda Lu\u00edsa de Borb\u00f3n (1745-1792), filla de Carlos III de Espa\u00f1a e Mar\u00eda Amalia de Saxonia.Este matrimonio resultou ser sumamente prol\u00edfico, pois tiveron 16 fillos, dos cales 14 chegaron a nacer vivos e alcanzaron a madurez.\nSucedeulle o seu fillo Francisco II, o \u00faltimo emperador do Sacro Imperio Romano e o primeiro de Austria, (Francisco I)."}
{"id": "362696", "revid": "7802", "url": "https://gl.wikipedia.org/wiki?curid=362696", "title": "Leopoldo II do Sacro Imperio Romano Xerm\u00e1nico", "text": ""}
{"id": "362697", "revid": "7802", "url": "https://gl.wikipedia.org/wiki?curid=362697", "title": "Leopoldo II, Sacro Emperador Romano-Xerm\u00e1nico", "text": ""}
{"id": "362699", "revid": "5863", "url": "https://gl.wikipedia.org/wiki?curid=362699", "title": "Primul\u00e1ceas", "text": "Primulaceae, as primul\u00e1ceas, son unha familia de plantas faner\u00f3gamas anuais ou perennes (raramente matas) pertencente \u00e1 orde Ericales, con 22 x\u00e9neros\u00a0que incl\u00faen co\u00f1ecidas plantas de xard\u00edn, como as pr\u00edmulas\u00a0e flores silvestres, unhas 800 especies cosmopolitas, a maior\u00eda das rexi\u00f3ns temperadas e fr\u00edas do hemisferio boreal, moitas de monta\u00f1a e outras acu\u00e1ticas.\nDescrici\u00f3n.\nCaracter\u00edzanse polas s\u00faas follas simples, opostas,\u00a0verticiladas, en roseta verdadeira ou falsa. Flores hermafroditas, case sempre actinomorfas ou cigomorfas, xeralmente pent\u00e1meras, gamop\u00e9talas, de ovario desenrolado por enriba dos verticilos\u00a0ou en ocasi\u00f3ns por debaixo, unilocular, con placentaci\u00f3n basal, con heterostilia; solitarias ou en umbelas sobre un escapo. Froitos en c\u00e1psula ou pixidio.\nX\u00e9neros.\nOs seguintes x\u00e9neros inclu\u00eddos tradicionalmente na familia \"primulaceae\", deber\u00edan, segundo K\u00e4llersj\u00f6 et al. (2000), pertencer \u00e1 familia Myrsinaceae:"}
{"id": "362700", "revid": "98629", "url": "https://gl.wikipedia.org/wiki?curid=362700", "title": "Tratado de Paz entre Israel e Exipto de 1979", "text": "O Tratado de Paz entre Israel e Exipto (en , \"Heskem HaShalom Bein Yisrael LeMitzrayim\"; en \u00e1rabe: \u0645\u0639\u0627\u0647\u062f\u0629 \u0627\u0644\u0633\u0644\u0627\u0645 \u0627\u0644\u0645\u0635\u0631\u064a\u0629 \u0627\u0644\u0625\u0633\u0631\u0627\u0626\u064a\u0644\u064a\u0629, Mu `\u0101hadat as-Salam al-al-Masr\u012byah'Isr\u0101'\u012bl\u012byah) asinado en Washington D. C. o 26 de marzo de 1979, marcou o termo de trinta anos de hostilidades e cinco guerras. Este tratado foi asinado tras intensas negociaci\u00f3ns, dezaseis meses despois da visita do presidente exipcio Anwar el-Sadat a Xerusal\u00e9n en 1977, convidado polo ent\u00f3n Primeiro Ministro israel\u00ed, Men\u00e1jem Beguin, e da firma dos Acordos de paz de Camp David en 1978, baixo o auspicio do expresidente estadounidense Jimmy Carter en car\u00e1cter de testemu\u00f1a.\nA paz entre Israel e Exipto constaba de varios elementos principais, a saber: a culminaci\u00f3n do estado de guerra existente desde a Guerra \u00e1rabe-israel\u00ed de 1948, as\u00ed como o fin dos actos ou ameazas de belixerancia, hostilidade ou violencia; o establecemento de relaci\u00f3ns diplom\u00e1ticas, econ\u00f3micas e culturais; a eliminaci\u00f3n dos obst\u00e1culos para o comercio e a liberdade de movemento; e a retirada israel\u00ed das forzas militares e asentamentos civ\u00eds da pen\u00ednsula do Sina\u00ed, capturada durante a Guerra do Seis D\u00edas no ano 1967, a cal foi conclu\u00edda en 1982. O acordo tam\u00e9n prev\u00e9 o libre paso de barcos israel\u00eds a trav\u00e9s da Canle de Suez e o reco\u00f1ecemento do Estreito de Tir\u00e1n, o Golfo de Aqaba como v\u00edas fluviais internacionais.\nA trav\u00e9s deste tratado, Exipto foi o primeiro pa\u00eds \u00e1rabe en selar unha paz duradeira con Israel, o que foi interpretado dentro de c\u00edrculos radicais como unha \u00abtraiz\u00f3n\u00bb. As\u00ed, tras a firma do tratado, Exipto foi boicoteado por outros estados \u00e1rabes e a sede central da liga \u00c1rabe foi transferida do Cairo a Tunisia. En 1989 foi reinstalada no Cairo e os pa\u00edses \u00e1rabes normalizaron as relaci\u00f3ns con Exipto.\nActualmente ambos os pa\u00edses te\u00f1en normalizadas as s\u00faas relaci\u00f3ns diplom\u00e1ticas, establec\u00e9ronse embaixadas e consulados e regularmente te\u00f1en lugar encontros entre altos funcionarios israel\u00eds e exipcios.\nContexto.\nTras a creaci\u00f3n do Estado de Israel en 1948, prevalec\u00eda entre Israel e Exipto un estado de guerra. Israel e Exipto enfront\u00e1ronse na Guerra de Independencia de Israel, a Guerra do Sina\u00ed, a Guerra do Seis D\u00edas, a Guerra de Desgaste e a Guerra de Yom Kippur. O 11 de novembro de 1973 un acordo de cesamento do fogo foi asinado. O 21 de decembro de 1973 foron iniciadas as tentativas de paz na Conferencia de paz de Xenebra e seguidas polo Acordo de Separaci\u00f3n de Forzas entre Israel e Exipto, asinado o 18 de xaneiro de 1974.\nAcordo Provisional.\nEn setembro de 1975, durante o primeiro goberno de Isaac Rabin, foi asinado o Acordo provisional entre Israel e Exipto, onde ambos os estados compromet\u00e9ronse a non realizar ningunha ameaza de apelar ao uso da forza, declarando que o conflito entre eles non se resolver\u00e1 pola forza, sen\u00f3n por medios pac\u00edficos. Israel comprometeuse a evacuar os campos petrol\u00edferos de Abu Rodas. Na votaci\u00f3n da Knesset, 70 membros do apoiaron este acordo e 43 opux\u00e9ronse.\nVisita de el-Sadat a Israel.\nO 9 de novembro de 1977 Anwar el-Sadat pronunciou un longo discurso fronte aos membros do Consello do Pobo de Exipto, anunciando a vontade do presidente exipcio de chegar \u00e1 Knesset, en Xerusal\u00e9n, para discutir a paz con Israel. A declaraci\u00f3n do mandatario exipcio provocou iradas reacci\u00f3ns no mundo \u00e1rabe - especialmente nos pa\u00edses m\u00e1is radicais como Siria, Libia, Iraq e Alxeria, comandando unha fronte do rexeitamento - as\u00ed como expresi\u00f3ns de resistencia dentro do seu propio gabinete, ao renunciar o seu ministro de asuntos exteriores. Dous d\u00edas despois o Primeiro Ministro Menajem Beguin convidou formalmente a el-Sadat para visitar Xerusal\u00e9n.\nAs conversaci\u00f3ns secretas con Exipto foron levadas a cabo polo Primeiro Ministro Menajem Beguin, o Mossad e o Ministro de Relaci\u00f3ns Exteriores, Moshe Dayan; Shlomo Gazit (que foi o responsable de avaliar as intenci\u00f3ns de el-Sadat e diagnosticar o significado das s\u00faas acci\u00f3ns); o Xefe do Estado Maior, Motta Gur, e o Ministro de Defensa, Ezer Weizman.\nDurante o tempo que levou a visita, Israel levou a cabo a operaci\u00f3n denominada \"Portal de seguridade\", onde decenas de miles de polic\u00edas e militares velaron pola seguridade do mandatario.\nO 19 de novembro de 1977, ao nove da tarde, el-Sadat arribou a Israel, convert\u00e9ndose no primeiro l\u00edder \u00e1rabe en visitar o Estado de Israel. Sadat foi recibido nunha cerimonia oficial, a\u00ednda que ambos os pa\u00edses continuaban formalmente en guerra.\nO 20 de novembro de 1977, o presidente el-Sadat dirixiuse ao plenario da Kneset.\nDurante a s\u00faa estad\u00eda de tres d\u00edas, Anwar el-Sadat visitou Yad Vashem, asistiu \u00e1s reuni\u00f3ns dos partidos pol\u00edticos na Kneset, rezou na mesquita de Al-Aqsa e reuniuse varias veces con Menajem Beguin.\nAcordos de Camp David.\nDespois da visita d el-Sadat a Israel comezaron as conversaci\u00f3ns directas de paz entre o Estado de Israel e Exipto. As conversaci\u00f3ns de paz tiveron \u00e9xito e asin\u00e1ronse os acordos o 17 de setembro de 1978 en Camp David, o Marco para a Paz en Oriente Medio e o Marco para un tratado de paz entre Exipto e Israel. A Kneset aprobou os Acordos de Camp David o 27 de setembro de 1978, cun resultado de 84 votos a favor, 13 en contra e 17 abstenci\u00f3ns.\nAcordo de Paz.\nO acordo enm\u00e1rcase na finalizaci\u00f3n das hostilidades entre Israel e Exipto, e determinou a fronteira permanente entre os dous pa\u00edses, estipulou a desmilitarizaci\u00f3n da zona fronteiriza e a reduci\u00f3n das forzas militares no Sina\u00ed, e o establecemento de relaci\u00f3ns normais de dereito internacional consuetudinario. O acordo tam\u00e9n ordenou o establecemento dunha forza militar multinacional para supervisar a aplicaci\u00f3n do acordo no Sina\u00ed.\nA Knesset aprobou o acordo o 22 de marzo de 1979 cun resultado de 95 votos a favor e 18 en contra.\nA cerimonia da firma do tratado de paz entre Israel e Exipto tivo lugar o 26 de marzo de 1979 no c\u00e9spede norte da Casa Branca, \u00e1 que asistiron mil cincocentos invitados e os dignatarios Jimmy Carter, presidente dos Estados Unidos, o presidente exipcio Anwar el-Sadat e Menajem Beguin, primeiro ministro de Israel. A cerimonia comezou cos himnos do tres pa\u00edses e tivo unha duraci\u00f3n dun corenta e cinco minutos.\nCumprimento do tratado.\nO 18 de maio de 1981 o presidente do Consello de Seguridade das Naci\u00f3ns Unidas informou que as Naci\u00f3ns Unidas non estar\u00edan en condici\u00f3ns de proporcionar unha forza de observaci\u00f3n debido \u00e1 ameaza de veto da moci\u00f3n por parte da URSS. Como resultado, o Consello de Seguridade das Naci\u00f3ns Unidas atopouse nun canell\u00f3n sen sa\u00edda. Por mor da situaci\u00f3n, Exipto, Israel e os Estados Unidos abriron negociaci\u00f3ns para crear unha organizaci\u00f3n para a manutenci\u00f3n da paz, independentemente da ONU. O 3 de agosto de 1981, foi asinado o Protocolo para o Tratado de Paz, establecendo a Multinational Force &amp; Observers (MFO), para monitorear \u00e1s partes en canto ao cumprimento dos termos do tratado.\nViolaci\u00f3n do tratado.\nEn agosto de 2012, no medio dun momento de incerteza sobre o futuro do tratado de paz, o ex\u00e9rcito exipcio entrou con tanques na zona desmilitarizada sen a aprobaci\u00f3n israel\u00ed, en clara violaci\u00f3n dos termos do tratado de paz. Exipto tam\u00e9n despregou m\u00edsiles antia\u00e9reos na fronteira israel\u00ed, unha medida que claramente apunta a Israel, xa que as bandas de [ bedu\u00ednos] no Sina\u00ed non te\u00f1en avi\u00f3ns. Na d\u00e9cada de 1970 este foi o primeiro paso que Exipto realizou no per\u00edodo previo \u00e1 agresi\u00f3n militar da Guerra de Yom Kipur. O ministro de Defensa exipcio, afirmou nunha conversaci\u00f3n telef\u00f3nica co seu hom\u00f3logo israel\u00ed, Ehud Barak, o compromiso de Exipto de manter o Tratado de Paz de Camp David con Israel, segundo a axencia \u00e1rabe de noticias Al-Hayat.\nConsecuencias.\nEste tratado foi recibido con gran controversia, provocando que varios pa\u00edses \u00e1rabes rompesen as s\u00faas relaci\u00f3ns diplom\u00e1ticas con Exipto. As naci\u00f3ns \u00e1rabes e especialmente os palestinos, conden\u00e1rono e considerouno como unha pu\u00f1alada por detr\u00e1s. o l\u00edder da OLP, Yasser Arafat dixo: \"Que asinen o que lles plazca. A falsa paz non durar\u00e1.\" Doutra banda, o tratado levou tanto ao presidente exipcio Anwar el-Sadat como ao primeiro ministro israel\u00ed Menachem Begin, para compartir o Premio Nobel da Paz en 1978, por lograr a paz entre as d\u00faas naci\u00f3ns. Con todo, Anwar el-Sadat f\u00edxose impopular tanto en c\u00edrculos \u00e1rabes como no seu propio pa\u00eds.\nO 6 de outubro de 1981, Anwar el-Sadat foi asasinado durante un desfile militar por membros da Xihad Isl\u00e1mica exipcia e militares radicais, contrarios, entre outras cousas, ao establecemento da paz con Israel."}
{"id": "362701", "revid": "7802", "url": "https://gl.wikipedia.org/wiki?curid=362701", "title": "Tratado de Paz exipcio-israel\u00ed de 1979", "text": ""}
{"id": "362706", "revid": "23204", "url": "https://gl.wikipedia.org/wiki?curid=362706", "title": "Zonificaci\u00f3n", "text": "Zonificaci\u00f3n, en sentido amplo, indica a divisi\u00f3n dunha \u00e1rea xeogr\u00e1fica en sectores homox\u00e9neos conforme a certos criterios, como por exemplo a capacidade produtiva, tipo de construci\u00f3ns permitidas, intensidade dunha ameaza, grao de risco...\u00a0entre outros moitos.\nTipos de zonificaci\u00f3n.\nC\u00f3mpre distinguir que se nos referimos a recursos naturais renovables, a zonificaci\u00f3n, \u00e9 a clasificaci\u00f3n de usos que se realiza dentro das unidades territoriais nun distrito de manexo integrado dos mesmos, conforme a unha an\u00e1lise previa das s\u00faas aptitudes, caracter\u00edsticas e calidades abi\u00f3ticas, bi\u00f3ticas e antr\u00f3picas.\nAgora ben, son catro os tipos de zonificaci\u00f3n dentro dun territorio:"}
{"id": "362708", "revid": "1576", "url": "https://gl.wikipedia.org/wiki?curid=362708", "title": "Pag\u00e1n", "text": ""}
{"id": "362709", "revid": "34155", "url": "https://gl.wikipedia.org/wiki?curid=362709", "title": "Cruz de Occitania", "text": "A cruz de Occitania - tam\u00e9n chamada cruz Occitana, cruz de Languedoc, cruz de Forcalquier e cruz de Tolosa - \u00e9 o s\u00edmbolo de Occitania. Utilizouse por vez primeira como tal, probablemente, no escudo de armas dos condes de Forcalquier (Provenza), e logo polos condes de Tolosa no territorio tradicional de Languedoc. M\u00e1is tarde estendeuse a outras provincias de Occitania como Provenza, G\u00fciena, Gascu\u00f1a, Delfinado, Auvernia e Lemos\u00edn. Unha cruz occitana amarela con fondo vermello, xunto a unha estrela de sete puntas de ouro da F\u00e9librige, constit\u00faen hoxe en d\u00eda o pavill\u00f3n de Occitania. Tam\u00e9n se pode atopar nos emblemas de Mediod\u00eda-Pireneos, Languedoc-Rosell\u00f3n, Altos Alpes e o Val de Ar\u00e1n, entre moitos outros, as\u00ed como en cemiterios e en cruceiros de cami\u00f1os.\nA Cruz de Occitania \u00e9 tecnicamente descrita como unha \"tric\u00faspide, baleira e pometeada de ouro\", isto \u00e9, unha cruz curvil\u00ednea cuxos brazos rematan en tres puntas, representada unicamente polo seu contorno e rematada en c\u00edrculos recheos.\nEntre os especialistas a\u00ednda \u00e9 obxecto de controversia se a s\u00faa primeira aparici\u00f3n no territorio occitano se rexistra no Languedoc ou na Provenza."}
{"id": "362789", "revid": "89787", "url": "https://gl.wikipedia.org/wiki?curid=362789", "title": "Lingua chuuk", "text": "O chuuk, chuuk\u00e9s ou truk\u00e9s \u00e9 unha lingua tr\u00fakica da familia austronesia falada principalmente nas illas de Chuuk nas Illas Carolinas da Micronesia. Tam\u00e9n pos\u00fae falantes en Pohnpei e Guam. Est\u00edmase que hai arredor de 48,200 falantes desta lingua na Micronesia.\nFonolox\u00eda.\nO chuuk pos\u00fae a caracter\u00edstica pouco com\u00fan de iniciar as palabras con consoantes xeminadas (dobres). O antecesor com\u00fan das linguas micronesias occidentais crese que tam\u00e9n ti\u00f1a esta caracter\u00edstica, mais a maior\u00eda dos descendentes modernos perd\u00e9rona.\n\"Truk\" e \"chuuk\" son diferentes ortograf\u00edas, e ambos, o antigo \"tr\" e o actual \"ch\" transcriben o son //."}
{"id": "362795", "revid": "23204", "url": "https://gl.wikipedia.org/wiki?curid=362795", "title": "Montpelhi\u00e8r", "text": ""}
{"id": "362796", "revid": "23204", "url": "https://gl.wikipedia.org/wiki?curid=362796", "title": "S\u00e8te", "text": "S\u00e8te (en ), co\u00f1ecida como Cette ata 1928, \u00e9 unha comuna do departamento de H\u00e9rault, na rexi\u00f3n de Occitania no sur de Francia. Os seus habitantes ch\u00e1manse \"S\u00e9tois\".\nCo\u00f1ecido como a \"Venecia do Languedoc\" e a \"illa singular\" (en palabras de Paul Val\u00e9ry), \u00e9 un porto e un balneario do Mediterr\u00e1neo cunha identidade cultural moi forte, tradici\u00f3ns, coci\u00f1a e dialecto. \u00c9 a cidade natal de artistas como Paul Val\u00e9ry, Jean Vilar, Georges Brassens, Herv\u00e9 Di Rosa, Manitas de Plata e Robert Combas.\nXeograf\u00eda.\nConstru\u00eddo sobre e ao redor de Mont St Clair, S\u00e8te est\u00e1 situado no extremo sueste do \u00c9tang de Thau, un lago de auga salgada pechado usado principalmente para criadeiros de ostras e mexill\u00f3ns. Ao seu outro lado at\u00f3pase o Mediterr\u00e1neo, e a cidade ten unha rede de canles que son enlaces entre o \u00c9tang de Thau e o mar Mediterr\u00e1neo.\nHistoria.\nO nome apareceu por primeira vez en Tolomeo (Xeograf\u00eda II.10.2.): \u03a3\u03ae\u03c4\u03b9\u03bf\u03bd \u1f44\u03c1\u03bf\u03c2, m\u00e1is tarde en Avienus (Ora Maritima): Setius ... mons e nos mapas de Aniane: fiscum ..qui nuncupatur Sita\nDurante o s\u00e9culo XI apareceu o catarismo na rexi\u00f3n de Languedoc.\n1600-1900.\nO 29 de xullo de 1666 colocouse oficialmente a primeira pedra no peirao de Saint-Louis.\nEn 1681 completouse o Canal do Midi. En 1684, Vauban visitou o porto. En 1703, consagrouse a igrexa de Saint-Louis.\nDo 24 ao 26 de xullo de 1710, durante a Guerra de Sucesi\u00f3n Espa\u00f1ola os brit\u00e1nicos atacaron S\u00e8te, pronto contaatacada polo duque de Noailles Adrien Maurice de Noailles.\nEn 1710, constru\u00edronse os fortes de Saint-Pierre e Butte-Ronde. En 1724 mercouse a casa do concello. En 1744 constru\u00edronse a cidadela de Richelieu e a torre de Castellas.\nS\u00e9culo XIX.\nEntre 1807 e 1809 os brit\u00e1nicos intentaron queimar a cidade. O 21 de maio de 1821 colocouse a primeira pedra do espig\u00f3n (rematado en 1869). O 9 de xu\u00f1o de 1839 abriuse o ferrocarril Montpellier - S\u00e8te. O 6 de maio de 1872 creouse a c\u00e1mara de comercio.\nEntre 1882 e 1888 tiveron lugar as obras de construci\u00f3n do porto. O 24 de xu\u00f1o de 1894 Sante Geronimo Caserio, un anarquista italiano da Lombard\u00eda e aprendiz de panadeiro en S\u00e8te matou a coiteladas a presidenta Sadi Carnot en Li\u00f3n. En 1895 abriuse o instituto de secundaria, m\u00e1is tarde renomeado Lyc\u00e9e Paul Val\u00e9ry.\nS\u00e9culo XX.\nEn 1901 constru\u00eduse unha rede de tranv\u00edas el\u00e9ctricos (usada ata 1935). En 1902, a familia Nelson abriu Chateau Nelson.\nO 20 de xaneiro de 1928, o nome da cidade cambiou de Cette a S\u00e8te. En 1934, o FC S\u00e8te 34 ga\u00f1ou a Ligue 1 e a Copa de Francia e converteuse no primeiro club de f\u00fatbol en ga\u00f1ar ambos o mesmo ano. O 23 de maio de 1939: o SS \"Sinaia\" sae do porto cos republicanos espa\u00f1ois que solicitan asilo no M\u00e9xico de L\u00e1zaro C\u00e1rdenas. O 12 de novembro de 1942: a cidade \u00e9 ocupada polas tropas alem\u00e1s da Wehrmacht.\nO 25 de xu\u00f1o de 1944, a estaci\u00f3n de ferrocarril de S\u00e8te, as refiner\u00edas de petr\u00f3leo de Balaruc-les-Bains e Frontignan foron bombardeadas pola 15a Forza A\u00e9rea estadounidense. O 20 de agosto de 1944 S\u00e8te foi liberada.\nO 11 de xullo de 1947, o buque de vapor SS presidente Warfield sae cara Palestina con 4 530 xudeus que sobreviviron \u00e1 Shoah. O oficial portuario M. Leboutet autorizara ao capit\u00e1n Ike Aronowicz a navegar cara a Colombia e, despois de 5 d\u00edas no oc\u00e9ano Atl\u00e1ntico, o barco tomou o nome de SS Exodus e cambiou de direcci\u00f3n cara a Palestina. da costa, foron detidos por 5 torpederos brit\u00e1nicos. 75 pasaxeiros aceptaron o asilo en Francia, mentres que os demais foron levados a Hamburgo a trav\u00e9s de Xibraltar.\nEn 1960 constru\u00eduse o Th\u00e9\u00e2tre de la Mer. En 1962 abriuse o colexio t\u00e9cnico Joliot-Curie. En 1966 produc\u00edronse as principais obras de construci\u00f3n do porto.\nEn 1970 abriuse o museo Paul Val\u00e9ry. A partir de 1981 constru\u00eduse un novo hospital p\u00fablico. O 31 de outubro de 1991 abriuse o espazo Georges Brassens, un museo dedicado ao cantante.\ns\u00e9culo XXI.\nEn 2004, f\u00edxose un plan para preservar o \"Lido\" e evitar m\u00e1is danos costeiros.\nEn 2005 creouse un novo barrio chamado \"Villeroy\".En 2006 renovouse o \"espace Georges Brassens\".\nEn xaneiro de 2007, o Languedoc-Rosell\u00f3n xestiona o porto de S\u00e8te.\nEn 2014, une ville humanitaire, viu a creaci\u00f3n de \"les Anges de la Rue\"\nEn 2016, produciuse un gran derramamento de vi\u00f1o no castelo de Nelson.\nRelaci\u00f3ns internacionais.\nCidades xemelgas - cidades irm\u00e1ns.\nS\u00e8te est\u00e1 irmandada con:"}
{"id": "362799", "revid": "1131", "url": "https://gl.wikipedia.org/wiki?curid=362799", "title": "Castro dos Gafos", "text": "Castro dos Gafos ou Coto dos Mouros \u00e9 un castro de cumio fortificado situado no monte de Val\u00f3n en Ferrol.\nEst\u00e1 situado na ladeira do monte de Val\u00f3n, no acceso aos vales de Serantes e Doni\u00f1os. O castro \u00e9 un recinto de forma irregular cunha extensi\u00f3n das defensas de case 300 metros. Ten dobre li\u00f1a defensiva separa por un foxo de menos de 2 metros. No interior do castro foron constru\u00eddos nos inicios de 1800 edificios para a defensa de Ferrol."}
{"id": "362821", "revid": "89787", "url": "https://gl.wikipedia.org/wiki?curid=362821", "title": "Archers of Loaf", "text": "Archers of Loaf \u00e9 unha banda estadounidense de indie rock formada en Chapel Hill, Carolina do Norte no ano 1991. O grupo xirou extensamente e publicou catro \u00e1lbums de estudio, un recompilatorio, varios sinxelos e EPs, e un \u00e1lbum ao vivo que foi lanzado despois de que a banda se separase en 1998. No ano 2011 a banda comezou unha xira de reuni\u00f3n que coincidiu coa reedici\u00f3n dos seus \u00e1lbums a trav\u00e9s do selo Merge Records.\nHistoria.\nPrimeiros anos.\nO cantante e guitarrista Eric Bachmann, o guitarrista Eric Johnson, o baixista Matt Gentling, e o bater\u00eda Mark Price, todos orixinarios de Asheville, Carolina do Norte, formaron Archers of Loaf a principios dos 90. Eric Bachmann especializouse en saxof\u00f3n na Appalachian State University antes de deixalo porque \"non quer\u00eda ser director da banda dun instituto\".\nO seu primeiro lanzamento en 1992 foi un sinxelo de 45\", \"Wrong\" coa cara b \"South Carolina\", regalado co primeiro n\u00famero da revista \"Stay Free!\"\nA banda fichou por Alias Records e publicou o seu segundo sinxelo, \"Web in Front\", en febreiro de 1993, recibindo unha moderada atenci\u00f3n por parte das radios universitarias. A canci\u00f3n apareceu nun cap\u00edtulo da quinta tempada de \"Beavis and Butt-Head\", e foi inclu\u00edda na banda sonora da pel\u00edcula \"Mallrats\" en 1995.\nArchers of Loaf lanzaron o seu \u00e1lbum de estrea, \"Icky Mettle\", en setembro de 1993. Foi ben recibido pola cr\u00edtica, d\u00e1ndolle o cr\u00edtico Robert Christgau a s\u00faa segunda cualificaci\u00f3n m\u00e1is alta, e chegando ao n\u00famero 18 na lista dos mellores 150 \u00e1lbum de \"CMJ New Music Monthly\", onde estivo durante 21 semanas. No libro de 2008 \"The Pitchfork 500\" menci\u00f3nase a \"Web in Front\" como unha das mellores 500 canci\u00f3ns de d\u00e9cadas recentes.\nEn 1994 a banda publicou o EP \"Vs the Greatest of All Time\". Por\u00e9n, a canci\u00f3n \"The Greatest of All Time\" non aparece neste lanzamento sen\u00f3n no seu segundo \u00e1lbum, \"Vee Vee\", publicado en 1995. \"Vee Vee\" segu\u00eda un esquema semellante ao das s\u00faas gravaci\u00f3ns anteriores e contaba co tema \"Harnessed in Slums\", que se fixo popular na radio universitaria. O \u00e1lbum tam\u00e9n conseguiu certa repercusi\u00f3n f\u00f3ra da escena independente, e Maverick Records, unha divisi\u00f3n do Warner Music Group, ofreceulle \u00e1 banda un contrato que esta rexeitou. Bachmann posteriormente dixo que o grupo non considerou realmente a oferta. A banda a\u00ednda ti\u00f1a un contrato con Alias, e cambiar de selo significar\u00eda que ter\u00edan unha gran d\u00e9beda con Maverick. Segundo Bachmann, \"Xa asin\u00e1ramos un contrato [con Alias] e custa moitos cartos sa\u00edr desas cousas. Se fix\u00e9semos que Maverick comprase o noso contrato, ter\u00edamos unha d\u00e9beda con eles de varios milleiros de d\u00f3lares. \u00c9 realmente complexo deste xeito e non ti\u00f1a sentido facelo\". A banda ti\u00f1a outra raz\u00f3n para rexeitar a oferta de Maverick: non quer\u00edan verse asociados coas outras bandas de alto perfil do selo. \"As outras bandas [en Maverick] eran tan malas...\" dixo Price na \u00e9poca. \"Hai outras bandas en grandes selos que se asocian con moita merda, pero son tan grandes que hai polo menos algunhas bandas que che gustan. Para n\u00f3s en Maverick, ser\u00edamos n\u00f3s e Candlebox e Alanis Morissette...\"\nEn 1995 a banda foi abreconcertos na xira de Weezer, conseguindo o seu momento de maior visibilidade. O son \u00e1s veces descarado da banda non funcionou demasiado ben co p\u00fablico de Weezer, e Gentling dixo m\u00e1is tarde sobre a xira, \"Non era tanto como que non nos gustasen os mozos de Weezer, pero as bandas de apertura son tratadas como unha merda pola xente que traballa (nos locais). E no que a nosa m\u00fasica se refire, non sei moi ben se somos tan compatibles, polo menos en directo\". En 1996 o grupo publicou \"The Speed of Cattle,\" unha colecci\u00f3n de caras b, sinxelos e canci\u00f3ns de sesi\u00f3ns con John Peel.\n\u00daltimos anos e separaci\u00f3n.\nO seu terceiro \u00e1lbum de estudio, o traballo de 1996 \"All the Nations Airports\", considerouse m\u00e1is accesible que os anteriores lanzamentos, e foi o primeiro en ser distribu\u00eddo por un gran selo, Elektra Records (a\u00ednda que a banda a\u00ednda ti\u00f1a contrato con Alias Records). O \u00e1lbum gravouse en Seattle e tardou tres semanas en completarse, sendo o tempo m\u00e1is longo que a banda necesitou para para facer un \u00e1lbum ata ese momento."}
{"id": "362823", "revid": "23204", "url": "https://gl.wikipedia.org/wiki?curid=362823", "title": "Magdalena, Colombia", "text": "Magdalena \u00e9 un dos 32 departamentos de Colombia. Foi un dos orixinais nove estados que conformaron os Estados Unidos de Colombia. Est\u00e1 \u00f3 norte do pa\u00eds, na rexi\u00f3n Caribe colombiana. A capital do departamento \u00e9 Santa Marta. O departamento toma o nome do r\u00edo Magdalena. Polo norte limita co mar Caribe, polo sur co departamento de Bol\u00edvar, polo leste cos departamentos de Cesar e La Guajira, e polo oeste cos departamentos de Atl\u00e1ntico e Bol\u00edvar. O seu territorio abrangue unha superficie de 23\u00a0188\u00a0km\u00b2."}
{"id": "362824", "revid": "23204", "url": "https://gl.wikipedia.org/wiki?curid=362824", "title": "Departamento de Magdalena", "text": ""}
{"id": "362830", "revid": "1576", "url": "https://gl.wikipedia.org/wiki?curid=362830", "title": "File Allocation Table", "text": ""}
{"id": "362831", "revid": "1576", "url": "https://gl.wikipedia.org/wiki?curid=362831", "title": "FAT 32", "text": ""}
{"id": "362832", "revid": "10599", "url": "https://gl.wikipedia.org/wiki?curid=362832", "title": "J\u00e1vea", "text": ""}
{"id": "362833", "revid": "89787", "url": "https://gl.wikipedia.org/wiki?curid=362833", "title": "Boehringer Ingelheim", "text": "C.H. Boehringer Sohn AG &amp; Ko. KG \u00e9 a empresa pai de Boehringer Ingelheim GmbH, a cal foi fundada en 1885 por Albert Boehringer en Ingelheim am Rhein, Alema\u00f1a. O grupo Boehringer Ingelheim \u00e9 un das 20 principais empresas farmac\u00e9uticas do mundo. A s\u00faa sede\u00a0en Ingelheim manexa globalmente con 146 afiliados e m\u00e1is que 47\u00a0700 empregados. As principais divisi\u00f3ns da empresa son: enfermidades respiratorias, metabolismo, immunolox\u00eda, oncolox\u00eda e enfermidades do sistema nervioso central. Boehringer Ingelheim \u00e9 un membro pleno da Federaci\u00f3n Europea de Asociaci\u00f3ns e Industrias Farmac\u00e9uticas EFPIA. O logo corporativo de Boehringer Ingelheim representa un esquema estilizado da secci\u00f3n central do palacio imperial de Carlomagno."}
{"id": "362834", "revid": "23204", "url": "https://gl.wikipedia.org/wiki?curid=362834", "title": "Boehringer Ingelheim GmbH", "text": ""}
{"id": "362836", "revid": "23204", "url": "https://gl.wikipedia.org/wiki?curid=362836", "title": "C.H. Boehringer Sohn AG &amp; Ko. KG", "text": ""}
{"id": "362838", "revid": "1576", "url": "https://gl.wikipedia.org/wiki?curid=362838", "title": "Pedro I do Brasil e IV de Portugal", "text": ""}
{"id": "362839", "revid": "1576", "url": "https://gl.wikipedia.org/wiki?curid=362839", "title": "Pedro I de Braganza", "text": ""}
{"id": "362840", "revid": "1576", "url": "https://gl.wikipedia.org/wiki?curid=362840", "title": "Pedro I, emperador do Brasil", "text": ""}
{"id": "362841", "revid": "1576", "url": "https://gl.wikipedia.org/wiki?curid=362841", "title": "Pedro de Alc\u00e2ntara Francisco Ant\u00f3nio Jo\u00e3o Carlos Xavier de Paula Miguel Rafael Joaquim Jos\u00e9 Gonzaga Pascoal Cipriano Serafim", "text": ""}
{"id": "362847", "revid": "1888", "url": "https://gl.wikipedia.org/wiki?curid=362847", "title": "Mario Pereira Fern\u00e1ndez", "text": ""}
{"id": "362850", "revid": "624", "url": "https://gl.wikipedia.org/wiki?curid=362850", "title": "Saeward de Essex", "text": "S\u00e6ward foi o rei cotitular do reino de Essex desde c. 616 ata c. 623 xunto co seu irm\u00e1n Seaxred ap\u00f3s a morte do seu pai S\u00e6berht.\nTraxectoria.\nO seu pai convert\u00e9rase ao cristianismo en 604. Despois da s\u00faa morte os reis reprimiron a relixi\u00f3n cristi\u00e1 en prol da relixi\u00f3n inglesa ind\u00edxena, permitindo a adoraci\u00f3n dos deuses nacionais do seu pobo. Desterraron a Melito, bispo de Londres, do reino despois de que refusou darlles o pan sacramental.\nEn c. 623 Sexred, S\u00e6ward e o seu irm\u00e1n morreron nunha batalla contra as forzas de Wessex. Non se sabe seguro se o seu fillo Sigeberht que o sucedeu se corresponde co seu sucesor Sigeberht o Pequeno ou o posterior Sigeberht o Bo."}
{"id": "362852", "revid": "624", "url": "https://gl.wikipedia.org/wiki?curid=362852", "title": "Saeweard de Essex", "text": ""}
{"id": "362856", "revid": "23204", "url": "https://gl.wikipedia.org/wiki?curid=362856", "title": "Meta, Colombia", "text": "Meta \u00e9 un dos 32 departamentos de Colombia. At\u00f3pase na rexi\u00f3n central do pa\u00eds, e a s\u00faa capital \u00e9 a cidade de Villavicencio, o principal centro urbano da Orinoqu\u00eda colombiana e a tan s\u00f3 89,9 quil\u00f3metros \u00f3 sur de Bogot\u00e1, a capital do pa\u00eds. O departamento do Meta \u00e9 un dos m\u00e1is extensos de Colombia, cunha \u00e1rea de 85\u00a0770\u00a0km\u00b2, que equivalen \u00f3 7,5% do territorio nacional, e pos\u00fae unha grande riqueza h\u00eddrica por mor dos numerosos afluentes do r\u00edo Orinoco que cruzan o departamento e que nacen na Cordilleira Oriental."}
{"id": "362868", "revid": "1888", "url": "https://gl.wikipedia.org/wiki?curid=362868", "title": "Xos\u00e9 de Cea", "text": ""}
{"id": "362870", "revid": "1888", "url": "https://gl.wikipedia.org/wiki?curid=362870", "title": "Suso Bahamonde", "text": "Suso Bahamonde, nado na Coru\u00f1a en 1978, \u00e9 un escritor galego.\nTraxectoria.\nInstalado na Costa da Morte, foi membro do Batall\u00f3n Literario da Costa da Morte. Tam\u00e9n fundou o grupo po\u00e9tico musical The Inversos onde mesturaban poes\u00eda e rock, e onde el se encargaba da voz e as letras.\nPublicou en 2001 o poemario \"\u00d3xido nas flores da tarde\" en Letras de Cal. Colaborou en \"Dorna\". En 2012 obtivo o acc\u00e9sit do Certame de Microrrelatos da Lonxa Literaria de Moa\u00f1a polo relato \"1985, ver\u00e1n\". En 2014 publicou o poemario \"Expansi\u00f3n\" que fora finalista no I Certame de Poes\u00eda Ardeiro. No 2019 publicou o poemario \"Ca\u00edda\". En 2021 fixo a s\u00faa primeira incursi\u00f3n na narrativa co libro de relatos, \"Instruci\u00f3ns para matar un oso\"."}
{"id": "362871", "revid": "23204", "url": "https://gl.wikipedia.org/wiki?curid=362871", "title": "Departamento de Nari\u00f1o", "text": "Nari\u00f1o \u00e9 un dos 32 departamentos de Colombia. At\u00f3pase no suroeste do pa\u00eds, na rexi\u00f3n natural do Pac\u00edfico, facendo fronteira con Ecuador e a car\u00f3n do oc\u00e9ano Pac\u00edfico. A s\u00faa capital \u00e9 Pasto. O departamento recibe o seu nome do pr\u00f3cer da independencia e presidente Antonio Nari\u00f1o.\nNari\u00f1o presenta unha xeograf\u00eda diversa e clima variado segundo as altitudes: caloroso na chaira do Pac\u00edfico e fr\u00edo na parte monta\u00f1osa, onde vive a maior parte da poboaci\u00f3n, situaci\u00f3n que se repite en sentido norte-sur. O departamento \u00e9 esencialmente agr\u00edcola e gandeiro."}
{"id": "362878", "revid": "23204", "url": "https://gl.wikipedia.org/wiki?curid=362878", "title": "Putumayo, Colombia", "text": ""}
{"id": "362880", "revid": "23204", "url": "https://gl.wikipedia.org/wiki?curid=362880", "title": "Putumayo", "text": "Putumayo (en ) \u00e9 un dos 32 departamentos de Colombia. At\u00f3pase \u00f3 suroeste do pa\u00eds, \u00f3 norte das fronteiras con Ecuador e o Per\u00fa. Polo norte at\u00f3panse os departamentos de Cauca e Caquet\u00e1, polo oeste o departamento de Nari\u00f1o e polo leste o departamento do Amazonas. O territorio do departamento \u00e9 parte ademais da rexi\u00f3n amaz\u00f3nica colombiana. Ten unha superficie de 24\u00a0885\u00a0km\u00b2. A capital \u00e9 a cidade de Mocoa."}
{"id": "362882", "revid": "23204", "url": "https://gl.wikipedia.org/wiki?curid=362882", "title": "Departamento de Putumayo", "text": ""}
{"id": "362886", "revid": "12452", "url": "https://gl.wikipedia.org/wiki?curid=362886", "title": "Nari\u00f1o, Colombia", "text": ""}
{"id": "362889", "revid": "23204", "url": "https://gl.wikipedia.org/wiki?curid=362889", "title": "Quind\u00edo", "text": "Quind\u00edo \u00e9 un dos 32 departamentos de Colombia. A s\u00faa capital \u00e9 Armenia. At\u00f3pase na rexi\u00f3n natural andina, forma parte do eixo cafeteiro e da rexi\u00f3n paisa, o cal se fai evidente \u00f3 visitar un dos parques m\u00e1is atractivos de Colombia, o Parque do Caf\u00e9.\nLimita polo norte con Risaralda, polo sur e polo leste con Tolima, polo oeste con Valle del Cauca."}
{"id": "362890", "revid": "23204", "url": "https://gl.wikipedia.org/wiki?curid=362890", "title": "Departamento do Quind\u00edo", "text": ""}
{"id": "362892", "revid": "23204", "url": "https://gl.wikipedia.org/wiki?curid=362892", "title": "Risaralda", "text": "Risaralda \u00e9 un dos 32 departamentos de Colombia. Conta cunha poboaci\u00f3n de 957\u00a0250 habitantes. A capital \u00e9 Pereira, onde vive o 49% da s\u00faa poboaci\u00f3n total e os principais concellos son Dosquebradas, Santa Rosa de Cabal e La Virginia."}
{"id": "362893", "revid": "23204", "url": "https://gl.wikipedia.org/wiki?curid=362893", "title": "Departamento de Risaralda", "text": ""}
{"id": "362894", "revid": "89787", "url": "https://gl.wikipedia.org/wiki?curid=362894", "title": "CMBFAST", "text": "Na Cosmolox\u00eda f\u00edsica, CMBFAST \u00e9 un c\u00f3digo de programaci\u00f3n, escrito por Uros Seljak e Matias Zaldarriaga, para calcular as anisotrop\u00edas do fondo c\u00f3smico de microondas. Foi o primeiro c\u00f3digo en conseguilo de xeito eficiente, reducindo o tempo de computaci\u00f3n de varios d\u00edas a meros minutos. Para isto, implemetou unha nova t\u00e9cnica semi-anal\u00edtica que deron en chamar li\u00f1a-de-visi\u00f3n (\"line-of-sight\")."}
{"id": "362897", "revid": "92658", "url": "https://gl.wikipedia.org/wiki?curid=362897", "title": "Guerras anglo-holandesas", "text": "As guerras anglo-holandesas, ou guerras anglo-neerlandesas,\u00a0foron unha serie de conflitos militares armados dos s\u00e9culos XVII e XVIII, entre o Reino de Inglaterra (Reino de Gran Breta\u00f1a durante a Cuarta guerra anglo-holandesa) e as Provincias Unidas dos Pa\u00edses Baixos, co obxectivo de controlar as rutas comerciais mar\u00edtimas. Son co\u00f1ecidas como as guerras neerlandesas (\"Dutch wars\") en Inglaterra e como as guerras inglesas de mar (\"Engelse Zeeoorlogen\") nos Pa\u00edses Baixos.\nDurante o s\u00e9culo XVII, Inglaterra e as Provincias Unidas enfront\u00e1ronse nas seguintes guerras coloniais:\nAvanzado o s\u00e9culo XVIII produciuse outro conflito entre o Reino de Gran Breta\u00f1a e as Provincias Unidas:\nE no s\u00e9culo XIX:"}
{"id": "362917", "revid": "1131", "url": "https://gl.wikipedia.org/wiki?curid=362917", "title": "Castro dos Castros", "text": "Castro dos Castros ou os castros de Mandi\u00e1, \u00e9 un castro de chaira fortificado situado en Catabois (Serantes, Ferrol).\nO castro ten forma \u00f3valado, nos eixos norte a sur 85 metros e no leste oeste 105 metros. Ten un antecastro ao oeste cunha anchura m\u00e1xima 33 metros e un desnivel sobre a parte baixa duns 10 metros. Hai dous accesos un ao noroeste e outro ao sur."}
{"id": "362922", "revid": "1410", "url": "https://gl.wikipedia.org/wiki?curid=362922", "title": "Terremoto de Shaanxi de 1556", "text": "O terremoto de Shaanxi ou o terremoto do Condado de Hua \u00e9 o terremoto m\u00e1is mort\u00edfero do que se ten constancia, no cal morreron aproximadamente 830.000 persoas. Ocorreu na ma\u00f1\u00e1 do 23 de xaneiro de 1556 en Shaanxi, China. M\u00e1is de noventa e sete condados nas provincias de Shaanxi, Shanxi,\u00a0Henan, Gansu, Hebei, Shandong, Hubei, Hunan, Jiangsu e Anhui foron afectados. Unha \u00e1rea de 836 km de ancho foi destru\u00edda e nalg\u00fans condados morreu o 60% da poboaci\u00f3n. At\u00e9 ese momento, a poboaci\u00f3n viv\u00eda maiormente en covas artificiais en cant\u00eds de loess, que se derrubaron durante o desastre.\nO terremoto.\nO terremoto ocorreu no reinado do Emperador Jiajing, da dinast\u00eda Ming.\nAlgunhas estimaci\u00f3ns actuais, baseadas en datos xeol\u00f3xicos, dan unha magnitude aproximada de 8 graos na escala de Richter ao terremoto. A\u00ednda que foi o terremoto m\u00e1is mort\u00edfero e o quinto desastre natural con m\u00e1is mortes da historia, houbo terremotos con magnitudes maiores. As r\u00e9plicas continuaron pouco despois entre un mes at\u00e9 medio ano. O epicentro foi no condado de Hua preto do Monte Hua en Shaanxi (latitude 34,5, lonxitude 109,7).\nNos anais da\u00a0China foi descrito como:\nO terremoto danou severamente moitas das estelas\u00a0do Bosque de Pedra. Das 114 Pedras Cl\u00e1sicas Kaicheng, romperon 40 no terremoto.\nO erudito Qin Keda sobreviviu ao terremoto e rexistrou detalles deste. As s\u00faas conclusi\u00f3ns deste terremoto inclu\u00edron que \u00ab\"no comezo do terremoto, a xente que est\u00e1 dentro non pode sa\u00edr inmediatamente. S\u00f3 poden agacharse e esperar unha oportunidade. Mesmo se o ni\u00f1o se colapsaba, alg\u00fans ovos pod\u00edan manterse a\u00ednda intactos\"\u00bb. Isto pode indicar que moitas persoas morreron tentando fuxir mentres alg\u00fans que quedaron quietos puideron sobrevivir.\nA sacudida reduciu a altura do Pagode do Pequeno Ganso Silvestre en Xi'an de 45 m\u00a0a 43,4\u00a0m.\nAs covas de loess.\nMill\u00f3ns de persoas viv\u00edan nesa \u00e9poca en covas artificiais de loess en altos cant\u00eds na \u00e1rea da Meseta de Loess. O loess \u00e9 o nome do chan sedimentado que as tormentas de vento depositaron na meseta a trav\u00e9s dos anos. A branda masilla de loes estivo a formarse por mill\u00f3ns de anos debido a que o vento transportaba sedimentos \u00e1 \u00e1rea desde o Deserto de Gobi. O loess \u00e9 un chan altamente propenso \u00e1 erosi\u00f3n as\u00ed que \u00e9 susceptible ao vento e \u00e1 auga. A Meseta de Loess e o seu poeirento chan cubriron case todas as provincias de Shaanxi, Shanxi e Gansu entre outras. A maior\u00eda da poboaci\u00f3n viv\u00eda en residencias chamadas \"yaodongs\", neses cant\u00eds. Esta foi a causa da gran cantidade de persoas mortas, xa que o terremoto causou escorregadas de terra que destru\u00edron as covas.\nCusto.\nO custo dos danos provocados polo terremoto \u00e9 case imposible de determinar en termos modernos. A cantidade total de mortes, con todo, estimouse tradicionalmente en 830.000. O dano causado nas propiedades debeu ser tan grande que \u00e9 imposible de calcular, xa que unha rexi\u00f3n enteira do interior da China foi destru\u00edda e aproximadamente o 60% da poboaci\u00f3n da rexi\u00f3n foi aniquilada. O custo dos danos puido ser o equivalente aos que se causar\u00edan por unha destruci\u00f3n absoluta debida \u00e1 detonaci\u00f3n dunha bomba nuclear (sen considerar os efectos posteriores).\nComparaci\u00f3ns.\nO terremoto de Shaanxi, con todo, non foi o peor desastre da historia da China. De feito, decenas de mill\u00f3ns de chineses morreron durante os\u00a0Tres Anos de Desastres Naturais de 1959 a 1961."}
{"id": "362940", "revid": "89787", "url": "https://gl.wikipedia.org/wiki?curid=362940", "title": "Marta cibelina", "text": "A marta cibelina (Martes zibellina) \u00e9 unha especie de pequeno mam\u00edfero carn\u00edvoro must\u00e9lido que vive en ambientes boscosos de taiga, principalmente en Rusia desde os montes Urais ao longo de Siberia, leste de Casaquist\u00e1n, norte de Mongolia, China, as d\u00faas Coreas e a illa xaponesa de Hokkaido. A s\u00faa distribuci\u00f3n orixinal tam\u00e9n comprend\u00eda a Rusia europea ata Polonia e Escandinavia. Foi moi cazada historicamente polo elevado valor da s\u00faa pelaxe negra ou marr\u00f3n, que segue sendo un artigo de luxo hoxe en d\u00eda, e a negra \u00e9 m\u00e1is apreciada. Tam\u00e9n se producen as s\u00faas peles en granxas de cr\u00eda peleteira.\nEtimolox\u00eda.\nSegundo unha hip\u00f3tese, o nome desta especie ten orixe eslava e entrou en diversas linguas europeas debido ao comercio de peles medieval. O seu nome pode proceder da palabra rusa \"\u0441\u043e\u0431\u043e\u043b\u044c\" (\"sobol\") ou da polaca \"sob\u00f3l\" que se converteron ao pasar ao alem\u00e1n en \"Zobel\", en holand\u00e9s en \"Sabel\", en ingl\u00e9s \"sable\"; en italiano deu \"zibellino\" e orixin\u00e1ronse palabras derivadas desta noutros idiomas, como en franc\u00e9s (\"zibeline\"), galego, portugu\u00e9s, castel\u00e1n etc. Sable tam\u00e9n se usa en her\u00e1ldica para referirse \u00e1 cor negra, que \u00e9 a dunha das pelaxes da marta cibelina.\nDescrici\u00f3n.\nOs machos te\u00f1en unha lonxitude de 38 a 56\u00a0cm, cunha cola de 9 a 12\u00a0cm, e un peso de 880 a 1800 g. As femias te\u00f1en unha lonxitude de 35 a 51\u00a0cm, cunha lonxitude da cola de 7,2 a 11,5\u00a0cm. A pelaxe de inverno \u00e9 m\u00e1is longa e luxosa que a de ver\u00e1n. \nAs diferentes subespecies mostran variaci\u00f3ns xeogr\u00e1ficas na cor da pelaxe, que vai desde o marr\u00f3n claro a marr\u00f3n moi escuro ou negro, m\u00e1is claro ventralmente e m\u00e1is escuro nas costas e patas. Os exemplares xaponeses (chamados al\u00ed \u30af\u30ed\u30c6\u30f3 ou \"kuroten\") son negros nas patas e p\u00e9s. \nOs individuos tam\u00e9n mostran unha mancha clara de pel na garganta que pode ser gris, branca ou amarela clara. A pelaxe \u00e9 m\u00e1is suave e sedosa que a das martas americanas (\"Martes americana\"). As martas cibelinas son moi parecidas \u00e1s martas da especie que vive en Galicia oriental, \"Martes martes\", tanto en tama\u00f1o coma en aparencia, pero te\u00f1en cabezas m\u00e1is alongadas, orellas m\u00e1is longas e colas proporcionalmente m\u00e1is curtas. Os seus cranios son similares aos de \"Martes martes\", pero m\u00e1is grandes e robustos e con arcos cigom\u00e1ticos m\u00e1is arqueados.\nComportamento.\nHabita en bosques mestos dominados por piceas, pi\u00f1eiros, l\u00e1rices, cedros e bidueiros en terras baixas ou monta\u00f1osas. Defenden os seus territorios que poden ser de 4 a 30\u00a0km2, dependendo do terreo local e da dispo\u00f1ibilidade de alimento. Por\u00e9n, cando escasean os recursos poden moverse a distancias considerables na procura de alimento, xeralmente de 6 a 12\u00a0km ao d\u00eda.\nViven en toqueiras preto das beiras dos r\u00edos e nas partes profundas do bosque. Para que estas toqueiras sexan m\u00e1is seguras esc\u00e1vanas xeralmente entre ra\u00edces de \u00e1rbores. Son principalmente crepusculares, e cazan durante as horas de luscofusco, mais durante a estaci\u00f3n reprodutora son m\u00e1is activas de d\u00eda. As s\u00faas toqueiras est\u00e1n ben agochadas e forradas de herba e pelos desprendidos, pero poden ser temporais, especialmente durante o inverno, cando o animal viaxa m\u00e1is buscando presas. Gabean ben polas \u00e1rbores e rochas.\nSon animais omn\u00edvoros e a s\u00faa dieta var\u00eda estacionalmente. No ver\u00e1n, comen gran cantidade de lebres de monta\u00f1a (\"Lepus timidus\") e outros pequenos mam\u00edferos. En inverno, cando est\u00e1n confinadas nos seus retiros pola conxelaci\u00f3n e a neve, alim\u00e9ntanse de bagas silvestres, roedores, lebres e mesmo pequenos cervos almiscreiros. Tam\u00e9n cazan armi\u00f1os, pequenas denosi\u00f1as e aves. \u00c1s veces, seguen os rastros dos lobos e osos e alim\u00e9ntanse dos restos das s\u00faas presas. Comen moluscos como lesmas, que esfregan contra o chan para quitarlles as babas. Tam\u00e9n comen ocasionalmente peixes, que capturan coas garras das patas dianteiras.\nCazan principalmente utilizando o sentido do o\u00eddo, que \u00e9 moi agudo, e do olfacto. Marcan os seus territorios con cheiros producidos por gl\u00e1ndulas olorosas do seu abdome. Os predadores das martas cibelinas son diversos carn\u00edvoros como os lobos, raposos, glut\u00f3ns, tigres, linces, aguias e grandes bufos.\nReproduci\u00f3n.\nO apareamento adoita ocorrer entre xu\u00f1o e mediados de agosto, a\u00ednda que a data var\u00eda xeograficamente. Cando cortexan, as martas cibelinas corren, choutan e fan ru\u00eddos xordos como os dos gatos. Os machos escavan longas galer\u00edas pouco fondas na neve, frecuentemente acompa\u00f1adas de micci\u00f3ns. Os machos loitan violentamente entre eles polas femias. As femias entran no estro en primavera. O apareamento pode durar oito horas. Despois da inseminaci\u00f3n, o blastocisto non se implanta na parede uterina da femia. En vez diso, a implantaci\u00f3n ocorre oito meses despois; a\u00ednda que a xestaci\u00f3n dura de 245 a 298 d\u00edas, o desenvolvemento embrionario require s\u00f3 de 25 a 30 d\u00edas. As martas cibelinas paren en ocos das \u00e1rbores, onde constr\u00faen ni\u00f1os compostos de musgo, follas e herba seca. As cr\u00edas poden ser dunha a sete, a\u00ednda que o normal son d\u00faas ou tres. Os machos axudan as femias defendendo os seus territorios e proporcion\u00e1ndolles comida.\nAs martas cibelinas nacen cos ollos pechados e a pel cuberta por unha capa moi fina de pelo. As cr\u00edas neonatas pesan entre 25 e 35 g e a s\u00faa media de lonxitude \u00e9 de 10 a 12\u00a0cm. Abren os ollos aos 30 a 36 d\u00edas e saen f\u00f3ra do ni\u00f1o pouco despois. \u00c1s sete semanas, as cr\u00edas son destetadas e reciben comida regurxitada. Chegan \u00e1 madurez sexual aos dous anos. Informouse que viven ata 20 anos en granxas peleteiras, e ata 18 na natureza.\nAs martas cibelinas poden hibridarse coas \"Martes martes\". Isto foi observado na natureza onde o territorio das d\u00faas especies se solapa nos montes Urais, e \u00e1s veces \u00e9 fomentado \u00e1 mantenta en granxas peleteiras. O h\u00edbrido resultante, denomindo \"kidus\", \u00e9 lixeiramente menor que a marta cibelina pura, ten pel menos fina, pero con marcas similares e unha longa cola peluda. Estes h\u00edbridos son normalmente est\u00e9riles, a\u00ednda que se informou dun caso dunha femia h\u00edbrida que se apareou con \u00e9xito cun macho de \"Martes martes\".\nDistribuci\u00f3n.\nEn Rusia, a distribuci\u00f3n das martas cibelinas \u00e9 en gran medida o resultado de reintroduci\u00f3ns en masa de 19.000 animais feita de 1940 a 1965. A s\u00faa \u00e1rea de distribuci\u00f3n est\u00e9ndese cara ao norte ata o l\u00edmite das \u00e1rbores, e cara ao sur ata a latitude dos 55\u00b0\u201360\u00b0 en Siberia oriental, e dos 42\u00b0 nas \u00e1reas monta\u00f1osas do leste de Asia. A s\u00faa distribuci\u00f3n occidental comprende os Urais, onde \u00e9 simp\u00e1trica con \"Martes martes\". Tam\u00e9n se encontran na illa de Sakhalin.\nEn Mongolia, as martas aparecen nas monta\u00f1as Altai e nos bosques que rodean o lago Hovsgol, o cal \u00e9 contiguo coa rexi\u00f3n boscosa boreal Trans-Baikal, de onde proceden as peles de marta cibelina m\u00e1is valiosas. Na China hai martas cibelinas nunha \u00e1rea limitada da rexi\u00f3n aut\u00f3noma Xinjiang Uygur. No noroeste da China, est\u00e1n agora limitadas \u00e1s monta\u00f1as Daxinganling. No leste de Heilongjiang, sosp\u00e9itase que segue habendo martas cibelinas nas monta\u00f1as Xiaoxinganling. Tam\u00e9n viven na illa xaponesa de Hokkaido e na pen\u00ednsula de Corea.\nDebido ao aspecto variable da marta cibelina en diferentes localidades xeogr\u00e1ficas, houbo certo debate sobre o n\u00famero de subespecies que se pod\u00edan identificar. Na obra \"Mammal Species of the World\" reco\u00f1\u00e9cense 17 subespecies, pero outros traballos especializados recentes identificaron entre 7 e 30 subespecies.\nHistoria do comercio da s\u00faa pel.\nA pel de marta cibelina foi moi valorada no comercio de peles desde a Idade Media, e \u00e9 xeralmente considerada a pel m\u00e1is bonita e rica e de mellor cor de todas as martas. A pel da marta cibelina \u00e9 \u00fanica porque conserva a s\u00faa suavidade en calquera direcci\u00f3n en que se acari\u00f1e. A pel doutros animais \u00e9 m\u00e1is \u00e1spera se a acari\u00f1amos a contrapelo. As martas cibelinas rusas son normalmente despelexadas desde a boca sen facerlles incisi\u00f3ns no corpo. As patas cons\u00e9rvanse para ter a maior cantidade de pel que sexa posible.\nOs cregos de Bizancio xa usaban pel de marta cibelina nos seus rituais.\nEn Inglaterra, a marta cibelina era moi estimada. Henrique I de Inglaterra foi agasallado polo bispo de Lincoln cunha coroa de marta cibelina negra, que custou unha suma considerable naquel tempo. A pel de marta cibelina era a favorita de Henrique VIII de Inglaterra, que unha vez recibiu cinco lotes de peles de marta cibelina do emperador Carlos V. O rei Henrique despois decretou que esta pel s\u00f3 a pod\u00edan usar os nobres que estivesen por riba do rango de vizconde. Os conquistadores rusos de Siberia valoraban moito as peles de cibelina, e Ivan Grozny unha vez demandou un tributo anual de 30 000 peles de cibelina aos recentemente conquistados t\u00e1rtaros de Kaz\u00e1n, a\u00ednda que estes nunca lle enviaron m\u00e1is de mil, xa que Rusia naquel momento non pod\u00eda forzar o pago do tributo porque estaba enleada en gueras contra Suecia e Polonia. As peles m\u00e1is fermosas obt\u00ed\u00f1anse en Irkutsk, Kamchatka e Laponia.\nSegundo a \"Historia secreta dos mongois\", cando Xenxis Kan casou coa s\u00faa primeira muller, B\u00f6rte Ujin, a s\u00faa nai Hoelun recibiu un abrigo de marta cibelina dos pais da noiva, que se consideraba un nobre e \u00fatil regalo.\nSegundo o libro de Atkinson \"Travels in Asiatic Russia\", a rexi\u00f3n do r\u00edo Barguzin, no lago Baikal, era famoso polas s\u00faas martas cibelinas. A pel desta poboaci\u00f3n ten pelos dunha intensa cor negra con punta branca. Os cazadores ped\u00edan \u00e1s veces de 80 a 90 d\u00f3lares por unha soa pel. A pel de marta cibelina seguiu sendo a pel favorita en Rusia, ata o descubrimento da pel de londra mari\u00f1a na pen\u00ednsula de Kamchatka, cuxa pel era considerada a\u00ednda m\u00e1is valiosa. As peles de marta cibelina eran cobizadas pola nobreza do Imperio Ruso, polo que poucas peles sa\u00edan de Rusia naquel per\u00edodo. Por\u00e9n, pod\u00edan conseguirse algunhas a trav\u00e9s de comerciantes xudeus, que chegaban anualmente \u00e1 feira de Leipzig. \u00c1s veces, a caza da marta cibelina era un traballo que se lles daba aos convitos exiliados en Siberia.\nAs compa\u00f1\u00edas de peles da Rusia imperial produc\u00edan 25.000 peles anualmente, e case as 9 d\u00e9cimas partes eran exportadas a Francia e Alema\u00f1a. As roupas c\u00edvicas do Alcalde maior e Corporaci\u00f3n de Londres, que se utilizaban en ocasi\u00f3ns especiais estaban reberetadas de pel de marta cibelina. Igual que se fai cos vis\u00f3ns e as martas, as martas cibelinas capt\u00faranse normalmente con trampas de aceiro. A intensificaci\u00f3n da caza en Rusia nos s\u00e9culos XIX e XX causou un grave declive no n\u00famero de peles ata o punto en que se decretou unha prohibici\u00f3n da s\u00faa caza por un per\u00edodo de cinco anos en 1935, seguido por per\u00edodo de caza con licenza limitada no inverno. Estas restrici\u00f3ns xunto co desenvolvemento de granxas de cr\u00eda de martas cibelinas e reintroduci\u00f3ns fixeron que as cibelinas recolonizasen gran parte da s\u00faa \u00e1rea de distribuci\u00f3n anterior e alcanzasen poboaci\u00f3ns m\u00e1is numerosas.\nA Uni\u00f3n Sovi\u00e9tica permitiu que as comunidades denominadas de vellos crentes continuasen o seu modo tradicional de vida a condici\u00f3n de que entregasen todas as peles de marta cibelina que producisen. A disoluci\u00f3n da Uni\u00f3n Sovi\u00e9tica levou a un incremento da caza e do furtivismo na d\u00e9cada de 1990, en parte porque as peles rusas de animais silvestres eran consideradas as m\u00e1is luxosas e as que alcanzaban maiores prezos no mercado internacional. Actualmente, a IUCN non lle asignou \u00e1 especie un estado de conservaci\u00f3n especial, a\u00ednda que a subespecie xaponesa illada \"M. zibellina brachyurus\" est\u00e1 na categor\u00eda de \"datos deficientes\".\nDebido ao seu gran custo, a pel de marta cibelina normalmente int\u00e9grase en pequenas pezas en roupa de moda: para decorar colos, mangas, dobras e sombreiros (como, por exemplo, o sombreiro xudeu shtreimel). Os denominados pinceis de pelo de cibelina kolinsky usados para pintar acuarelas e \u00f3leos non est\u00e1n fabricados de pelo de marta cibelina, sen\u00f3n de denosi\u00f1a siberiana (\"Mustela sibirica\")."}
{"id": "362941", "revid": "27155", "url": "https://gl.wikipedia.org/wiki?curid=362941", "title": "Martes zibellina", "text": ""}
{"id": "362953", "revid": "23204", "url": "https://gl.wikipedia.org/wiki?curid=362953", "title": "Jos\u00e9 Sarmiento Valladares", "text": "Jos\u00e9 Sarmiento de Valladares y Arines, primeiro duque de Atrisco, bautizado o 4 de maio de 1643 en San Rom\u00e1n de Saxamonde, Redondela, e finado o 10 de setembro de 1708 en Madrid, foi vicerrei de Nova Espa\u00f1a.\nTraxectoria.\nFoi o segundo fillo de Gregorio Sarmiento de Valladares e a s\u00faa curm\u00e1 Juana Sarmiento; e sobri\u00f1o de Diego Sarmiento de Valladares, bispo e inquisidor xeneral. O seu irm\u00e1n m\u00e1is vello, Luis Sarmiento de Valladares, foi o primeiro marques de Valladares.\nCasou entre 1688 e 1689 cunha cuarta neta do gobernante azteca Moctezuma, Jer\u00f3nima Mar\u00eda de Moctezuma, III condesa de Moctezuma de Tultengo (\u2020 novembro de 1692), coa que tivo d\u00faas fillas, Fausta Dominga (\u2020 1697) e Melchora Juana (\u2020 1717), sucesivas condesas de Moctezuma, que non tiveron descendencia. Despois de enviuvar, casou en segundas nupcias, en xaneiro de 1694 en Madrid, con Mar\u00eda Andrea de Guzm\u00e1n e D\u00e1vila (\u2020 1709), filla dos Marqueses de Astorga, coa que tivo unha filla, Bernarda Dominica Sarmiento de Valladares e Guzm\u00e1n (\u2020 1752), que casou d\u00faas veces e non tivo descendencia.\nDesignado vicerrei en decembro de 1696, tomou posesi\u00f3n do cargo en febreiro de 1697. Ese mesmo ano concedeu permiso oficial aos xesu\u00edtas Juan Mar\u00eda de Salvatierra e Eusebio Francisco Kino, para emprender novas actividades misioneiras e de exploraci\u00f3n territorial da Baixa California. Autorizou o consumo de pulque polos ind\u00edxenas.\nFoi o derradeiro vicerrei que serviu \u00e1 Casa de Austria. En 1702 participou na Batalla de Rande. En decreto de 17 de novembro de 1704, recollido en Real Despacho de 17 de abril de 1708, Filipe V outorgoulle o t\u00edtulo de duque de Atrisco, con Grandeza de Espa\u00f1a de primeira clase."}
{"id": "362954", "revid": "5863", "url": "https://gl.wikipedia.org/wiki?curid=362954", "title": "Jos\u00e9 Sarmiento de Valladares", "text": ""}
{"id": "362957", "revid": "5863", "url": "https://gl.wikipedia.org/wiki?curid=362957", "title": "Jos\u00e9 Sarmiento y Valladares", "text": ""}
{"id": "362958", "revid": "5863", "url": "https://gl.wikipedia.org/wiki?curid=362958", "title": "Jos\u00e9 Sarmiento e Valladares", "text": ""}
{"id": "362959", "revid": "5863", "url": "https://gl.wikipedia.org/wiki?curid=362959", "title": "San Rom\u00e1n de Saxamonde", "text": ""}
{"id": "362964", "revid": "5863", "url": "https://gl.wikipedia.org/wiki?curid=362964", "title": "Diego Sarmiento de Valladares", "text": ""}
{"id": "362965", "revid": "5863", "url": "https://gl.wikipedia.org/wiki?curid=362965", "title": "Diego Sarmiento y Valladares", "text": ""}
{"id": "362966", "revid": "5863", "url": "https://gl.wikipedia.org/wiki?curid=362966", "title": "Diego Sarmiento e Valladares", "text": ""}
{"id": "362997", "revid": "98629", "url": "https://gl.wikipedia.org/wiki?curid=362997", "title": "Maurice Richard", "text": "Joseph Henri Maurice \"Rocket\" Richard PC CC OQ, nado o 4 de agosto de 1921 en Montreal (Quebec, Canad\u00e1) e finado na mesma cidade o 27 de maio de 2000 foi un xogador profesional de h\u00f3ckey sobre xeo que xogou durante 18 tempadas na National Hockey League (NHL), desenvolvendo toda a s\u00faa carreira nos Montreal Canadiens. Foi o primeiro xogador na historia da NHL en anotar 50 goles nunha tempada, conseguindo a marca na tempada 1944-45 na que s\u00f3 se disputaron 50 partidos, e foi tam\u00e9n o primeiro xogador en conseguir 500 goles na s\u00faa carreira. Richard retirouse en 1960 sendo o l\u00edder de todos os tempos en goles con 544. Ga\u00f1ou o Hart Trophy como xogador m\u00e1is valioso da NHL en 1947, xogou 13 All-Star Games e foi nomeado 14 veces no NHL All-Star Team dos \"play-offs\".\nRichard, Elmer Lach e Toe Blake formaron a chamada \"Punch line\", unha li\u00f1a de dianteiros altamente anotadora da d\u00e9cada de 1940. Richard foi membro de oito equipos campi\u00f3ns da Stanley Cup, inclu\u00eddo o que ga\u00f1ou o t\u00edtulo cinco tempadas consecutivas entre 1955 e 1960; foi o capit\u00e1n do equipo durante os seus \u00faltimos catro anos de carreira profesional. O Hockey Hall of Fame non aplicou o per\u00edodo de elixibilidade de cinco anos e introduciu a Richard no \"sal\u00f3n da fama\" en 1961. En 1975 foi introducido no Canada's Sports Hall of Fame. OS Canadiens retiraron o seu n\u00famero, o 9, en 1960, e en 1999 doaron o Maurice \"Rocket\" Richard Trophy \u00e1 NHL, que \u00e9 entregado cada ano ao m\u00e1ximo goleador da liga regular.\nO maior de oito ir\u00e1ns, Richard naceu nunha familia pobre durante a Gran Depresi\u00f3n. Inicialmente foi visto como un xogador fr\u00e1xil. Unha serie de lesi\u00f3ns imped\u00edronlle unirse ao ex\u00e9rcito canadense durante a segunda guerra mundial. Franco e intenso, era co\u00f1ecido polo seu estilo de xogo f\u00edsico e ocasionalmente violento. Richard estivo involucrado nun incidente violento a finais da tempada 1954-55 durante o cal golpeou a un xu\u00edz de li\u00f1a. O presidente da NHL Clarence Campbell suspendeuno durante o que restaba de tempada, as\u00ed como dos \"play-offs\", o que precipitou o co\u00f1ecido como \"Affaire Richard\" en Montreal. Os disturbios adquiriron un car\u00e1cter m\u00edtico nas d\u00e9cadas posteriores, e frecuentemente son vistos como precursores da chamada Revoluci\u00f3n Tranquila do Quebec. Richard foi unha icona cultural entre a poboaci\u00f3n franc\u00f3fona do Quebec; a s\u00faa lenda \u00e9 un motivo principal da historia curta de Roch Carrier \"Le chandail de hockey\", unha obra emblem\u00e1tiica da cultura canadense. Richard morreu no ano 2000 e converteuse no primeiro non-pol\u00edtico en ser honrado pola provincia do Quebec cun funeral de estado."}
{"id": "362998", "revid": "89787", "url": "https://gl.wikipedia.org/wiki?curid=362998", "title": "Pan de figos", "text": "O pan de figos \u00e9 unha preparaci\u00f3n t\u00edpica da gastronom\u00eda espa\u00f1ola, a\u00ednda que tam\u00e9n se pode encontrar en Portugal. A pesar de denominarse pan, non ten porque conter nin fari\u00f1a nin trigo. Elab\u00f3rase a partir de figos desecados formando estes unha pasta compacta e densa. Tam\u00e9n se lle poden engadir outros ingredientes, como froitos secos ou froita cristalizada. Tr\u00e1tase dunha receita orixinalmente rural, talvez de orixe \u00e1rabe, que se caracterizaba principalmente por cumprir d\u00faas funci\u00f3ns: por un lado permit\u00eda a conservaci\u00f3n duradeira dos excedentes de figos que se recoll\u00edan nunha anada e por outro lado constitu\u00eda un alimento enerx\u00e9tico moi \u00fatil \u00e1 hora de realizar as duras tarefas do campo. Na Espa\u00f1a actual prod\u00facese e cons\u00f3mese pan de figos principalmente por deleite desta especialidade e, m\u00e1is particularmente, durante as festas de Nadal e Aninovo.\nSon famosos os pans de figo da provincia de M\u00e1laga, Comunidade Valenciana, Andaluc\u00eda e os da rexi\u00f3n de Murcia, pero tam\u00e9n os de Fraga, na provincia de Huesca, Arag\u00f3n. Na provincia de M\u00e1laga \u00e9 particularmente c\u00e9lebre o pan de figos da localidade de Co\u00edn, onde se prepara a base de figos pasos, am\u00e9ndoas, canela, cravo e an\u00eds."}
{"id": "363009", "revid": "25871", "url": "https://gl.wikipedia.org/wiki?curid=363009", "title": "Abertijne Malcourt", "text": "Abertijne Malcourt (co\u00f1ecido tam\u00e9n coas variedades Albertinus, no nome, e Malcort, no apelido), con data de nacemento desco\u00f1ecida e finado antes de 1519, foi un cantante, copista musical e, probablemente, compositor do Renacemento, pertencente \u00e1 escola francoflamenga e principalmente activo cara ao final do s\u00e9culo XV, contempor\u00e1neo con Johannes Ockeghem. Consid\u00e9rase como un dos autores probables da famosa canci\u00f3n \"Malheur me bat\", utilizada posteriormente como base para composici\u00f3ns de misas por Jacob Obrecht, Josquin des Pr\u00e9s, Alexander Agricola e Andreas Sylvanus.\nTraxectoria.\nDa escasa documentaci\u00f3n que se atopou sobre a s\u00faa despr\u00e9ndese que exerceu como cantante en Bruxelas entre 1475 e 1476, na catedral de San Miguel e Santa G\u00fadula, e que tam\u00e9n estivo a\u00ed entre 1494 e 1498 como mestre de coro. Ademais diso, co\u00f1\u00e9cese que recibiu unha pensi\u00f3n da devandita catedral en 1513 e que a primeira vez que se fai menci\u00f3n do seu falecemento \u00e9 en 1519.\nAdemais de ser un cantante, foi copista de m\u00fasica; a el d\u00e9benselle copias de varios libros non s\u00f3 para San Miguel e Santa G\u00fadula, sen\u00f3n tam\u00e9n para a igrexa de San Nicol\u00e1s, tam\u00e9n en Bruxelas. Os derradeiros traballos para esta \u00faltima igrexa corresponden a 1486 a 1487.\nA \u00fanica atribuci\u00f3n a Malcourt como compositor aparece nun manuscrito de Ferrara. Tr\u00e1tase do rond\u00f3 \"Malheur me bat\"\".\" Con todo, este Malcourt poder\u00eda non ser el, sen\u00f3n m\u00e1is probablemente Hendrock Malecourt, que era cantante en Bergen op Zoom na mesma \u00e9poca e que traballou directamente con Obrecht e con Abertijne Malcourt."}
{"id": "363012", "revid": "89787", "url": "https://gl.wikipedia.org/wiki?curid=363012", "title": "Arnold de Lantins", "text": "Arnold de Lantins, tam\u00e9n co\u00f1ecido como Arnoldus de Lantinis, (fl. 1420 - antes do 2 de xullo de 1432), foi un compositor de finais da Idade Media e principios do Renacemento pertencente \u00e1 escola francoflamenga. \u00c9 un duns poucos compositores que amosa aspectos dos estilos medieval e renacentista. Foi contempor\u00e1neo de Guillaume Dufay durante a estad\u00eda deste en Italia.\nTraxectoria.\nIgual que ocorre con outros compositores desta \u00e9poca, co\u00f1\u00e9cese moi pouco sobre a s\u00faa vida, f\u00f3ra duns poucos anos desde a d\u00e9cada de 1420 ata arredor de 1430. Crese que provi\u00f1a de Flandres ou de zonas pr\u00f3ximas. A principios da d\u00e9cada de 1420 \u00e9 probable que estivese ao servizo da familia Malatesta, en Rimini ou Pesaro, cidades do Adri\u00e1tico italiano, xa que Dufay o menciona no texto dun rond\u00f3 que foi escrito entre 1420 e 1424. S\u00e1bese que Lantins estaba en Venecia en 1428 e en Roma en 1431; nesta \u00faltima cidade formou parte do coro da capela papal como cantante, xunto a Dufay. Permaneceu en Roma seis meses e despois nada se sabe do resto da s\u00faa vida. Roma estaba a entrar nun per\u00edodo de axitaci\u00f3n relacionada co movemento conciliador tras a morte en febreiro de 1431 do papa Marti\u00f1o V, e moitos m\u00fasicos abandonan a cidade nese momento ou pouco despois; \u00e9 probable que Lantins fose un deles.\nNon se pode asegurar se Arnold de Lantins era parente de Hugo de Lantins, un compositor activo no mesmo tempo ca el. Non \u00e9 improbable, xa que as obras de ambos adoitan figurar xuntas en colecci\u00f3ns e parece que puideron estar nas mesmas rexi\u00f3ns xeogr\u00e1ficas. No entanto, unha gran diferenza estil\u00edstica entre as obras dos dous compositores confirma que non pode ser a mesma persoa.\nObra.\nA m\u00fasica de Lantins t\u00edvose en alta estima e \u200b\u200baparece xunto \u00e1 de Guillaume Dufay, Gilles Binchois e Johannes Ciconia nas colecci\u00f3ns de manuscritos contempor\u00e1neos. Un motete en particular (\"Tota pulchra es\") at\u00f3pase en fontes amplamente difundidas e, dado que isto tivo lugar antes da chegada da imprenta, a ampla distribuci\u00f3n das copias consid\u00e9rase unha evidencia da fama e da popularidade dos compositores.\nArnold de Lantins escribiu diversas misas completas e tam\u00e9n varias partes dunha misa composta en Bolonia sum\u00e1ndose aos movementos escritos por Johannes Ciconia. Existen outros exemplos de autores que engaden movementos a misas parciais escritas por outros compositores, como por exemplo Zacara da Teramo. Os movementos de misas de Arnold de Lantins son bastante simples musicalmente, con tres voces; utiliza a t\u00e9cnica do motivo principal e evita a escritura imitativa.\nAlgunhas das s\u00faas obras sacras, como os seus motetes marianos, conte\u00f1en escritura mel\u00f3dica florida e certo uso da imitaci\u00f3n.\nTam\u00e9n escribiu m\u00fasica profana, entre a que se incl\u00faen baladas e rond\u00f3s, todos en franc\u00e9s, as\u00ed como algunhas outras pezas m\u00e1is curtas. Alg\u00fans deles ref\u00edrense a persoas ou acontecementos espec\u00edficos, pero ning\u00fan se puido identificar de xeito conclu\u00ednte."}
{"id": "363013", "revid": "23204", "url": "https://gl.wikipedia.org/wiki?curid=363013", "title": "Sucre, Colombia", "text": "Sucre \u00e9 un dos 32 departamentos de Colombia. At\u00f3pase no norte do pa\u00eds, na rexi\u00f3n Caribe de Colombia. Limita polo norte e polo leste con Bol\u00edvar, polo noroeste co mar Caribe, no golfo de Morrosquillo, polo sur e oeste con C\u00f3rdoba. A s\u00faa capital \u00e9 Sincelejo. O seu territorio abrangue unha superficie de 10\u00a0670\u00a0km\u00b2, que en termos de extensi\u00f3n \u00e9 comparable \u00e1 de Xamaica. Recibe o seu nome de Antonio Jos\u00e9 de Sucre, heroe da independencia nacional."}
{"id": "363014", "revid": "23204", "url": "https://gl.wikipedia.org/wiki?curid=363014", "title": "Departamento de Sucre", "text": ""}
{"id": "363016", "revid": "1131", "url": "https://gl.wikipedia.org/wiki?curid=363016", "title": "Voo 2120 de Nigeria Airways", "text": "O voo 2120 de Nigeria Airways foi un voo ch\u00e1rter de pasaxeiros dende Jeddah, Arabia Saudita ata Sokoto, Nixeria o d\u00eda 11 de xullo de 1991 que se estrelou pouco despois de engalar do aeroporto internacional Rei Abdulaziz. Morreron as 247 pasaxeiros e 14 tripulantes a bordo do aparello. O avi\u00f3n era un Douglas DC-8 operado por Nationair para Nigeria Airways. O voo 2120 foi o peor accidente dun DC-8 e \u00e9 un dos peores dunha aeroli\u00f1a canadense.\nAvi\u00f3n e tripulaci\u00f3n.\nO avi\u00f3n involucrado no accidente era un Douglas DC-8-61 fabricado en 1968 con rexistro C-GMXQ. Pertenc\u00eda \u00e1 compa\u00f1\u00eda canadense Nolisair e normalmente operaba para Nationair; no momento do accidente estaba sendo alugado a Nigeria Airways, que \u00e1 s\u00faa vez sub-alugouno a outra compa\u00f1\u00eda para transportar peregrunos nixerianos \u00e1 Meca.\nWilliam Allan, o piloto de 47 anos ao mando, era un antigo piloto da Forza A\u00e9rea do Canad\u00e1 e ti\u00f1a 10 700 horas de voo, das cales 1 000 foran no DC-8. O primeiro oficial Kent Davidge, de 36 anos, te\u00f1a 8 000 horas de voo, 550 delas no DC-8. O enxe\u00f1eiro de voo Victor Fehr, de 46 anos, ti\u00f1a 7 500 horas, das cales 1 000 foran neste modelo. O DC-8 era o principal avi\u00f3n usado pola aeroli\u00f1a.\nAccidente.\nO avi\u00f3n sa\u00edu do aeroporto Rei Abdulaziz cara o aeroporto Sadiq Abubakar III en Sokoto, pero informou de problemas pouco despois da engalaxe. A tripulaci\u00f3n non sab\u00eda que durante a sa\u00edda o avi\u00f3n se incendiara, e a\u00ednda que o propio lume non era obvio os seus efectos si o eran. A presurizarizaci\u00f3n fallou rapidamente, e a tripulaci\u00f3n viuse inundada de avisos sen sentido causado polos fallos de circu\u00edtos provocados polo lume. En resposta ao fallo de presurizaci\u00f3n, Allan decidiu permanecer a 2 000 p\u00e9s, pero o voo foi autorizado a 3 000 p\u00e9s como resultado de que o controlador o confundise cun voo de Saudia que tam\u00e9n estaba informando de problemas de presurizaci\u00f3n debido a que o capit\u00e1n identificouse por un erro como \"Nationair 2120\" en vez de como \"Nigerian 2120\", unha confusi\u00f3n que durou tres minutos a\u00ednda que finalmente non tivo efectos no resultado final. En medio disto, o primeiro oficial Davidge informou que estaba perdendo os sistemas hidr\u00e1ulicos. A tripulaci\u00f3n s\u00f3 se decatou do lume cando un asistente de voo apresuroue \u00e1 cabina de mando informando que hab\u00eda \"fume na parte de atr\u00e1s... realmente malo\". Pouco despois, Davidge informou de que perdera os aler\u00f3ns, forzando a Allan a tomar o control; cando Allan o fixo a gravadora de voces de cabina fallou. Nese momento o controlador de tr\u00e1fico a\u00e9reo decatouse que o voo 2120 non era o de Saudia e estaba en problemas, e dirixiunos cara a pista. Posteriormente Allan contactou m\u00faltiples veces co control de tr\u00e1fico a\u00e9reo, entre esas comunicaci\u00f3ns solicitou veh\u00edculos de emerxencia.\nCando o avi\u00f3n estaba a uns 18 quil\u00f3metros do aeroporto a unha altura de 671 metros, un punto onde o tren de aterraxe poder\u00eda ter sido baixado, o avi\u00f3n comezou a experimentar unha ruptura en voo e varios corpos ca\u00edron del, indicando que o lume nese momento consumira parcialmente o chan da cabina. A 2 875 metros da pista o avi\u00f3n volveuse incontrolable e esnafrouse matando a todos os seus ocupantes."}
{"id": "363019", "revid": "23204", "url": "https://gl.wikipedia.org/wiki?curid=363019", "title": "Tolima", "text": "Tolima \u00e9 un dos 32 departamentos de Colombia. O seu territorio inscr\u00edbese na rexi\u00f3n andina colombiana e a conca do r\u00edo Magdalena, que o atravesa de sur a norte. Limita polo norte e polo oeste co departamento de Caldas, polo leste co departamento de Cundinamarca, polo sur cos departamentos de Huila e Cauca, e polo oeste cos departamentos de Valle del Cauca, Quind\u00edo e Risaralda. Ten unha superficie de 23\u00a0562 km\u00b2 e a s\u00faa capital \u00e9 Ibagu\u00e9."}
{"id": "363020", "revid": "23204", "url": "https://gl.wikipedia.org/wiki?curid=363020", "title": "Departamento de Tolima", "text": ""}
{"id": "363021", "revid": "65337", "url": "https://gl.wikipedia.org/wiki?curid=363021", "title": "Arnoldus de Lantinis", "text": ""}
{"id": "363022", "revid": "23204", "url": "https://gl.wikipedia.org/wiki?curid=363022", "title": "Broforce", "text": "Broforce \u00e9 un videoxogo de plataformas de desprazamento horizontal desenvolvido por Free Lives e publicado por Devolver Digital. O desenvolvemento comezou en abril de 2012 como parte dunha entrada para unha sesi\u00f3n improvisada de creaci\u00f3n de videoxogos que continuou posteriormente polo apoio que recibiu, publicado como un xogo en \"Early Access\". Publicouse o 15 de outubro de 2015 para Microsoft Windows e OS X, cunha adaptaci\u00f3n para Linux dous d\u00edas despois. O 1 de marzo de 2016 publicouse unha versi\u00f3n do xogo para a consola PlayStation 4.\nMec\u00e1nica de xogo.\nO personaxe do xogador \u00e9 un \"bro\", un heroe de acci\u00f3n hipermasculino que loita contra terroristas e rescata \u00f3s seus compa\u00f1eiros \"bros\" e a prisioneiros de guerra por varios niveis do xogo, que te\u00f1en ambiente destrutibles. Os niveis finalizan cando o xogador derrota \u00f3 xefe do mesmo, izando unha bandeira estadounidense e marchando do nivel nun helic\u00f3ptero mentres o escenario estoupa en anacos.\nO xogador pode escoller entre varios personaxes inicialmente, desbloqueando m\u00e1is segundo vai rescatando un n\u00famero determinado de prisioneiros de guerra. Estes personaxes, baixo a direcci\u00f3n de \"Nelson Brodela\" (parodia de Nelson Mandela), son parodias de heroes de acci\u00f3n, inclu\u00edndo a John Rambo, John McClane de \"Die Hard\", Chuck Norris, Mr. T, Ellen Ripley de \"Alien\", ou \"Terminator\" entre outros. O xogador non ten control sobre o personaxe co que comeza o nivel, e cada vez que morre ou rescata a un prisioneiro cambia a outro personaxe de forma autom\u00e1tica. Cada un dos personaxes ten ataques e movementos \u00fanicos baseados no heroe de ficci\u00f3n que representan.\nDesenvolvemento.\nFree Lives enviou \"Rambros\" en abril de 2012 para a sesi\u00f3n de improvisaci\u00f3n de videoxogos n\u00famero 23 da Ludum Dare. Ga\u00f1ou o primeiro premio da mesma, recibindo comentarios positivos que levaron o equipo a continuar o proxecto. Os desenvolvedores consideraron engadir un modo de xogo cooperativo con outro personaxe adicional chamado Brommando, que se converteu no concepto principal do xogo final de rescatar os \"bros\" cunha \"sensaci\u00f3n de filme de acci\u00f3n violento\".\nA inspiraci\u00f3n do xogo parte da afecci\u00f3n do director do xogo, Evan Greenwood, polos filmes de acci\u00f3n dos anos 1980 e 1990, dando lugar a est\u00e9tica, tem\u00e1tica e mec\u00e1nicas do xogo. Greenwood cualificou a \"Broforce\" como un \"retrato amoroso dos heroes de acci\u00f3n\". En xullo de 2013 Greenwood comentou que o seu equipo quer\u00eda constru\u00edr unha \u00f3pera espacial con elementos do x\u00e9nero \"roguelike\", alien\u00edxenas do estilo do \"Contra\", e explosi\u00f3ns entre outros elementos.\nUnha demo gratu\u00edta do xogo titulada \"Brototype\" foi publicada na p\u00e1xina web da desenvolvedora, cunha mostra da mec\u00e1nica de xogo pero sen inclu\u00edr elementos da narrativa. O xogo aprobouse no sistema de Steam Greenlight o 24 de xullo de 2013, e publicouse en \"Early Access\" o 7 de abril de 2014.\nEn agosto de 2014, publicouse unha expansi\u00f3n baseada no filme \"The Expendables 3\" chamada \"The Expendabros\", e posteriormente pasou a ser \"free to play\" ata o 31 de decembro dese mesmo ano como promoci\u00f3n do filme.\nRecepci\u00f3n.\nJeeffrey Matulef, de \"Eurogamer\", describiu o xogo como \"unha homenaxe \u00f3s videoxogos retro adictiva dende o primeiro momento\", destacando os ambientes destrutibles do mesmo. IGN deulle unha puntuaci\u00f3n de 8,8 sobre 10, mentres que PC Gamer outorgoulle unha puntuaci\u00f3n de 78%.\" \"The Escapist\" deulle unha valoraci\u00f3n de catro estrelas e media sobre cinco, afirmando que \"Broforce \u00e9 unha parva, pero sincera carta de amor \u00f3s filmes de acci\u00f3n ic\u00f3nicos, refinado ata a perfecci\u00f3n con ambientes ricos e inimigos creados de forma marabillosa.\""}
{"id": "363023", "revid": "23204", "url": "https://gl.wikipedia.org/wiki?curid=363023", "title": "Valle del Cauca", "text": "Valle del Cauca \u00e9 un dos 32 departamentos de Colombia. At\u00f3pase na rexi\u00f3n natural do Pac\u00edfico e componse por 42 concellos. Limita polo norte con Choc\u00f3 e Risaralda, polo sur con Cauca, polo leste con Quind\u00edo e Tolima. Polo oeste ten o oc\u00e9ano Pac\u00edfico, estando baixo a s\u00faa xurisdici\u00f3n a Illa de Malpelo. A capital do departamento \u00e9 Cali."}
{"id": "363024", "revid": "23204", "url": "https://gl.wikipedia.org/wiki?curid=363024", "title": "Departamento de Valle del Cauca", "text": ""}
{"id": "363027", "revid": "23204", "url": "https://gl.wikipedia.org/wiki?curid=363027", "title": "Vaup\u00e9s", "text": "Vaup\u00e9s \u00e9 un dos 32 departamentos de Colombia. At\u00f3pase na rexi\u00f3n amaz\u00f3nica colombiana. Pos\u00fae unha superficie de 54\u00a0135 km\u00b2 e unha poboaci\u00f3n de 44\u00a0079 habitantes (2016), na s\u00faa gran maior\u00eda ind\u00edxenas. Limita polo norte cos departamentos de Guaviare e Guain\u00eda (estes tres departamentos formaron o que foi antes o Gran Vaup\u00e9s, sendo logo escindidos do mesmo), polo leste co Brasil, polo sur co r\u00edo Apaporis, que o separa dos departamentos de Amazonas e Caquet\u00e1 e polo oeste cos departamentos de Caquet\u00e1 e Guaviare."}
{"id": "363028", "revid": "23204", "url": "https://gl.wikipedia.org/wiki?curid=363028", "title": "Departamento de Vaup\u00e9s", "text": ""}
{"id": "363029", "revid": "23204", "url": "https://gl.wikipedia.org/wiki?curid=363029", "title": "Vichada", "text": "Vichada \u00e9 un dos 32 departamentos de Colombia. At\u00f3pase na rexi\u00f3n natural da Orinoqu\u00eda, dentro da cal se atopa o parque nacional \"El Tuparro\". \u00c9 ademais o segundo meirande departamento de Colombia, despois de Amazonas."}
{"id": "363030", "revid": "23204", "url": "https://gl.wikipedia.org/wiki?curid=363030", "title": "Departamento de Vichada", "text": ""}
{"id": "363031", "revid": "89787", "url": "https://gl.wikipedia.org/wiki?curid=363031", "title": "Johannes Ciconia", "text": "Johannes Ciconia (tam\u00e9n co\u00f1ecido como Iohannes Ciconia), nado na cidade belga de Liexa arredor de 1370 e finado na vila italiana de Padua entre o 10 de xu\u00f1o e o 12 de xullo de 1412), foi un te\u00f3rico da m\u00fasica e compositor belga de finais da Idade Media pertencente \u00e1 escola francoflamenga que traballou a maior parte da s\u00faa vida en Italia.\nTraxectoria.\nO pai de Ciconia era un sacerdote e tam\u00e9n m\u00fasico chamado igualmente Johannes Ciconia, e a s\u00faa nai unha muller de alta posici\u00f3n social. A coincidencia do nome co do seu pai, as\u00ed como dalg\u00fan outro dato das s\u00faas biograf\u00edas, pode ser a orixe da incerteza sobre a s\u00faa data exacta de nacemento. Ademais este compositor ti\u00f1a o mesmo nome que polo menos outros tres homes na zona de Liexa, o cal xerou confusi\u00f3n acerca da s\u00faa biograf\u00eda. Johannes Ciconia, o pai do compositor, traballou en 1350 en Avignon como empregado da esposa do sobri\u00f1o do papa Clemente VI. En 1358 este Johannes Ciconia pai estableceuse en Italia, traballando en Padua. Durante a s\u00faa estad\u00eda en Italia, viaxou moito como adxunto do cardeal Gil \u00c1lvarez de Albornoz e entrou en contacto con todos os estilos musicais locais, que logo incorporou \u00e1s s\u00faas composici\u00f3ns. En 1372 regresou a Liexa, onde permaneceu durante un tempo desco\u00f1ecido e onde formou unha familia, malia non chegar a casar.\nUn segundo m\u00fasico co nome de Johannes Ciconia aparece nos rexistros de Liexa en 1385 como un \"duodenus\", unha persoa de pouca idade e, xa que logo, \u00e9 m\u00e1is probable que se trate do propio compositor. Os rexistros papais indican que este Ciconia estaba ao servizo de Bonifacio IX en Roma en 1391.\nDesco\u00f1\u00e9cese o seu paradoiro entre principios dos anos 1390 e 1401. Desde este momento ata a s\u00faa morte en 1412, mant\u00edvose conectado coa catedral de Padua, a\u00ednda que non est\u00e1 claro se chegou a Padua antes de 1401. O seu lamento, \"Con lagrime bagnadome\", que escribiu pola morte de Francesco de Carrara, descr\u00edbese nunha das fontes; si este se refire a Francesco il Nuovo, ent\u00f3n a data ser\u00eda posterior a 1406, pero se foi escrito pola morte de Francesco il Vecchio, daquela situar\u00edao en Padua en 1393. Esta segunda opci\u00f3n \u00e9 a que os estudosos asumiron, dando unha proba m\u00e1is da s\u00faa estad\u00eda en Italia nese momento.\nA po\"s\"ibilidade dunha estad\u00eda intermedia en Pav\u00eda tam\u00e9n foi suxerido por Nadas e Ziino, por mor de que a\u00ed \u00e9 onde se ter\u00eda formado a s\u00faa conexi\u00f3n coa Casa de Visconti e tam\u00e9n os co\u00f1ecementos adquiridos sobre a \"Ars subtilior\" e sobre as composici\u00f3ns de Philippus de Caserta, que cita na s\u00faa peza \"Sus un fontayne\". En todo caso, ent\u00e9ndese que desde 1401 permaneceu en Padua ata a s\u00faa morte.\nObra.\nComo compositor.\nCrese que todas as obras deste compositor son posteriores a 1390. A produci\u00f3n musical de Ciconia abrangue varios estilos. A m\u00fasica t\u00edpica do norte de Italia, como o seu madrigal \"Una panthera\", comb\u00ednase con outras pezas escritas no estilo da \"Ars nova\" francesa. E na s\u00faa obra \"Sus fontayne\" apr\u00e9ciase o estilo m\u00e1is complexo da \"Ars subtilior\".\nA\u00ednda que o seu estilo musical segue a ser medieval tard\u00edo, a s\u00faa escrita apunta cada vez m\u00e1is cara aos patr\u00f3ns mel\u00f3dicos renacentistas. Unha mostra diso \u00e9 o seu arranxo da peza \"O rosa bella.\"\nEscribiu tanto m\u00fasica profana (virelais franceses, baladas italianas e madrigais) como m\u00fasica sacra (motetes e movementos de misas, alg\u00fans deles isorr\u00edtmicos).\nComo te\u00f3rico da m\u00fasica.\nAs\u00ed mesmo, Ciconia foi o autor de dous tratados sobre m\u00fasica: \"Nova Musica\" e \"De proportionibus\" (que afonda sobre algunhas ideas expostas en \"Nova Musica\"). As s\u00faas ideas te\u00f3ricas derivan da tradici\u00f3n m\u00e1is conservadora de Marchetto de Padua e poden ser contrastadas coas do seu contempor\u00e1neo paduano Prosdocimus de Beldemandis.\nSegue a ser posible que algunhas obras deste autor permanezan no anonimato ou sexan atribu\u00eddas erroneamente a outros compositores."}
{"id": "363032", "revid": "23204", "url": "https://gl.wikipedia.org/wiki?curid=363032", "title": "Rogue One", "text": "Rogue One: A Star Wars Story (ou sinxelamente Rogue One) \u00e9 un filme \u00e9pico estadounidense dirixido por Gareth Edwards e escrito por Chris Weitz e Tony Gilroy a partir dunha historia de John Knoll e Gary Whitta. O filme, unha produci\u00f3n de Lucasfilm distribu\u00edda por Walt Disney Studios Motion Pictures, est\u00e1 protagonizado por Felicity Jones, Diego Luna, Ben Mendelsohn, Donnie Yen, Mads Mikkelsen, Alan Tudyk, Jiang Wen e Forest Whitaker. Conta a historia de Jyn Erso, a filla do dese\u00f1ador da superarma do Imperio Gal\u00e1ctico co\u00f1ecida como Estrela da Morte, e a s\u00faa misi\u00f3n para facerse cos dese\u00f1os estruturais da arma para destru\u00edla.\nO primeiro filme da saga antol\u00f3xica de A guerra das galaxias, \"Rogue One\" est\u00e1 ambientado inmediatamente antes dos eventos da saga orixinal de 1977. A fotograf\u00eda principal do filme comezou en Elstree Studios, preto de Londres, dende agosto de 2015 at\u00e9 febreiro de 2016. Estreouse nos \u00c1nxeles o 10 de decembro de 2016 e nos Estados Unidos o 16 de decembro de 2016.\nPersonaxes.\nJimmy Smits, Genevieve O'Reilly e Anthony Daniels recuperan os seus papeis como Bail Organa, Mon Mothma e C-3PO, respectivamente."}
{"id": "363033", "revid": "5166771", "url": "https://gl.wikipedia.org/wiki?curid=363033", "title": "Macron (empresa)", "text": "Macron \u00e9 unha empresa t\u00e9xtil de Italia, adicada \u00e1 fabricaci\u00f3n de equipamento deportivo. Foi fundada en Crespellano (Bolo\u00f1a, Emilia-Roma\u00f1a) en 1971. Como marca deportiva \u00e9 provedora de equipamento a equipos de f\u00fatbol, baloncesto, b\u00e9isbol, rugbi, balonm\u00e1n, f\u00fatbol sala e voleibol."}
{"id": "363038", "revid": "65337", "url": "https://gl.wikipedia.org/wiki?curid=363038", "title": "Iohannes Ciconia", "text": ""}
{"id": "363040", "revid": "111586", "url": "https://gl.wikipedia.org/wiki?curid=363040", "title": "NOS", "text": "NOS (anteriormente denominada ZON OPTIMUS) \u00e9 unha empresa de telecomunicaci\u00f3ns e entretemento portuguesa. Foi creada en 2013 logo da fusi\u00f3n das d\u00faas maiores compa\u00f1\u00edas de comunicaci\u00f3ns do pa\u00eds, ZON Multim\u00e9dia e OPTIMUS Telecomunica\u00e7\u00f5es. Ofrece produtos de telefon\u00eda de fixo e m\u00f3bil de \u00faltima xeraci\u00f3n, as\u00ed como televisi\u00f3n, internet, voz e datos para todos os segmentos de mercado (persoal, dom\u00e9stico e empresarial).\n\u00c9 l\u00edder na televisi\u00f3n por subscrici\u00f3n, en servizos de \"triple play\" e na distribuci\u00f3n e exhibici\u00f3n cinematogr\u00e1fica en Portugal, a trav\u00e9s de NOS Audiovisuais e dos Cinemas NOS, respectivamente."}
{"id": "363043", "revid": "23204", "url": "https://gl.wikipedia.org/wiki?curid=363043", "title": "Faceted Application of Subject Terminology", "text": "FAST (Faceted Application of Subject Terminology) \u00e9 unha sintaxe simplificada para o tesauro Library of Congress Subject Headings (LCSH). Foi desenvolvido por Online Computer Library Center, Inc. (OCLC) como parte do\u00a0WorldCat, co obxectivo de facer catalogaci\u00f3n menos custosa e m\u00e1is doada de aplicar en contextos conectados. Os t\u00edtulos de\u00a0FAST separan datos tem\u00e1ticos de datos que non o\u00a0son, como informaci\u00f3n sobre a forma dun documento, cobertura cronol\u00f3xica ou cobertura xeogr\u00e1fica."}
{"id": "363045", "revid": "23204", "url": "https://gl.wikipedia.org/wiki?curid=363045", "title": "GeoNames", "text": "GeoNames \u00e9 unha base de datos xeogr\u00e1fica libre e accesible a trav\u00e9s de Internet baixo unha licenza Creative Commons Atribuci\u00f3n 3.0.\nBase de datos e servizos de Internet.\nA base de datos cont\u00e9n m\u00e1is de 8 mill\u00f3ns de nomes xeogr\u00e1ficos correspondente a m\u00e1is de 6,5 mill\u00f3ns de sitios existentes. Estes nomes est\u00e1n organizados en 9 categor\u00edas e 645 sub-categor\u00edas. Datos tales como a latitude, a lonxitude, a altitude, a poboaci\u00f3n, o sub-divisi\u00f3n administrativa, e os c\u00f3digos postais est\u00e1n dispo\u00f1ibles en varias linguas e para cada localizaci\u00f3n.\nAs coordenadas xeogr\u00e1ficas est\u00e1n baseadas no sistema de coordenadas WGS 84 (\"Sistema Xeod\u00e9sico Mundial 1984\").\nA informaci\u00f3n \u00e9 de acceso libre e de balde a trav\u00e9s dunha interface de Internet. \u00c9 posible atopar lugares con base nun c\u00f3digo postal, ou preto dun determinado lugar e atopar ligaz\u00f3ns para a secci\u00f3n do artigo da Wikipedia.\nA interface \u00e9 de tipo Wiki e os usuarios poden engadir datos, mellorar ou corrixir os datos.\nWeb de Integraci\u00f3n Sem\u00e1ntica.\nCada recurso en \"GeoNames\" \u00e9 representado como un lugar de recursos identificado por un identificador URI estable. Este id de URI ofrece acceso, a trav\u00e9s da transferencia de informaci\u00f3n a unha p\u00e1xina Wiki en HTML ou unha descrici\u00f3n dos recursos en RDF utilizando o dialecto \"GeoNames\".\nEste dialecto describe as propiedades dos caracteres\u00a0\"GeoNames\" usando a OWL. As clases e c\u00f3digos son tam\u00e9n descritos na lingua SKOS. A trav\u00e9s da URL dos artigos na Wikipedia ligados na descrici\u00f3n RDF, os datos GeoNames ffan unha conexi\u00f3n \u00f3s datos DBpedia e outros RDF."}
{"id": "363046", "revid": "1131", "url": "https://gl.wikipedia.org/wiki?curid=363046", "title": "Organizaci\u00f3n Europea e Mediterr\u00e1nea de Protecci\u00f3n Vexetal", "text": "A Organizaci\u00f3n Europea e Mediterr\u00e1nea de Protecci\u00f3n Vexetal (en ingl\u00e9s: European and Mediterranean Plant Protection Organization, EPPO) \u00e9 unha organizaci\u00f3n intergubernamental responsable da cooperaci\u00f3n europea na protecci\u00f3n vexetal na rexi\u00f3n europea e mediterr\u00e1nea. Baixo a Convenci\u00f3n de Protecci\u00f3n Vexetal Internacional,\u00a0\u00e9 a Organizaci\u00f3n de Protecci\u00f3n Vexetal Rexional (RPPO) para Europa e ten a s\u00faa sede en Par\u00eds.\nFundada en 1951, a organizaci\u00f3n medrou at\u00e9 ter 51 membros no 2016.\nMembros da EPPO (2016).\nAlbania&lt;br&gt;\nAlema\u00f1a&lt;br&gt;\nAlxeria&lt;br&gt;\nAustria&lt;br&gt;\nBelar\u00fas&lt;br&gt;\nB\u00e9lxica&lt;br&gt;\nBulgaria&lt;br&gt;\nCasaquist\u00e1n&lt;br&gt;\nRep\u00fablica Checa&lt;br&gt;\nChipre&lt;br&gt;\nCroacia&lt;br&gt;\nDinamarca&lt;br&gt;\nEslovaquia&lt;br&gt;\nEslovenia&lt;br&gt;\nEspa\u00f1a&lt;br&gt;\nEstonia&lt;br&gt;\nFinlandia&lt;br&gt;\nFrancia&lt;br&gt;\nGrecia&lt;br&gt;\nGuernsey&lt;br&gt;\nHungr\u00eda&lt;br&gt;\nIrlanda&lt;br&gt;\nIsrael&lt;br&gt;\nItalia&lt;br&gt;\nJersey&lt;br&gt;\nKirguizist\u00e1n&lt;br&gt;\nLetonia&lt;br&gt;\nLituania&lt;br&gt;\nLuxemburgo&lt;br&gt;\nMacedonia do Norte&lt;br&gt;\nMalta&lt;br&gt;\nMarrocos&lt;br&gt;\nMoldavia&lt;br&gt;\nNoruega&lt;br&gt;\nPa\u00edses Baixos&lt;br&gt;\nPolonia&lt;br&gt;\nPortugal&lt;br&gt;\nReino Unido&lt;br&gt;\nRoman\u00eda&lt;br&gt;\nRusia&lt;br&gt;\nSerbia&lt;br&gt;\nSuecia&lt;br&gt;\nSu\u00edza&lt;br&gt;\nTunisia&lt;br&gt;\nTurqu\u00eda&lt;br&gt;\nUcra\u00edna&lt;br&gt;\nUzbekist\u00e1n&lt;br&gt;\nXeorxia&lt;br&gt;\nXordania"}
{"id": "363047", "revid": "23204", "url": "https://gl.wikipedia.org/wiki?curid=363047", "title": "European and Mediterranean Plant Protection Organization", "text": ""}
{"id": "363048", "revid": "89787", "url": "https://gl.wikipedia.org/wiki?curid=363048", "title": "Johannes Brassart", "text": "Johannes Brassart, tam\u00e9n co\u00f1ecido como Jean Brasart, nado arredor de 1400 finado a finais de outubro de 1455, foi un compositor e cantante francoflamengo do Renacemento pertencente \u00e1 chamada escola de Borgo\u00f1a. S\u00f3 se conserva m\u00fasica sacra da s\u00faa autor\u00eda, toda ela representativa do estilo vixente a principios do s\u00e9culo XV.\nTraxectoria.\nD\u00e1se como moi probable que Brassart nacese na cidade actualmente francesa de Law, na rexi\u00f3n de Alsacia, a\u00ednda que en data incerta. Entre 1422 e 1431 frecuentou a igrexa de San Xo\u00e1n Evanxelista en Liexa, onde traballou como acompa\u00f1ante vocal. A mediados da d\u00e9cada de 1420 visitou Roma, cidade na que se estableceu cara a 1431, empregado na capela papal como cantante e probablemente como compositor. A s\u00faa participaci\u00f3n no coro foi contempor\u00e1nea \u00e1s de Arnold de Lantins e Guillaume Dufay.\nDurante esta \u00e9poca, Brassart compuxo os motetes \"O flos fragrans\", que se popularizou ao momento de aparecer en varios manuscritos dese tempo, e \"Te dignitas presularis\".\nEn 1432 Brassart viaxou a Basilea, para actuar como cantante na capela municipal, e dous anos despois o emperador Sexismundo empregouno como reitor da capela, posto que ocupou ata 1443. En 1445 volveu a Liexa, onde obtivo un posto na Igrexa de San Paulo. Un escrito do 22 de outubro de 1455 pedindo s\u00faplicas pola s\u00faa alma permite datar o seu falecemento neses d\u00edas.\nObra.\nA m\u00fasica que se conserva deste per\u00edodo \u00e9 escasa, e moitos arquivos de Liexa resultaron destru\u00eddos cando Carlos o Temerario saqueou a cidade en 1468. Con todo, algunhas obras de Brassart cons\u00e9rvanse, entre elas 11 motetes, 8 introitos e varios movementos de misas.\nAs s\u00faas composici\u00f3ns son t\u00edpicas do estilo temper\u00e1n da escola de Borgo\u00f1a e incl\u00faen t\u00e9cnicas isorr\u00edtmicas e de fauxbourdon, as\u00ed como a habitual \"cadenza borgo\u00f1esa.\" Utilizou tam\u00e9n adoito a t\u00e9cnica do \"cantus firmus\" e, polo xeral, escribiu as melod\u00edas na voz aguda.\nOs seus introitos at\u00f3panse entre os exemplos de polifon\u00eda m\u00e1is antigos co\u00f1ecidos para esta secci\u00f3n da liturxia."}
{"id": "363050", "revid": "23204", "url": "https://gl.wikipedia.org/wiki?curid=363050", "title": "AlloCin\u00e9", "text": "AlloCin\u00e9\u00a0\u00e9 unha organizaci\u00f3n de servizo que achega informaci\u00f3n do\u00a0cine franc\u00e9s, especialmente centrando na promoci\u00f3n das novidades en DVD, Blu-ray e informaci\u00f3n de VOD. A empresa foi fundada como comunicador telef\u00f3nico, e posteriormente deveu nun portal de Internet, o cal ofrece informaci\u00f3n por acceso r\u00e1pido e cobre todos os filmes que foron distribu\u00eddos en Francia. No\u00a02005, empezou a cubrir series televisivas.\nAlloCin\u00e9 foi lanzado en 1993, antes de ser adquirido por Canal+\u00a0no 2000 e por\u00a0Vivendi Universal\u00a0no 2002. Dende xu\u00f1o de 2007 at\u00e9 2013, estivo baixo a propiedade de Tiger Global, un fondo de investimento americano. Xa en xullo de 2013, Allocin\u00e9 foi mercado por FIMALAC, unha empresa de participaci\u00f3n francesa. A sede central corporativa at\u00f3pase nos Campos El\u00edseos en Par\u00eds."}
{"id": "363051", "revid": "65337", "url": "https://gl.wikipedia.org/wiki?curid=363051", "title": "Jean Brassart", "text": ""}
{"id": "363052", "revid": "22795", "url": "https://gl.wikipedia.org/wiki?curid=363052", "title": "Glaucus atlanticus", "text": "Glaucus atlanticus\u00a0\u00e9 unha especie de pequena lesma de\u00a0mar de cor azul, un nudibranquio\u00a0pel\u00e1xico\u00a0e\u00a0un molusco\u00a0gaster\u00f3podo\u00a0sen cuncha da\u00a0familia\u00a0\"Glaucidae\"."}
{"id": "363053", "revid": "65337", "url": "https://gl.wikipedia.org/wiki?curid=363053", "title": "Jean Brasart", "text": ""}
{"id": "363054", "revid": "89787", "url": "https://gl.wikipedia.org/wiki?curid=363054", "title": "Guillaume le Rouge", "text": "Guillaume le Rouge, nado arredor de 1385 e activo no per\u00edodo entre 1450 e 1465, foi un cantante e compositor da escola de Borgo\u00f1a, pertencente \u00e1 aescola francoflamenga.\nTraxectoria.\nGuillaume le Rouge foi un cabaleiro da corte de Carlos I de Orle\u00e1ns, fillo de Xo\u00e1n Sen Medo, duque de Borgo\u00f1a, e conde palatino de Borgo\u00f1a.\nExerceu como cantante, compositor e mestre de capela de Carlos de Orle\u00e1ns, que protex\u00eda os seus artistas, m\u00fasicos, xograres e poetas. Estes \u00faltimos ped\u00edronlle a Guillaume le Rouge que compuxese melod\u00edas e rond\u00f3s para os seus poemas e as s\u00faas canci\u00f3ns de amor cort\u00e9s. Entre as s\u00faas composici\u00f3ns, \"Si je fayz dueil\" foi a \u00fanica que chegou ata os nosos d\u00edas.\nComo mestre de capela compuxo misas, entre as que son salientables \"Mon cuer pleure\", e \"Soyez aprantiz\", a tres voces."}
{"id": "363055", "revid": "23204", "url": "https://gl.wikipedia.org/wiki?curid=363055", "title": "Juan Manuel Santos", "text": "Juan Manuel Santos Calder\u00f3n, nado en\u00a0Bogot\u00e1\u00a0o\u00a010 de agosto de 1951,\u00a0\u00e9 un pol\u00edtico, xornalista e economista colombiano, presidente de Colombia dende o 7 de agosto de 2010 at\u00e9 o 7 de agosto de 2018. Logo de exercer\u00a0como xornalista, introduciuse na pol\u00edtica fac\u00e9ndose membro do Partido Liberal Colombiano, foi ministro de Comercio Exterior durante o goberno de C\u00e9sar Gaviria, m\u00e1is tarde fixo parte do goberno do conservador Andr\u00e9s Pastrana Arango no que se desempe\u00f1ou como ministro de Facenda. Pertence \u00e1 familia Santos, anterior propietaria de \"El Tiempo\". Tam\u00e9n \u00e9 curm\u00e1n de Francisco Santos, vicepresidente de Colombia durante o goberno de \u00c1lvaro Uribe.\nDespois de consolidarse o goberno de \u00c1lvaro Uribe na presidencia en 2002, Santos deixou o partido liberal e foi un dos creadores do Partido Social de Unidade Nacional, foi nomeado ministro de Defensa de Colombia durante o goberno do ent\u00f3n presidente \u00c1lvaro Uribe dende xullo de 2006 at\u00e9 maio de 2009.\nLogo de que a Corte Constitucional\u00a0lle negara \u00f3 ent\u00f3n presidente \u00c1lvaro Uribe a posibilidade de ser elixido por terceira vez, Santos presentouse como o candidato do uribismo nas elecci\u00f3ns presidenciais de 2010; con esta plataforma foi elixido presidente de Colombia para o per\u00edodo 2010-2014, con m\u00e1is de nove mill\u00f3ns de votos, a votaci\u00f3n m\u00e1is alta na historia electoral do pa\u00eds. Tomou posesi\u00f3n\u00a0como presidente o 7 de agosto de 2010. O 15 de xu\u00f1o de 2014 foi reelixido presidente para o per\u00edodo 2014-2018. O 7 de outubro de 2016, foi distinguido co Premio Nobel da Paz polo seu intento de chegar a un acordo coas FARC, malia o\u00a0plebiscito infrutuoso."}
{"id": "363056", "revid": "23204", "url": "https://gl.wikipedia.org/wiki?curid=363056", "title": "Juan Manuel Santos Calder\u00f3n", "text": ""}
