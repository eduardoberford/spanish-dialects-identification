{"id": "244574", "revid": "15490", "url": "https://gl.wikipedia.org/wiki?curid=244574", "title": "Nic\u00e9foro Calisto", "text": "Nic\u00e9foro Calisto Xant\u00f3pulos (en lat\u00edn \"Nicephorus Callistus Xanthopulus\", en grego \u039d\u03b9\u03ba\u03b7\u03c6\u03cc\u03c1\u03bf\u03c2 \u039a\u03ac\u03bb\u03bb\u03b9\u03c3\u03c4\u03bf\u03c2 \u039e\u03b1\u03bd\u03b8\u03cc\u03c0\u03bf\u03c5\u03bb\u03bf\u03c2) foi un escritor bizantino autor dunha importante historia eclesi\u00e1stica.\nTraxectoria.\nNaceu a finais do s\u00e9culo XIII e morreu sobre o ano 1350. Comezou a escribir a s\u00faa principal obra cando ti\u00f1a 35 anos e dedicouna a Andr\u00f3nico II Pale\u00f3logo (que morreu en 1332). \u00c9 co\u00f1ecido simplemente como Calisto (\"Callistus\") ou como Nic\u00e9foro Calisto.\nObras.\nAs s\u00faas obras son:"}
{"id": "244575", "revid": "5132", "url": "https://gl.wikipedia.org/wiki?curid=244575", "title": "Josep Maria Soler", "text": "Josep Maria Soler Vicens, nado o 16 de novembro de 1943 en Matar\u00f3, Barcelona, e un ex xogador internacional e adestrador de baloncesto catal\u00e1n que xogou durante a meirande parte da s\u00faa na Primeira Divisi\u00f3n da Liga Espa\u00f1ola de Baloncesto. Internacional absoluto con Espa\u00f1a en 9 ocasi\u00f3ns, estivo a piques de ser o primeiro xogador profesional do baloncesto espa\u00f1ol. O seu fillo, Jordi Soler, foi tam\u00e9n xogador internacional de baloncesto. Cunha altura de 1,73 metros xogaba na posici\u00f3n de base.\nTraxectoria.\nJosep Maria Soler comezou a s\u00faa carreira no mundo do baloncesto no Colexio Santa Ana do seu Matar\u00f3 natal. Con quince anos, en idade xuvenil, \u00e9 fichado pola canteira da UE Matar\u00f3. Dous anos despois, con dezasete, \u00e9 subido ao primeiro equipo por Antoni Serra, famoso adestrador mataron\u00e9s, xogando al\u00ed at\u00e9 o ano 1966, cando que ficha polo Picadero Jockey Club de Barcelona.\nO equipo barcelon\u00e9s, a base de talonario, conseguiu formar un gran cadro de xogadores, plantando cara aos equipos m\u00e1is importantes da primeira divisi\u00f3n, como o Real Madrid e o Barcelona. No equipo presidido por Joaqu\u00edn Rodr\u00edguez coincide con Jos\u00e9 Mar\u00eda Soro, Chus Codina, Lorenzo Aloc\u00e9n e Miguel Albanell, entre outros, conseguindo nos cinco anos que estivo unha Copa do Rei en 1968 contra o Joventut, ademais multitude de subcampionatos.\nEn 1971 ficha polo FC Barcelona, xogando no equipo cul\u00e9 at\u00e9 os trinta anos. Despois xogar\u00eda co CB Breog\u00e1n, d\u00e1ndose a curiosa circunstancia de que no ano que militou no equipo lucense, el segu\u00eda vivindo en Barcelona, despraz\u00e1ndose ata Lugo para xogar os partidos. Os seus \u00faltimos anos en activo foron unhas idas e vindas entre o B\u00e0squet Manresa e a UE Matar\u00f3, equipo onde finalizou a s\u00faa carreira sendo adestrador-xogador.\nProfesionalismo.\nEn 1974, ano no que finalmente xogou no Breog\u00e1n de Lugo, estivo a piques de converterse no primeiro xogador espa\u00f1ol en ser profesional, tras recibir unha oferta para xogar no Iberia Superstars, un equipo dunha liga europea profesional creada na \u00e9poca, a EPBL.\nInternacional.\nJosep Maria Soler foi 9 veces internacional coa selecci\u00f3n de baloncesto de Espa\u00f1a absoluta. O seu fillo, Jordi Soler, chegou ser tam\u00e9n internacional en d\u00faas ocasi\u00f3n xogando no mesmo posto que o seu pai."}
{"id": "244577", "revid": "89787", "url": "https://gl.wikipedia.org/wiki?curid=244577", "title": "\u00c1cido xasm\u00f3nico", "text": "O \u00e1cido xasm\u00f3nico \u00e9 un derivado do \u00e1cido graxo \u00e1cido \u03b1-linol\u00e9nico, que pertence \u00e1 clase de hormonas de plantas chamadas xasmonatos. Biosintet\u00edzase a partir do \u00e1cido linol\u00e9nico pola v\u00eda octadecanoide. O seu nome deriva da planta da especie \"Jasminum grandiflorum\" (un xasm\u00edn) da cal se illaron os xasmonatos.\nA principal funci\u00f3n do \u00e1cido xasm\u00f3nico e os seus varios metabolitos \u00e9 regular as respostas da planta aos estreses bi\u00f3ticos e abi\u00f3ticos e o crecemento e desenvolvemento da planta. Os procesos de crecemento e desenvolvemento da planta regulados incl\u00faen a inhibici\u00f3n do crecemento, senescencia, enroscamento dos gabi\u00e1ns, desenvolvemento das flores e abscisi\u00f3n (ca\u00edda) das follas. O \u00e1cido xasm\u00f3nico \u00e9 tam\u00e9n responsable da formaci\u00f3n de tub\u00e9rculos e bulbos na planta da pataca, i\u00f1ame e cebolas. Ten un importante papel na resposta \u00e1s feridas das plantas e na resistencia adquirida sist\u00e9mica. Cando as plantas son atacadas por insectos, responden liberando \u00e1cido xasm\u00f3nico, que activa a expresi\u00f3n de inhibidores da protease, entre outros moitos compostos defensivos antiherb\u00edvoros. Estes inhibidores de proteases impiden a actividade proteol\u00edtica das proteases dixestivas dos insectos ou as s\u00faas \"prote\u00ednas salivares\".\nO \u00e1cido xasm\u00f3nico tam\u00e9n se converte nunha variedade de derivados inclu\u00edndo \u00e9steres como o metil xasmonato, e pode tam\u00e9n conxugarse con amino\u00e1cidos.\nEste composto pode ter un papel no control de pragas, e empezou a utilizarse en forma de spray para aplicalo \u00e1s sementes antes da s\u00faa plantaci\u00f3n, xa que isto estimula as defensas naturais contra as pragas."}
{"id": "244578", "revid": "4817", "url": "https://gl.wikipedia.org/wiki?curid=244578", "title": "High Energy Astronomy Observatory 1", "text": "HEAO 1 (acr\u00f3nimo de \"High-Energy Astronomy Observatory 1\") foi un observatorio espacial da NASA lanzado o 12 de agosto de 1977 mediante un foguete Atlas-Centaur desde o Centro Espacial de Cabo Ca\u00f1averal.\nCaracter\u00edsticas.\nHEAO 1 formou parte dunha serie de tres observatorios espaciais adicados \u00e1 observaci\u00f3n no rango dos raios X e raios gamma, continuando o traballo feito por sat\u00e9lites como o ANS, os sat\u00e9lites das series OSO e SAS e os sat\u00e9lites Vela.\nHEAO 1 ti\u00f1a a misi\u00f3n espec\u00edfica de observar o ceo a enerx\u00edas de entre 150 eV e 10 MeV coa intenci\u00f3n de localizar con precisi\u00f3n fontes de raios X e poder calcular a s\u00faa contribuci\u00f3n \u00f3 fondo c\u00f3smico de raios X, as\u00ed como descubrir fontes variables nese rango.\nO sat\u00e9lite estaba composto por un m\u00f3dulo de equipo (SEM, \"spacecraft equipment module\"), onde iba aloxado o equipo de control do sat\u00e9lite, e un m\u00f3dulo de experimentos (EM, \"experiment module\") aloxando parte do sistema el\u00e9ctrico e catro experimentos. As observaci\u00f3ns ti\u00f1an lugar na direcci\u00f3n perpendicular \u00f3 vector sat\u00e9lite-Sol a unha velocidade de 0,03 r.p.m. na fase inicial da misi\u00f3n, completando unha exploraci\u00f3n total do ceo en seis meses. Durante os pases sobre a anomal\u00eda do Atl\u00e1ntico Sur (unha zona d\u00e9bil da magnetosfera terrestre que deixa pasar m\u00e1is part\u00edculas cargadas do habitual) as fontes de alimentaci\u00f3n de alto voltaxe apag\u00e1banse para evitar danos por saturaci\u00f3n.\nHEAO 1 ti\u00f1a forma de poliedro de seis caras de 5,68 m de longo e 2,67 m de di\u00e1metro, cun peso duns 2552\u00a0kg, inclu\u00edndo 1220\u00a0kg dos experimentos. A taxa de transmisi\u00f3n de datos era de 6,5 kb/s para transmisi\u00f3n en tempo real e de ata 128 kb/s para transmisi\u00f3ns desde calquera das d\u00faas cintas de almacenamento de datos de a bordo.\nHEAO 1 foi inxectado nunha \u00f3rbita inicial de 455\u00a0km de apoxeo e 433\u00a0km de perixeo, cunha inclinaci\u00f3n orbital de 22,8 graos e un per\u00edodo de 93,5 minutos. Reentrou na atmosfera o 15 de marzo de 1979.\nExperimentos.\nHEAO 1 levaba catro experimentos a bordo:\nResultados.\nHEAO 1 ten entre os seus logros ter completado o primeiro estudo en raios X a altas latitudes gal\u00e1cticas, a medici\u00f3n do fondo de raios X no rango de 3 a 50 keV, ter elaborado catro cat\u00e1logos (un por cada experimento) de fontes de raios X celestes, ter conseguido identificar centos de fontes puntuais con suficiente precisi\u00f3n como para atopar contrapartidas \u00f3pticas, estudado a variabilidade de varios obxectos en raios X, entre elas a variabilidade aperi\u00f3dica de Cyg X-1 en escalas de milisegundos, e ter descuberto o primeiro eclipse nunha binaria de raios X de baixa masa."}
{"id": "244579", "revid": "4817", "url": "https://gl.wikipedia.org/wiki?curid=244579", "title": "HEAO 1", "text": ""}
{"id": "244581", "revid": "56817", "url": "https://gl.wikipedia.org/wiki?curid=244581", "title": "Heraldo de Arosa", "text": "Heraldo de Arosa foi un semanario editado en Vilagarc\u00eda de Arousa en 1918.\nTraxectoria.\n\u00d3rgano da Juventud de defensa de Vilagarc\u00eda de Arousa, apareceu a finais de xaneiro de 1918. Estaba dirixido por Gonzalo Albarr\u00e1n Botana e dende finais de novembro por Vicente G\u00f3mez Paratcha que antes fora o redactor-xefe. De tendencia pol\u00edtica maurista e anticaciquil, inclu\u00edu cr\u00edticas a \"Galicia Nueva\". Cesou a s\u00faa edici\u00f3n a finais de 1918."}
{"id": "244582", "revid": "89787", "url": "https://gl.wikipedia.org/wiki?curid=244582", "title": "Moco", "text": "O moco, mucosidade ou mucus \u00e9 unha substancia viscosa biol\u00f3xica que protexe as superficies de moitos seres vivos contra a deshidrataci\u00f3n (nos pulm\u00f3ns), ataque qu\u00edmico (mucosidade do est\u00f3mago), bacteriol\u00f3xico (mucosidade respiratoria) ou simplemente act\u00faa como lubricante (es\u00f3fago, colon). Os seus compo\u00f1ente prod\u00facenos unhas c\u00e9lulas especializadas chamadas c\u00e9lulas caliciformes, no seu ret\u00edculo endoplasm\u00e1tico e aparato de Golgi, que est\u00e1n situadas nas membranas mucosas. O moco, producido por unha c\u00e9lula caliciforme, \u00e9 segregado por exocitose e dilu\u00eddo con auga.\nNos vertebrados \u00e9 unha secreci\u00f3n producida polas membranas mucosas, que as recobre. O flu\u00eddo mucoso pode tam\u00e9n orixinarse en gl\u00e1ndulas mixtas, as cales conte\u00f1en tanto c\u00e9lulas serosas coma mucosas. \u00c9 un coloide viscoso composto por unha mestura acuosa de glicoprote\u00ednas e proteoglicanos, que cont\u00e9n encimas antis\u00e9pticos (que matan microorganismos), como a lisozima, inmunoglobulinas, sales inorg\u00e1nicos, prote\u00ednas como a lactoferrina, As glicoprote\u00ednas son mucinas, que se producen nas c\u00e9lulas caliciformes. Este \"mucus\" serve para protexer as c\u00e9lulas epiteliais (que forman o revestimento dos condutos) nos aparatos respiratorio, gastrointestinal, uroxenital, visual, e auditivo dos mam\u00edferos; a epiderme de anfibios; e as branquias dos peixes. Unha funci\u00f3n importante deste moco \u00e9 dar protecci\u00f3n contra axentes infecciosos como fungos, bacterias e virus. O corpo humano produce tipicamente arredor dun litro de moco por d\u00eda.\nOs peixes \u00f3seos, mixinos, caracois, lesmas, e outros invertebrados tam\u00e9n producen mucosidades externas. Ademais de servir como protecci\u00f3n contra axentes infecciosos, este moco proporciona protecci\u00f3n contra as toxinas producidas por predadores, pode facilitar o movemento e pode xogar un papel na comunicaci\u00f3n.\nDiversos vexetais e algas producen substancias de tipo mucoso externas ou internas chamadas mucilaxes. Este tipo de mucosidades consisten principalmente en polisac\u00e1ridos e conte\u00f1en pouca prote\u00edna.\nAparato respiratorio.\nNo aparato respiratorio, o \"mucus\" axuda a protexer os pulm\u00f3ns ao atrapar as part\u00edculas estra\u00f1as que entran nel, en particular, a trav\u00e9s das fosas nasais, durante a respiraci\u00f3n normal. \"Flegma\" \u00e9 un termo que se refire s\u00f3 ao moco do tracto respiratorio, e para as secreci\u00f3ns das fosas nasais \u00fasase \"moco nasal\".\nO moco nasal prod\u00facese na mucosa nasal; e tam\u00e9n segregan mucosidade o revestimento mucoso das v\u00edas respiratorias (traquea, bronquios, bronqu\u00edolos), que se produce nas c\u00e9lulas caliciformes e gl\u00e1ndulas submucosas. Pequenas part\u00edculas como o po, contaminantes particulados, e al\u00e9rxenos, xunto con axentes infecciosos como bacterias quedan atrapadas no moco nasal ou no das v\u00edas respiratorias e iso impide que entren no sistema. Isto, xunto co continuo movemento da capa de \"mucus\" respiratorio cara \u00e1 orofarinxe, axudan a impedir que entren obxectos alleos nos pulm\u00f3ns durante a respiraci\u00f3n. Isto explica por que os fumadores a mi\u00fado te\u00f1en tose para expulsar as part\u00edculas que inhalan ao fumaren. A reacci\u00f3n natural do corpo neses casos \u00e9 incrementar a produci\u00f3n de \"mucus\". Ademais, o \"mucus\" axuda a humedecer o aire inhalado e impide a morte dos tecidos dos fosas nasais e do epitelio das v\u00edas respiratorias. O moco nasal e das v\u00edas respiratorias prod\u00facese de forma continua, e a maior\u00eda del tr\u00e1gase inconscientemente, mesmo o moco seco.\nO incremento da produci\u00f3n de moco no tracto respiratorio \u00e9 un s\u00edntoma de moitas enfermidades com\u00fans, como a arrefriado com\u00fan e a gripe. A hipersecreci\u00f3n de moco pode ocorrer en enfermidades respiratorias inflamatorias como as alerxias respiratorias, asma, e bronquite cr\u00f3nica. A presenza de moco nas fosas nasais e gorxa \u00e9 normal, pero o incremento da s\u00faa cantidade pode impedir unha respiraci\u00f3n c\u00f3moda e debe ser retirado so\u00e1ndose o nariz ou expectorando as flegmas da gorxa.\nDoenzas nas que est\u00e1n implicadas as mucosidades.\nEn xeral, o moco nasal \u00e9 claro e pouco espeso, e serve para filtrar o aire durantre a inhalaci\u00f3n. Durante unha infecci\u00f3n o moco pode cambiar de cor a amarelo ou verde como resultado das bacterias que quedan atrapadas nel ou debido \u00e1 reacci\u00f3n do corpo \u00e1s infecci\u00f3ns v\u00edricas. A cor verde do moco d\u00e9bese ao grupo hemo do encima mieloperoxidase segregado polos gl\u00f3bulos brancos como unha defensa citot\u00f3xica durante a explosi\u00f3n respiratoria.\nEn caso de infecci\u00f3n bacteriana, a bacteria queda atrapada nos xa conxestionados seos nasais, multiplic\u00e1ndose nese ambiente rico en nutrientes e h\u00famido. A sinusite \u00e9 unha condici\u00f3n que pode inclu\u00edr a conxesti\u00f3n por moco. Unha infecci\u00f3n bacteriana na sinusite causa un moco descolorido e responde ao tratamento con antibi\u00f3ticos; as infecci\u00f3ns v\u00edricas xeralmente se resolve sen tratamento. Case todas as infecci\u00f3ns na sinusite son virais e os antibi\u00f3ticos non son efectivos e non est\u00e1n recomendados para o tratamento dos casos t\u00edpicos.\nEn caso dunha infecci\u00f3n viral como o arrefriado com\u00fan ou a gripe, no primeiro e no \u00faltimo dos estadios da infecci\u00f3n orixinan a produci\u00f3n dun moco claro e pouco espeso no nariz ou na gorxa. A medida que o corpo empeza a reaccionar contra o virus (xeralmente en dun a tres d\u00edas), o moco faise m\u00e1is mesto e pode po\u00f1erse amarelo ou verde. O tratamento \u00e9 xeralmente sintom\u00e1tico, e a mi\u00fado \u00e9 de abondo deixar que o sistema inmunitario combata o virus.\nFibrose qu\u00edstica.\nA fibrose qu\u00edstica \u00e9 unha enfermidade herdada que afecta a todo o corpo, pero os s\u00edntomas empezan principalmente nos pulm\u00f3ns nos que hai unha produci\u00f3n extremadamente viscosa de \"mucus\" que \u00e9 dif\u00edcil de expulsar.\nO moco como s\u00edntoma m\u00e9dico.\nO incremento da produci\u00f3n de moco no tracto respiratorio superior \u00e9 un s\u00edntoma de moitas doenzas com\u00fans, como o arrefriado com\u00fan. O moco nasal pode eliminarse so\u00e1ndose o nariz ou por irrigaci\u00f3n nasal. O exceso de moco nasal, como ocorre no arrefriado ou nas alerxias, pode ser tratado con medicaci\u00f3ns desconxestionantes. O exceso de produci\u00f3n de moco nos bronquios e bronqu\u00edolos, como pode ocorrer na asma, bronquite ou gripe, pode ser tratado con medicaci\u00f3ns antiinflamatorias como medio para reducir a inflamaci\u00f3n das v\u00edas a\u00e9reas, o cal activa a sobreproduci\u00f3n de moco. O espesamento do moco como un efecto \"rebote\" despois dun exceso de uso de desconxestionantes pode producir problemas de drenaxe nasal ou dos seos nasais e circunstancias que promoven a infecci\u00f3n.\nTempo fr\u00edo e moco.\nDurante os d\u00edas fr\u00edos, os cilios, que normalmente varren o \"mucus\" cara \u00e1s aberturas nasais e cara \u00e1 parte de art\u00e1s da gorxa (ver epitelio respiratorio), fanse moi lentos ou deixan de funcionar de vez. Isto fai que o moco baixe e gotee polo nariz (rinorrea). O moco tam\u00e9n se espesa durante os d\u00edas de tempo fr\u00edo.\nAparato dixestivo.\nNo aparato dixestivo, o \"mucus\" util\u00edzase como lubricante para os materiais que deben pasar sobre as membranas mucosas, por exemplo, a comida que baixa polo es\u00f3fago. Unha capa de \"mucus\" ao longo das paredes internas do est\u00f3mago \u00e9 vital para protexer os revestimentos celulares dese \u00f3rgano do ambiente moi \u00e1cido do seu interior. O \"mucus\" non se dixire no tracto intestinal porque as s\u00faas prote\u00ednas son resistentes aos encimas dixestivos (ver mucina). O \"mucus\" segr\u00e9gase tam\u00e9n no intestino groso.\nAparato reprodutor.\nNo aparato reprodutor feminino o moco cervical impide a infecci\u00f3n. A consistencia do moco cervical var\u00eda dependendo da fase do ciclo menstrual da muller. Na ovulaci\u00f3n o moco cervical \u00e9 claro, flu\u00eddo, o que facilita o paso dos espermatozoides; na postovulaci\u00f3n, o moco faise m\u00e1is espeso e \u00e9 m\u00e1is probable que bloquee os espermatozoides.\nNo aparato reprodutor masculino, as ves\u00edculas seminais contrib\u00faen coa maior parte do volume do seme, o cal cont\u00e9n \"mucus\", amino\u00e1cidos, prostaglandinas, vitamina C, e frutosa."}
{"id": "244585", "revid": "27155", "url": "https://gl.wikipedia.org/wiki?curid=244585", "title": "Endoprocto", "text": ""}
{"id": "244586", "revid": "27155", "url": "https://gl.wikipedia.org/wiki?curid=244586", "title": "Mucosidade", "text": ""}
{"id": "244589", "revid": "27155", "url": "https://gl.wikipedia.org/wiki?curid=244589", "title": "Mucus", "text": ""}
{"id": "244592", "revid": "5132", "url": "https://gl.wikipedia.org/wiki?curid=244592", "title": "Pedro Cifr\u00e9", "text": "Pedro Cifr\u00e9 Oliver, nado en 1947 en Pollen\u00e7a, Illas Baleares, e un ex xogador internacional e adestrador de baloncesto espa\u00f1ol. Foi internacional absoluto con Espa\u00f1a en 3 ocasi\u00f3ns.\nTraxectoria.\nPedro Cifr\u00e9 xogou en equipos da m\u00e1xima categor\u00eda do baloncesto como o La Casera Lugo, o Estudiantes ou o Patronato Bilbao, as\u00ed como do Sant Josep de Badalona, o C\u00edrcol Cat\u00f2lic de Badalona, o Yanko, o Constancia, o Kollflex e o CB Alcudia, equipo co cal se retirou en 1987.\nEn 1966 foi seleccionado para participar coa selecci\u00f3n espa\u00f1ola nos campionatos de Europa j\u00fanior. A mesma tempada (1966-67) xogou cinco partidos coa selecci\u00f3n espa\u00f1ola B e tres coa selecci\u00f3n absoluta. Como adestrador de baloncesto de base, levou ao colexio Sant Josep de Badalona a ga\u00f1ar o campionato do mundo escolar de baloncesto. Finalmente, regresou a Mallorca onde fundou a escola de baloncesto do Alcudia."}
{"id": "244611", "revid": "39164", "url": "https://gl.wikipedia.org/wiki?curid=244611", "title": "Beyazid I", "text": ""}
{"id": "244618", "revid": "4817", "url": "https://gl.wikipedia.org/wiki?curid=244618", "title": "High Energy Astronomy Observatory 2", "text": "HEAO 2 (acr\u00f3nimo de \"High-Energy Astronomy Observatory 2\"), renomeado m\u00e1is tarde como observatorio Einstein, foi un observatorio espacial da NASA lanzado o 13 de novembro de 1978 mediante un foguete Atlas-Centaur desde o Centro Espacial de Cabo Ca\u00f1averal.\nCaracter\u00edsticas.\nHEAO 2 formou parte dunha serie de tres observatorios espaciais adicados \u00e1 observaci\u00f3n no rango dos raios X e raios gamma, continuando o traballo feito por sat\u00e9lites como o ANS, os sat\u00e9lites das series OSO e SAS e os sat\u00e9lites Vela.\nA misi\u00f3n de HEAO 2 era estudar fontes de raios X espec\u00edficas e o fondo c\u00f3smico de raios X, localizar con precisi\u00f3n fontes no rango de enerx\u00edas entre 0,2 e 4,0 keV, facer medici\u00f3ns espectrais de alta sensibilidade e facer medidas de alta precisi\u00f3n de fontes transitorias de raios X.\nHEAO 2 era id\u00e9ntico a HEAO 1, coa diferenza de levar volantes de inercia para permitir un apuntado cunha precisi\u00f3n de 1 minuto de arco. Estaba composto por un m\u00f3dulo de equipo (SEM, \"spacecraft equipment module\"), onde iba aloxado o equipo de control do sat\u00e9lite, e un m\u00f3dulo de experimentos (EM, \"experiment module\") aloxando parte do sistema el\u00e9ctrico e catro experimentos.\nHEAO 2 ti\u00f1a forma de poliedro de seis caras de 5,68 m de longo e 2,67 m de di\u00e1metro, cun peso duns 3130\u00a0kg, inclu\u00edndo 1450\u00a0kg dos experimentos. A taxa de transmisi\u00f3n de datos era de 6,5 kb/s para transmisi\u00f3n en tempo real e de ata 128 kb/s para transmisi\u00f3ns desde calquera das d\u00faas cintas de almacenamento de datos de a bordo. Reentrou na atmosfera o 25 de marzo de 1982.\nExperimentos.\nHEAO 2 levaba a bordo un telescopio de incidencia de raios X en cuxo plano focal pod\u00eda colocarse un de varios experimentos posibles:\nResultados.\nHEAO 2 foi o primeiro observatorio en raios X en facer espectroscop\u00eda de alta resoluci\u00f3n e estudos morfol\u00f3xicos de remanentes de supernovas. Ademais descubriu que as emisi\u00f3ns das coroas de estrelas normais son m\u00e1is intensas do esperado e resolveu varias fontes individuais na galaxia de Andr\u00f3meda e nas nubes de Magallanes. Tam\u00e9n fixo o primeiro estudo de emisi\u00f3ns de raios X por parte do gas gal\u00e1ctico e extragal\u00e1ctico e detectou os chorros de raios X de Centauro A e de M87."}
{"id": "244619", "revid": "4817", "url": "https://gl.wikipedia.org/wiki?curid=244619", "title": "HEAO 2", "text": ""}
{"id": "244620", "revid": "4817", "url": "https://gl.wikipedia.org/wiki?curid=244620", "title": "Observatorio Einstein", "text": ""}
{"id": "244621", "revid": "34155", "url": "https://gl.wikipedia.org/wiki?curid=244621", "title": "Courage League 1987-1988", "text": "A tempada 1987-1988 da Courage League foi a primeira edici\u00f3n da liga inglesa de rugby, que foi creada pola RFU tralo remate do primeiro mundial de rugby. A liga tomou o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 12 equipos, e ti\u00f1a un formato segundo o cal os equipos ti\u00f1an que disputar unha volta completa, de xeito que cada equipo se enfrontase \u00f3s outros 11 conxuntos unha vez. Na pr\u00e1ctica a maior\u00eda dos equipos xogaron 11 encontros, pero alg\u00fans s\u00f3 xogaron 10 por mor da intrascendencia da \u00faltima xornada en varios casos.\nO sistema de puntuaci\u00f3n foi o seguinte:\nA liga comezou o 5 de setembro de 1987."}
{"id": "244625", "revid": "5312", "url": "https://gl.wikipedia.org/wiki?curid=244625", "title": "HMS Lion (1910)", "text": "O HMS \"Lion\" foi un cruceiro de batalla da Royal Navy, o principal barco da s\u00faa clase. Ti\u00f1a significativas melloras con respecto aos seus predecesores da clase \"Indefatigable\" en termos de velocidade, armamento e blindaxe. Os barcos da clase \"Lion\" eran 2 nos m\u00e1is r\u00e1pidos, cambiaron os can\u00f3ns de 305 mm dos barcos m\u00e1is vellos polo mesmo n\u00famero de can\u00f3ns de 343 mm, e ti\u00f1a un cinto na li\u00f1a de flotaci\u00f3n de 229 mm de espesor contra os 152 mm da clase \"Indefatigable\". Esta foi a resposta aos primeiros cruceiros de batalla alem\u00e1ns, a clase \"Moltke\", que eran m\u00e1is grandes e potentes que os primeiros brit\u00e1nicos, a clase \"Invincible\".\nO \"Lion\" serviu como buque insignia dos cruceiros de batalla da Grand Fleet durante a primeira guerra mundial, ag\u00e1s cando estivo sendo reacondicionado ou reparado. Afund\u00edu ao cruceiro lixeiro alem\u00e1n \"C\u00f6ln\" durante a batalla de Helgoland e serviu como buque insignia do vicealmirante Beatty nas batallas do banco Dogger e Xutlandia. Foi seriamente danado na primeira desas batallas e tivo que ser remolcado polo cruceiro de batalla \"Indomitable\" para regresar a porto, onde estivo en reparaci\u00f3n durante dous meses. Durante a batalla de Xutlandia tivo un grave incendio que puido destru\u00edr o barco pero grazas ao home ao mando da torreta incendiada, que mandou inundar a polvoreira, o buque salvouse. O lume destru\u00edu unha torreta que tivo que ser retirada para reconstru\u00edla e o barco pasou varios meses en reparaci\u00f3n. Pasou o resto da guerra en patrullas sen incidentes no mar do Norte, a\u00ednda que proporcionou cobertura a distancia na segunda batalla de Helgoland en 1917. Pasou \u00e1 reserva en 1920 e foi vendido para o despedazamento en 1924 baixo os termos do Tratado naval de Washington."}
{"id": "244626", "revid": "88215", "url": "https://gl.wikipedia.org/wiki?curid=244626", "title": "SMS Seydlitz", "text": "O SMS \"Seydlitz\" foi un cruceiro de batalla da Mari\u00f1a Imperial alem\u00e1 constru\u00eddo en Hamburgo. Foi autorizado en 1910 e asignado en maio de 1913, sendo o cuarto cruceiro de batalla constru\u00eddo para a Hochseeflotte. O seu nome d\u00e9bese a Friedrich Wilhelm von Seydlitz, un xeneral prusiano do reinado de Frederico II de Prusia e da Guerra dos Sete Anos.\n\"Seydlitz\" representou a culminaci\u00f3n da primeira xeraci\u00f3n de cruceiros de batalla alem\u00e1ns, que se iniciaron co \"Von der Tann\" en 1906, e continuaron con dous barcos da clase \"Moltke\" en 1907 e 1908. O \"Seydlitz\" contaba con varias melloras con respecto aos modelos anteriores, inclu\u00eddo un redese\u00f1ado sistema de propulsi\u00f3n e unha disposici\u00f3n mellorada da blindaxe. O barco tam\u00e9n era significativamente m\u00e1is grande que os seus predecesores."}
{"id": "244627", "revid": "25871", "url": "https://gl.wikipedia.org/wiki?curid=244627", "title": "Patrologia Graeca", "text": "A Patrologia Graeca (ou \"Patrologiae Cursus Completus, Series Graeca\") \u00e9 unha colecci\u00f3n editada das obras dos Padres da Igrexa cristi\u00e1ns e varios escritores seculares, escritos en \"koin\u00e9\" antiga ou en grego medieval. Consiste de 161 volumes producidos en 1857-1866 pola \"Imprimerie Catholique\" de J. P. Migne. Est\u00e1n inclu\u00eddos na obra tanto os autores orientais como os occidentais que escribiron antes de que o lat\u00edn se volvese predominante na igrexa occidental no s\u00e9culo III , o caso de todos os Padres Apost\u00f3licos, por exemplo, e tam\u00e9n as Ep\u00edstolas de Clemente, o Pastor de Hermas, Eusebio de Cesarea, Or\u00edxenes e os Padres Capadocios, Basilio Magno, Gregorio Nacianceno e Gregorio de Nisa.\nOs 161 volumes foron encadernados en 166 libros diferentes (os volumes 16 e 87 est\u00e1n divididos en tres partes e o volume 86, en d\u00faas). Un importante volume final, que incluir\u00eda alg\u00fans suplementos e un \u00edndice completo, nunca foi publicado, pois as placas foron destru\u00eddas nun incendio en 1868\nA primeira serie conti\u00f1a apenas traduci\u00f3ns latinas dos orixinais (81 volumes, 1856 - 1861). A segunda xa conti\u00f1a o texto en grego cunha traduci\u00f3n sin\u00f3ptica para o lat\u00edn (166 volumes, 1857-1866). Os textos est\u00e1n interrelacionados, cunha columna en grego e unha correspondente ao lado coa traduci\u00f3n latina. Nos puntos onde o orixinal grego se perdeu, como no caso de Ireneo, os fragmentos sobreviventes est\u00e1n espallados por todo o texto en lat\u00edn. Nun caso, o orixinal est\u00e1 preservado en sir\u00edaco e s\u00f3 e traducido para o lat\u00edn. Moitas veces, a informaci\u00f3n sobre o autor \u00e9 dada tam\u00e9n en lat\u00edn.\nLista de volumes.\nAs\u00ed como na \"Patrologia Latina\", os autores est\u00e1n, con poucas excepci\u00f3ns, en orde cronol\u00f3xica, cubrindo o per\u00edodo entre os primeiros autores cristi\u00e1ns e a ca\u00edda de Constantinopla."}
{"id": "244628", "revid": "624", "url": "https://gl.wikipedia.org/wiki?curid=244628", "title": "Nic\u00e9foro Calisto Xant\u00f3pulo", "text": ""}
{"id": "244637", "revid": "624", "url": "https://gl.wikipedia.org/wiki?curid=244637", "title": "Mateo Cantacuzeno", "text": "Mateo Cantacuzeno (en grego: \u039c\u03b1\u03c4\u03b8\u03b1\u03af\u03bf\u03c2 \u0391\u03c3\u03ac\u03bd\u03b7\u03c2 \u039a\u03b1\u03bd\u03c4\u03b1\u03ba\u03bf\u03c5\u03b6\u03b7\u03bd\u03cc\u03c2, \"Matthaios Asan\u0113s Kantakouz\u0113nos\"), nado cara 1325 e finado en 1383 ou 1391, foi emperador de Bizancio entre 1353 e 1357.\nTraxectoria.\nMateo Asanes Cantacuzeno era fillo do emperador Xo\u00e1n VI Cantacuzeno e de Irene Asanina. A cambio do apoio que deu ao seu pai durante a loita deste contra Xo\u00e1n V Pale\u00f3logo foille concedido anexar parte da Tracia como seu feudo persoal e en 1353 foi designado coemperador.\nA partir do seu se\u00f1or\u00edo na Tracia Mateo conduciu varias guerras contra os serbios. Unha das s\u00faas campa\u00f1as fracasou en 1350 por causa da deserci\u00f3n dos seus auxiliares turcos. En 1357 foi capturado polos seus inimigos, que o entregaron ao emperador concorrente Xo\u00e1n V Pale\u00f3logo. Forzado a abdicar, mudouse para o Despotado de Morea en 1361 e auxiliou o seu irm\u00e1n Manuel Cantacuzeno a gobernar a rexi\u00f3n.\nDespois da morte do seu irm\u00e1n en 1380, Mateo gobernou a Morea at\u00e9 o nomeamento do novo gobernador Teodoro I Pale\u00f3logo en 1381 e a chegada deste en 1382. Antes da transferencia integral do poder na Morea dos Cantacuzeno para os Pale\u00f3logo, Mateo abdicou a favor do seu fillo Demetrio I Cantacuzeno.\nFamilia.\nCoa s\u00faa muller Irene Paleoloxina, Mateu Asanes Cantacuzeno tivo varios fillos:\nV\u00e9xase tam\u00e9n.\nBibliograf\u00eda.\nc"}
{"id": "244640", "revid": "98629", "url": "https://gl.wikipedia.org/wiki?curid=244640", "title": "Despotado de Morea", "text": "O Despotado de Morea (en grego: \u0394\u03b5\u03c3\u03c0\u03bf\u03c4\u1fb6\u03c4\u03bf\u03bd \u03c4\u03bf\u1fe6 \u039c\u03bf\u03c1\u03ad\u03c9\u03c2) ou Despotado de Mistr\u00e1 (en grego: \u0394\u03b5\u03c3\u03c0\u03bf\u03c4\u1fb6\u03c4\u03bf\u03bd \u03c4\u03bf\u1fe6 \u039c\u03c5\u03c3\u03c4\u03c1\u1fb6) foi unha provincia do Imperio bizantino que existiu entre mediados do s\u00e9culo XIV e mediados do XV. O seu territorio variou en tama\u00f1o durante os seus 100 anos de existencia, pero co tempo chegou a tomar practicamente toda a pen\u00ednsula sur de Grecia, o Peloponeso, que foi chamada Morea na Idade Media. Foi gobernada xeralmente por un parente pr\u00f3ximo ao emperador bizantino, que recibiu o t\u00edtulo de d\u00e9spota. A s\u00faa capital era a cidade fortificada de Mistr\u00e1, preto da antiga Esparta, que se converteu nun importante centro da cultura e o poder bizantino.\nOrixe.\nDurante a Cuarta Cruzada, os cruzados conquistaron Constantinopla no ano 1204 e o imperio Bizantino foi derrubado. No antigo territorio bizantino de Morea, os cruzados fundaron o Principado de Acaia, gobernando Guillerme II de Acaia. Pero o ano 1259, o bizantino Miguel VIII Pale\u00f3logo derrotouno e capturouno na Batalla de Pelagonia. A resultas desta batalla, os bizantinos recuperaron o control de parte sur da Pen\u00ednsula de Morea, que se converteu no n\u00facleo do Despotado bizantino de Morea e estivo permanentemente en loita contra o Principado cruzado de Acaia. Pouco despois, o emperador Miguel VIII Pale\u00f3logo recapturaba Constantinopla e declaraba restaurado o imperio Bizantino.\nConstituci\u00f3n e expansi\u00f3n do Despotado.\nO emperador bizantino Xo\u00e1n VI Cantacuzeno (1347-1355) reorganizou politicamente a provincia bizantina e constitu\u00edr como un despotado para que fose gobernado polo seu fillo e sucesor Manuel Cantacuzeno. Teodoro I Pale\u00f3logo, un irm\u00e1n m\u00e1is novo do emperador Andr\u00f3nico IV Pale\u00f3logo, apoderouse do despotado en 1383, onde gobernou ata 1407, consolidando a hexemon\u00eda bizantina na pen\u00ednsula e levando \u00e1 destruci\u00f3n ao Principado de Acaia en 1432, cando caeu o \u00faltimo reduto do poder cruzado, a cidade de Patr\u00e1s.\nDesaparici\u00f3n.\nEn 1453 produciuse a Ca\u00edda de Constantinopla a mans dos turcos otom\u00e1ns pese aos intentos de auxilio enviados desde o Despotado de Morea. Trala ca\u00edda definitiva do imperio Bizantino, os d\u00e9spotas de Morea somet\u00e9ronse ao imperio otom\u00e1n, pero en 1460 o territorio foi invadido polos otom\u00e1ns."}
{"id": "244642", "revid": "27155", "url": "https://gl.wikipedia.org/wiki?curid=244642", "title": "Resposta inmunitaria adaptativa", "text": ""}
{"id": "244645", "revid": "27155", "url": "https://gl.wikipedia.org/wiki?curid=244645", "title": "Resposta inmunitaria innata", "text": ""}
{"id": "244646", "revid": "27155", "url": "https://gl.wikipedia.org/wiki?curid=244646", "title": "Resposta inmunitaria humoral", "text": ""}
{"id": "244651", "revid": "6279", "url": "https://gl.wikipedia.org/wiki?curid=244651", "title": "Com", "text": ""}
{"id": "244653", "revid": "4817", "url": "https://gl.wikipedia.org/wiki?curid=244653", "title": "High Energy Astronomy Observatory 3", "text": "HEAO 3 (acr\u00f3nimo de \"High-Energy Astronomy Observatory 3\") foi un observatorio espacial da NASA lanzado o 20 de setembro de 1979 mediante un foguete Atlas-Centaur desde o Centro Espacial de Cabo Ca\u00f1averal.\nCaracter\u00edsticas.\nHEAO 3 formou parte dunha serie de tres observatorios espaciais adicados \u00e1 observaci\u00f3n no rango dos raios X e raios gamma, continuando o traballo feito por sat\u00e9lites como o ANS, os sat\u00e9lites das series OSO e SAS e os sat\u00e9lites Vela.\nA misi\u00f3n de HEAO 3 era facer unha exploraci\u00f3n de todo o ceo en raios gamma e raios c\u00f3smicos. Foi lanzado cunha inclinaci\u00f3n orbital m\u00e1is alta que HEAO 1 e HEAO 2 debido a que estaba m\u00e1is enfocado \u00f3 estudo dos raios c\u00f3smicos, que penetran mellor na magnetosfera terrestre cerca dos polos. Os obxectivos principais eran determinar a composici\u00f3n isot\u00f3pica dos raios c\u00f3smicos con masas at\u00f3micas entre 7 e 56, buscar raios c\u00f3smicos formados por n\u00facleos superpesados, de masas de ata 120, e estudar a intensidade, espectro e evoluci\u00f3n temporal de fontes de raios gamma e X con enerx\u00edas entre 0,06 e 10 MeV.\nHEAO 3 foi inxectado nunha \u00f3rbita inicial de 504\u00a0km de apoxeo e 485\u00a0km de perixeo, cunha inclinaci\u00f3n orbital de 43,6 graos e un per\u00edodo de 94,5 minutos. Reentrou na atmosfera o 7 de decembro de 1981.\nExperimentos.\nHEAO 3 levaba a bordo catro experimentos:"}
{"id": "244654", "revid": "4817", "url": "https://gl.wikipedia.org/wiki?curid=244654", "title": "HEAO 3", "text": ""}
{"id": "244655", "revid": "23204", "url": "https://gl.wikipedia.org/wiki?curid=244655", "title": "Cosmas Indicopleustes", "text": "Cosmas \"Indicopleustes\" (literalmente \"o que navegou \u00e1 India\"), de Alexandr\u00eda, foi un mercador grego e despois un monxe, probabelmente con tendencias nestorianas. Viaxou moito durante o s\u00e9culo VI e foi diversas veces \u00e1 India durante o reinado do emperador romano Xustiniano. A s\u00faa \"Topographia Christiana\" cont\u00e9n alg\u00fans dos m\u00e1is antigos e famosos mapamundis.\n\"Topographia Christiana\".\nPor volta de 550, Cosmas escribiu \"Topografia Christiana\", moi ricamente ilustrado, unha obra baseada en parte nas s\u00faas experiencias persoais como mercador no Mar Vermello e no oc\u00e9ano \u00cdndico no inicio do s\u00e9culo VI. A s\u00faa descrici\u00f3n da India e de Sri Lanka neste per\u00edodo \u00e9 de valor inestim\u00e1bel para os historiadores. Cosmas aparece como un gu\u00eda interesante e fi\u00e1bel, informando sobre un mundo que xa non existe Estaba en Adulis na costa eritrea do Mar Vermello cando o rei de Axum estaba preparando unha campa\u00f1a militar para atacar o rei xudeu Dhu Nuwas, no Iemen, que vi\u00f1a perseguindo os cristi\u00e1ns. A pedido do rei axumita e como preparaci\u00f3n para a s\u00faa campa\u00f1a, preservou algunhas inscrici\u00f3ns hoxe perdidas, como a do \"Monumentum Adulitanum\" (erroneamente atribu\u00eddo a Tolomeo III Everxetes).\n\"Indicopleustes\".\nMalia ser xa co\u00f1ecido que exist\u00eda un comercio entre o Imperio romano e a India a partir do s\u00e9culo -I a trav\u00e9s de fontes na literatura cl\u00e1sica (principalmente \"Periplus Maris Erythraei\"), o relato de Cosmas \u00e9 un dos poucos feitos por individuos que de feito fixeron a viaxe. Describiu e debuxou o que viu e alg\u00fans destes manuscritos foron copiados para as versi\u00f3ns actuais, datando a m\u00e1is antiga do s\u00e9culo IX. En 522 visitou a costa de Malabar (sur da India) e foi o primeiro viaxeiro en mencionar a existencia de cristi\u00e1ns sir\u00edacos na rexi\u00f3n:\nTerra plana.\nUnha caracter\u00edstica fundamental da s\u00faa \"Topographia\" \u00e9 o punto de vista de Cosmas de que o mundo \u00e9 plano e que o ceo ten a forma dunha caixa cunha tampa curva. Desde\u00f1aba a opini\u00f3n de Tolomeo e outros que cr\u00edan que o mundo era esf\u00e9rico. Cosmas buscaba probar que os xe\u00f3grafos precristi\u00e1ns estaban errados ao afirmar que a Terra era esf\u00e9rica afirmando polo contrario fora modelada no tabern\u00e1culo, o templo descrito a Mois\u00e9s por Deus durante o \u00c9xodo do Exipto. Por\u00e9n, esta idea de que a terra ser\u00eda plana xa era minoritaria nos c\u00edrculos m\u00e1is educados do occidente xa desde o s\u00e9culo -III.. O punto de vista de Cosmas nunca foi moi influente, mesmo nos c\u00edrculos relixiosos e un cristi\u00e1n case contempor\u00e1neo, Xo\u00e1n Filopono, discordaba del, as\u00ed como a maior parte dos fil\u00f3sofos cristi\u00e1ns da \u00e9poca."}
{"id": "244656", "revid": "624", "url": "https://gl.wikipedia.org/wiki?curid=244656", "title": "Libro do \u00c9xodo", "text": ""}
{"id": "244657", "revid": "1888", "url": "https://gl.wikipedia.org/wiki?curid=244657", "title": "Alfredo Garc\u00eda L\u00f3pez-D\u00f3riga", "text": ""}
{"id": "244659", "revid": "89787", "url": "https://gl.wikipedia.org/wiki?curid=244659", "title": "Metil xasmonato", "text": "O metil xasmonato (MeJA) \u00e9 un composto org\u00e1nico vol\u00e1til utilizado polas plantas para a s\u00faa defensa e en diversas v\u00edas do seu desenvolvemento como a xerminaci\u00f3n de sementes, crecemento de ra\u00edces, floraci\u00f3n, maduraci\u00f3n de froitos, e senescencia. O metil xasmonato deriva do [[\u00e1cido xasm\u00f3nico]] por medio dunha reacci\u00f3n [[cat\u00e1lise|catalizada]] polo [[encima]] S-adenosil-L-metionina:\u00e1cido xasm\u00f3nico carboxil metiltransferase. O metil xasmonato ten un grupo [[metilo]] [[\u00e9ster|esterificado]] no grupo [[carboxilo]] do \u00e1cido xasm\u00f3nico. O nome procede do x\u00e9nero \"Jasminum\" ([[xasm\u00edn]]) planta da que se illaron os xasmonatos.\nAs plantas producen \u00e1cido xasm\u00f3nico e metil xasmonato en resposta a moitos estreses bi\u00f3ticos e abi\u00f3ticos (en particular, o herbivorismo e as feridas), que se acumulan nas partes danadas da planta. O metil xasmonato pode utilizarse para [[sinalizaci\u00f3n celular|enviar sinais]] nos sistemas de defensa da planta atacada ou pode espallarse por contacto f\u00edsico ou a trav\u00e9s do aire para producir unha reacci\u00f3n defensiva noutras plantas pr\u00f3ximas a\u00ednda ilesas. As plantas que a\u00ednda non foron danadas absorben o metil xasmonato transportado polo aire a trav\u00e9s dos seus [[estoma]]s ou por difusi\u00f3n a trav\u00e9s do [[citoplasma]] das c\u00e9lulas das [[folla]]s. Por tanto, un ataque de herb\u00edvoros sobre unha planta causa que produzan metil xasmonato tanto para a defensa interna da propia planta coma para usalo como composto sinalizador que chegar\u00e1 a outras plantas.\nO metil xasmonato pode inducir \u00e1 planta a producir moitos tipos de compostos qu\u00edmicos defensivos como as [[fotoalexina]]s (antimicrobianas), [[nicotina]] ou inhibidores das proteinases. O metil xasmonato activa os xenes dos inhibidores das proteinases (unha reacci\u00f3n defensiva t\u00edpica das plantas) por mediaci\u00f3n dunha v\u00eda de [[transduci\u00f3n de sinais]] mediada por receptor. Os inhibidores das proteinases interfiren cos procesos dixestivos dos [[insecto]]s herb\u00edvoros e desaniman ao insecto a volver comer esa planta outra vez.\nO metil xasmonato utilizouse para estimular a produci\u00f3n dos condutos resin\u00edferos por causas traum\u00e1ticas nos [[pi\u00f1eiro]]s \"[[Pinus contorta]]\". Isto pode utilizarse como defensa contra moitos insectos herb\u00edvoros a modo de \"vacina\".\nO metil xasmonato \u00e9 tam\u00e9n unha [[hormona vexetal]] implicada no enrolamento dos [[gabi\u00e1n (bot\u00e1nica)|gabi\u00e1ns]], floraci\u00f3n, maduraci\u00f3n de froitos e desenvolvemento das sementes. Un incremento desta hormona afecta ao tempo de floraci\u00f3n, morfolox\u00eda das flores e ao n\u00famero de flores abertas. O metil xasmonato induce a actividade encim\u00e1tica de formaci\u00f3n de [[etileno]], que aumenta a cantidade de etileno ata o nivel necesario para a maduraci\u00f3n dos froitos.\nO aumento das cantidades de metil xasmonato nas ra\u00edces das plantas inhibe o seu crecemento. Suponse que os niveis incrementados de metil xasmonato activan [[xene]]s que previamente non se estaban expresando nas ra\u00edces, o que causa a inhibici\u00f3n do crecemento.\nO metil xasmonato induce a liberaci\u00f3n de [[citocromo c]] nas [[mitocondria]]s de c\u00e9lulas cancerosas, o que orixina a s\u00faa morte, pero non dana \u00e1s c\u00e9lulas normais. M\u00e1is especificamente pode causar a morte celular en c\u00e9lulas de leucemia leucoc\u00edtica cr\u00f3nica (CLL) de pacientes humanos que foron tratadas en [[cultivo celular]] con metil xasmonato. O tratamento de linfocitos de sangue normal illados non orixina a s\u00faa morte celular.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Hormonas vexetais]]\n[[Categor\u00eda:\u00c9steres]]\n[[Categor\u00eda:Cetonas]]\n[[Categor\u00eda:Alquenos]]"}
{"id": "244660", "revid": "5863", "url": "https://gl.wikipedia.org/wiki?curid=244660", "title": "El Baluarte de Galicia", "text": "El Baluarte de Galicia foi un peri\u00f3dico editado en Mondo\u00f1edo en 1893.\nTraxectoria.\nApareceu o 27 de febreiro de 1893. Sa\u00eda \u00e1 r\u00faa bisemanalmente, os luns e os xoves nun principio, e despois os m\u00e9rcores e s\u00e1bados. Peri\u00f3dico pol\u00edtico de Viveiro e Mondo\u00f1edo ao servizo do deputado liberal Servando Fern\u00e1ndez Victorio. Estaba dirixido por Alfredo Garc\u00eda D\u00f3riga e entre os seus colaboradores figuraban Antonio Noriega Varela e Jos\u00e9 Mar\u00eda Riguera Montero. Mantivo pol\u00e9micas con \"El Diario de Mondo\u00f1edo\"."}
{"id": "244661", "revid": "1410", "url": "https://gl.wikipedia.org/wiki?curid=244661", "title": "Courage League 1988-1989", "text": "A tempada 1988-1989 da Courage League foi a segunda edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar unha volta completa, de xeito que cada equipo se enfrontase \u00f3s outros 11 conxuntos unha vez.\nO sistema de puntuaci\u00f3n foi o seguinte:\nA liga comezou o 10 de setembro de 1988 e rematou o 22 de abril de 1989."}
{"id": "244662", "revid": "1410", "url": "https://gl.wikipedia.org/wiki?curid=244662", "title": "Courage League 1989-1990", "text": "A tempada 1989-1990 da Courage League foi a terceira edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar unha volta completa, de xeito que cada equipo se enfrontase \u00f3s outros 11 conxuntos unha vez.\nO sistema de puntuaci\u00f3n foi o seguinte:\nA liga comezou o 9 de setembro de 1989 e rematou o 28 de abril de 1990."}
{"id": "244663", "revid": "1410", "url": "https://gl.wikipedia.org/wiki?curid=244663", "title": "Courage League 1990-1991", "text": "A tempada 1990-1991 da Courage League foi a cuarta edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 13 equipos, e tivo un formato segundo o cal os equipos ti\u00f1an que disputar unha volta completa, de xeito que cada equipo se enfrontase \u00f3s outros 12 conxuntos unha vez.\nO sistema de puntuaci\u00f3n foi o seguinte:\nA liga comezou o 22 de setembro de 1990 e rematou o 27 de abril de 1991."}
{"id": "244664", "revid": "1410", "url": "https://gl.wikipedia.org/wiki?curid=244664", "title": "Courage League 1991-1992", "text": "A tempada 1991-1992 da Courage League foi a quinta edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 13 equipos, e tivo un formato segundo o cal os equipos ti\u00f1an que disputar unha volta completa, de xeito que cada equipo se enfrontase \u00f3s outros 12 conxuntos unha vez.\nO sistema de puntuaci\u00f3n foi o seguinte:\nA liga comezou o 16 de novembro de 1991, tralo remate da Copa do Mundo de Rugby 1991 na que Inglaterra foi finalista, e rematou o 25 de abril de 1992."}
{"id": "244665", "revid": "5863", "url": "https://gl.wikipedia.org/wiki?curid=244665", "title": "Jos\u00e9 Mar\u00eda Riguera Montero", "text": "Jos\u00e9 Mar\u00eda Riguera Montero, nado en Nogueira (Ourol) o 19 de setembro de 1845 e finado en Viveiro o 15 de outubro de 1922, foi un escritor e xornalista galego.\nTraxectoria.\nFillo de Tom\u00e1s Benito Riguera Losada e Francisca Montero Fern\u00e1ndez, naturais de Xermade e Ourol. Estudou Lat\u00edn e Humanidades en Viveiro e cursou tres anos de Filosof\u00eda e Letras e outros tres de Teolox\u00eda no Seminario de Mondo\u00f1edo. Abandonou o semanario e emigrou a Montevideo en 1870. Al\u00ed fundou o Instituto Oriental, establecemento de ensinanza superior. Catedr\u00e1tico de Latinidad, estudou seis anos na Facultade de Dereito e Ciencias Sociais da Universidade de Montevideo, e alcanzou o grao de Doutor. Foi presidente e asesor da primeira Asociaci\u00f3n de Socorros Mutuos establecida no Uruguai. Colaborou na prensa americana.\nPor motivos de sa\u00fade, viuse obrigado a regresar a Galicia. Estableceuse na Coru\u00f1a, onde promoveu unha delegaci\u00f3n da sociedade Vivero y su Comarca e financiou diversos actos culturais.\nFoi vicepresidente do consello de administraci\u00f3n de \"La Voz de Galicia\" e colaborou en \"Vida Gallega\" e outras publicaci\u00f3ns utilizando os pseud\u00f3nimos Ram\u00f3n Erotiguer e Bernardo Miranda, fil\u00f3sofo mindoniense."}
{"id": "244666", "revid": "34155", "url": "https://gl.wikipedia.org/wiki?curid=244666", "title": "Courage League 1992-1993", "text": "A tempada 1992-1993 da Courage League foi a sexta edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 13 equipos, e tivo un formato segundo o cal os equipos ti\u00f1an que disputar unha volta completa, de xeito que cada equipo se enfrontase \u00f3s outros 12 conxuntos unha vez.\nO sistema de puntuaci\u00f3n foi o seguinte:\nA liga comezou o 19 de setembro de 1992, e rematou o 24 de abril de 1993."}
{"id": "244667", "revid": "34155", "url": "https://gl.wikipedia.org/wiki?curid=244667", "title": "Courage League 1993-1994", "text": "A tempada 1993-1994 da Courage League foi a s\u00e9tima edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 10 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 9 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 11 de setembro de 1993, e rematou o 30 de abril de 1994."}
{"id": "244668", "revid": "98629", "url": "https://gl.wikipedia.org/wiki?curid=244668", "title": "Xasmonato", "text": "Os xasmonatos e os seus derivados son compostos de sinalizaci\u00f3n hormonais derivados de l\u00edpidos que regulan unha gran cantidade de procesos nas plantas, que van desde o crecemento e a fotos\u00edntese ao desenvolvemento reprodutivo. Son fundamentais para a defensa da planta contra o herbivorismo e nas respostas da planta \u00e1s malas condici\u00f3ns ambientais e outro tipo de problemas bi\u00f3ticos e abi\u00f3ticos. Alg\u00fans xasmonatos poden liberarse como compostos org\u00e1nicos vol\u00e1tiles, que se desprazan polo aire e permiten a comunicaci\u00f3n entre plantas, anticip\u00e1ndose a mutuos perigos.\nO illamento do metil xasmonato a partir da esencia de xasm\u00edn derivada da especie \"Jasminum grandiflorum\" levou ao descubrimento da estrutura molecular dos xasmonatos e deulles o seu nome.\nEstrutura dos xasmonatos e os seus derivados.\nOs xasmonatos son unhas oxilipinas, ou \u00e1cidos graxos oxixenados, sintetizados a partir do \u00e1cido linol\u00e9nico que se encontran nas membranas dos cloroplastos. A s\u00edntese in\u00edciase coa conversi\u00f3n do \u00e1cido linol\u00e9nico a \u00e1cido 12-oxo-fitodienoico (OPDA), o cal despois sofre unha reduci\u00f3n e tres roldas de oxidaci\u00f3n para formar (+)-7-iso-JA, o \u00e1cido xasm\u00f3nico propiamente dito (JA). Soamente ten lugar no cloroplasto a conversi\u00f3n do \u00e1cido linol\u00e9nico a OPDA, xa que todas as seguintes reacci\u00f3ns te\u00f1en lugar nos peroxisomas.\nO \u00e1cido xasm\u00f3nico pode ser despois metabolizado dando lugar a derivados activos e inactivos. O metil xasmonato (MeJA) \u00e9 un composto vol\u00e1til que \u00e9 potencialmente responsable da comunicaci\u00f3n entre plantas. O \u00e1cido xasm\u00f3nico conxugado co amino\u00e1cido isoleucina (Ile) d\u00e1 lugar ao JA-Ile, que \u00e9 actualmente o \u00fanico derivado do \u00e1cido xasm\u00f3nico co\u00f1ecido que se necesita para a sinalizaci\u00f3n por xasmonatos.\nMecanismo da sinalizaci\u00f3n por xasmonatos.\nEn xeral, os pasos seguidos na sinalizaci\u00f3n por xasmonatos (JA) reflicten os da sinalizaci\u00f3n por auxina. O primeiro paso comprende a actuaci\u00f3n de complexos E3 ubiquitina ligase, que etiquetan os substratos con ubiquitina para marcalos para a degradaci\u00f3n polos proteasomas. O segundo paso utiliza factores de transcrici\u00f3n para efectuar cambios fisiol\u00f3xicos. Unha das mol\u00e9culas chave nesta v\u00eda \u00e9 a prote\u00edna JAZ, que serve como interruptor de acendido e apagado da v\u00eda de sinalizaci\u00f3n por xasmonatos. En ausencia de xasmonatos, as prote\u00ednas JAZ \u00fanense a factores de transcrici\u00f3n situados corrente abaixo na ruta e limitan a s\u00faa actividade. Por\u00e9n, en presenza de JA ou dos seus derivados bioactivos, os transcritos de JAZ son degradados, deixando libres aos factores de transcrici\u00f3n para que expresen os xenes que se precisan para as respostas ao estr\u00e9s.\nComo JAZ non desaparece nas plantas mutantes \"coi1\" nulas, iso indica que a prote\u00edna COI1 media na degradaci\u00f3n de JAZ. A COI1 pertence \u00e1 familia das prote\u00ednas F-box moi conservada, e recruta substratos para a E3 ubiquitina ligase SCFCOI1. Os complexos que finalmente se forman denom\u00ednanse complexos SCF. Estes complexos \u00fanense a JAZ e dest\u00ednana \u00e1 degradaci\u00f3n polo proteasoma. Por\u00e9n, debido ao amplo espectro de mol\u00e9culas de xasmonatos, non todos os derivados dos xasmonatos activan esta v\u00eda de sinalizaci\u00f3n, e desco\u00f1\u00e9cese o rango das que participan nesta v\u00eda. Ata agora, s\u00f3 se demostrou que o conxugado JA-Ile \u00e9 necesario para a degradaci\u00f3n mediada por COI1 de JAZ11. O conxugado JA-Ile e os seus derivados relacionados estruturalmente poden unirse aos complexos COI1-JAZ e promover a ubiquitinaci\u00f3n e, as\u00ed, a s\u00faa degradaci\u00f3n.\nEste modelo de mecanismo indica a posibilidade de que COI1 sirva como receptor intracelular para os sinais de xasmonato. Investigaci\u00f3ns recentes confirmaron esta hip\u00f3tese ao desmostraren que os complexos COI1-JAZ act\u00faan como correceptores para a percepci\u00f3n dos xasmonatos. Especificamente, JA-Ile \u00fanese tanto a un peto (\"pocket\") de uni\u00f3n ao ligando en COI1 coma a un tramo de 20 amino\u00e1cidos do motivo conservado Jas na prote\u00edna JAZ. Esre residuo de JAZ act\u00faa como un tap\u00f3n para o peto de uni\u00f3n en COI1, mantendo a JA-Ile unida no peto. Adicionalmente, a copurificaci\u00f3n e a subseguinte eliminaci\u00f3n de inositol pentaquisfosfato (InsP5) de COI1 suxire que o InsP5 \u00e9 un compo\u00f1ente necesario do correceptor e xoga un papel na potenciaci\u00f3n do complexo correceptor.\nUnha vez liberados de JAZ, os factores de transcrici\u00f3n poden activar os xenes necesarios para unha resposta aos xasmonatos espec\u00edfica. Os factores de transcrici\u00f3n mellor estudados que act\u00faan nesta v\u00eda pertencen \u00e1 familia MYC de factores de transcrici\u00f3n, os cales se caracterizan por teren un motivo de uni\u00f3n ao ADN de h\u00e9lice b\u00e1sica-bucle-h\u00e9lice (bHLH). Estes factores, chamados MYC2, 3, e 4, tenden a actuar aditivamente. Por exemplo, unha planta que perdera s\u00f3 un dos myc faise m\u00e1is susceptible ao herbivorismo dos insectos ca unha planta normal. Unha planta que perdera os tres MYC \u00e9 tan susceptible aos danos coma os mutantes coi1, que non responden en absoluto ao JA e non poden organizar unha defensa contra o herbivorismo. Por\u00e9n, mentres que todas estas mol\u00e9culas MYC comparten funci\u00f3ns, var\u00edan grandemente nos seus patr\u00f3ns de expresi\u00f3n e funci\u00f3ns de transcrici\u00f3n. Por exemplo, MYC2 ten un maior efecto no crecemento das ra\u00edces comparado con MYC3 ou MYC4.\nAdemais, MYC2 pode regular no inicio da ruta os niveis de expresi\u00f3n de JAZ, dando lugar a un bucle de retroalimentaci\u00f3n negativa. Estes factores de transcrici\u00f3n te\u00f1en todos diferentes impactos nos niveis de JAZ despois da sinalizaci\u00f3n por xasmonatos. Os niveis de JAZ \u00e1 s\u00faa vez afectan a factores de transcrici\u00f3n e aos niveis de expresi\u00f3n x\u00e9nica. Noutras palabras, ademais de activaren diferentes xenes de resposta, os factores de transcrici\u00f3n poden facer variar os niveis de JAZ para conseguir especificidade na resposta aos sinais de JA.\nFunci\u00f3ns dos xasmonatos.\nA\u00ednda que os xasmonatos (JA) regulan moitos procesos diferentes da planta, o seu papel na resposta \u00e1s feridas \u00e9 o que mellor se co\u00f1ece. Despois dunha ferida mec\u00e1nica ou de herbivorismo, act\u00edvase rapidamente a bios\u00edntese de xasmonatos, o que dar\u00e1 lugar \u00e1 expresi\u00f3n dos xenes de resposta axeitados. Por exemplo, no tomate, as feridas dan lugar \u00e1 produci\u00f3n de mol\u00e9culas de defensa que inhiben a dixesti\u00f3n das follas no est\u00f3mago dos insectos. Outro resultado indirecto da sinalizci\u00f3n por xasmonatos \u00e9 a emisi\u00f3n de compostos derivados de xasmonatos que son vol\u00e1tiles. O metil xasmonato (MeJA) das follas pode viaxar polo aire ata plantas pr\u00f3ximas e elevar nelas os niveis de transcritos relacionados coa resposta \u00e1s feridas. En xeral, esta emisi\u00f3n pode ademais regular \u00e1 alza a s\u00edntese de xasmonatos e sinalizar e inducir a plantas pr\u00f3ximas a que preparen as s\u00faas defensas en caso de herbivorismo.\nOs xasmonatos foron implicados tam\u00e9n na morte celular e na senescencia das follas. Os xasmonatos poden interaccionar con moitas quinases e factores de transcrici\u00f3n asociados coa senescencia. Os xasmonatos poden tam\u00e9n inducir a morte mitocondrial ao induciren a acumulaci\u00f3n de especies reactivas do ox\u00edxeno (ROSs). Estes compostos distorsionan as membranas das mitocondrias e comprometen a vida da c\u00e9lula ao causaren apoptose, ou morte celular programada. As funci\u00f3ns dos xasmonatos nestes procesos suxiren os m\u00e9todos que utilizan as plantas para defenderse contra os desaf\u00edos bi\u00f3ticos que se lles presentan e limitar o espallamento das infecci\u00f3ns.\nOs xasmonatos e derivados foron tam\u00e9n implicados no desenvolvemento da planta, simbiose, e un conxunto de procesos inclu\u00eddos na seguinte lista:\nOs xasmonatos e a patox\u00e9nese.\nA especie bacteriana \"Pseudomonas syringae\" causa a enfermidade das manchas bacteriana no tomate ao secuestrar a v\u00eda de sinalizaci\u00f3n de xasmonatos da planta. Esta bacteria utiliza un sistema de secreci\u00f3n de tipo III para inxectar un c\u00f3ctel de prote\u00ednas efectoras virais nas s\u00faas c\u00e9lulas h\u00f3spede.\nUnha das mol\u00e9culas inclu\u00eddas nesta mestura \u00e9 a fitotoxina coronatina (COR). As plantas que son insensibles aos xasmonatos son moi resistentes a \"P. syringae\" e non responden \u00e1 COR; ademais, a aplicaci\u00f3n de metil xasmonato \u00e9 dabondo para que se recupere a virulencia nas bacterias mutantes COR. As plantas infectadas tam\u00e9n expresan corrente abaixo da ruta xasmonatos e xenes de resposta \u00e1s feridas pero niveis reprimidos de xenes relacionados coa patox\u00e9nese (PR). Todos estes datos suxiren que a COR act\u00faa a trav\u00e9s da v\u00eda dos xasmonatos (v\u00eda JA) para invadir as plantas h\u00f3spede. Hipotet\u00edzase que ao activar a v\u00eda de resposta \u00e1s feridas dos xasmonatos, \"P. syringae\" poder\u00eda desviar recursos do sistema inmunitario da s\u00faa planta h\u00f3spede e infectar con maior efectividade.\nRelaci\u00f3n con outras v\u00edas defensivas.\nA\u00ednda que a v\u00eda dos xasmonatos \u00e9 fundamental na resposta \u00e1s feridas, non \u00e9 a \u00fanica v\u00eda de sinalizaci\u00f3n que media na defensa nas plantas. Para montar unha defensa \u00f3ptima e eficiente, as diferentes v\u00edas de defensa deben poder intercambiarse sinais para axustar e especificar as respostas aos estreses bi\u00f3ticos e abi\u00f3ticos.\nUn dos exemplos mellor estudados da relaci\u00f3n dos xasmonatos con outras v\u00edas \u00e9 o do \u00e1cido salic\u00edlico. O \u00e1cido salic\u00edlico, que funciona como unha hormona, media a defensa contra os pat\u00f3xenos ao inducir a expresi\u00f3n de xenes relacioandos coa patox\u00e9nese e tam\u00e9n a resistencia adquirida sist\u00e9mica (SAR), na cal toda a planta adquire resistencia aos pat\u00f3xenos despois dunha exposici\u00f3n localizada a eles nunha parte da planta.\nAs respostas \u00e1s feridas e aos pat\u00f3xenos parecen interaccionar negativamente. Por exemplo, silenciando o encima fenilalanina amon\u00edaco liase (PAL), que sintetiza precursores do \u00e1cido salic\u00edlico, reduce a resistencia sist\u00e9mica adquirida pero potencia a resistencia ao herbivorismo contra os insectos. De xeito similar, a sobreexpresi\u00f3n da PAL potencia a resistencia sist\u00e9mica adquirida pero reduce a resposta \u00e1s feridas despois do herbivorismo realizado por insectos. Xeralmente, os pat\u00f3xenos que viven nas c\u00e9lulas de plantas vivas son m\u00e1is sensibles \u00e1s defensas inducidas polo \u00e1cido salic\u00edlico, mentres que os insectos herb\u00edvoros e pat\u00f3xenos que obte\u00f1en beneficio da morte das c\u00e9lulas son m\u00e1is susceptibles \u00e1s defensas dos xasmonatos. As\u00ed, esta compensaci\u00f3n das diferentes v\u00edas optimiza a defensa e aforra recursos da planta.\nA comunicaci\u00f3n entre diferentes v\u00edas (\"cross talk\") tam\u00e9n ocorre entre a v\u00eda dos xasmonatos e outras v\u00edas hormonais da planta, como as do \u00e1cido absc\u00edsico (ABA) e do etileno (ET). Estas interacci\u00f3ns optimizan de xeito similar a defensa contra pat\u00f3xenos e herb\u00edvoros con diferentes estilos de vida. Por exemplo, a actividade de MYC2 pode ser estimulada tanto pola v\u00eda dos xasmonatos coma pola do \u00e1cido absc\u00edsico, o que permite que se integren os sinais de ambas as v\u00edas. Outros factores de transcrici\u00f3n como ERF1 xorden como resultado da sinalizaci\u00f3n por xasmonatos e por etileno. Todas estas mol\u00e9culas poden actuar en combinaci\u00f3n para activar xenes de resposta \u00e1s feridas espec\u00edficos.\nFinalmente, esta comunicaci\u00f3n entre v\u00edas non est\u00e1 restrinxida \u00e1 defensa: as interacci\u00f3ns das v\u00edas dos xasmonatos e do etileno son fundamentais para o desenvolvemento da planta, e o equilibrio entre os dous compostos \u00e9 necesario para un axeitado desenvolvemento dos ganchos das pl\u00e1ntulas de \"Arabidopsis\". Por\u00e9n, c\u00f3mpre a\u00ednda facer m\u00e1is investigaci\u00f3ns para dilucidar as mol\u00e9culas que regulan estas interrelaci\u00f3ns entre v\u00edas."}
{"id": "244669", "revid": "1410", "url": "https://gl.wikipedia.org/wiki?curid=244669", "title": "Courage League 1994-1995", "text": "A tempada 1994-1995 da Courage League foi a oitava edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira.\nFormato da competici\u00f3n.\nO torneo estivo composto por 10 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 9 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 10 de setembro de 1994, e rematou o 29 de abril de 1995."}
{"id": "244670", "revid": "1410", "url": "https://gl.wikipedia.org/wiki?curid=244670", "title": "Courage League 1995-1996", "text": "A tempada 1995-1996 da Courage League foi a novena edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira. Foi a derradeira edici\u00f3n desta competici\u00f3n cun sistema non profesional, e a primeira cuxos mellores equipos acadaron prazas para participar nas novas competici\u00f3ns europeas (Heineken Cup e Challenge Cup).\nFormato da competici\u00f3n.\nO torneo estivo composto por 10 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 9 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 9 de setembro de 1995, e rematou o 27 de abril de 1996."}
{"id": "244671", "revid": "5863", "url": "https://gl.wikipedia.org/wiki?curid=244671", "title": "Hermes (avi\u00f3n espacial)", "text": " \nHermes foi o nome dun proxecto de avi\u00f3n espacial europeo tripulado que foi finalmente cancelado en 1992.\nCaracter\u00edsticas.\nHermes foi inicialmente proposto polo CNES franc\u00e9s para logo ser adoptado pola Axencia Espacial Europea. Ter\u00eda sido capaz de po\u00f1er tres astronautas en \u00f3rbitas de ata 800\u00a0km de altitude en misi\u00f3ns de ata 90 d\u00edas de duraci\u00f3n e ter\u00eda sido lanzado mediante os Ariane 5. A data inicial de inicio de operaci\u00f3ns coa lanzadeira deber\u00eda ter sido 1998, pero o disparo dos custos de desenvolvemento (estimados en 12 mil mill\u00f3ns de marcos alem\u00e1ns do momento) levou a cancelar o proxecto en 1992.\nO avi\u00f3n espacial levar\u00eda acoplado un m\u00f3dulo desechable onde ir\u00edan alg\u00fans dos experimentos e que ser\u00eda exectado antes da reentrada atmosf\u00e9rica. Tralo accidente do transbordador espacial Challenger, Hermes foi redese\u00f1ado para inclu\u00edr medidas de seguridade adicionais, o que fixo aumentar os custos de desenvolvemento."}
{"id": "244672", "revid": "98629", "url": "https://gl.wikipedia.org/wiki?curid=244672", "title": "\u0160kofja Loka", "text": "\u0160kofja Loka \u00e9 unha cidade de Eslovenia. \u00c9 o principal n\u00facleo econ\u00f3mico, cultural, educativo e administrativo do concello hom\u00f3nimo. Est\u00e1 situada na rexi\u00f3n de Alta Carniola e no 2012 ti\u00f1a unha poboaci\u00f3n de 11.905 habitantes.\nEst\u00e1 situada a uns 22\u00a0km da capital do pa\u00eds, Liubliana.\nTop\u00f3nimo.\nA primeira menci\u00f3n que se ten de \u0160kofja Loka data do 973 como \"Lonca\" (referido a Stara Loka) (e como \"Lonka\" en 1160, \"Lok\" en 1192\u201397, \"Scofolotti\" en 1293, e \"Scofioloco\" en 1295, entre outros nomes). O nome significa literalmente \"pradeira (h\u00famida) dos bispos\", facendo referencia \u00e1 s\u00faa pertenza aos bispos de Freising.\nXeograf\u00eda.\n\u0160kofja Loka est\u00e1 situada a 354 m de altitude na confluencia dos r\u00edos Poljane Sora e Selca Sora, na transici\u00f3n da Chaira Sora cara aos outeiros de \u0160kofja Loka e os outeiros de Polhov Gradec. O seu centro hist\u00f3rico est\u00e1 situado nos socalcos do r\u00edo, e comprende a praza da cidade (\"Plac\") e a praza baixa (\"Lontrg\"). Nunha elevaci\u00f3n sobre a cidade se encontra o Castelo de Loka, que alberga o Museo de Loka. Por riba do castelo \u00e9rguese o monte Krancelj (475 m). Ao norte do centro da cidade se encontra o monte Kamnitnik (414 m), co\u00f1ecido pola s\u00faa rocha known for its conglomerada.\nDemograf\u00eda.\nEntre 1999 e 2008, a poboaci\u00f3n da cidade de \u0160kofja Loka aumentou lixeiramente a cerca de 23.000 habitantes en todo o concello.\nA poboaci\u00f3n da cidade situ\u00e1base no 2012 en 11.905 habitantes.\nEvoluci\u00f3n demogr\u00e1fica do concello\nHistoria.\nHistoria temper\u00e1.\nNo 973, \u0160kofja Loka foille concedida aos bispos de Frising por parte do Emperador Ot\u00f3n II. Constru\u00edronse un castelo e unha torre sobre a cidade para defendela a finais do s\u00e9culo XI ou XII. O Emperador Ot\u00f3n III concedeulles aos bispo o dereito de acu\u00f1ar moeda e cobrar peaxes. \u0160kofja Loka foi mencionada por primeira vez como cidade con dereitos de mercado en 1248, e con dereitos de cidade en 1274.\n\u0160kofja Loka foi amurallada no s\u00e9culo XIV. En 1457, o duque Jan Vitovec atacou e queimou a cidade. Posteriormente, en 1476, foi atacada polos otom\u00e1ns, as\u00ed como o padecemento de pragas e limes. En 1488, 1492 e 1515 tiveron lugar revoltas campesi\u00f1as na cidade. \u0160kofja Loka foi destru\u00edda por un terremoto en 1511, mais pronto foi reconstru\u00edda co esforzo do bispo Filipe. En 1526 chegou o luteranismo en \u0160kofja Loka, para iso cre\u00e1ronse novas leis contra a nova relixi\u00f3n e celebrouse un comit\u00e9 da Contrarreforma no castelo en 1601 que culminou coa queima de libros protestantes.\nBoa parte da cidade foi danada polos lumes de 1660 e 1698. Os muros defensivos foron pouco a pouco quedando obsoltetos e finalmente foron eliminados xunto coas portas da cidade en 1789.\nIdade Moderna.\nEn 1803 o Pr\u00edncipe-bispo de Freising foi mediatizado pola \"Mediatizaci\u00f3n Alem\u00e1\" e \u0160kofja Loka converteuse en parte do Ducado de Carniola, pertencente ao Imperio austr\u00edaco. \u0160kofja Loka foi a primeira cidade de Carniola en posu\u00edr luz el\u00e9ctrica, mesmo antes do terremoto de 1895.\nSegunda guerra mundial.\n\u0160kofja Loka foi ocupada polas forzas italianas o 13 de abril de 1941. As autoridades italianas foron substitu\u00eddas polas alem\u00e1s o 17 de abril. Os primeiros cidad\u00e1ns da cidade foron arrestados pola Gestapo o 6 de maio de 1941 e nas seguintes semanas 26 familias foron deportados a Serbia. Unidades partis\u00e1ns estiveron activas na zona durante a Guerra. O 9 de febreiro de 1944, os forzas alem\u00e1s dispararon a 50 ref\u00e9ns como vinganza polo asasinato dun soldado alem\u00e1n. Os partis\u00e1ns entraron na cidade o 9 de maio de 1945. Trala Guerra, o Castelo de Loka foi empregado como prisi\u00f3n para os prisioneiros de guerra e os presos pol\u00edticos.\nFosas com\u00fans.\n\u0160kofja Loka \u00e9 o lugar onde se localizan sete fosas com\u00fans do per\u00edodo inmediatamente posterior \u00e1 segunda guerra mundial. D\u00faas fosas com\u00fans m\u00e1is relacionadas con estas est\u00e1n localizadas na veci\u00f1a Vincarje. Outros prisioneiros de guerra foron eliminados en Gabrovo, Bodovlje, Trnje, Pevno, entre outros lugares. Un n\u00famero desco\u00f1ecido de Gardas Nacionais e civ\u00eds eslovenos, e posiblemente v\u00edtimas doutros nacionalismos, foron asasinados e enterrados en diversos lugares nos arredores do castelo. A Fosa Com\u00fan do Castelo de Loka (en esloveno \"Grobi\u0161\u010de na vrtu lo\u0161kega gradu\") est\u00e1 localizada no parque do castelo. As fosas com\u00fans 2-6 do muro do castelo (en esloveno \"Grobi\u0161\u010de pri grajskem obzidju 2\u20136\") est\u00e1n situadas no per\u00edmetro do castelo. A fosa n\u00famero 2 enc\u00f3ntrase nun prado na esquina suroeste da muralla do castelo e nela foron descubertos os corpos de cinco v\u00edtimas en decembro de 2006. A terceira fosa est\u00e1 no interior da esquina suroeste da muralla. A cuarta fosa est\u00e1 nun prado ao car\u00f3n da avenida bordeada de \u00e1rbores. A quinta fosa est\u00e1 na parte esquerda do cami\u00f1o xunto \u00e1 parede. A sexta fosa est\u00e1 \u00e1 dereita, baixo o cami\u00f1o. A Fosa Com\u00fan do Campo Vir\u0161ek (en esloveno \"Grobi\u0161\u010de Vir\u0161ko polje\") est\u00e1 situada na zona sur da cidade, entre o r\u00edo Poljane Sora e a estrada a Gorenja Vas, preto de dous bunkers. Conti\u00f1a os restos dun n\u00famero desco\u00f1ecido de prisioneiros de guerra alem\u00e1ns. P\u00e9nsase que os restos foron desenterrados despois da Guerra.\nPosguerra.\nA cidade asumiu a propiedade do castelo en 1959. \u0160kofja Loka ten un dos centros urbanos medievais mellor conservados de Eslovenia, e foi proclamada munumento cultural en 1987."}
{"id": "244673", "revid": "1131", "url": "https://gl.wikipedia.org/wiki?curid=244673", "title": "Sinfon\u00eda n\u00fam. 1 (Sibelius)", "text": "A Sinfon\u00eda N\u00ba1 en Mi menor Op. 39 de Jean Sibelius foi composta entre 1898 e 1899, cando o compositor contaba con 33 anos de idade. Foi estreada o 26 de abril de 1899 pola Helsingin kaupunginorkesteri baixo a batuta do propio compositor, nunha versi\u00f3n orixinal que non sobreviviu. Logo da estrea, Sibelius realizou diversas revisi\u00f3ns da obra que deron como resultado a versi\u00f3n definitiva que se interpreta na actualidade. A versi\u00f3n revisada foi finalizada entre a primavera e o ver\u00e1n de 1900, e foi estreada en Helsinqui pola Helsingin kaupunginorkesteri baixo a batuta de Robert Kajanus o 1 de xullo de 1900, e pouco despois, o 18 de xullo, foi interpretada en Berl\u00edn cos mesmos protagonistas.\nComposici\u00f3n.\nSibelius comezou a planear a s\u00faa primeira sinfon\u00eda na primavera de 1898 en Berl\u00edn durante unha viaxe que realizou coa s\u00faa muller Aino. Ao igual que Johannes Brahms, Sibelius esperou moitos anos ata enfrontarse ao esixente reto de compo\u00f1er unha sinfon\u00eda, se ben anteriormente xa escribira un poema sinf\u00f3nico para orquestra, solistas e coro, \u00e1 que se adoita denominar \"Sinfon\u00eda Kullervo\".\nCaracter\u00edsticas.\nA Sinfon\u00eda n\u00ba 1 de Sibelius \u00e9 cada vez m\u00e1is reco\u00f1ecida como unha obra menos rom\u00e1ntica e m\u00e1is moderna, malia teren pasado m\u00e1is de 100 anos dende o seu nacemento, a\u00ednda que o seu ton a\u00ednda \u00e9 moi \"rom\u00e1ntico\" en virtude dos seus sentimentos abertos.\nMovementos.\nComo a meirande parte das sinfon\u00edas, est\u00e1 estruturada en catro movementos:\nA primeira gravaci\u00f3n foi realizada por Robert Kajanus coa London Symphony Orchestra para o selo HMV en maio de 1930."}
{"id": "244674", "revid": "895", "url": "https://gl.wikipedia.org/wiki?curid=244674", "title": "Club Atlas", "text": ""}
{"id": "244675", "revid": "98629", "url": "https://gl.wikipedia.org/wiki?curid=244675", "title": "Arjen Robben", "text": "Arjen Robben ( [\u02c8\u0251rj\u0259n \u02c8r\u0254b\u0259(n)] ), nado en Bedum o 23 de xaneiro de 1984, \u00e9 un exfutbolista neerland\u00e9s. Robben participou coa s\u00faa selecci\u00f3n nas Eurocopas da UEFA de 2004, 2008 e 2012, as\u00ed como nas Copas do Mundo da FIFA de 2006, 2010 e 2014. Xogaba na posici\u00f3n de extremo, nas bandas esquerda ou dereita. Era co\u00f1ecido pola s\u00faa capacidade para driblar, polos seus pases cruzados e pola precisi\u00f3n dos seus tiros de longa distancia coa s\u00faa perna esquerda desde o lado dereito do terreo de xogo.\nRobben deuse a co\u00f1ecer co FC Groningen, para que foi o xogador do ano na tempada 2000-01 da Eredivisie. Dous anos despois polo PSV Eindhoven, onde recibiu o t\u00edtulo ao Mellor Xogador Novo do ano dos Pa\u00edses Baixos, o co\u00f1ecido como Premio Johan Cruijff, ga\u00f1ando ademais o t\u00edtulo da Eredivisie. Durante a seguinte tempada varios poderosos clubs ingleses tentaron a s\u00faa contrataci\u00f3n e, despois de prolongadas negociaci\u00f3ns, acabou fichando polo Chelsea FC na pretempada de 2004.\nO debut de Robben no Chelsea f\u00edxose agardar por mor dunha lesi\u00f3n, mais cando recuperou a forma axudou ao club ingl\u00e9s a ga\u00f1ar dous t\u00edtulos da Premier League consecutivos, chegando a recibir o premio ao mellor xogador do Mes da FA Premier en novembro de 2005. Despois dunha terceira tempada en Inglaterra, interrompida por unha lesi\u00f3n, o xogador neerland\u00e9s asinou co Real Madrid espa\u00f1ol, club que pagar\u00eda 35 mill\u00f3ns de euros polo traspaso. En agosto de 2009 foi traspasado de novo, esta vez ao FC Bayern M\u00fcnchen por un prezo pr\u00f3ximo aos 25 mill\u00f3ns de euros, marcando dous goles no seu debut. Na s\u00faa primeira tempada en M\u00fanic, o Bayern ga\u00f1ou o t\u00edtulo de Liga, sendo o quinto t\u00edtulo de liga de Robben en oito anos, marcando ademais o gol da vitoria na final da Liga de Campi\u00f3ns, partido no que foi nomeado como mellor xogador. Despois da s\u00faa primeira tempada no club b\u00e1varo, tam\u00e9n foi reco\u00f1ecido como o Futbolista do Ano en Alema\u00f1a.\nTraxectoria.\nGroningen.\nRobben iniciou a s\u00faa carreira sendo a\u00ednda pequeno no V.V. Bedum. Neses primeiros anos seguiu as ensinanzas do adestrador neerland\u00e9s Wiel Coerver, unha metodolox\u00eda baseada na observaci\u00f3n a c\u00e1mara lenta de movementos caracter\u00edsticos de grandes estrelas do f\u00fatbol como Pel\u00e9, Ferenc Pusk\u00e1s ou Roberto Rivelino e que data dos anos 1970. O seu gran control de bal\u00f3n e un potente disparo fixeron del un valioso e prometedor xogador, polo que asinou rapidamente co FC Groningen. Nas divisi\u00f3ns inferiores despuntou rapidamente marcando 50 goles na s\u00faa primeira tempada\nPasou ao primeiro equipo para a tempada 1999-00. Jan van Dijk, adestrador do primeiro equipo, f\u00edxoo debutar na Eredivisie o 3 de decembro de 2000, nun encontro fronte ao RKC Waalwijk, substitu\u00edndo a Leonardo dos Santos por lesi\u00f3n aos 79 minutos. No seu primeiro ano como profesional co Groningen rexistrou 18 aparici\u00f3ns e 2 goles, acabando o equipo como 14\u00ba na Eredivisie, sendo eliminado en terceira rolda da copa polo Fortuna Sittard. Ao conclu\u00edr o torneo foi contratado polo PSV Eindhoven a cambio de 3,9 mill\u00f3ns de euros, mais ficou en Groningen, en condici\u00f3n de cedido, para reforzar ao equipo e evitar o descenso. Coa nova campa\u00f1a converteuse en titular do equipo, xogando en 28 ocasi\u00f3ns e marcando seis goles. O equipo foi 15\u00ba na Eredivisie e chegou aos cuartos de final da copa, onde perdeu ante o AFC Ajax.\nPSV Eindhoven.\nCo dianteiro serbio Mateja Ke\u017eman formou unha not\u00e1bel parella ofensiva bautizada \"Batman e Robben\" polos seareiros do PSV. O primeiro t\u00edtulo do ano disputouno ante AFC Ajax, na Supercopa dos Pa\u00edses Baixos o 11 de agosto de 2002, perdendo por tres goles a un. Entrou no minuto 65 substitu\u00edndo a Giorgi Gakhokidze. Con todo, axudou ao PSV Eindhoven de Guus Hiddink a alzarse coa Eredivisie, a d\u00e9cimo s\u00e9tima para o equipo da Philips, e posteriormente coa Supercopa ante o FC Utrecht, onde marcou o primeiro gol. Na Copa foron eliminados en semifinais ante o propio Utrecht por 2 a 1, mentres que na Liga de Campi\u00f3ns da UEFA non pasaron da fase de grupos tras quedar \u00faltimos por detr\u00e1s do Arsenal FC, do Borussia Dortmund e do AJ Auxerre.\nAdemais este ano conseguiu o t\u00edtulo de Talento do Ano e o premio Johan Cruijff. Durante a s\u00faa primeira tempada en Eindhoven, a 2002-03, disputou 33 encontros e anotou 12 goles. O 22 de xullo de 2003 tam\u00e9n se adxudicou a Copa da Paz, na cal anotou dous goles. En marzo de 2004 o propietario do Chelsea FC Roman Abramovich ofreceulle ao club neerland\u00e9s 12,1 mill\u00f3ns de libras (18 mill\u00f3ns de euros) polo extremo e aceptaron. \nA s\u00faa final de tempada foi decepcionante, perdeuse a gran maior\u00eda dos encontros ao lesionarse recorrentemente. Terminou a s\u00faa \u00faltima campa\u00f1a co PSV con 5 goles en 23 aparici\u00f3ns.&gt; O equipo quedou en segunda posici\u00f3n na liga tras o AFC Ajax e na Copa foron eliminados en cuartos de final ante o NAC Breda. Na Liga de Campi\u00f3ns quedou en terceiro lugar na fase de grupos tras o AS Monaco e o Deportivo da Coru\u00f1a, o que permitiu ao seu equipo disputar a Copa da UEFA, onde tras pasar d\u00faas roldas perdeu ante o Newcastle United nos cuartos de final.\nChelsea.\nNon debutou oficialmente co Chelsea at\u00e9 novembro de 2004, tras recuperarse dunha fractura no metatarsiano dereito que sufriu tras recibir unha entrada do centrocampista franc\u00e9s Olivier Dacourt da AS Roma, nun partido amig\u00e1bel de pretempada. Xa en activo, marcou consecutivamente ao CSKA Moscova, ao Everton FC, onde foi nomeado \"Home do Partido\", ao Newcastle United e ao Fulham FC. Ese novembro design\u00f3uselle \"Xogador do Mes\" da Premier League. A pesar de perderse gran parte do campionato por atoparse lesionado dunha fractura de dous \u00f3sos metatarsianos do p\u00e9 esquerdo no partido contra o Blackburn Rovers en febreiro de 2005, terminou a campa\u00f1a con 7 goles, a segunda cantidade m\u00e1is alta da s\u00faa carreira en s\u00f3 18 partidos. Ademais conquistou a Premier League, a FA Community Shield e a League Cup co club londiniense, mais foron eliminados polo Liverpool FC nas semifinais da Liga de Campi\u00f3ns da UEFA. Polo seu rendemento foi considerado entre os candidatos ao Premio PFA ao xogador novo do ano, con todo, foi vencido polo dianteiro Wayne Rooney do Manchester United. Destacou nas s\u00faas primeiras tempadas grazas ao sistema de xogo do portugu\u00e9s Jos\u00e9 Mourinho, adestrador dos \"blues\", que empregaba un esquema 4-3-3, no que tanto Robben como o irland\u00e9s Damien Duff eran empregados como puntas interiores pr\u00f3ximos ao dianteiro centro, o marfil\u00e9s Didier Drogba, para aproveitar a amplitude do campo.\nRecuperouse completamente das s\u00faas lesi\u00f3ns para a Premiership 2005-06, na que apareceu en 28 encontros, marcou en seis ocasiones e adxudicouse por segundo ano consecutivo o t\u00edtulo. Na Liga de Campi\u00f3ns da UEFA 2005-06 o equipo chegou at\u00e9 os oitavos de final, pero foron eliminados polo futuro campi\u00f3n da competici\u00f3n, o FC Barcelona. Na Carling Cup foron eliminados na terceira rolda ante o Charlton Athletic e na FA Cup en semifinais ante o Liverpool. Durante o transcurso da liga viu os primeiros dous cart\u00f3ns vermellos da s\u00faa carreira, ante o Sunderland e o West Bromwich Albion, e tivo un altercado coa meta do Liverpool F.C. Pepe Reina. Tras cometer unha falta o porteiro sobre o dianteiro island\u00e9s Ei\u00f0ur Gu\u00f0johnsen, Reina supostamente recibiu fortes palabras de Robben e en resposta deulle a man na s\u00faa cara, Robben caeu e o gardameta foi expulsado. Reina acusouno de \"farsante\", no rotativo Daily Star:\nCoa finalizaci\u00f3n da Copa do Mundo de Alema\u00f1a integr\u00e1ronse ao conxunto o dianteiro ucra\u00edno Andriy Shevchenko, o centrocampista alem\u00e1n Michael Ballack e o defensa ingl\u00e9s Ashley Cole. Debido a estas incorporaci\u00f3ns Mourinho modificou o seu esquema 4-3-3 por un 4-1-3-2, e deixou no banco \u00e1s puntas. Por\u00e9n, coa baixa do centrocampista Joe Cole por lesi\u00f3n regresou \u00e1 titularidade. A comezos de ano perderon a Community Shield ante o Liverpool por 2 a 1, na que xogou como titular 62 minutos. Foi o m\u00e1is destacado ante o Wigan Athletic, nos encontros de decembro de 2006 e xaneiro de 2007, e tras poucas semanas de titular lesionouse ante o Liverpool o 20 de xaneiro. Volveu nun par de semanas e colaborou na vitoria ante o Middlesbrough por 3 a 0. Participou na final da League Cup, contra o Arsenal F.C. que ga\u00f1aron por 2 a 1, e marcoulle ao FC Porto nos oitavos de final da Liga de Campi\u00f3ns. Con todo, en marzo lesionouse o menisco lateral do seu xeonllo esquerdo nun partido coa s\u00faa selecci\u00f3n e foi baixa por un mes. Retornou \u00e1 actividade na semifinal da Liga de Campi\u00f3ns, que perderon ante o Liverpool F.C. nos penaltis. Terminou o ano ga\u00f1ando a FA Cup ante o Manchester United e disputando 21 partidos de liga, nos que anotou 4 goles.\nEn agosto de 2007 o Real Madrid realizou unha oferta conxunta de 40 mill\u00f3ns de euros ao Chelsea pola fichase de Robben e de Michael Ballack. Bernd Schuster, novo adestrador do equipo de Madrid, declarou abertamente o seu interese por Ballack mentres Ram\u00f3n Calder\u00f3n, daquelas presidente do club castel\u00e1n, prometeu ao neerland\u00e9s na s\u00faa campa\u00f1a presidencial. Robben, que non levaba unha boa relaci\u00f3n con Jos\u00e9 Mourinho, declarouse feliz polo interese do club.\nReal Madrid.\nO 22 de agosto de 2007 o Real Madrid chegou a un acordo co Chelsea para fichar ao internacional neerland\u00e9s. A operaci\u00f3n, taxada en 24 mill\u00f3ns de libras (36 mill\u00f3ns de euros) e cinco anos de contrato, significou a Ram\u00f3n Calder\u00f3n, presidente do club castel\u00e1n, cumprir cunha das s\u00faas promesas de campa\u00f1a. Foi presentado o 24 de agosto, xunto ao defensa arxentino Gabriel Heinze, ante 5,000 afeccionados no Estadio Santiago Bernab\u00e9u. Debutou o 18 de setembro, relevando a Ra\u00fal no minuto 84, ante o Werder Bremen nun partido da fase de grupos da Liga de Campi\u00f3ns. Recuperado dunha lesi\u00f3n, estreouse na liga espa\u00f1ola o 23 de setembro, ante o Real Valladolid, nun partido que terminou 1 a 1. At\u00e9 o 2 de xaneiro de 2008 non anotou o seu primeiro gol, ao Alicante CF, nun partido correspondente \u00e1 Copa do Rei. Na liga, anotou o seu primeiro gol o 10 de febreiro ante o Real Valladolid, partido que terminou 7 a 0. Esa primeira tempada disputou 21 encontros, marcou en catro ocasiones e obtivo o t\u00edtulo de Liga.\nNo inicio da tempada 2008-09 conquistou a Supercopa tras bater no Bernab\u00e9u ao Valencia CF (4-2, global 6-5). Tras a marcha do brasileiro Robinho ao Manchester City adquiriu m\u00e1is protagonismo no once de Bernd Schuster. En decembro de 2008 Schuster foi substitu\u00eddo no banco polo espa\u00f1ol Juande Ramos, finalizando a tempada con sete goles en 29 partidos, e sendo un dos mellores do equipo. Con todo, neses dous anos tivo unha media de aproximadamente unha lesi\u00f3n cada cinco xornadas, faltando a preto do 40% dos partidos. Durante o ver\u00e1n de 2009, especulouse coa s\u00faa sa\u00edda, especialmente tras o desembolso realizado por Florentino P\u00e9rez con Kak\u00e1 e Cristiano Ronaldo. O extremo neerland\u00e9s expresou durante a pretemporada o seu desexo de permanecer no equipo, especialmente tras a boa pretempada que estaba a realizar. Por\u00e9n, e a pesar de que restaban s\u00f3 catro d\u00edas para o peche do mercado de fichaxes, o Real Madrid decidiu traspasalo ao Bayern de M\u00fanic o 27 de agosto de 2009. O club b\u00e1varo confirmou o traspaso nun comunicado oficial, sinalando que asinou un contrato por catro anos e levar\u00eda a camiseta co n\u00famero 10, deixada polo seu compatriota Roy Makaay. O custo da operaci\u00f3n non foi precisado, pero estimouse en 25 mill\u00f3ns de euros. Tras o seu traspaso, Jorge Valdano explicou que foi Robben o que pediu irse do club para poder acumular m\u00e1is minutos de xogo, pois o Mundial estaba a tan s\u00f3 un ano e nos partidos s\u00f3 estivera adestrando para xogar uns minutos no segundo tempo.\nBayern M\u00fcnchen.\nO 27 de agosto de 2009 chegou a M\u00fanic para pasar reco\u00f1ecemento m\u00e9dico e asinar co seu novo club, o FC Bayern. \u00c1 s\u00faa chegada ao Aeroporto de M\u00fanic declarou: \nFoi o home m\u00e1is destacado do equipo no seu debut na Bundesliga, o 29 de agosto, anotando dous do tres goles con que o seu equipo venceu ao VfL Wolfsburg, a pesar de xogar s\u00f3 45 minutos. O 30 de setembro lesionouse durante o partido contra a Juventus, correspondente \u00e1 fase de grupos da Liga de Campi\u00f3ns, sufrindo unha inflamaci\u00f3n de xeonllo que lle mantivo unhas semanas f\u00f3ra dos terreos de xogo. Volveu o 24 de outubro para xogar 30 minutos e anotar un gol ante o Eintracht Frankfurt na xornada 10, e repetiu gol na 17 ante o Hertha BSC Berlin e consecutivamente ante o Werder Bremen, 1. FSV Mainz 05, VfL Wolfsburg e Borussia Dortmund.\nOutra vez na Liga de Campi\u00f3ns, o 3 de novembro, disputou o partido ante o Girondins de Bordeos que perderon por 0 a 2, a\u00ednda que se clasificaron tras derrotar \u00e1 Juventus no partido decisivo. Nos oitavos de final disputou ambos os partidos ante a ACF Fiorentina e anotou nos dous encontros, clasificando ao seu equipo para a seguinte rolda. O 10 de febreiro anotou un gol na vitoria por 6 a 2 na Copa de Alema\u00f1a ante o SpVgg Greuther F\u00fcrth e outro nas semifinais ante o Schalke 04. O 13 de marzo dous goles seus supuxeron a remontada por 2-1 fronte ao SC Freiburg na Bundesliga. Na volta dos cuartos de final da Liga de Campi\u00f3ns ante o Manchester United, o 7 de abril, anotou coa perna esquerda o 3 a 2 que clasificaba ao seu equipo para as semifinais tras un global de 4 a 4. O 21 de abril na ida da semifinal, ante o Olympique Lyonnais, marcou o \u00fanico gol do partido, desde 25 metros e na volta ga\u00f1aron 3-0 para pasar \u00e1 final. O 1 de maio consagrouse campi\u00f3n da Bundesliga, a falta dun partido, tras ga\u00f1ar na xornada 33 ao VfL Bochum por 3-1, e 15 d\u00edas m\u00e1is tarde ga\u00f1ou a Copa de Alema\u00f1a ante o Werder Bremen por 4-0, sendo o primeiro gol seu de penalti no minuto 35. A final da Liga de Campi\u00f3ns enfrontoulles ante o Inter de Mil\u00e1n, que tam\u00e9n ga\u00f1ara en Italia a Liga e a Copa. O partido disputouse o 22 de maio en Madrid e dous goles de Diego Milito deron o t\u00edtulo aos italianos que se adxudicaron o seu terceiro t\u00edtulo.\nA tempada 2010-11 comezou mal para o xogador despois de que unhas probas m\u00e9dicas confirmasen que o seu tend\u00f3n non estaba curado correctamente. Karl-Heinz Rummenigge comentou respecto diso que estaban moi anoxados cos resultados, e que a Real Federaci\u00f3n de F\u00fatbol dos Pa\u00edses Baixos deb\u00eda compensalos. O 15 de xaneiro de 2011, volveu xogar como substituto no partido que lle enfrontou ao VfL Wolfsburg e que terminou 1-1. Foi nomeado ao premio ao \"Mellor Centrocampista da UEFA Champions League\", mais finalmente ga\u00f1ou o reco\u00f1ecemento o seu compatriota Wesley Sneijder. Tam\u00e9n estivo nomeado ao FIFA Bal\u00f3n de Ouro 2010, ao \"FIFPro World XI 2010\" e ao \"premio FIFA Pusk\u00e1s\", ao mellor gol do ano, por\u00e9n, non ga\u00f1ou ning\u00fan deles. Tras completar o seu equipo unha mala tempada na Bundesliga, foron eliminados nos oitavos de final da Liga de Campi\u00f3ns tras un gol do xogador do Inter de Mil\u00e1n Goran Pandev no minuto 88 do encontro de volta.\nDurante a tempada 2012-13, o xogador logrou ga\u00f1ar a Bundesliga, tendo un moi bo estado de forma, onde anotou 5 goles en 16 partidos xogados. Ademais axudou ao seu equipo a chegar \u00e1 final da Liga de Campi\u00f3ns tras ga\u00f1ar ao FC Barcelona por un global de 7-0. Na final, o 25 de maio, volveu ser determinante, xa que anotou o gol decisivo aos 89 minutos ante o Borussia Dortmund, conquistando as\u00ed a s\u00faa primeira Liga de Campi\u00f3ns. Na camapa 2013-14, con Josep Guardiola, conseguiu ga\u00f1ar os t\u00edtulos da Bundesliga, DFB-Pokal e UEFA Super Cup."}
{"id": "244677", "revid": "2971239", "url": "https://gl.wikipedia.org/wiki?curid=244677", "title": "Superdeportivo", "text": ""}
{"id": "244678", "revid": "6279", "url": "https://gl.wikipedia.org/wiki?curid=244678", "title": "Vaso comunicante", "text": ""}
{"id": "244679", "revid": "6279", "url": "https://gl.wikipedia.org/wiki?curid=244679", "title": "Vasos", "text": ""}
{"id": "244681", "revid": "6279", "url": "https://gl.wikipedia.org/wiki?curid=244681", "title": "Vaso (hom\u00f3nimos)", "text": ""}
{"id": "244687", "revid": "6279", "url": "https://gl.wikipedia.org/wiki?curid=244687", "title": "The Hobbit (filme)", "text": ""}
{"id": "244688", "revid": "6279", "url": "https://gl.wikipedia.org/wiki?curid=244688", "title": "The Jungle Book (filme)", "text": ""}
{"id": "244690", "revid": "4817", "url": "https://gl.wikipedia.org/wiki?curid=244690", "title": "HILAT", "text": "HILAT (acr\u00f3nimo de \"High Latitude Research Satellite\"), tam\u00e9n co\u00f1ecido como P83-1, foi un sat\u00e9lite artificial da NASA lanzado o 27 de xu\u00f1o de 1983 mediante un foguete Scout G1 desde a Base Vandenberg da Forza A\u00e9rea.\nCaracter\u00edsticas.\nHILAT era un sat\u00e9lite Transit modificado para facer experimentos relacionados coa ionosfera a altas latitudes. Os obxectivos de HILAT eran obter m\u00e1is datos sobre as irregularidades da intensidade de ionosfera e a s\u00faa forma tridimensional, probar diferentes hip\u00f3teses sobre o desenvolvemento, o transporte e o decaemento das irregularidades, estudar o papel das inestabilidades convectivas a altas latitudes e estudar as diversas influencias na ionosfera a altas latitudes, como a precipitaci\u00f3n de part\u00edculas e o acoplamento entre a ionosfera e a magnetosfera.\nO sat\u00e9lite estabiliz\u00e1base nos tres eixos mediante o sistema de gradente gravitatorio grazas a unha p\u00e9rtega e ademais mediante un volante de inercia. A inclinaci\u00f3n orbital foi elixida para facer pases sobre o meridiano xeomagn\u00e9tico nas zonas de recepci\u00f3n de datos. A \u00f3rbita precesionaba 24 horas nuns seis meses, polo que pod\u00edanse facer observaci\u00f3ns di\u00farnas e nocturnas durante toda unha estaci\u00f3n.\nDos instrumentos que levaba a bordo, a sonda Langmuir deixou de funcionar nada m\u00e1is chegar o sat\u00e9lite a \u00f3rbita, e a c\u00e1mara auroral perdeuse o 23 de xullo de 1983. O resto de instrumentos funcionaron ata o 5 de xu\u00f1o de 1989, en que HILAT deixou de funcionar tras o fallo do sistema de enerx\u00eda.\nOS experimentos de HILAT foron continuados polo sat\u00e9lite Polar Bear."}
{"id": "244691", "revid": "4817", "url": "https://gl.wikipedia.org/wiki?curid=244691", "title": "High Latitude Research Satellite", "text": ""}
{"id": "244692", "revid": "4817", "url": "https://gl.wikipedia.org/wiki?curid=244692", "title": "P83-1", "text": ""}
{"id": "244694", "revid": "1131", "url": "https://gl.wikipedia.org/wiki?curid=244694", "title": "Universidade de Strathclyde", "text": "A Universidade de Strathclyde \u00e9 unha universidade situada na cidade de Glasgow (Escocia, Reino Unido). \u00c9 a segunda universidade m\u00e1is antiga da cidade, tras a Universidade de Glasgow. Foi fundada no ano 1796 polo profesor John Anderson, quen fora profesor na Universidade de Glasgow. O desexo do profesor era crear unha universidade especializada en materias pr\u00e1cticas para lograr unha \u201cAprendizaxe \u00datil\u201d.\nNa actualidade, a universidade conta cun \u00fanico campus, o Campus John Anderson (nomeado as\u00ed na honra do fundador da instituci\u00f3n), que se encontra situado no centro da cidade.\nA Universidade de Strathclyde organ\u00edzase en catro facultades:"}
{"id": "244695", "revid": "1131", "url": "https://gl.wikipedia.org/wiki?curid=244695", "title": "Xaqu\u00edn Xesteira Losada", "text": "Xaqu\u00edn Xesteira, nado en Cambados o 29 de agosto de 1971, \u00e9 un m\u00fasico galego. A s\u00faa especialidade \u00e9 a gaita e o tamboril. \nTraxectoria.\nNaceu en Cambados en 1971 nunha familia con tradici\u00f3n musical (o seu av\u00f3 fundou unha orquestra, e s\u00faa nai foi profesora de solfexo e piano de varias xeraci\u00f3ns de cambadeses), e comezou a interesarse pola m\u00fasica tradicional galega desde os tres anos. Aos catro anos participou na s\u00faa primeira actuaci\u00f3n.\nComezou os seus estudos musicais na Sociedade Cultural de Cambados, tocando o tambor. No grupo de m\u00fasica tradicional de Vilari\u00f1o (Cambados) comezou coa gaita. No Conservatorio Superior de M\u00fasica de Vigo recibiu os estudos relacionados con este instrumento. Entre outros, tivo como mestres a Nando Casal (Milladoiro) e a Carlos N\u00fa\u00f1ez. \u00c9 membro dos grupos \"Os Fa\u00edscas de Solobeira\", da banda de m\u00fasica de Castrelo e de Treixadura. Ademais, colaborou con Fuxan os Ventos, Na L\u00faa, ou Milladoiro.\nFoi produtor art\u00edstico dos traballos discogr\u00e1ficos da Agrupaci\u00f3n Abertal da R\u00faa, Pedraqueti\u00f1a (Tout\u00f3n, Mondariz) e Cantigas e Agarimos (Santiago de Compostela). Compo\u00f1ente e cofundador do grupo Treixadura con quen ten editado 8 traballos discogr\u00e1ficos; e tam\u00e9n \u00e9 compo\u00f1ente do grupo Os Fa\u00edscas de Solobeira.\nPresidente da Fundaci\u00f3n SonDeSeu, director art\u00edstico e coordinador das secci\u00f3ns de contrabaixo, canto, gaita e percusi\u00f3n da orquestra folk SonDeSeu. Dendo xu\u00f1o de 2015 \u00e9 director do coro Cantigas e Agarimos de Santiago de Compostela, con quen editou o traballo discogr\u00e1fico \"O coraz\u00f3n aberto\" (2018).\nGaiteiro no grupo Os Xesteira xunto coa s\u00faa familia.\nNa actualidade, \u00e9 profesor de gaita e percusi\u00f3n na Escola Municipal de M\u00fasica Folk e Tradicional de Vigo. Ten publicado un \"M\u00e9todo de Gaita Galega\" publicado en dous volumes por Edici\u00f3ns do Cumio (anos 2004 e 2007)."}
{"id": "244698", "revid": "624", "url": "https://gl.wikipedia.org/wiki?curid=244698", "title": "Periplus Maris Erythraei", "text": ""}
{"id": "244699", "revid": "56817", "url": "https://gl.wikipedia.org/wiki?curid=244699", "title": "Periplo do Mar Eritreo", "text": "O Periplo do Mar Eritreo ou Periplo do Mar Vermello (en grego \u03a0\u03b5\u03c1\u03af\u03c0\u03bb\u03bf\u03c5\u03c2 \u03c4\u1f74\u03c2 \u1f18\u03c1\u03c5\u03b8\u03c1\u03ac\u03c2 \u0398\u03b1\u03bb\u03ac\u03c3\u03c3\u03b7\u03c2, en lat\u00edn Periplus Maris Erythraei) \u00e9 un periplo greco-romano, escrito en grego e que describe a navegaci\u00f3n e comercio dos portos romano-exipcios como Berenice ao longo da costa do Mar Vermello, e outros ao longo do nordeste de \u00c1frica e India.\nDataci\u00f3n.\nO texto ten sido datado entre o s\u00e9culo I e s\u00e9culo III, pero a data que esperta maior consenso \u00e9 a de mediados do s\u00e9culo I. De autor an\u00f3nimo, \u00e9 claramente unha descrici\u00f3n persoal de algu\u00e9n familiarizado coa rexi\u00f3n e \u00e9 practicamente \u00fanico na descrici\u00f3n precisa do que era o mundo antigo nesa rexi\u00f3n.\nContido.\nMalia que \"Mar Eritreo\" (en grego \u1f18\u03c1\u03c5\u03b8\u03c1\u03ac \u0398\u03ac\u03bb\u03b1\u03c3\u03c3\u03b1) literalmente signifique \"Mar Vermello\", para os gregos inclu\u00eda tam\u00e9n o oc\u00e9ano \u00cdndico e o golfo P\u00e9rsico.\nA obra consiste en 66 cap\u00edtulos, a maior\u00eda deles cun par\u00e1grafo apenas.\nEn moitos casos a descrici\u00f3n dos lugares \u00e9 suficientemente precisa para identificar inequivocamente as localizaci\u00f3ns actuais. Noutros non: por exemplo menci\u00f3nase Rhapta como o mercado m\u00e1is importante da costa africana de Azania, pero hai polo menos cinco localidades que se axustan \u00e1 descrici\u00f3n, do sur de Tanga ata o delta do r\u00edo Rufiji. A descrici\u00f3n da costa india menciona explicitamente o r\u00edo Ganxes, pero China \u00e9 confusamente descrita como a grande cidade interior Thina, produtora de seda.\nOutra caracter\u00edstica interesante do periplo \u00e9 que algunhas palabras que describen mercador\u00edas obxecto de comercio non son vistas en ningunha outra obra literaria, polo que o seu significado real \u00e9 misterioso. O periplo describe tam\u00e9n como H\u00edpalo foi o primeiro en descubrir a ruta directa entre o mar Vermello e o sur da India.\nTradici\u00f3n manuscrita.\nO texto que chegou ata hoxe deriva dun manuscrito bizantino do s\u00e9culo X en letra min\u00fascula, gardado nas colecci\u00f3ns da Universidade de Heidelberg, e dunha copia deste, dos s\u00e9culos XIV ou XV, hoxe no Museo Brit\u00e1nico. No primeiro, o texto \u00e9 atribu\u00eddo a Flavio Arriano, probabelmente polo \u00fanico motivo da s\u00faa proximidade temporal co \"Periplus Ponti Euxini\", escrito por el. A primeira edici\u00f3n moderna do texto foi publicada en 1553 por Sigismund Gelenius."}
{"id": "244701", "revid": "624", "url": "https://gl.wikipedia.org/wiki?curid=244701", "title": "Teodoro Pr\u00f3dromo", "text": ""}
{"id": "244704", "revid": "23204", "url": "https://gl.wikipedia.org/wiki?curid=244704", "title": "Teodoro Pr\u00f3dromo (monxe)", "text": "Teodoro Pr\u00f3dromo (en lat\u00edn \"Theodorus Prodromus\", en grego \u0398\u03b5\u03cc\u03b4\u03c9\u03c1\u03bf\u03c2) foi un escritor bizantino da primeira metade do s\u00e9culo XII. Colleu o nome de Hilar\u00f3n cando entrou no mosteiro. Tivo gran reputaci\u00f3n no seu tempo como erudito e fil\u00f3sofo e recibiu o alcu\u00f1o de \u039a\u03c5\u03c1\u03cc\u03c2 ou \u03ba\u03cd\u03c1\u03b9\u03bf\u03c2. Escribiu sobre moitos temas, como filosof\u00eda, gram\u00e1tica, teolox\u00eda, historia e astronom\u00eda, e en especial poes\u00eda.\nObras.\nObras que se conservan:"}
{"id": "244709", "revid": "89787", "url": "https://gl.wikipedia.org/wiki?curid=244709", "title": "Indutor", "text": "Un indutor, habitualmente chamado bobina, \u00e9 un compo\u00f1ente el\u00e9ctrico pasivo que almacena enerx\u00eda debido \u00e1 s\u00faa interacci\u00f3n nun campo magn\u00e9tico. Por comparaci\u00f3n, un condensador almacena enerx\u00eda debido \u00e1 s\u00faa interacci\u00f3n cun campo el\u00e9ctrico, e un resistor non almacena enerx\u00eda, sen\u00f3n que a disipa por medio de calor.\nCalquera condutor ten indutancia. Un indutor est\u00e1 feito en xeral dun cable ou outro corpo condutor enrolado nunha bobina, para incrementar o seu campo magn\u00e9tico.\nCando var\u00eda o fluxo de corrente a trav\u00e9s dun indutor, aparece un campo magn\u00e9tico asemade funci\u00f3n do tempo no interior da bobina, inducindo unha voltaxe, de acordo coa Lei de Faraday-Lenz, que asemade fai que se opo\u00f1a \u00f3 cambio na corrente que creou o campo magn\u00e9tico. Os indutores son un dos compo\u00f1entes b\u00e1sicos usados en electr\u00f3nica cando a corrente e a voltaxe cambian co tempo, debido \u00e1 caracter\u00edstica dos indutores de retardar e reformar a evoluci\u00f3n das correntes alternas.\nConstruci\u00f3n.\nUn indutor est\u00e1 constitu\u00eddo normalmente por unha bobina de condutor, tipicamente arame ou f\u00edo de cobre esmaltado. Existen indutores con n\u00facleo de aire ou con n\u00facleo feito de material ferroso (por exemplo, aceiro magn\u00e9tico), para incrementar a s\u00faa capacidade de magnetismo.\nOs indutores tam\u00e9n poden estar constru\u00eddos en circu\u00edtos integrados, usando o mesmo proceso utilizado para realizar microprocesadores. Nestes casos \u00fasase, comunmente, o aluminio como material condutor. Con todo, \u00e9 raro que se constr\u00faan indutores dentro dos circu\u00edtos integrados; \u00e9 moito m\u00e1is pr\u00e1ctico usar un circu\u00edto chamado \"xirador\" que, mediante un amplificador operacional, fai que un condensador se comporte coma se fose un indutor.\nO indutor consta das seguintes partes:\nTam\u00e9n poden fabricarse pequenos indutores, que se usan para frecuencias moi altas, cun condutor pasando a trav\u00e9s dun cilindro de ferrita ou granulado.\nFuncionamento dunha bobina.\nSexa unha bobina ou solenoide de lonxitude \"l\", secci\u00f3n \"S\" e dun n\u00famero de espiras \"N\", polo que circula unha corrente el\u00e9ctrica \"i\"(\"t\").\nAplicando a Lei de Biot-Savart que relaciona a induci\u00f3n magn\u00e9tica, \"B\"(\"t\"), coa causa que a produce, \u00e9 dicir, a corrente \"i\"(\"t\") que circula polo solenoide, obtense que o fluxo magn\u00e9tico \"\u03a6\"(\"t\") que abarca \u00e9 igual a:\nSe o fluxo magn\u00e9tico \u00e9 variable no tempo, x\u00e9rase en cada expira, segundo a Lei de Faraday, unha \"forza electromotriz (f.e.m.)\" de autoinduci\u00f3n que, segundo a Lei de Lenz, tende a oporse \u00e1 causa que a produce, \u00e9 dicir, \u00e1 variaci\u00f3n da corrente el\u00e9ctrica que xera devandito fluxo magn\u00e9tico. Por esta raz\u00f3n adoita chamarse \"forza contraelectromotriz\". Esta ten o valor:\n\u00c1 expresi\u00f3n formula_3 nom\u00e9ase como \"coeficiente de autoinduci\u00f3n\", \"L\", o cal relaciona a variaci\u00f3n de corrente coa f.e.m. inducida e, como se pode ver, depende da xeometr\u00eda da bobina e do n\u00facleo na que est\u00e1 enrolada. M\u00eddese en henrios.\nEnerx\u00eda almacenada.\nA bobina almacena enerx\u00eda el\u00e9ctrica en forma de campo magn\u00e9tico cando aumenta a intensidade de corrente, devolv\u00e9ndoa cando esta dimin\u00fae. Matematicamente p\u00f3dese demostrar que a enerx\u00eda formula_4, almacenada por unha bobina con indutancia formula_5, que \u00e9 percorrida por unha corrente de intensidade formula_6, v\u00e9n dada por:\nEn circu\u00edtos.\nDa formulaci\u00f3n f\u00edsica da bobina extraeuse a expresi\u00f3n:\nSupo\u00f1endo unha bobina ideal, (figura 1), sen perdas de carga, aplicando a segunda Lei de Kirchhoff, tense que:\n\u00c9 dicir, en toda bobina el\u00e9ctrica dentro dun circu\u00edto prod\u00facese nela unha ca\u00edda de tensi\u00f3n:\nDespexando a intensidade:\nSe no instante \"t\" = 0, a bobina est\u00e1 cargada cunha corrente \"I\", esta p\u00f3dese substitu\u00edr por unha bobina descargada e unha fonte de intensidade de valor i(0) = \"I\" en paralelo.\nA corrente pola bobina, e por tanto o fluxo, non poden variar bruscamente xa que se non a tensi\u00f3n formula_12 deber\u00eda facerse infinita. Por iso ao abrir un circu\u00edto onde se atope conectada unha bobina, sempre saltar\u00e1 un arco de corrente entre os bornes do interruptor que d\u00e1 sa\u00edda \u00e1 corrente que descarga a bobina.\nCando o indutor non \u00e9 ideal porque ten unha resistencia interna en serie, a tensi\u00f3n aplicada \u00e9 igual \u00e1 suma da ca\u00edda de tensi\u00f3n sobre a resistencia interna m\u00e1is a forza contra-electromotriz autoinducida.\nEn corrente alterna.\nEn corrente alterna, unha bobina ideal ofrece unha resistencia ao paso da corrente el\u00e9ctrica que recibe o nome de reactancia indutiva, formula_13, cuxo valor v\u00e9n dado polo produto da pulsaci\u00f3n (formula_14) pola indutancia, \"L\":\nSe o pulso est\u00e1 en radi\u00e1ns por segundo (rad/s) e a indutancia en henrios (H) a reactancia resultar\u00e1 en ohmios.\nDe acordo coa lei de Ohm circular\u00e1 unha corrente alterna que se ver\u00e1 atrasada 90\u00b0 (formula_16) respecto da tensi\u00f3n aplicada.\nAsociaci\u00f3ns com\u00fans.\nDo mesmo xeito que as resistencias, as bobinas poden asociarse en serie (figura 2), paralelo (figura 3) ou de forma mixta. Nestes casos, e sempre que non exista axuste magn\u00e9tico, a indutancia equivalente para a asociaci\u00f3n en serie vir\u00e1 dada por:\nPara a asociaci\u00f3n en paralelo temos:\nPara a asociaci\u00f3n mixta procederase de forma an\u00e1loga que coas resistencias.\nSe se require unha maior comprensi\u00f3n do comportamento reactivo dun indutor, \u00e9 conveniente ent\u00f3n analizar detalladamente a Lei de Lenz e comprobar desta forma como se orixina unha reactancia de tipo indutiva, a cal nace debido a unha oposici\u00f3n que lle presenta o indutor, ou bobina, \u00e1 variaci\u00f3n de fluxo magn\u00e9tico.\nComportamentos ideal e real.\nEn corrente continua.\nUnha bobina ideal en corrente continua comp\u00f3rtase como un curtocircu\u00edto (condutor ideal), xa que ao ser i(\"t\") constante, \u00e9 dicir, non var\u00eda co tempo, non hai autoinduci\u00f3n de ningunha f.e.m.\nUnha bobina real en r\u00e9xime permanente comp\u00f3rtase como unha resistencia cuxo valor formula_20 (figura 6a) ser\u00e1 o do seu enrolado.\nEn r\u00e9xime transitorio, isto \u00e9, ao conectar ou desconectar un circu\u00edto con bobina, suceden fen\u00f3menos electromagn\u00e9ticos que inciden sobre a corrente (ver circu\u00edtos serie RL e RC).\nEn corrente alterna.\nAo conectar unha CA sinusoidal \"v\"(\"t\") a unha bobina aparecer\u00e1 unha corrente \"i\"(\"t\"), tam\u00e9n sinusoidal, isto \u00e9, variable, polo que, como se comentou m\u00e1is arriba, aparecer\u00e1 unha forza contraelectromotriz, -\"e\"(\"t\"), cuxo valor absoluto pode demostrase que \u00e9 igual ao de \"v\"(\"t\"). Por tanto, cando a corrente i(\"t\") aumenta, e (\"t\") dimin\u00fae para dificultar o devandito aumento; analogamente, cando \"i\"(\"t\") dimin\u00fae, \"e\"(\"t\") aumenta para oporse \u00e1 devandita diminuci\u00f3n. Isto pode apreciarse no diagrama da figura 4. Entre 0\u00b0 e 90\u00b0 a curva \"i\"(\"t\") \u00e9 negativa, diminu\u00edndo desde o seu valor m\u00e1ximo negativo ata cero, observ\u00e1ndose que \"e\"(\"t\") vai aumentando ata alcanzar o seu m\u00e1ximo negativo. Entre 90\u00b0 e 180\u00b0, a corrente aumenta desde cero ata o seu valor m\u00e1ximo positivo, mentres \"e\"(\"t\") dimin\u00fae ata ser cero. Desde 180\u00b0 ata os 360\u00b0 o razoamento \u00e9 similar ao anterior.\nDado que a tensi\u00f3n aplicada, \"v\"(\"t\") \u00e9 igual a -\"e\"(\"t\"), ou o que \u00e9 o mesmo, est\u00e1 desfasada 180\u00b0 respecto de \"e\"(\"t\"), resulta que a corrente \"i\"(\"t\") queda atrasada 90\u00b0 respecto da tensi\u00f3n aplicada. Consideremos por tanto, unha bobina \"L\", como a da figura 1, \u00e1 que se aplica unha tensi\u00f3n alterna de valor:\nDe acordo coa lei de Ohm circular\u00e1 unha corrente alterna, atrasada 90\u00b0 (formula_16) respecto da tensi\u00f3n aplicada (figura 5), de valor:\nonde formula_24. Se se representa o valor eficaz da corrente obtida en forma polar:\nE operando matematicamente:\nformula_26\nPor tanto, nos circu\u00edtos de CA, unha bobina ideal p\u00f3dese asimilar a unha magnitude complexa sen parte real e parte imaxinaria positiva:\nNa bobina real, haber\u00e1 que ter en conta a resistencia do seu bobinado, \"RL\", podendo ser o seu circu\u00edto equivalente ou modelo, o que aparece na figura 6b) ou 6c) dependendo do tipo de bobina ou frecuencia de funcionamento, a\u00ednda que para an\u00e1lises m\u00e1is precisas poden utilizarse modelos m\u00e1is complexos que os anteriores.\nComportamento \u00e1 interrupci\u00f3n do circu\u00edto.\nExaminemos o comportamento pr\u00e1ctico dun indutor cando se interrompe o circu\u00edto que o alimenta. No debuxo da dereita aparece un indutor que se carga a trav\u00e9s unha resistencia e un interruptor. O condensador debuxado en punteado representa as capacidade par\u00e1sita do indutor. Est\u00e1 debuxado separado do indutor, pero en realidade forma parte del, porque representa as capacidade par\u00e1sita das voltas do cable enrolado entre elas mesmas. Todo indutor ten capacidades par\u00e1sitas, incluso as bobinas especialmente concibidas para minimizalas como as bobinas en \"ni\u00f1o de abellas\".\nA un certo momento formula_28 o interruptor \u00e1brese. Se miramos a definici\u00f3n de indutancia:\nvemos que, para que a corrente que atravesa o indutor se dete\u00f1a instantaneamente, ser\u00eda necesario a aparici\u00f3n dunha tensi\u00f3n infinita, e iso non pode suceder. Por esa raz\u00f3n a corrente contin\u00faa circulando a trav\u00e9s das capacidades par\u00e1sitas da bobina. Ao principio, o \u00fanico cami\u00f1o que ten \u00e9 a trav\u00e9s as capacidades par\u00e1sitas. A corrente contin\u00faa circulando a trav\u00e9s a capacidade par\u00e1sita, cargando negativamente o punto alto do condensador no debuxo. \nAtop\u00e1monos cun circu\u00edto LC que oscilar\u00e1 a unha pulsaci\u00f3n:\nonde formula_31 \u00e9 o valor equivalente das capacidades par\u00e1sitas. Se os illamentos da bobina son suficientemente resistentes \u00e1s altas tensi\u00f3ns, e se o interruptor interrompe ben o circu\u00edto, a oscilaci\u00f3n continuar\u00e1 cunha amplitude que se amortecer\u00e1 debido \u00e1s perdas diel\u00e9ctricas e resistivas das capacidades par\u00e1sitas e do condutor do indutor. Se ademais, o indutor ten un n\u00facleo ferromagn\u00e9tico, haber\u00e1 tam\u00e9n perdas no n\u00facleo.\nHai que ver que a tensi\u00f3n m\u00e1xima (co\u00f1ecida como \"sobretensi\u00f3n\") da oscilaci\u00f3n pode ser moi grande, xa que o m\u00e1ximo da tensi\u00f3n corresponde ao momento no cal toda a enerx\u00eda almacenada na bobina &lt;math&gt;\\scriptstyle"}
{"id": "244712", "revid": "23204", "url": "https://gl.wikipedia.org/wiki?curid=244712", "title": "The Bridges of Madison County", "text": ""}
{"id": "244713", "revid": "22570", "url": "https://gl.wikipedia.org/wiki?curid=244713", "title": "Eustacio Macrembolita", "text": "Eustacio (\"Eusthatius\", \u0395\u1f50\u03c3\u03c4\u03ac\u03b8\u03b9\u03bf\u03c2) foi un escritor ou novelista er\u00f3tico bizantino que tam\u00e9n aparece citado como Eumacio (\"Eumathius\").\nTraxectoria.\nNon se sabe se naceu en \u039c\u03b1\u03ba\u03c1\u03b5\u03bc\u03b2\u03bf\u03bb\u03af\u03c4\u03b7\u03c2 (que xeralmente se refire a Constantinopla) ou en \u03a0\u03b1\u03c1\u03b5\u03bc\u03b2\u03bf\u03bb\u03af\u03c4\u03b7\u03c2, (a cidade exipcia de Par\u00e9mbolis), pero a primeira \u00e9 a m\u00e1is prob\u00e1bel. Parece que era un home de alto rango e exerc\u00eda alg\u00fan oficio destacado na administraci\u00f3n (\u03c0\u03c1\u03c9\u03c4\u03bf\u03bd\u03c9\u03b2\u03b5\u03bb\u03ad\u03c3\u03b9\u03bc\u03bf\u03c2 e \u03bc\u03ad\u03b3\u03b1\u03c2 \u03c7\u03b1\u03c1\u03c4\u03bf\u03c6\u03cd\u03bb\u03b1\u03be, ou xefe dos arquivos). A s\u00faa \u00e9poca \u00e9 desco\u00f1ecida pero parece que non viviu antes do s\u00e9culo XII. A novela que escribiu tit\u00falase \u03a4\u1f78 \u03ba\u03b1\u03b8'\u1f59\u03c3\u03bc\u03af\u03bd\u03b7\u03bd \u03ba\u03b1\u1f76 \u1f59\u03c3\u03bc\u03b9\u03bd\u03af\u03b1\u03bd \u03b4\u03c1\u1fb6\u03bc\u03b1, e est\u00e1 formada por once libros e \u00e9 unha historia de amor entre Ismine e Isminia, personaxes predispostos \u00e1 sensualidade."}
{"id": "244719", "revid": "22570", "url": "https://gl.wikipedia.org/wiki?curid=244719", "title": "Andrea Motis", "text": "Andrea Motis, nada en Barcelona o 9 de maio de 1995, \u00e9 unha cantante e instrumentista de jazz catal\u00e1.\nBiograf\u00eda.\nFormouse musicalmente, a partir dos sete anos, na Escola Municipal de M\u00fasica de Sant Andreu, un barrio de Barcelona, como trompetista primeiro e saxofonista despois. En 2007, con 12 anos, comezou a colaborar co grupo de jazz Sant Andreu Jazz Band, dirixido polo profesor de m\u00fasica e m\u00fasico Joan Chamorro. Ten participado en numerosos concertos do circu\u00edto catal\u00e1n de jazz. Debido \u00e1 s\u00faa precocidade numerosos medios de comunicaci\u00f3n t\u00e9\u00f1ena entrevistado ou te\u00f1en escrito recensi\u00f3ns da s\u00faa actividade musical. A s\u00faa voz comp\u00e1rase coa de Norah Jones.\nEn 2010, con quince anos, grava como cantante solista un disco de est\u00e1ndares de jazz titulado \"Joan Chamorro presenta Andrea Motis\". Ofreceu concertos co denominado \"Andrea Motis &amp; Joan Chamorro Group\"."}
{"id": "244720", "revid": "98629", "url": "https://gl.wikipedia.org/wiki?curid=244720", "title": "Manuel Guerrero Falc\u00f3n", "text": "Jorge Garc\u00eda Santos, nado en El Viso del Alcor (Sevilla) o 20 de febreiro\u00a0de 1952, \u00e9 un exfutbolista espa\u00f1ol. Xogaba de porteiro.\nTraxectoria.\nEntre 1972 e 1978 estivo no Sevilla FC, xogando tan s\u00f3 2 encontros en 6 tempadas.\nNa tempada 1978\u201379 fichou polo Deportivo da Coru\u00f1a, en Segunda Divisi\u00f3n, que procuraba un porteiro logo da marcha de Francisco Buyo. Esa campa\u00f1a xogou 13 partidos, sendo o segundo porteiro detr\u00e1s de Jorge Garc\u00eda Santos.\nNa tempada 1980\u201381 firmou polo Linares CF, onde estivo 3 campa\u00f1as."}
{"id": "244722", "revid": "56817", "url": "https://gl.wikipedia.org/wiki?curid=244722", "title": "Inositol pentaquisfosfato", "text": "O inositol pentaquisfosfato (ou inositol pentafosfato, abreviado como IP5 ou IP5) \u00e9 unha mol\u00e9cula derivada metabolicamente do inositol tetraquisfosfato por adici\u00f3n dun grupo fosfato pola acci\u00f3n do encima inositol polifosfato multiquinase (IPMK). Crese que \u00e9 un dos moitos segundos mensaxeiros que pertencen \u00e1 familia do inositol fosfato. Est\u00e1 implicado en moitas respostas biol\u00f3xicas e patofisiol\u00f3xicas, como a tumorox\u00e9nese, invasi\u00f3n tumoral e met\u00e1stase, polo que os inhibidores espec\u00edficos da quinase poder\u00edan ser \u00fatiles na terapia contra o cancro.\nO IP5 xoga tam\u00e9n un papel na sinalizaci\u00f3n celular nas respostas de defensa das plantas. Potencia a interacci\u00f3n da hormona vexetal JA-Ile do grupo dos xasmonatos co seu receptor."}
{"id": "244723", "revid": "27155", "url": "https://gl.wikipedia.org/wiki?curid=244723", "title": "IP5", "text": ""}
{"id": "244724", "revid": "23204", "url": "https://gl.wikipedia.org/wiki?curid=244724", "title": "Pok\u00e9mon Red e Blue", "text": "Pok\u00e9mon Red Version e Pok\u00e9mon Blue Version son dous videoxogos de rol desenvolvidos por Game Freak e publicados por Nintendo para a consola Game Boy. Son os primeiros t\u00edtulos da serie de videoxogos Pok\u00e9mon. Foron estreados orixinalmente no Xap\u00f3n en 1996 como Pocket Monsters: Red e Pocket Monsters: Green, con Pocket Monsters: Blue sendo estreado ese mesmo ano como unha edici\u00f3n especial. Foron estreados como \"Red\" e \"Blue\" en Am\u00e9rica do Norte e Australia en 1998, e en Europa en 1999.\n\"Pok\u00e9mon Yellow\", unha edici\u00f3n especial, foi estreada no Xap\u00f3n en 1998, e noutras rexi\u00f3ns en 1999 e 2000. \"Red\" e \"Green\" foron refeitos para a Game Boy Advance como \"Pok\u00e9mon FireRed\" e \"LeafGreen\", estreados no 2004. \"Red\", \"Blue\" e \"Yellow\", as\u00ed como \"Green\" no Xap\u00f3n, foron relanzados para a consola Nintendo 3DS Virtual Console en 2016 para conmemorar o vix\u00e9simo aniversario da franqu\u00eda.\nO xogador controla \u00f3 protagonista dende unha perspectiva a\u00e9rea e percorre a rexi\u00f3n ficticia de Kanto para combater outros adestradores de Pok\u00e9mon. O obxectivo principal do xogo \u00e9 converterse no campi\u00f3n da Indigo League derrotando oito l\u00edderes de ximnasios, as\u00ed como os catro mellores adestradores Pok\u00e9mon da rexi\u00f3n, os Elite 4. Outro obxectivo \u00e9 completar a Pok\u00e9dex, unha enciclopedia que se atopa dentro do xogo, mediante a captura das 151 especies Pok\u00e9mon dispo\u00f1ibles. \"Red\" e \"Blue\" permiten empregar o Game Link Cable para conectar d\u00faas consolas e intercambiar Pok\u00e9mon ou combater entre os xogadores. \u00c1mbolos t\u00edtulos son independentes un do outro, mais os dous presentan o mesmo argumento, e a\u00ednda que poden ser xogados de forma separada, \u00e9 preciso que os xogadores intercambien entre si diferentes criaturas para poder ter os 151 Pok\u00e9mons orixinais.\n\"Red\" e \"Blue\" recibiron, en xeral, cr\u00edticas positivas; eloxiouse a opci\u00f3n multixogador, en especial o concepto de intercambio. Ambos t\u00edtulos obtiveron unha puntuaci\u00f3n global de 89% por parte de GameRankings. Asemade at\u00f3panse nunha posici\u00f3n importante en diferentes listas de estilo \"top\"; o sitio web IGN realizou unha serie de artigos a teor dos dous t\u00edtulos a partir de 2003, e en todos eles figuran entre \u00abOs 100 mellores xogos de t\u00f3dolos tempos\u00bb. O lanzamento de ambos xogos marcou o comezo do que se converter\u00eda nunha franqu\u00eda que vendeu m\u00e1is de 300 mill\u00f3ns de copias arredor de todo o mundo, polo que foron inclu\u00eddos en 2009 dentro do \"Libro Guiness dos r\u00e9cords mundiais\" nas secci\u00f3ns \u00abMellor xogo de rol vendido para Game Boy\u00bb e \u00abMellor xogo vendido do x\u00e9nero RPG de t\u00f3dolos tempos\u00bb.\nModo de xogo.\n\"Pok\u00e9mon Red\" e \"Blue\" son xogados nunha vista de terceira persoa e perspectiva a\u00e9rea, e consta de tres pantallas b\u00e1sicas: un mundo exterior, no cal o xogador explora co personaxe principal; unha pantalla de batalla con vista lateral; e unha interface de men\u00fa, na cal o xogador pode configurar os seus Pok\u00e9mons, obxectos e preferencias de xogo.\nO xogador pode usar os seus Pok\u00e9mons para loitar contra outros Pok\u00e9mons. Cando o xogador encontra un Pok\u00e9mon salvaxe ou \u00e9 retado por un adestrador, a pantalla cambia a unha pantalla de loita por quendas que amosa os Pok\u00e9mons enfrontados. Durante a batalla, o xogador pode escoller un movemento para que o seu Pok\u00e9mon loite usando un de catro posibles ataques, usar un obxecto, cambiar o seu Pok\u00e9mon activo, ou tentar fuxir (esta \u00faltima opci\u00f3n non \u00e9 posible nas batallas con adestradores). Os Pok\u00e9mons te\u00f1en puntos de vida (HP); cando a sa\u00fade do Pok\u00e9mon se reduce a cero, desm\u00e1iase e xa non pode loitar de novo ata que reviva. Cando o Pok\u00e9mon inimigo \u00e9 derrotado, o Pok\u00e9mon do xogador involucrado na batalla recibe un certo n\u00famero de puntos de experiencia (EXP). Despois de acumular suficiente EXP, un Pok\u00e9mon subir\u00e1 de nivel. O nivel dun Pok\u00e9mon define as s\u00faas habilidades f\u00edsicas, como as estat\u00edsticas de batalla adquiridas e os ataques aprendidos. A certos niveis, os Pok\u00e9mons tam\u00e9n poden evolucionar. Estas evoluci\u00f3ns afectan as estat\u00edsticas e os niveis \u00f3s cales se poden aprender novos movementos (niveis m\u00e1is altos de evoluci\u00f3n conseguen m\u00e1is estat\u00edsticas por nivel, mais \u00e9 posible que non aprendan novos ataques tan a mi\u00fado, se \u00e9 que o fan, en comparanza cos niveis m\u00e1is baixos de evoluci\u00f3n).\nCapturar Pok\u00e9mon \u00e9 outro elemento esencial do modo de xogo. Durante unha loita cun Pok\u00e9mon salvaxe, o xogoador pode lanzarlle unha Pok\u00e9 Ball. Se o Pok\u00e9mon \u00e9 capturado con \u00e9xito, pasar\u00e1 a ser propiedade do xogador. Os factores que infl\u00faen no \u00e9xito de captura incl\u00faen o HP do Pok\u00e9mon e o tipo de Pok\u00e9 Ball empregado: canto m\u00e1is baixo sexa o HP do obxectivo e m\u00e1is forte sexa a Pok\u00e9 Ball, m\u00e1is alta ser\u00e1 a probabilidade de \u00e9xito de capturalo. O obxectivo \u00faltimo dos xogos \u00e9 completar as entrada da Pok\u00e9dex, unha enciclopedia de todos os Pok\u00e9mons, ora capturando e evolucionando, ora intercambiando con outros xogadores para obter as 151 criaturas.\n\"Pok\u00e9mon Red\" e \"Blue\" permite aos xogadores intercambiar Pok\u00e9mon entre dous cartuchos a trav\u00e9s dun Game Link Cable. Este m\u00e9todo de intercambio debe realizarse para completar a Pok\u00e9dex, xa que certos Pok\u00e9mon s\u00f3 evolucionan logo de intercambialos e cada unha das d\u00faas versi\u00f3ns te\u00f1en Pok\u00e9mon exclusivos. O Link Cable tam\u00e9n fai posible loitar contra o equipo Pok\u00e9mon doutro xogador. Cando se xoga \"Red\" ou \"Blue\" nunha Game Boy Advance ou SP, o cable GBA/SP non funciona; os xogadores deben usar o Nintendo Universal Game Link Cable no seu canto. Ademais, as versi\u00f3ns noutras linguas dos xogos son incompatibles coas versi\u00f3ns xaponesas, e tales intercambios danar\u00e1n os arquivos gardados, xa que os xogos usan diferentes linguas e, polo tanto, conxuntos de caracteres distintos.\nAdemais de permitir o intercambio entre eles e con \"Pok\u00e9mon Yellow\", \"Pok\u00e9mon Red\" e \"Blue\" poden intercambiar Pok\u00e9mon cos xogos de segunda xeraci\u00f3n: \"Pok\u00e9mon Gold\", \"Silver\" e \"Crystal\". Por\u00e9n, existen limitaci\u00f3ns: os xogos non poden conectarse se o equipo dun dos xogadores cont\u00e9n Pok\u00e9mon ou movementos introducidos nos xogos de segunda xeraci\u00f3n. Ademais, usando o Transfer Pak da Nintendo 64, alg\u00fans datos como Pok\u00e9mon e obxectos de \"Pok\u00e9mon Red\" e \"Blue\" poden ser usados nos xogos de Nintendo 64 como \"Pok\u00e9mon Stadium\" e \"Pok\u00e9mon Stadium 2\". \"Red\" e \"Blue\" son incompatibles cos xogos de \"Pok\u00e9mon\" da \"xeraci\u00f3n Advanced\" para Game Boy Advance e GameCube.\nSinopse.\nAmbientaci\u00f3n.\n\"Pok\u00e9mon Red\" e \"Blue\" est\u00e1n ambientados en Kanto, que est\u00e1 baseado na rexi\u00f3n de Kanto, no Xap\u00f3n. Esta \u00e9 unha rexi\u00f3n diferenciada, como se mostra en xogos posteriores, con diferentes h\u00e1bitats xeogr\u00e1ficos para as 151 especies de Pok\u00e9mon existentes, xunto con vilas e cidades poboadas por humanos e rutas que conectan as localizaci\u00f3ns entre si. Algunhas \u00e1reas s\u00f3 son accesibles unha vez que o xogador aprende unha habilidade especial ou consegue un obxecto. Kanto ten m\u00faltiples localizaci\u00f3ns: Pallet Town, Viridian City (\u30c8\u30ad\u30ef\u30b7\u30c6\u30a3 Tokiwa City), Pewter City (\u30cb\u30d3\u30b7\u30c6\u30a3 Nibi City), Cerulean City (\u30cf\u30ca\u30c0\u30b7\u30c6\u30a3 Hanada City), Vermillion City (\u30af\u30c1\u30d0\u30b7\u30c6\u30a3 Kuchiba City), Lavender Town, Celadon City (\u30bf\u30de\u30e0\u30b7\u30b7\u30c6\u30a3 Tamamushi City), Fuchsia City (\u30bb\u30ad\u30c1\u30af\u30b7\u30c6\u30a3 Sekichiku City), Saffron City (\u30e4\u30de\u30d6\u30ad\u30b7\u30c6\u30a3 Yamabuki City), Cinnabar Island (\u30b0\u30ec\u30f3\u3058\u307e Guren Island), Seafoam Islands (\u3075\u305f\u3054\u3058\u307e Twin Islands) e Indigo Plateau. Cada cidade ten o seu propio l\u00edder do ximnasio, que fai a funci\u00f3n de xefe, e os Elite 4 e o rival final at\u00f3panse en Indigo Plateau. As \u00e1reas nas que o xogador pode atrapar Pok\u00e9mon van dende covas ata o mar, onde os tipos de Pok\u00e9mon dispo\u00f1ibles para atrapar var\u00edan. Por examplo, Tentacool s\u00f3 pode ser atrapado a trav\u00e9s da pesca ou cando o xogador se atopa nun corpo de auga, mentres que Zubat s\u00f3 pode ser atrapado nunha cova.\nHistoria.\nO xogador comeza na s\u00faa vila natal en Pallet Town. Logo de aventurarse s\u00f3 entre a alta herba, o xogador \u00e9 detido polo Profesor Oak, un famoso investigador dos Pok\u00e9mons. O profesor Oak expl\u00edcalle ao xogador que os Pok\u00e9mons salvaxes viven al\u00ed e que encontrarse con eles s\u00f3 pode ser moi perigoso. Leva \u00f3 xogador ata o seu laboratorio, onde o xogador co\u00f1ece \u00f3 neto de Oak, o seu rival e aspirante a adestrador Pok\u00e9mon. O xogador e o rival te\u00f1en a opci\u00f3n de escoller un Pok\u00e9mon inicial para a s\u00faa aventura, podendo elixir entre Bulbasaur, Squirtle e Charmander. O neto de Oak sempre escoller\u00e1 o Pok\u00e9mon que \u00e9 m\u00e1is forte contra o Pok\u00e9mon inicial do xogador. Despois, retar\u00e1 \u00f3 xogador a unha batalla Pok\u00e9mon cos seus novos compa\u00f1eiros, e continuar\u00e1 retando \u00f3 xogador en certos momento \u00f3 longo de todo o xogo.\nMentres visita as distintas cidades da rexi\u00f3n, o xogador encontrarase edificios especiais chamados Ximnasios. Dentro destes edificios est\u00e1n os l\u00edderes dos Ximnasios, \u00f3s cales o xogador deber\u00e1 derrotar nunha batalla Pok\u00e9mon para obter un total de oito medallas. Unha vez conseguidas todas as medallas, o xogador ten permiso para entrar na Indigo League, onde se atopan os mellores adestradores Pok\u00e9mon da rexi\u00f3n. Al\u00ed, o xogador deber\u00e1 combater os Elite Four e finalmente o novo campi\u00f3n: que \u00e9 o rival do xogador. Ademais, \u00f3 longo do xogo, o xogador deber\u00e1 loitar contra as forzas do Team Rocket, unha organizaci\u00f3n criminal que comete abusos contra os Pok\u00e9mons. Eles artellan diferentes plans para roubar Pok\u00e9mon raros que o xogador debe frustar.\nDesenvolvemento.\nO concepto que orixinou a creaci\u00f3n de Pok\u00e9mon, e por ende de \"Red\" e \"Blue\", xurdiu da afecci\u00f3n de recolecci\u00f3n de insectos, un pasatempo que o dese\u00f1ador Satoshi Tajiri practicou cando era neno. Por\u00e9n, cando medrou observou que a vila onde viv\u00eda \u00edase urbanizando cada vez m\u00e1is, e como resultado, a poboaci\u00f3n de insectos esmoreceu. Tajiri decatouse que os nenos xa non xogaban f\u00f3ra sen\u00f3n nas s\u00faas casas e ocorr\u00e9uselle a idea para un videoxogo que conti\u00f1a criaturas que imitaban insectos, chamados Pok\u00e9mon. Pensou que os nenos pod\u00edan relacionarse cos Pok\u00e9mons nome\u00e1ndoos individualmente e logo control\u00e1ndoos para representar o medo ou a ira como unha boa forma de aliviar o estr\u00e9s. Por\u00e9n, os Pok\u00e9mons nunca sangraban nin morr\u00edan na batalla, s\u00f3 se desmaiaban, sendo este un tema delicado para Tajiri, xa que non quer\u00eda encher m\u00e1is o mundo dos videoxogos con \"violencia sen sentido\".\nCando se lanzou a Game Boy \u00f3 mercado, Tajiri pensou que o seu sistema era perfecto para a s\u00faa idea, especialmente polo Game Link Cable, que imaxinou que permitir\u00eda \u00f3s xogadores intercambiar Pok\u00e9mon entre eles. Este concepto de intercambiar informaci\u00f3n era novo para a industria dos videoxogos xa que os anteriores cables de conexi\u00f3n s\u00f3 eran usados para competici\u00f3ns. \"Imaxinei unha parte da informaci\u00f3n sendo transferida conectando d\u00faas Game Boys con cables especiais e pensei, vaites, iso realmente vai ser algo grande!\" dixo Tajiri. \u00d3 escoitar do concepto \"Pok\u00e9mon\", Shigeru Miyamoto suxeriu crear varios cartuchos con diferentes Pok\u00e9mon en cada un, sinalando que axudar\u00eda no eido comercial. Tajiri tam\u00e9n foi influenciado polo xogo de Game Boy \"The Final Fantasy Legend\", creado por Square, sinalando nunha entrevista que o xogo lle deu a idea de que se poder\u00edan desenvolver m\u00e1is que xogos de acci\u00f3n para as consolas port\u00e1tiles.\nOs personaxes principais foron nomeados na honra do propio Tajiri como \"Satoshi\", que \u00e9 descrito como Tajiri na s\u00faa xuventude, e o seu vello amigo, modelo a seguir, mentor e compa\u00f1eiro desenvolvedor de Nintendo, Shigeru Miyamoto, deu o seu nome a Shigeru. Ken Sugimori, un artista e amigo de Tajiri, encabezou o desenvolvemento de debuxos e dese\u00f1os dos Pok\u00e9mons, traballando cun equipo de menos de dez persoas que concibiron os distintos dese\u00f1os para todos os 151 Pok\u00e9mons. Atsuko Nishida creou os dese\u00f1os de Pikachu, Bulbasaur, Charmander, Squirtle, e moitos outros. Sugimori, pola s\u00faa banda, finalizou cada dese\u00f1o, debuxando os Pok\u00e9mons dende varios \u00e1ngulos co obxectivo de axudar \u00f3 departamento de dese\u00f1o de Game Freak a renderizar axeitadamente a criatura. A m\u00fasica do xogo foi composta por Junichi Masuda, que utilizou os catro canais da Game Boy para crear tanto as melod\u00edas e os efectos de son como os \"berros\" dos Pok\u00e9mons que se escoitan cando aparecen. El declarou que o tema de apertura do xogo, titulado \"Monster\", foi producido coa imaxe de escenas de batalla na mente, usando ru\u00eddo branco para sonar como a m\u00fasica dunha marcha e imitar unha caixa.\nOrixinalmente chamado \"Capsule Monsters\", o t\u00edtulo do xogo pasou por varias transici\u00f3ns debido a dificultades de marca rexistrada, convert\u00e9ndose en \"CapuMon\" e \"KapuMon\" antes de recibir o nome de \"Pocket Monsters\". Tajiri sempre pensou que Nintendo rexeitar\u00eda o seu xogo, xa que a compa\u00f1\u00eda non entendeu realmente o concepto nun principio. Por\u00e9n, os xogos convert\u00e9ronse en todo un \u00e9xito, algo que Tajiri e Nintendo nunca esperaron, especialmente pola popularidade decrecente que experimentaba daquela a consola Game Boy.\nM\u00fasica.\nA m\u00fasica foi composta por Junichi Masuda no seu fogar cun ordenador Commodore Amiga, que s\u00f3 presenta reproduci\u00f3n de mostra PCM e que converteu a formato de Game Boy cun programa que el mesmo escribiu.\nLanzamento.\nNo Xap\u00f3n, \"Pocket Monsters: Red\" e \"Green\" foron as primeiras versi\u00f3ns en lanzarse \u00f3 mercado, estando totalmente rematadas en outubro de 1995 e sendo estreadas oficialmente o 27 de febreiro de 1996. Os xogos vend\u00e9ronse axi\u00f1a, debido en parte \u00e1 idea de Nintendo de producir as d\u00faas versi\u00f3ns do xogo no canto dun s\u00f3 t\u00edtulo, o que levou \u00f3s consumidores a comprar ambos. Varios meses despois, \"Pocket Monsters: Blue\"foi lanzado no Xap\u00f3n como unha edici\u00f3n especial s\u00f3 para pedidos por correo entre os subscritores de \"CoroCoro Comic\" o 15 de outubro de 1996. Posteriormente tam\u00e9n se lanzou para o comercio retallista xeral o 10 de outubro de 1999. Este conta con ilustraci\u00f3ns actualizadas do xogo e novos di\u00e1logos. Usando Blastoise como mascota, o c\u00f3digo, gui\u00f3n e ilustraci\u00f3ns de \"Blue\" foron usadas para o lanzamento internacional de \"Red\" e \"Green\", que foron renomeados como \"Red\" e \"Blue\". A edici\u00f3n xaponesa de \"Blue\" conta con t\u00f3dolos Pok\u00e9mons que est\u00e1n dispo\u00f1ibles en \"Red\" e \"Green\" ag\u00e1s un poucos, o que fai que certos Pok\u00e9mons sexan exclusivos das edici\u00f3ns orixinais.\nPara crear a\u00ednda m\u00e1is interese nos xogos, Tajiri revelou a existencia dun Pok\u00e9mon extra chamado Mew oculto no xogo, o cal \"creou moitos rumores e mitos sobre o xogo\" e \"mantivo vivo o interese\". A criatura foi orixinalmente engadida por Shigeki Morimoto como unha brincadeira interna e supo\u00f1\u00edase que non deb\u00eda exponerse \u00f3s consumidores. Non foi ata m\u00e1is tarde que Nintendo decidiu distribu\u00edr Mew a trav\u00e9s dun evento promocional de Nintendo. Por\u00e9n, en 2003, o truco para capturalo f\u00edxose amplamente co\u00f1ecido e iso permitiu que calquera puidese obter o escorregadizo Pok\u00e9mon.\nDurante a localizaci\u00f3n en Am\u00e9rica do Norte de \"Pok\u00e9mon\", un pequeno equipo liderado por Hiro Nakamura revisou cada un dos Pok\u00e9mons e cambiounos de nome para o p\u00fablico occidental en funci\u00f3n da s\u00faa aparencia e caracter\u00edsticas, logo da aprobaci\u00f3n de Nintendo. Ademais, durante o proceso Nintendo rexistrou os nomes dos 151 Pok\u00e9mons para asegurarse que ser\u00edan exclusivos da franqu\u00eda. Durante o proceso de traduci\u00f3n, f\u00edxose evidente que a simple alteraci\u00f3n dos textos do xogo dende o xapon\u00e9s \u00f3 ingl\u00e9s ser\u00eda imposible; os xogos tiveron que ser completamente reprogramados dende cero por mor do fr\u00e1xil estado do seu c\u00f3digo fonte, un efecto secundario do tempo de desenvolvemento que foi infrecuentemente longo. Polo tanto, os xogos base\u00e1ronse na versi\u00f3n xaponesa m\u00e1is moderna de \"Blue\", modelando a s\u00faa programaci\u00f3n e imaxe gr\u00e1fica segundo \" Blue \", mais mantendo a mesma distribuci\u00f3n de Pok\u00e9mons que se atopa nos cartuchos xaponeses \" Red \" e \" Green \", respectivamente.\nMentres se estaban a preparar as versi\u00f3ns definitivas de \"Red\" e \"Blue\" para o seu lanzamento, Nintendo supostamente gastou m\u00e1is de 50 mill\u00f3ns de d\u00f3lares para promocoinar os xogos, temendo que a serie non fose atractiva para os nenos estadounidenses. O equipo de localizaci\u00f3n occidental advertiu que os \"monstros lindos\" poder\u00edan non ser aceptados polo p\u00fablico estadounidense e, en troques, recomendou que se redese\u00f1aran e \"reforzaran\". O daquela presidente de Nintendo, Hiroshi Yamauchi, negouse e de feito considerou a posible recepci\u00f3n dos xogos nos Estados Unidos como un desaf\u00edo que afrontar. Malia estes contratempos, as versi\u00f3ns reprogramadas \" Red \" e \" Blue \" cos seus dese\u00f1os orixinais de criaturas foron finalmente lanzadas en Am\u00e9rica do Norte o 28 de setembro de 1998, m\u00e1is de dous anos e medio despois de que \"Red\" e \"Green\" debutasen no Xap\u00f3n. Os xogos foron recibidos extremadamente ben polas audiencias estranxeiras e \"Pok\u00e9mon\" converteuse nunha franqu\u00eda moi lucrativa en Am\u00e9rica. As mesmas versi\u00f3ns foron lanzadas en Australia un pouco despois tam\u00e9n no ano 1998, e en Europa o 5 de outubro de 1999.\n\"Pok\u00e9mon Yellow\".\n m\u00e1is co\u00f1ecido como Pok\u00e9mon Yellow Version, \u00e9 unha versi\u00f3n mellorada de \"Red\" e \"Blue\", e foi lanzada orixinalmente o 12 de setembro de 1998 no Xap\u00f3n, e en Am\u00e9rica do Norte e Europa, o 19 de outubro de 1999 e o 16 de xu\u00f1o de 2000 respectivamente. O xogo foi dese\u00f1ado para paracerse \u00e1 serie anime de \"Pok\u00e9mon\", xa que o xogador recibe un Pikachu como Pok\u00e9mon inicial, e o seu rival comeza cun Eevee. Alg\u00fans personaxes non xogables tam\u00e9n se parecen \u00f3s do anime, como os membros do Team Rocket Jessie e James.\nRelanzamento.\nO 12 de novembro de 2015, durante unha presentaci\u00f3n de Nintendo Direct, anunciouse que a xeraci\u00f3n orixinal de videoxogos de \"Pok\u00e9mon\" ser\u00eda relanzada para o servizo Nintendo 3DS Virtual Console o 27 de febreiro de 2016, co gallo do 20 aniversario da estrea orixinal dos xogos no Xap\u00f3n. Os xogos incl\u00faen unha novidade para a Virtual Console: un simulador de Link Cable que permite intercambiar e loitar entre os xogos. Como no caso da estrea orixinal, \"Green\" \u00e9 exclusivo dos consumidores xaponeses. Estas versi\u00f3ns dos xogos tam\u00e9n permiten transferir Pok\u00e9mons a \"Pok\u00e9mon Sun\" e \"Moon\" a trav\u00e9s da aplicaci\u00f3n \"Pok\u00e9mon Bank\".\nO 27 de febreiro de 2016, lanzouse un paquete especial de Nintendo 2DS no Xap\u00f3n, Europa e Australia, con cada consola coincidindo coa cor correspondente da versi\u00f3n do xogo. En Am\u00e9rica do Norte, lanzouse un paquete especial para New Nintendo 3DS con placas de cubertas co estilo art\u00edstico de \"Red\" e \"Blue\".\nO 31 de marzo de 2016, as vendas combinadas do relanzamento acadaron as 1,5\u00a0mill\u00f3ns de unidades, sendo m\u00e1is da metade das vendas correspondentes a Am\u00e9rica do Norte.\nAcollida.\nOs xogos recibiron maioritariamente valoraci\u00f3ns positivas por parte da cr\u00edtica, conseguindo unha puntuaci\u00f3n do 88% en GameRankings. Os principais eloxios estaban dirixidas \u00e1s s\u00faas caracter\u00edsticas de multixogador: a posibilidade de intercambiar e loitar en batallas Pok\u00e9mon con outros xogadores. Craig Harris de \"IGN\" deulle \u00f3s xogos unha puntuaci\u00f3n de \"maxistral\" cun 10 sobre 10, declarando: \"Mesmo se rematas a misi\u00f3n, \u00e9 posible que a\u00ednda non te\u00f1as todos os Pok\u00e9mons do xogo. O desaf\u00edo de atrapalos a todos \u00e9 realmente o maior atractivo do xogo\". Tam\u00e9n comentou sobre a popularidade do xogo, especialmente entre os nenos, e describiuno como unha \"tolemia\". O cr\u00edtico Peter Bartholow de \"GameSpot\" deulle unha valoraci\u00f3n de \"xenial\" cunha puntuaci\u00f3n de 8,8 sobre 10, citando os gr\u00e1ficos e o son como algo primitivos, mais afirmou que estes eran os \u00fanicos inconvenientes dos xogos. Eloxiou o valor de reproduci\u00f3n dos t\u00edtulos debido \u00e1 s\u00faa personalizaci\u00f3n e variedade, e comentou sobre o seu atractivo universal: \"Baixo o seu exterior tenro, \"Pok\u00e9mon\" \u00e9 un xogo de rol serio e \u00fanico con moita profundidade e excelentes extensi\u00f3ns multixogador. Como xogo de rol, o xogo \u00e9 accesible abondo para que o desfruten os acabados de chegar \u00f3 x\u00e9nero, mais tam\u00e9n entreter\u00e1 \u00f3s fan\u00e1ticos incondicionais. \u00c9 doadamente un dos mellores xogos de Game Boy ata a data\".\nO \u00e9xito destes xogos foi atribu\u00eddo \u00e1 s\u00faa innovadora experiencia de xogo m\u00e1is c\u00f3s seus efectos audiovisuais. Os artigos publicados por Columbia Business School sinalaron que tanto os nenos estadounidenses como os xaponeses prefer\u00edan de feito o modo de xogo por diante dun son especial ou efectos visuais. Nos xogos de \"Pok\u00e9mon\", tense descrito que a falta destes efectos artificiais promove a imaxinaci\u00f3n e a creatividade do neno. \"Con todo o que se fala de motor de xogo e mapeo de texturas e demais, hai algo refrescante neste modo de xogo superlativo que che fai ignorar os bonitos gr\u00e1ficos de 8 bits\" declarou \"The Guardian\".\nDurante a segunda edici\u00f3n dos Premios Interactive Achievement (co\u00f1ecidos no presente como Premios D.I.C.E.) da AIAS, \"Pok\u00e9mon Red e Blue\" ga\u00f1aron o premio \"Logro destacado no desenvolvemento de personaxes ou historias\", e obtiveron nomeamentos \u00f3 \"Xogo de rol de consola do ano\" e \u00f3 \"Logro excepcional en dese\u00f1o interactivo\".\nVendas.\n\"Pok\u00e9mon Red\" e \"Blue\" sentaron o precedente para o que se converteu nunha franqu\u00eda multimillonaria de grande \u00e9xito. \"Red\", \"Green\" e \"Blue\" venderon 1,04 mill\u00f3ns de unidades combinadas no Xap\u00f3n durante o ano 1996, e outras 3,65 mill\u00f3ns en 1997. Colectivamente, a acollida de \"Pok\u00e9mon\" converteuno no xogo m\u00e1is vendido de ano no pa\u00eds, superando a \"Final Fantasy VII\". Os xogos de \"Pok\u00e9mon\" combinados venderon un total de 10,23 mill\u00f3ns de copias no Xap\u00f3n e en agosto de 2020, segu\u00edan a ser os xogos m\u00e1is vendidos do pa\u00eds.\nNos Estados Unidos, converteuse nun dos t\u00edtulos de Game Boy que m\u00e1is axi\u00f1a se vendeu, con 200\u00a0000 copias nas d\u00faas primeiras semanas e un total de 4 mill\u00f3ns de unidades a finais de 1998. \u00d3 final da s\u00faa distribuci\u00f3n no mercado, vendera un total combinado de 9,85 mill\u00f3ns de unidades nos Estados Unidos. En todo o mundo, as vendas de \"Pok\u00e9mon\" superaron m\u00e1is de 31 mill\u00f3ns de unidades. En 2009, \"IGN\" referiuse a \"Pok\u00e9mon Red\" e \"Blue\" como o \"RPG m\u00e1is vendido de Game Boy\" e o \"RPG m\u00e1is vendido de t\u00f3dolos tempos\".\nLegado.\nA p\u00e1xina web sobre videoxogos \"1UP.com\" compuxo unha lista dos \"5 mellores xogos que 'chegaron tarde \u00e1 festa'\", na cal se recoll\u00edan t\u00edtulos seleccionados que \"demostran o potencial sen aproveitar dunha plataforma de xogos\" e que foron dos \u00faltimos xogos lanzados para as s\u00faas respectivas videoconsolas. \"Red\" e \"Blue\" foron clasificados no primeiro posto e foron chamados a \"arma secreta\" de Nintendo, xa que foron lanzados para Game Boy a finais da d\u00e9cada de 1990. \"Nintendo Power\" clasificou \"Red\" e \"Blue\" xuntas como o terceiro mellor videoxogo de Game Boy e Game Boy Color, dicindo que algo nos xogos os mantivo xogando ata que atraparon todos os Pok\u00e9mons. Ben Reeves de \"Game Informer\" considerounos (xunto con \"Pok\u00e9mon Yellow\", \"Gold\", \"Silver\" e \"Crystal\") os segundos mellores xogos de Game Boy e afirmou que ti\u00f1an m\u00e1is profundidade do que parec\u00eda. \"Official Nintendo Magazine\" considerou os xogos como os mellores de Nintendo de t\u00f3dolos tempos, situ\u00e1ndoos no posto 52 na s\u00faa lista dos 100 mellores. \"Red\" e \"Blue\" situ\u00e1ronse no posto 72 da lista dos \"100 mellores xogos de t\u00f3dolos tempos\" creada por \"IGN\" en 2003, na cal os revisores sinalaron que o par de xogos \"iniciou unha revoluci\u00f3n\" e eloxiou o dese\u00f1o profundo e a estratexia complexa, as\u00ed como a opci\u00f3n de intercambiar entre eles. Dous anos despois, ascenderon ata o posto 70 na actualizaci\u00f3n da lista, sendo o seu legado o aspecto salientado, tendo en conta a inspiraci\u00f3n de m\u00faltiples secuelas, filmes, series de televisi\u00f3n e produtos de mercadotecnia fortemente arraigados na cultura popular. En 2007, \"Red\" e \"Blue\" ascenderon de novo ata o posto 37 desta lista, e os cr\u00edticos remarcaron a lonxevidade dos xogos:\nOs xogos son amplamente considerados como o xermolo da exitosa serie de videoxogos por valor de miles de mill\u00f3ns de d\u00f3lares. Cinco anos despois da estrea inicial de \"Red\" e \"Blue\"', Nintendo celebrou o seu \"Pok\u00e9moniversario\". George Harrison, o vicepresidente s\u00e9nior de mercadotecnia e comunicaci\u00f3ns corporativas de Nintendo nos Estados Unidos, declarou que \"esas preciosas xemas [\"Pok\u00e9mon Red\" e \"Blue\"] evolucionaron en \"Ruby\" e \"Sapphire\". O lanzamento de \"Pok\u00e9mon Pinball\" inicia unha li\u00f1a nova de fant\u00e1sticas aventuras Pok\u00e9mon que se presentar\u00e1n nos pr\u00f3ximos meses\". Dende ent\u00f3n a serie vendeu m\u00e1is de 300 mill\u00f3ns de xogos, todos acreditados polo enorme \u00e9xito das versi\u00f3ns orixinais \"Red\" e \"Blue\".\nO 12 de febreiro de 2014, un programador austrialiano an\u00f3nimo lanzou Twitch Plays \"Pok\u00e9mon\", un \"experimento social\" na plataforma de v\u00eddeo Twitch. O proxecto foi un intento de crowdsourcing para xogar unha versi\u00f3n modificada de \"Pok\u00e9mon Red\" escribindo comandos no chat de rexistro da canle, conseguindo unha media de 50.000 espectadores participando \u00f3 mesmo tempo. O resultado comparouse con \"ver un accidente automobil\u00edstico en c\u00e1mara lenta\". O xogo completouse o 1 de marzo de 2014 e conta con 390 horas de xogo continuo controlado por m\u00faltiples usuarios.\nRemakes.\n e son remakes mellorados de \"Pok\u00e9mon Red\" e \"Green\". Os novos t\u00edtulos foron desenvolvidos por Game Freak e publicados por Nintendo para a Game Boy Advance e te\u00f1en compatibilidade con Game Boy Advance Wireless Adapter, que orixinalmente vi\u00f1a inclu\u00edda cos xogos. Por\u00e9n, debido \u00e1s novas funcionalidades engadidas a \"FireRed\" e \"LeafGreen\" (como cambiar a estat\u00edstica \u00fanica \"Especial\" en d\u00faas estat\u00edsticas separadas como \"Ataque especial\" e \"Defensa especial\"), estes t\u00edtulos non son compatibles con versi\u00f3ns anteriores. \"FireRed\" e \"LeafGreen\" foron lanzados no Xap\u00f3n o 29 de xaneiro de 2004, e en Am\u00e9rica do Norte e Europa o 9 de setembro e o 1 de outubro de 2004 respectivamente. Case dous anos despois da estrea orixinal, Nintendo comercializounos de novo como t\u00edtulos co selo \"Player's Choice\".\nOs xogos recibiron a aclamaci\u00f3n da cr\u00edtica, obtendo unha puntuaci\u00f3n do 81% en Metacritic. A maior\u00eda dos cr\u00edticos eloxiaron o feito de que os xogos contasen con novas caracter\u00edsticas pero que a\u00ednda as\u00ed mantivesen o modo de xogo tradicional da serie. A acollida dos gr\u00e1ficos e do son foi m\u00e1is dispar, xa que alg\u00fans cr\u00edticos consideraron que eran sinxelos de m\u00e1is e non ofrec\u00edan ningunha mellora respecto dos xogos anteriores, \"Pok\u00e9mon Ruby\" e \"Sapphire\". \"FireRed\" e \"LeafGreen\" foron grandes \u00e9xitos comerciais, vendendo un total de 12\u00a0mill\u00f3ns de copias en todo o mundo."}
{"id": "244725", "revid": "23204", "url": "https://gl.wikipedia.org/wiki?curid=244725", "title": "Pok\u00e9mon Red", "text": ""}
{"id": "244726", "revid": "23204", "url": "https://gl.wikipedia.org/wiki?curid=244726", "title": "Pok\u00e9mon Blue", "text": ""}
{"id": "244727", "revid": "98629", "url": "https://gl.wikipedia.org/wiki?curid=244727", "title": "Antonio Benlloch", "text": "Antonio Benlloch Garc\u00eda, co\u00f1ecido como Bellod, nado en Orihuela (Alacant) o 1 de decembro de 1946, \u00e9 un exfutbolista espa\u00f1ol. Xogaba de defensa.\nTraxectoria.\nNa tempada 1966\u201367\u00a0debutou co H\u00e9rcules CF en Primeira Divisi\u00f3n, participando en 16 encontros esa campa\u00f1a. Ao fina do campionato o equipo descendeu a Segunda Divisi\u00f3n.\nNa tempada 1968\u201369\u00a0fichou polo Deportivo da Coru\u00f1a, participando na s\u00faa primeira campa\u00f1a en 20 encontros no equipo dirixido por Chech\u00e9 Mart\u00edn. Foi unha habitual da defensa coru\u00f1esa, xunto con Jos\u00e9 Dom\u00ednguez, Luis Garc\u00eda Mosquera e Jos\u00e9 Manuel Sertucha. Na campa\u00f1a seguinte o equipo descendeu a Segunda Divisi\u00f3n, volvendo a elita na tempada seguinte. Na tempada 1971\u201372\u00a0continuou sendo un habitual da defensa do equipo adestrado por Arsenio Iglesias, esta vez acompa\u00f1adao por Luis Mar\u00eda Zugazaga, Cholo e\u00a0Benito Rubi\u00f1\u00e1n. Ese ano Bellod firmou 34 partidos, todos como titular. Na tempada 1972\u201373 o equipo descendeu a Segunda Divisi\u00f3n novamente, e na 1973\u00a0\u201374 tocouse fondo descendendo a Terceira Divisi\u00f3n. No retorno a Segunda, na tempada 1975\u201376, Bellod participou en 36 partidos, continuando como un habitual da defensa, acompa\u00f1ado desta volta por Julio Pardo e Manuel Gallego. Na tempada\u00a01976\u201377, a s\u00faa derradeira como deportivista, disputou tan s\u00f3 6 partidos."}
{"id": "244729", "revid": "25871", "url": "https://gl.wikipedia.org/wiki?curid=244729", "title": "Gran Premio de Bahrain de 2013", "text": "O Gran Premio de Bahrain de 2013 (formalmente co\u00f1ecido como o Gulf Air Gran Premio de F\u00f3rmula 1 de Bahrain de 2013) \u00e9 unha carreira de F\u00f3rmula Un que se celebrar\u00e1 o 212 de abril de 2013 no Circu\u00edto Internacional de Bahrain de Bahrain."}
{"id": "244737", "revid": "6279", "url": "https://gl.wikipedia.org/wiki?curid=244737", "title": "Cayetano de Mergelina y Luna", "text": ""}
{"id": "244738", "revid": "1888", "url": "https://gl.wikipedia.org/wiki?curid=244738", "title": "Galicia Ilustrada", "text": "Galicia Ilustrada foi o nome de d\u00faas publicaci\u00f3ns:"}
{"id": "244739", "revid": "89787", "url": "https://gl.wikipedia.org/wiki?curid=244739", "title": "Galicia Ilustrada (A Habana)", "text": "Galicia Ilustrada foi unha revista galega editada na Habana en 1891.\nHistoria e caracter\u00edsticas.\nSubtitulada \"Revista cient\u00edfica, literaria, art\u00edstica y humor\u00edstica\", apareceu o 19 de setembro de 1891. De periodicidade quincenal, estaba dirixida por Jos\u00e9 Romero Hi\u00e1\u00f1ez de Freire, Julio de la Cuesta era o redactor xefe e Miguel A. Matamoros e Marcelino Vidales foron os administradores. Inclu\u00edu artigos sobre actualidade e cuesti\u00f3ns literarias e filos\u00f3ficas, ademais de citas e poemas."}
{"id": "244740", "revid": "1131", "url": "https://gl.wikipedia.org/wiki?curid=244740", "title": "O Labrego", "text": "O Labrego foi un peri\u00f3dico editado en Lugo entre 1891 e 1893.\nTraxectoria.\nSubtitulado \"Somanario d'intreses rexionales e literatura\", apareceu o 8 de xaneiro de 1891. Foi o continuador de \"A Monteira\". Era unha publicaci\u00f3n semanal, escrita enteiramente en galego, de intereses rexionais e literatura. Desapareceu en 1893.\nNos pr\u00f3logos \u00e1 edici\u00f3n facsimilar d\"'A Monteira\" (Xunta de Galicia, 1989), Xes\u00fas Alonso Montero escribe:"}
{"id": "244741", "revid": "1888", "url": "https://gl.wikipedia.org/wiki?curid=244741", "title": "La Lealtad Gallega", "text": "La Lealtad Gallega foi un peri\u00f3dico editado en Pontevedra en 1895.\nHistoria e caracter\u00edsticas.\nSubtitulado \"Diario tradicionalista de Pontevedra. \u00d3rgano del Partido Carlista de la Provincia\", apareceu o 1 de xaneiro de 1895. Constaba de catro p\u00e1xinas e edit\u00e1base na imprenta de Jos\u00e9 Eiras Garc\u00eda. Publicaci\u00f3n deficiente no plano informativo, con predominio das noticias de car\u00e1cter relixioso. A s\u00faa ideolox\u00eda concretase no programa que inseriu nos primeiros n\u00fameros:\nDesapareceu en xullo de 1895. Foi substitu\u00eddo por \"La Actualidad\". "}
{"id": "244742", "revid": "98629", "url": "https://gl.wikipedia.org/wiki?curid=244742", "title": "Liga ASOBAL 2012/13", "text": "A Liga ASOBAL 2012/13 \u00e9 a 62\u00aa edici\u00f3n da liga espa\u00f1ola de balonm\u00e1n, a 23\u00aa coa denominaci\u00f3n \"Asobal\". Este ano o torneo tivo o mesmo sistema de competici\u00f3n das \u00faltimas tempadas, con 16 equipos e 30 xornadas. Unha das novidades m\u00e1is salientables desta tempada \u00e9 o retorno \u00e1 elite do conxunto galego do BM Cangas do Morrazo, despois de d\u00faas tempadas na Divisi\u00f3n de Honra Prata, tras impo\u00f1erse na fase de ascenso; outra novidade \u00e9 a primeira participaci\u00f3n do ARS Palma del R\u00edo na m\u00e1xima categor\u00eda do balonm\u00e1n espa\u00f1ol na s\u00faa historia tras ascender de xeito directo. Tanto o equipo de Cangas como o de Palma del R\u00edo pretenden competir na categor\u00eda sen estar adscritos \u00e1 ASOBAL.\nOs numerosos problemas econ\u00f3micos da meirande parte dos equipos supo\u00f1en unha notable perda de nivel da liga, chegando ao punto de que varios equipos tiveron que renunciar \u00e1 s\u00faa praza na competici\u00f3n antes de comezar a tempada. Ese foi o caso do BM Torrevieja, que o 2 de xullo de 2012 confirmaba a s\u00faa renuncia \u00e1 praza que lle correspond\u00eda na competici\u00f3n, o primeiro equipo ao que corresponder\u00eda o dereito de aceptar a praza era o BM Antequera, mais debido \u00e1 s\u00faa desaparici\u00f3n, este dereito pasou ao BM Puerto Sagunto, que aceptou a praza e regresou \u00e1 Liga ASOBAL tras descender na tempada anterior. A mediados do mes de xullo, o hist\u00f3rico San Antonio anunciou a s\u00faa decisi\u00f3n de renunciar a competir na categor\u00eda dada a imposibilidade de afrontar os seus gastos con garant\u00edas, polo que a s\u00faa praza pasou a ser ocupada polo BM Villa de Aranda, que debutou na m\u00e1xima categor\u00eda.\nAo final da tempada o FC Barcelona proclamouse campi\u00f3n de liga cun balance case perfecto no que tan s\u00f3 rexistrou unha derrota no feudo do Club Balonmano Ciudad de Logro\u00f1o. Deste xeito, o equipo catal\u00e1n conseguiu o seu 12\u00ba t\u00edtulo dende o nacemento da Liga ASOBAL na tempada 1990-91.\nPremios e estat\u00edsticas.\nSete ideal.\nSete escollido polos adestradores da Liga ASOBAL."}
{"id": "244744", "revid": "51078", "url": "https://gl.wikipedia.org/wiki?curid=244744", "title": "EHF European Cup", "text": ""}
{"id": "244745", "revid": "5863", "url": "https://gl.wikipedia.org/wiki?curid=244745", "title": "La Actualidad", "text": "La Actualidad foi un peri\u00f3dico editado en Pontevedra en 1895.\nHistoria e caracter\u00edsticas.\nSubtitulado \"Diario de Pontevedra\" que cambiou por \"Diario Liberal Conservador\" a partir do n\u00famero 51, apareceu o 18 de xullo de 1895. Veu substitu\u00edr a \"La Lealtad Gallega\". Estaba administrado por C\u00e1ndido Calvete. Publicou poemas de Manuel Mart\u00ednez Gonz\u00e1lez, Francisco Mar\u00eda de la Iglesia, Manuel Curros Enr\u00edquez e Valent\u00edn Lamas Carvajal. Apareceu tam\u00e9n un artigo an\u00f3nimo sobre o gaiteiro de Ventosela. A secci\u00f3n \"Postres\" cont\u00e9n canci\u00f3ns e contos en galego de Xo\u00e1n Neira Cancela, Manuel Murgu\u00eda, Jes\u00fas Muruais e Marcial Valladares e outros sen asinar. En castel\u00e1n apareceron poemas de Enrique Labarta Pose, Salvador Golpe e Javier Valcarce Ocampo. Desapareceu co n\u00famero 68, o 17 de outubro de 1895."}
{"id": "244752", "revid": "5132", "url": "https://gl.wikipedia.org/wiki?curid=244752", "title": "Liga ASOBAL 1990/91", "text": "A Liga ASOBAL 1990-91 foi a 40\u00aa edici\u00f3n da liga espa\u00f1ola de balonm\u00e1n e a 1\u00aa edici\u00f3n coa denominaci\u00f3n ASOBAL. Ao final da competici\u00f3n, o FC Barcelona se proclamou campi\u00f3n da competici\u00f3n por primeira vez (se ben xa ga\u00f1ara 8 t\u00edtulos da m\u00e1xima gategor\u00eda do balonm\u00e1n espa\u00f1ol baixo a denominaci\u00f3n de Divisi\u00f3n de Honra).\nSistema de competici\u00f3n.\nA competici\u00f3n disputouse en d\u00faas fases. A primeira contou con 16 equipos repartidos en dous grupos de 8 equipos cada un que se enfrontaron entre si a d\u00faas voltas nun total de 14 xornadas, os cinco mellores equipos de cada grupo se clasificaron para a segunda rolda polo t\u00edtulo, mentres que os tres peores clasificados xogaron unha segunda rolda para evitar o descenso. Na segunda rolda polo t\u00edtulo, os dous mellores equipos clasific\u00e1ronse para disputar a Copa de Europa na tempada 1991-92, mentres que o campi\u00f3n da Copa do Rei e o campi\u00f3n da Copa ASOBAL se clasificaron para xogar a Recopa de Europa e a Copa EHF respect\u00edvamente. Na segunda rolda pola permanencia os dous equipos peor clasificados descenderon de xeito directo, mentres que o terceiro e cuarto clasificados do grupo xogaron unha promoci\u00f3n a dobre partido contra o terceiro e cuarto clasificados da liga inferior."}
{"id": "244758", "revid": "29398", "url": "https://gl.wikipedia.org/wiki?curid=244758", "title": "Oriol Riera", "text": "Oriol Riera Magem, nado en Vic (Barcelona) o 3 de xullo de 1986, \u00e9 un futbolista e actual adestrador de f\u00fatbol espa\u00f1ol. Xogaba de dianteiro.\nTraxectoria.\nO 5 de xaneiro de 2015 pasou recono\u00f1ecemento m\u00e9dico e firmou contrato at\u00e9 o remate da tempada 2014\u201315 co Deportivo da Coru\u00f1a, cedido polo Wigan Athletic.\nO 4 de xullo de 2017 anunciouse a s\u00faa rescisi\u00f3n de contrato co Deportivo."}
{"id": "244759", "revid": "32797", "url": "https://gl.wikipedia.org/wiki?curid=244759", "title": "Ferran Corominas", "text": "Ferran Corominas Telechea, nado en Vilob\u00ed d'Onyar (Xirona) o 5 de xaneiro de 1983, \u00e9 un futbolista espa\u00f1ol. Xoga de dianteiro e o seu actual equipo \u00e9 o Elche CF."}
{"id": "244760", "revid": "56817", "url": "https://gl.wikipedia.org/wiki?curid=244760", "title": "Borja Garc\u00eda Freire", "text": "Borja Garc\u00eda Freire, nado en Torremocha de Jarama (Madrid) o 2 de novembro de 1990, \u00e9 un futbolista espa\u00f1ol. Xoga de centrocampista e o seu actual equipo \u00e9 o Girona FC."}
{"id": "244761", "revid": "23204", "url": "https://gl.wikipedia.org/wiki?curid=244761", "title": "Manuel Gato", "text": "Manuel Gato Thomason, nado en Alacant o 28 de xaneiro de 1984, \u00e9 un futbolista espa\u00f1ol. Xoga de dianteiro e o seu actual equipo \u00e9 o Racing CF Benidorm.\nTraxectoria.\nNa tempada 2007\u201308 fichou polo Pontevedra CF, de Segunda Divisi\u00f3n B (Grupo 1), onde permaneceu d\u00faas campa\u00f1as. Nese primeiro ano, adestrado por Javi Gracia, participou en 36 encontros e anotou 6 goles, sendo o dianteiro titular do equipo e logrando o cuarto posto na liga, clasific\u00e1ndose para a eliminatoria de ascenso a Segunda Divisi\u00f3n (onde caeron no play-off fronte o AD Ceuta). Na tempada 2008\u201309 xogou 35 partidos e marcou 5 goles, sendo adestrado inicialmente polo galego Rafa S\u00e1ez e desde a xornada 21 por Jos\u00e9 Aurelio Gay. Foi o terceiro goleador do cadro de xogadores, por detr\u00e1s de Charles e Yuri (9 goles, ambos) e anotando os mesmos tantos que Alejandro V\u00e1zquez. Ese ano o conxunto pontevedr\u00e9s logrou o duod\u00e9cimo posto na t\u00e1boa.\nNa tempada 2009\u201310 fichou polo Alicante CF, de Segunda Divisi\u00f3n B (Grupo 3). No conxunto alacantino, adestrado polo asturiano Vicente Borge, participou en 17 partidos e anotou 6 goles, foi un dos principais atacantes do equipo, xunto con Sergio Postigo e Jon Uriarte.\nEn xaneiro de 2010 fichou polo UB Conquense de Segunda Divisi\u00f3n B (Grupo 2). No conxunto manchego, adestrado por Eloy Jim\u00e9nez, xogou 16 partidos e marcou 4 goles, logrando a final da campa\u00f1a o d\u00e9cimo posto da clasificaci\u00f3n. Debutou con gol nunha vitoria a domicilio fronte o CD Legan\u00e9s (1\u20134), na xornada 21."}
{"id": "244763", "revid": "56817", "url": "https://gl.wikipedia.org/wiki?curid=244763", "title": "Hiposmia", "text": "Hiposmia \u00e9 a capacidade reducida para ulir e detectar olores. Relacionado con ela est\u00e1 a anosmia, que \u00e9 cando non se pode percibir olor ning\u00fan. Algunhas das causas destes problemas de olfacto son as alerxias, p\u00f3lipos nasais, infecci\u00f3ns v\u00edricas ou traumatismo cranial.\nA hiposmia pode ser un sinal temper\u00e1 da enfermidade de Parkinson. Asemade, a hiposmia aparece nos estad\u00edos temper\u00e1s da enfermidade de Alzheimer. O s\u00edndrome de Kallmann pode producir hiposmia de por vida."}
{"id": "244764", "revid": "98629", "url": "https://gl.wikipedia.org/wiki?curid=244764", "title": "Manuel Bern\u00e1rdez", "text": "Manuel Bern\u00e1rdez Filgueira, nado en Vilagarc\u00eda de Arousa en 1867 e finado en Montevideo en 1942, foi un xornalista, diplom\u00e1tico e editor uruguaio de orixe galega.\nTraxectoria.\nFillo de Juan Ram\u00f3n Bern\u00e1rdez e Dolores Filgueira. Con seis anos abandonou Vilagarc\u00eda de Arousa e trasladouse a Arapey, ao norte do Uruguai. Obtivo a nacionalidade uruguaia pouco despois da maior\u00eda de idade.\nNon foi \u00e1 escola, formouse na casa. Na infancia escribiu poes\u00eda e prosa, publicou o seu primeiro traballo \"Confidencias a una joven amiga\" aos dezaoito anos. Nas seguintes tres d\u00e9cadas, traballou en diversas editoriais e peri\u00f3dicos nacionais e internacionais. Casou con Carmen Mart\u00ednez-Th\u00e9dy en 1894, con quen tivo catro fillos.\nEn 1898 converteuse en editor de \"El Diario\" en Buenos Aires; despois viaxou ao Brasil e escribiu un libro co t\u00edtulo \"De Buenos Aires al Iguaz\u00fa\". Entre 1904 e 1905, Bern\u00e1rdez escribiu sobre Arxentina, comentando o seu desenvolvemento econ\u00f3mico: \"Viajes por la Rep\u00fablica Argentina, La naci\u00f3n en marcha\", \"Jornadas del progreso argentino, hacia las cumbres\".\nEn 1910 trasladouse ao Brasil en calidade de c\u00f3nsul do Uruguai, e foi ministro do seu pa\u00eds en 1916. Morreu en 1942 en Montevideo."}
{"id": "244765", "revid": "1888", "url": "https://gl.wikipedia.org/wiki?curid=244765", "title": "Manuel Bern\u00e1rdez Filgueira", "text": ""}
{"id": "244767", "revid": "22570", "url": "https://gl.wikipedia.org/wiki?curid=244767", "title": "Hinode", "text": "Hinode, previamente co\u00f1ecido como SOLAR B, \u00e9 un observatorio espacial da axencia xaponesa ISAS (agora reconvertida na JAXA) lanzado o 22 de setembro de 2006 mediante un foguete M-5 desde o Centro Espacial de Uchinoura xunto con outros sat\u00e9lites, como o Hitsat.\nCaracter\u00edsticas.\nHinode \u00e9 un observatorio espacial xapon\u00e9s con colaboraci\u00f3n internacional e sucesora da misi\u00f3n Yohkoh (SOLAR A). A misi\u00f3n do observatorio \u00e9 realizar estudos do Sol no rango \u00f3ptico, ultravioleta e de raios X co obxectivo de desvelar os mecanismos da interacci\u00f3n entre o campo magn\u00e9tico solar e a s\u00faa atmosfera ionizada a alta temperatura para facilitar a comprensi\u00f3n da variabilidades solar.\nHinode ten resoluci\u00f3n de abondo para medir o vector do campo magn\u00e9tico a escalas dos tubos de fluxo solares, podendo relacionar os cambios de estado magn\u00e9tico cos sucesos coronais e as erupci\u00f3ns solares.\nHinode foi inxectado nunha \u00f3rbita inicial heliosincr\u00f3nica de 686\u00a0km de apoxeo e 280\u00a0km de perixeo, cunha inclinaci\u00f3n orbital de 98,3 graos e un per\u00edodo de 105 minutos."}
{"id": "244768", "revid": "4817", "url": "https://gl.wikipedia.org/wiki?curid=244768", "title": "SOLAR B", "text": ""}
{"id": "244769", "revid": "4817", "url": "https://gl.wikipedia.org/wiki?curid=244769", "title": "SOLAR-B", "text": ""}
{"id": "244771", "revid": "85894", "url": "https://gl.wikipedia.org/wiki?curid=244771", "title": "As Filgueiras, Barbeito, Vilasantar", "text": "As Filgueiras \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Ti\u00f1a 5 habitantes no ano 2018 segundo datos do Instituto Nacional de Estad\u00edstica, dos cales 2 eran homes e 3 mulleres.\nToponimia.\nO fit\u00f3nimo galego \"Filgueiras\" prov\u00e9n do lat\u00edn \"filicariam\", derivado de \"filicem\", e ref\u00edrese a un lugar abondoso en fentos."}
{"id": "244773", "revid": "85894", "url": "https://gl.wikipedia.org/wiki?curid=244773", "title": "O Porto de Barbeito, Barbeito, Vilasantar", "text": "O Porto \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Ti\u00f1a 2 habitantes no ano 2018 segundo datos do Instituto Nacional de Estad\u00edstica, dos cales un era un home e outra unha muller."}
{"id": "244774", "revid": "85894", "url": "https://gl.wikipedia.org/wiki?curid=244774", "title": "Carapetelo, Barbeito, Vilasantar", "text": "Carapetelo \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos.\nSegundo o Instituto Nacional de Estad\u00edstica en 2018 ti\u00f1a catro habitantes, todas elas mulleres."}
{"id": "244775", "revid": "85894", "url": "https://gl.wikipedia.org/wiki?curid=244775", "title": "San Pedro de Visma, Visma, A Coru\u00f1a", "text": "San Pedro de Visma \u00e9 un lugar da parroquia de Visma no concello da Coru\u00f1a. Segundo o padr\u00f3n municipal (INE 2014) ten 1.476 habitantes (689 homes e 787 mulleres), o que sup\u00f3n un aumento en 35 habitantes en relaci\u00f3n ao ano anterior.\nToponimia.\nSegundo Nicandro Ares \"San Pedro\" deriva do antrop\u00f3nimo latino relacionado con (pedra). \u00c9 un nome de santo, haxiotop\u00f3nimo."}
{"id": "244776", "revid": "1410", "url": "https://gl.wikipedia.org/wiki?curid=244776", "title": "Courage League 1996-1997", "text": "A tempada 1996-1997 da Courage League foi a d\u00e9cima edici\u00f3n da liga inglesa de rugby, creada pola RFU en 1987. A liga tomaba o nome \"Courage\" do seu principal patrocinador, unha antiga empresa cervexeira. Foi a primeira edici\u00f3n desta competici\u00f3n dentro do profesionalismo, que fora adoptado pola IRB en 1995.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 31 de agosto de 1996, e rematou o 3 de maio de 1997."}
{"id": "244777", "revid": "34155", "url": "https://gl.wikipedia.org/wiki?curid=244777", "title": "Allied Dunbar Premiership 1997-1998", "text": "A tempada 1997-1998 da Allied Dunbar Premiership foi a und\u00e9cima edici\u00f3n da liga inglesa de rugby, creada pola RFU en 1987. A liga tomaba por vez primeira o nome \"Allied Dunbar\" do seu principal patrocinador, unha antiga compa\u00f1\u00eda de seguros. Foi a primeira edici\u00f3n desta competici\u00f3n coa consideraci\u00f3n de \"Premiership\" no lugar de \"League\".\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 23 de agosto de 1997, e rematou o 17 de maio de 1998."}
{"id": "244783", "revid": "89787", "url": "https://gl.wikipedia.org/wiki?curid=244783", "title": "Charles Dias", "text": "Charles Dias de Oliveira, nado en Bel\u00e9m, Par\u00e1, o 4 de abril de 1984, \u00e9 un exfutbolista brasileiro, que xogaba de dianteiro. Desenvolveu case toda a s\u00faa carreira deportiva no f\u00fatbol espa\u00f1ol e \u00e9 o m\u00e1ximo goleador hist\u00f3rico do Pontevedra CF, no que militou durante nove tempadas.\nComezou a s\u00faa carreira futbol\u00edstica en 2002 no Feirense portugu\u00e9s, co que conseguiu ascender \u00e1 Segunda Liga. En 2004 fichou polo Pontevedra, da Segunda Divisi\u00f3n, onde militou durante seis campa\u00f1as, antes de pasar polo C\u00f3rdoba e o Almer\u00eda, logrando neste \u00faltimo o Trofeo Pichichi da Segunda Divisi\u00f3n, despois de ter marcado 27 goles na tempada 2012/13. Entre 2013 e 2020 xogou na Primeira Divisi\u00f3n, no Celta de Vigo, M\u00e1laga e Eibar, anotando 57 goles na categor\u00eda. A continuaci\u00f3n, e despois de rexeitar ofertas de clubs de categor\u00edas superiores, regresou ao Pontevedra, na Segunda Divisi\u00f3n B, onde superou a Pablo Couto como o m\u00e1ximo goleador da historia do club, elevando a marca ata os 97 goles. Retirouse en 2023, aos 39 anos de idade e despois de ter marcado un total de 195 goles nos seus 21 anos como futbolista.\nCurm\u00e1n de Yuri, m\u00e1ximo goleador hist\u00f3rico da Ponferradina, e do tam\u00e9n futbolista Igor de Souza, coincidiu con eles na s\u00faa primeira etapa no Pontevedra, formando un prol\u00edfico tridente ofensivo que marcou m\u00e1is dun cento de goles en d\u00faas tempadas.\nTraxectoria.\nInicios (1984-2004).\nComezou a s\u00faa carreira deportiva nas categor\u00edas inferiores do Santos e do Tuna Luso Brasileira. En 2001 fichou polo Clube Desportivo Feirense de Portugal, onde xogou tres anos, acadando o Campeonato Nacional da 2\u00aa Divis\u00e3o e o ascenso \u00e1 Segunda Liga. Na tempada 2003/04 xogou 30 partidos e marcou 3 goles na segunda categor\u00eda do f\u00fatbol portugu\u00e9s.\n1\u00aa etapa no Pontevedra FC (2004-2010).\nNo ver\u00e1n de 2004 fichou polo Pontevedra CF, que acababa de ascender \u00e1 Segunda Divisi\u00f3n. Debutou o 28 de agosto fronte ao Polideportivo Ejido, substitu\u00edndo no minuto 75 a Manuel Canabal, e catro minutos despois foi expulsado. Disputou 33 partidos nesa tempada, metendo 6 goles. Nas d\u00faas seguintes tempadas, xa en Segunda B, converteuse nun dos piares do equipo xunto cos seus curm\u00e1ns Yuri e Igor de Souza, formando un hist\u00f3rico tridente ofensivo que marcou 105 goles en dous anos, acadando o campionato de Liga e a Copa Federaci\u00f3n, na que Charles foi o m\u00e1ximo anotador, con 8 goles. Xogou un total de seis tempadas no club granate, sumando 210 partidos oficiais e 67 goles.\nC\u00f3rdoba CF (2010-2012).\nEn xullo de 2010 fichou polo C\u00f3rdoba Club de F\u00fatbol, metendo na tempada 2010/11 15 goles na Liga Adelante. Na s\u00faa segunda tempada en C\u00f3rdoba marcou sete goles e xogou a promoci\u00f3n de ascenso a Primeira divisi\u00f3n, onde o equipo foi derrotado polo Real Valladolid.\nUD Almer\u00eda (2012-2013).\nNo ver\u00e1n de 2012 fichou pola UD Almer\u00eda, coa que acadou o ascenso a primeira divisi\u00f3n esa mesma tempada, convert\u00e9ndose no m\u00e1ximo goleador da Liga Adelante con 27 goles na fase regular, ademais doutros cinco na fase de ascenso. Foi reco\u00f1ecido ese ano co Premio LFP ao mellor dianteiro da categor\u00eda.\nCelta de Vigo (2013-2015).\nEn xu\u00f1o de 2013 foi traspasado ao Celta de Vigo por un mill\u00f3n de euros. No seu debut en Primeira Divisi\u00f3n marcou un dos goles do seu equipo no empate a dous goles ante o Espa\u00f1ol. O 16 de setembro converteuse no autor do primeiro gol na historia do novo estadio de San Mam\u00e9s, a\u00ednda que finalmente o Celta perdeu ese partido fronte ao Athletic por 3-2. Rematou a tempada anotando dous goles no Santiago Bernab\u00e9u, na vitoria por 0-2 do Celta sobre o Real Madrid, sumando un total de 12 goles. Na s\u00faa segunda tempada no equipo vigu\u00e9s tivo menos minutos debido a que o adestrador Eduardo Berizzo apostou por Joaqu\u00edn Larrivey como dianteiro titular. Marcou catro goles esa tempada, destacando o que conseguiu no estadio de Riazor no derbi fronte ao Deportivo da Coru\u00f1a (0-2).\nM\u00e1laga CF (2015-2017).\nEn xu\u00f1o de 2015 foi traspasado ao M\u00e1laga CF nunha operaci\u00f3n pechada por unha cifra en torno aos 500.000 euros m\u00e1is vari\u00e1beis en funci\u00f3n de obxectivos. Al\u00ed reencontrouse co seu adestrador no Pontevedra e no Almer\u00eda: Javi Gracia. O 3 de outubro asinou un hat-trick ante a Real Sociedad, logrando as\u00ed os seus primeiros tantos co equipo malacitano. \u200bAcabou a campa\u00f1a como m\u00e1ximo goleador do club, con doce tantos. Na s\u00faa segunda temporada sufriu varias lesi\u00f3ns que o mantiveron de baixa varios meses, marcando s\u00f3 3 goles durante toda a campa\u00f1a.\nSD Eibar (2017-2020).\nO 4 de xullo de 2017 pechouse a s\u00faa incorporaci\u00f3n \u00e1 Sociedad Deportiva Eibar. O 20 de agosto, no seu debut no equipo armeiro, deulle a vitoria ao equipo na Rosaleda ante o M\u00e1laga. \u200bFinalizou a campa\u00f1a como m\u00e1ximo goleador do equipo, igualado con Kike Garc\u00eda, con oito goles.\u200b O 31 de agosto de 2018 deulle o triunfo ao club eibarr\u00e9s, cun remate de cabeza, no derbi guipuscoano ante a Real Sociedad.\u200b En decembro iniciou unha espectacular racha goleadora ao conseguir nove tantos (inclu\u00edndo tres partidos con dous goles) en oito xornadas, que o situaron como un dos m\u00e1ximos goleadores da liga.\u200b Rematou a tempada con 14 goles en liga e un na Copa do Rei, mentres que na tempada 2019/20 anotou seis en liga e tres en Copa. Nas s\u00faas tres tempadas en \u00c9ibar xogou un total de 100 partidos oficiais e marcou 32 goles.\n2\u00aa etapa no Pontevedra CF (2020-actualidade).\nA finais de xullo de 2020, tras non renovar contrato co \u00c9ibar, regresou ao Pontevedra, en Segunda B, rexeitando ofertas de categor\u00edas superiores e doutros pa\u00edses, para xogar no equipo no que debutara como profesional 16 anos antes. Na s\u00faa segunda etapa no Pontevedra aumentou a s\u00faa cifra de goles ata os 91 tantos, superando a Pablo Couto como o m\u00e1ximo goleador hist\u00f3rico do club. Na tempada 2021/22 contribu\u00edu con 19 goles, a cifra m\u00e1is alta dos cinco grupos da Segunda Divisi\u00f3n RFEF, categor\u00eda da que se proclamou campi\u00f3n, logrando as\u00ed o ascenso \u00e1 Primeira Divisi\u00f3n RFEF.\nPalmar\u00e9s.\nFeirense\nPontevedra\nIndividual"}
{"id": "244784", "revid": "98629", "url": "https://gl.wikipedia.org/wiki?curid=244784", "title": "Alcipreste de Lawson", "text": "Chamaecyparis lawsoniana \u00e9 unha especie de con\u00edfera da familia das cupres\u00e1ceas (\"Cupressaceae\"), subfamilia das cupresoideas (\"Cupressoideae\"), unha das seis inclu\u00eddas no\nx\u00e9nero \"Chamaecyparis\".\nCo\u00f1ecida en galego, segundo a Comisi\u00f3n de Normalizaci\u00f3n Ling\u00fc\u00edstica da Escola Polit\u00e9cnica Superior de Lugo, da Universidade de Santiago de Compostela, como alcipreste de Lawson ou cipr\u00e9s de Lawson, a pesar de non ser un verdadeiro cipr\u00e9s, nome reservado na maior parte das bibliograf\u00edas para as especies do x\u00e9nero \"Cupressus\" (v\u00e9xanse m\u00e1is abaixo pos\u00edbeis nomes galegos).\nA especie \u00e9 nativa do suroeste de Oreg\u00f3n e o extremo noroeste de California nos Estados Unidos, tendo unha prevalencia desde o nivel do mar at\u00e9 os 1 800 m de altitude, nos vales das monta\u00f1as, frecuentemente nas beiras dos regueiros.\nMoi resistente, por\u00e9n \u00e9 ocasionalmente queimada polos ventos secos e fr\u00edos nos invernos crus.\nAbundante tanto o tipo como os diversos cultivares nas cidades e nos xard\u00edns suburbanos, parques, cemiterios, prazas e claustros de igrexas de moitos lugares de Europa.\nNon \u00e9 unha \u00e1rbore propia de Galiza, atop\u00e1ndose soamente nalg\u00fans parques e xard\u00edns.\nCaracter\u00edsticas.\nAs principais caracter\u00edsticas de \"Chamaecyparis lawsoniana\" son: \nTaxonom\u00eda.\nDescrici\u00f3n.\nA especie foi descrita en 1855 polo bot\u00e1nico e entom\u00f3logo escoc\u00e9s Andrew Murray, baixo o nome de \"Cupressus lawsoniana\", nun traballo publicado no \"Edinburgh New Philos. J.\" ser. 2, 1: 292, t. 10. 1855 (Jan-Apr 1855).\nPouco despois, en 1864, a especie foi transferida ao x\u00e9nero \"Chamaecyparis\" polo bot\u00e1nico italiano Filippo Parlatore, nun traballo publicado nos \"Ann. Mus. Imp. Fis. Firenze\" 1: 181.\nEtimolox\u00eda.\nPara a do x\u00e9nero, v\u00e9xase \"Chamaecyparis\".\nO ep\u00edteto espe\u00edfico, \"lawsoniana\", foi nomeado por Andrew Murray na honra \u00e1 compa\u00f1\u00eda \"Lawson &amp; Son nursery\" de Edimburgo, Escocia, Reino Unido, que introduciu a especie no cultivo.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCultivo e usos.\nEsta especie foi descuberta por vez primeira preto de Port Orford, en Oreg\u00f3n (de a\u00ed o nome en ingl\u00e9s, \"Port Oxford cedar\"; outros nomes ingleses son \"Oregon cedar\" e \"Lawson cypress\", malia que non sexa nin un cedro nin un cipr\u00e9s).\nComezou a cultivarse a partir de 1854, polos traballadores dos viveiros \"Lawson &amp; Son nursery\" en Edimburgo, Escocia, Reino Unido. (De a\u00ed que Andrew Murray lle adxudicara o ep\u00edtetoe \"lawsoniana\"). A USDA denom\u00ednao oficialmente como \"Port Orford Cedar\", o mesmo que a meirande parte da xente da s\u00faa \u00e1rea orixinal; mais, por no ser un cedro, moitos bot\u00e1nicos prefiren evitar este nome. Na silvicultura e na xardinaxe, eidos nos que a especie \u00e9 moi importante, util\u00edzan especialmete o nome de cipr\u00e9s de Lawson.\nPorque \"Chamaecypais lawsoniana\" ten unha grande importancia en horticultura, paisaxismo e xardinar\u00eda.\nPor outra parte, a s\u00faa madeira \u00e9 lixeira e dur\u00e1bel, e valorada especialmente no leste de Asia, sendo exportadas grandes cantidades ao Xap\u00f3n, onde \u00e9 moi arelada para facer cadaleitos e para ser utilizada na construci\u00f3n de templos.\nPor mor da rectitude do seu gran, \u00e9 tam\u00e9n unha das madeiras preferidas para a fabricaci\u00f3n de eixos das setas. Tam\u00e9n se considera unha madeira acept\u00e1bel, a\u00ednda que non a ideal, para a construci\u00f3n de avi\u00f3ns.\nPrincipais cultivares.\nVarios centos de cultivares de variadas formas das copas, taxas de crecemento e cor da follaxe foron seleccionadas para poder elixir a m\u00e1is apropiada para plantar en parques e xard\u00edns, segundo as condici\u00f3ns clim\u00e1ticas do lugr, ou as preferencis est\u00e9ticas. Prosperan mellor en solos ben drenados, pero h\u00famidos. Os seguintes cultivares ganaron o \"Award of Garden Merit\" (Premio do m\u00e9rito de xard\u00edn) outorgado pola \"Royal Horticultural Society\" de Londres (Real Sociedade de Horticultura):\nEnfermidades.\nNo seu medio natural, a especie at\u00f3pase seriamente ameazada por unha doenza nas ra\u00edces causada polo fungo pat\u00f3xeno introducido, \"Phytophthora lateralis\". Esta enfermidade \u00e9 as\u00ed mesmo un problema para as plantaci\u00f3ns hort\u00edcolas nalgunhas partes de Am\u00e9rica do Norte. A \u00e1rbore tam\u00e9n \u00e9 atacada, a\u00ednda que non coa mesma intensiade, por outras especies do x\u00e9nero \"Phytophthora\".\nA infecci\u00f3n por \"Phytophthora lateralis\" comeza cando o micelio dunha espora xermolada, invade as ra\u00edces. A infecci\u00f3n est\u00e9ndese ent\u00f3n a trav\u00e9s da casca e do c\u00e1mbium interno arredor da base da \u00e1rbore. A extensi\u00f3n por riba do toro \u00e9 xeralmente limitada. O tecido infectado morre e arrodea con eficacia a \u00e1rbore. As \u00e1rbores vellas te\u00f1en m\u00e1is probabilidade de seren infectadas que as novas, por mor de que zonas de ra\u00edz son m\u00e1is grandes (a\u00ednda que sucumbir\u00e1n todas as \u00e1rbores nos bordos das correntes de auga). Por\u00e9n, as \u00e1rbores vellas poden vivir a mi\u00fado coa infecci\u00f3n durante un per\u00edodo m\u00e1is longo (at\u00e9 varios anos).\nAs poboaci\u00f3nss de \"Chamaecyparis lawsoniana\" nas ribeiras dos r\u00edos son altamente suscept\u00edbeis para contraer a infecci\u00f3n de \"Phytophthora lateralis\". Por\u00e9n, o \u00edndice de contaxio da \"Phytophthora\" en poboaci\u00f3ns en zonas secas da meseta parece ocorrer m\u00e1is amodo. A \"Phytophthora lateralis\" prop\u00e1gase a trav\u00e9s da auga, por medio de esporas m\u00f3biles (zo\u00f3sporas). O fungo tam\u00e9n produce esporas latentes (clamidi\u00f3sporas) que poden persistiren no solo durante un longo per\u00edodo de tempo. As novas infecci\u00f3ns comezan xeralmente cando se transfiren dende o chan dunha poboaci\u00f3n infectada a unha non infectada por medio do movemento humano ou animal. Logo da infecci\u00f3n inicial en poboaci\u00f3ns \u00e1 beira de correntes de auga, a extensi\u00f3n secundaria v\u00eda zo\u00f3sporas infecta rapidamente a todos os individuos r\u00edo abaixo.\nO ser humano como medio facilitador do espallamento \u00e9 probabelmente o respons\u00e1bel dos gomos m\u00e1is novos, e das infecci\u00f3ns que se producen a distancia. O chan en contacto cos pneum\u00e1ticos dos veh\u00edculos, especialmente cami\u00f3ns de transporte e outros veh\u00edculos que circulan nas v\u00edas forestais, consid\u00e9rase o problema m\u00e1is perentorio por mor ao volume de solo que pode ser desprazado e a cantidade de tr\u00e1fico entre \u00e1reas suscept\u00edbeis. A extensi\u00f3n en solas de botas e pneum\u00e1ticos de bicicletas de monta\u00f1a tam\u00e9n se te\u00f1en suxerido que contrib\u00faen a novas infecci\u00f3ns locais. Tam\u00e9n se ten suxerido que os animais facilitan o espallamento, mais dun xeito moi localizado.\nEn Galicia.\nEsta especie est\u00e1 moi espallada por toda Galicia en parques e xard\u00edns. Os exemplares de maior tama\u00f1o enc\u00f3ntranse no parque do Carballi\u00f1o e na alameda de Santiago.\nPos\u00edbeis nomes galegos.\nA pesar de apuntado m\u00e1is arriba, e tendo en conta que a Real Academia Galega prefire o termo cipr\u00e9s ao de alcipreste, ambos referidos \u00e1 especie \"Cupressus sempervirens\", e que, segundo as normas para a nomenclatura en linguas vulgares das especies vexetais, que aconsellan dar nomes diferentes \u00e1s especies de x\u00e9neros distintos, uns pos\u00edbeis nomes galegos para esta especie poder\u00edan ser falso cipr\u00e9s de Lawson ou camec\u00edparis de Lawson."}
{"id": "244785", "revid": "18868", "url": "https://gl.wikipedia.org/wiki?curid=244785", "title": "Chamaecyparis lawsoniana", "text": ""}
{"id": "244787", "revid": "18868", "url": "https://gl.wikipedia.org/wiki?curid=244787", "title": "Cipr\u00e9s de Lawson", "text": ""}
{"id": "244791", "revid": "98629", "url": "https://gl.wikipedia.org/wiki?curid=244791", "title": "Chuli", "text": "Manuel Jes\u00fas V\u00e1zquez Florido, alcumado Chuli, nado o 25 de xaneiro de 1991 en Huelva, \u00e9 un futbolista profesional espa\u00f1ol da canteira do RCD Espanyol que actualmente xoga como dianteiro no Getafe Club de F\u00fatbol.\nTraxectoria.\nNado en Huelva, Andaluc\u00eda, Chuli formouse nas categor\u00eda inferiores do Recreativo de Huelva e do Reial Club Deportiu Espanyol de Barcelona. Tras participar nas inferiores do club barcelon\u00e9s, debuta como s\u00e9nior no Espanyol B da Segunda Divisi\u00f3n B na temporada 2009\u22122010. O seu primeiro gol chegar\u00eda o 22 de xaneiro de 2011, cando anota na vitoria do seu equipo por 4-0 ante o CF Amposta da Terceira Divisi\u00f3n. Tras acabar a temporda regresa \u00e1 s\u00faa cidade natal para formar parte do equipo filial do Recreativo de Huelva, tam\u00e9n en Terceira Divisi\u00f3n. Tras a s\u00faa destacada actuaci\u00f3n, con 22 goles en 30 partidos, \u00e9 promocionado ao primeiro equipo para xogar en Segunda Divisi\u00f3n, debutando como titular xa na primeira xornada da temporada 2012\u22122013 ante o Xerez CD. Pouco despois, o 8 de setembro, anota dous tantos e provoca un penalti que permite a vitoria do seu equipo por 3\u20132 ante o Real Murcia. Menos dun mes despois anota o seu primeiro hat-trick na categor\u00eda de prata, permitindo ao seu equipo vencer por 4\u20132 \u00e1 AD Alcorc\u00f3n. Un deses goles supuxo o tanto 1.500 do Recreativo na Segunda Divisi\u00f3n. Finalmente, acaba a temporada con 15 goles, axudando ao \"Decano\" a acadar a salvaci\u00f3n.\nTras acabar a temporada, a s\u00faa boa actuaci\u00f3n permite a s\u00faa fichaxe polo Real Betis de Primeira Divisi\u00f3n, que paga 600.000 euros polo seu traspaso. O seu debut na m\u00e1xima categor\u00eda ser\u00eda o 25 de agosto na derrota por 1\u22122 no Benito Villamar\u00edn ante o Celta de Vigo. O seu primeiro gol co equipo sevillano chegar\u00eda na vitoria por 1\u20130 contra o Vit\u00f3ria S.C. na UEFA Europa League. Tras un primeiro ano que supuxo o descenso do seu equipo, o 1 de setembro de 2014 houbo rumores sobre a s\u00faa cesi\u00f3n ao Real Zaragoza, a\u00ednda que finalmente non se levar\u00eda a cabo, sendo finalmente cedido o 7 de xaneiro ao CD Legan\u00e9s, anotando en media temporada 11 goles. Esta boa actuaci\u00f3n levouno a asinar un contrato por cinco anos coa UD Almer\u00eda, equipo acabado de descender da Primeira Divisi\u00f3n. Con todo, o 31 de xaneiro \u00e9 cedido de novo, esta vez ao Getafe CF, conseguindo co equipo o ascenso a Primeira. A s\u00faa actuaci\u00f3n no equipo madrile\u00f1o convenceu ao club, o cal pagou 700.000 euros pola s\u00faa fichaxe. Tras non participar no retorno do Getafe \u00e1 m\u00e1xima categor\u00eda, o 12 de decembro de 2017 \u00e9 cedido ao Club Deportivo Lugo."}
{"id": "244793", "revid": "56817", "url": "https://gl.wikipedia.org/wiki?curid=244793", "title": "Jaime Jim\u00e9nez Merlo", "text": "Jaime Jim\u00e9nez Merlo, nado en Valdepe\u00f1as (Cidade Real) o 10 de decembro de 1980, \u00e9 un futbolista espa\u00f1ol. Xoga de porteiro e o seu actual equipo \u00e9 o SD Eibar."}
{"id": "244796", "revid": "98629", "url": "https://gl.wikipedia.org/wiki?curid=244796", "title": "Hipparcos", "text": "Hipparcos (denominado as\u00ed en honor \u00f3 astr\u00f3nomo grego Hiparco) foi un observatorio espacial da Axencia Espacial Europea lanzado o 8 de agosto de 1989 mediante un foguete Ariane 44LP desde o Centro Espacial de Kourou.\nCaracter\u00edsticas.\nHipparcos foi un observatorio espacial adicado a facer astrometr\u00eda de alta precisi\u00f3n de 100.000 estrelas co fin de obter a s\u00faa paralaxe e posici\u00f3n.\nA estrutura do sat\u00e9lite estaba formado por d\u00faas plataformas e seis paneis verticais de aluminio. A alimentaci\u00f3n el\u00e9ctrica era proporcionada por tres paneis solares despregables que proporcionaban ata 295 vatios de potencia. Hipparcos estabiliz\u00e1base mediante xiro a unha velocidade de 12 voltas sobre si mesmo por d\u00eda e a un \u00e1ngulo de 43 graos con respecto do Sol.\nO \u00fanico instrumento a bordo de Hipparcos era un telescopio de tipo Schmidt capaz de superpo\u00f1er no seu plano focal dous campos de visi\u00f3n separados por 58 graos. O plano focal usaba un sistema de reixas composto por bandas alternantes opacas e transparentes tras do cal atop\u00e1base un tubo \u00f3ptico capaz de obter a fase da luz das estrelas observadas, a partir do cal, comparando fases de estrelas dos diferentes campos de visi\u00f3n proxectados no plano focal, pod\u00edase derivar con precisi\u00f3n o \u00e1ngulo entre as estrelas observadas. Adicionalmente, un sistema fotomultiplicador, denominado \"Tycho\" en honor a Tycho Brahe, med\u00edu fotom\u00e9trica e astrometricamente (nas bandas B e V) 400.000 estrelas adicionais menores de magnitude 11."}
{"id": "244797", "revid": "89787", "url": "https://gl.wikipedia.org/wiki?curid=244797", "title": "Gran Premio de Sur\u00e1frica de 1970", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 7 de marzo de 1970. Foi a primeira rolda da tempada de F\u00f3rmula Un de . Tam\u00e9n foi a \u00faltima vitoria na F\u00f3rmula Un para o triplo campi\u00f3n do mundo Jack Brabham."}
{"id": "244799", "revid": "89787", "url": "https://gl.wikipedia.org/wiki?curid=244799", "title": "Gran Premio de Espa\u00f1a de 1970", "text": "O Gran Premio de Espa\u00f1a de 1970 foi unha carreira de F\u00f3rmula Un celebrada o 19 de abril de 1970 en Madrid. Foi a segunda proba da tempada de ."}
{"id": "244800", "revid": "89787", "url": "https://gl.wikipedia.org/wiki?curid=244800", "title": "Aviva Premiership 2012-2013", "text": "A tempada 2012-2013 da Aviva Premiership \u00e9 a vix\u00e9simo sexta edici\u00f3n da liga inglesa de rugby, creada pola RFU en 1987. A liga toma o nome \"Aviva\" do seu principal patrocinador, unha importante empresa aseguradora.\nFormato da competici\u00f3n.\nO torneo est\u00e1 composto por 12 equipos, e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronte \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n \u00e9 o seguinte:\nA liga comezou o 1 de setembro de 2012, e rematar\u00e1 o 25 de maio de 2013 coa gran final."}
{"id": "244801", "revid": "4817", "url": "https://gl.wikipedia.org/wiki?curid=244801", "title": "Hiten", "text": "Hiten (nomeada as\u00ed por un anxo budista), previamente denominado MUSES A, foi unha sonda lugar da axencia xaponesa ISAS (m\u00e1is tarde integrada na actual JAXA) lanzada o 25 de xaneiro de 1990 mediante un foguete M-3SII desde o Centro Espacial de Uchinoura.\nCaracter\u00edsticas.\nHiten foi unha sonda dese\u00f1ada para facer probas de tecnolox\u00edas asociadas coa exploraci\u00f3n lunar e planetaria e sobrevoar a L\u00faa varias veces. A sonda levaba un subsat\u00e9lite denominado Hagoromo (nomeado as\u00ed polo velo que vest\u00eda o anxo Hiten) que foi soltado na veci\u00f1anza da L\u00faa. Hiten foi situado nunha \u00f3rbita terrestre altamente el\u00edptica que a fac\u00eda sobrevoar a L\u00faa.\nOs obxectivos principais da misi\u00f3n foron probar o control da traxectoria da sonda mediante asistencias gravitatorias, inserir o subsat\u00e9lite en \u00f3rbita lunar, probar a navegaci\u00f3n \u00f3ptica nun sat\u00e9lite estabilizado mediante xiro, probar a tolerancia a fallos do ordenador de a bordo e da telemetr\u00eda, experimentar coa aerofreada para chegar a \u00f3rbitas pr\u00f3ximas \u00e1 L\u00faa e detectar e medir a velocidade e masa dos micrometeoroides. Adicionalmente se probou a inserir a Hiten nos puntos lagranianos L4 e L5 do sistema Terra-L\u00faa, logo a insertala en \u00f3rbita lunar e m\u00e1is tarde a estrelala contra a superficie da L\u00faa. Hiten foi a primeira sonda lunar lanzada polo Xap\u00f3n.\nHiten ti\u00f1a forma de cilindro de 1,4 m de di\u00e1metro e 0,8 m de alto, con Hagoromo situado nun dos extremos. A masa do sat\u00e9lite, inclu\u00eddo propelente, era de 143\u00a0kg e a alimentaci\u00f3n el\u00e9ctrica era proporcionada polas c\u00e9lulas solares que recubr\u00edan as paredes do cilindro, dando ata 110 vatios de potencia, que pod\u00edan almacenarse na bater\u00eda de a bordo. A sonda estabiliz\u00e1base mediante xiro, a entre 10 e 20,5 r.p.m. O control de actitude e a propulsi\u00f3n da nave corr\u00edan a cargo de oito propulsores de 23 N de pulo e catro de 3 N alimentados por hidracina. As comunicaci\u00f3ns ti\u00f1an lugar grazas a un conxunto de antenas de media ganancia que transmit\u00edan tanto en banda X como en banda S.\nHiten foi estrelada intencionadamente na superficie lunar o 10 de abril de 1993."}
{"id": "244802", "revid": "4817", "url": "https://gl.wikipedia.org/wiki?curid=244802", "title": "MUSES A", "text": ""}
{"id": "244803", "revid": "4817", "url": "https://gl.wikipedia.org/wiki?curid=244803", "title": "MUSES-A", "text": ""}
{"id": "244804", "revid": "4817", "url": "https://gl.wikipedia.org/wiki?curid=244804", "title": "Muses A", "text": ""}
{"id": "244805", "revid": "23204", "url": "https://gl.wikipedia.org/wiki?curid=244805", "title": "Pok\u00e9mon (serie de videoxogos)", "text": " \u00e9 unha serie de xogos desenvolvidos por Game Freak e publicados por Nintendo e The Pok\u00e9mon Company baixo a franqu\u00eda \"Pok\u00e9mon\". Os primeiros xogos, \"Pocket Monsters Red e Green\" foron creados por Satoshi Tajiri coa asistencia de Ken Sugimori, e lanz\u00e1ronse s\u00f3 no Xap\u00f3n no ano 1996 para a consola Game Boy. A serie principal destes videoxogos de rol, chamada \"serie central\" polos seus desenvolvedores, continuou en cada xeraci\u00f3n de dispositivos port\u00e1tiles de Nintendo. Os xogos da serie principal m\u00e1is recentes, \"Pok\u00e9mon Sword e Shield\", foron lanzados internacionalmente para Nintendo Switch o 15 de novembro de 2019."}
{"id": "244806", "revid": "34155", "url": "https://gl.wikipedia.org/wiki?curid=244806", "title": "Allied Dunbar Premiership 1998-1999", "text": "A tempada 1998-1999 da Allied Dunbar Premiership foi a duod\u00e9cima edici\u00f3n da liga inglesa de rugby, creada pola RFU en 1987. A liga tomaba o nome \"Allied Dunbar\" do seu principal patrocinador, unha antiga compa\u00f1\u00eda de seguros.\nFormato da competici\u00f3n.\nO torneo estivo composto por 14 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 13 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 5 de setembro de 1998, e rematou o 20 de maio de 1999."}
{"id": "244807", "revid": "34155", "url": "https://gl.wikipedia.org/wiki?curid=244807", "title": "Allied Dunbar Premiership 1999-2000", "text": "A tempada 1999-2000 da Allied Dunbar Premiership foi a d\u00e9cimo terceira edici\u00f3n da liga inglesa de rugby, creada pola RFU en 1987. A liga tomaba o nome \"Allied Dunbar\" do seu principal patrocinador, unha antiga compa\u00f1\u00eda de seguros.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 10 de setembro de 1999, e rematou o 21 de maio de 2000."}
{"id": "244811", "revid": "8758", "url": "https://gl.wikipedia.org/wiki?curid=244811", "title": "Pok\u00e9mon (hom\u00f3nimos)", "text": ""}
{"id": "244812", "revid": "22570", "url": "https://gl.wikipedia.org/wiki?curid=244812", "title": "Daniel Garc\u00eda Ramos", "text": "Daniel Garc\u00eda Ramos, nado na Ba\u00f1a o 16 de abril de 1933 e finado en Santiago de Compostela o 23 de febreiro de 1998, foi un xu\u00edz galego.\nTraxectoria.\nFoi xu\u00edz de Bande e A Estrada e despois maxistrado da Audiencia Provincial de Ourense (1984) e do Tribunal Superior de Xustiza de Galicia (1990). Foi un dos impulsores do proceso de normalizaci\u00f3n ling\u00fc\u00edstica na xustiza. Participou no Simposio Internacional de Linguas Europeas e Lexislaci\u00f3ns (1992) e no Congreso da Cultura Galega co artigo \u201cSituaci\u00f3n legal do galego\u201d (1992). Colaborou en \"Grial\"."}
{"id": "244813", "revid": "108464", "url": "https://gl.wikipedia.org/wiki?curid=244813", "title": "Nova", "text": ""}
{"id": "244815", "revid": "98629", "url": "https://gl.wikipedia.org/wiki?curid=244815", "title": "Conservaci\u00f3n e restauraci\u00f3n", "text": "A conservaci\u00f3n e restauraci\u00f3n \u00e9 a ciencia que se encarga do estudo e control dos axentes e formas de alteraci\u00f3n que afectan os materiais constitu\u00edntes dos bens culturais. O profesional que a desenvolve recibe o nome conservador-restaurador.\nConcepto e definici\u00f3n.\nAo longo da historia esta actividade ten recibido diversos nomes, como restauraci\u00f3n, restauro, conservaci\u00f3n-restauraci\u00f3n ou conservaci\u00f3n, e os profesionais te\u00f1en levado o nome de curator, restaurador, conservador-restaurador ou conservador. O sin\u00f3nimo m\u00e1is exacto \u00e9 conservaci\u00f3n, e existe a tendencia a empregar este \u00faltimo cada vez m\u00e1is por parte dos conservadores-restauradores en diversos foros e na docencia. \nA pesar de ter m\u00e1is tradici\u00f3n, nas \u00faltimas d\u00e9cadas o termo restauraci\u00f3n ti\u00f1a virado a designar a actividade do chef culinario, producindo unha confusi\u00f3n entre a conservaci\u00f3n-restauraci\u00f3n e a hostalar\u00eda. Por esta e outras raz\u00f3ns de consenso dentro da comunidade de conservadores-restauradores en todo o mundo, na actualidade empr\u00e9gase o termo conservaci\u00f3n-restauraci\u00f3n ou simplemente conservaci\u00f3n, considerando a restauraci\u00f3n un tipo espec\u00edfico de traballo dentro da mesma.\nDende un punto de vista cient\u00edfico existen m\u00faltiples definici\u00f3ns da conservaci\u00f3n-restauraci\u00f3n. Segundo Cesare Brandi, por exemplo, ch\u00e1mase \"restauraci\u00f3n\" a \"calquera intervenci\u00f3n dirixida a devolver a eficiencia a un produto da actividade humana\".\nTipos.\nDentro da disciplina de conservaci\u00f3n-restauraci\u00f3n os profesionais reco\u00f1ecen a existencia de tres campos de traballo, que reciben os seguintes nomes:\nHistoria e \u00e1mbito de estudo.\nP\u00f3dese falar de conservaci\u00f3n-restauraci\u00f3n dos bens culturais dende a antig\u00fcidade ata a \u00e9poca contempor\u00e1nea, pero dende un punto de vista te\u00f3rico m\u00e1is preciso son fundamentais os s\u00e9culos XIX e XX, cando se definen as cartas internacionais que regulan o funcionamento da disciplina. O \u00e1mbito de estudo abarca todo tipo de bens culturais en t\u00f3dalas s\u00faas vertentes, a\u00ednda que a tradici\u00f3n habitual ata o de agora implica que a conservaci\u00f3n-restauraci\u00f3n estea centrada sobre todo nos bens culturais materias de tipo moble, principalmente (escult\u00f3ricos, pict\u00f3ricos, arqueol\u00f3xicos, documentais, f\u00edlmicos e fotogr\u00e1ficos, musicais etc.).\nMetodolox\u00eda.\nA conservaci\u00f3n e restauraci\u00f3n de bens culturais \u00e9 unha disciplina de car\u00e1cter cient\u00edfico deudora de diversas fontes como a qu\u00edmica, as t\u00e9cnicas de documentaci\u00f3n, a historia da arte, procedementos e t\u00e9cnicas art\u00edsticas etc. \u00c9 unha ciencia multidisciplinar que ten como fin \u00faltimo o co\u00f1ecemento das t\u00e9cnicas e procedementos con que foron realizadas as obras co obxectivo de preservalas para futuras xeraci\u00f3ns. Por iso, o profesional debe estar dotado dunha metodolox\u00eda cient\u00edfica que proporcione nova informaci\u00f3n rigurosa sobre o patrimonio.\nPolo tanto, a conservaci\u00f3n-restauraci\u00f3n centra o seu esforzo, nun primeiro momento, na diagnose dos factores e procesos de alteraci\u00f3n dos bens culturais. O m\u00e9todo consta de:\n\u00c9 fundamental a colaboraci\u00f3n interdisciplinar coas numerosas ciencias auxiliares. Os factores de alteraci\u00f3n, cos axentes que os desencadean, poden ser biol\u00f3xicos, qu\u00edmicos, antr\u00f3picos etc. A intervenci\u00f3n sobre os bens culturais, tras unha primeira fase de an\u00e1lise, pode dividirse en dous tipos fundamentais: conservaci\u00f3n preventiva e conservaci\u00f3n activa.\nEspecialidades, estudos oficiais e instituci\u00f3ns.\nNos centros que imparten estes estudos, as\u00ed como en numerosas instituci\u00f3ns de conservaci\u00f3n e museos, \u00e9 habitual a compartimentaci\u00f3n en varios bloques ou especialidades. Esas especialidades dependen do material co que se traballa, do tipo de ben cultural co que se trata ou de ambas cousas: escultura, pintura, arqueolox\u00eda, papel, tecidos, mobiliario, instrumentos musicais... A pesar de que existen importantes instituci\u00f3ns internacionais adicadas \u00e1 conservaci\u00f3n e restauraci\u00f3n de bens culturais (por exemplo o International Institute for Conservation), pode dicirse que esta \u00e9 unha disciplina relativamente nova, de maneira que non existe un consenso claro para este tipo de estudos no Espazo Europeo de Educaci\u00f3n Superior. A situaci\u00f3n \u00e9 diversa dependendo do pa\u00eds escollido. O resultado \u00e9 que en Espa\u00f1a existen titulaci\u00f3ns de estudos superiores impartidos tanto nas universidades como nas escolas superiores, dependentes estas \u00faltimas das administraci\u00f3ns auton\u00f3micas. Ambas titulaci\u00f3ns son teoricamente equivalentes, pero iso non \u00e9 obst\u00e1culo para que se te\u00f1a producido unha importante pol\u00e9mica sobre a atribuci\u00f3n do t\u00edtulo de grao. En Galiza o \u00fanico t\u00edtulo oficial \u00e9 o impartido pola Escola Superior de Conservaci\u00f3n e Restauraci\u00f3n de Bens Culturais de Galicia.\nC\u00f3digo deontol\u00f3xico.\nA conservaci\u00f3n-restauraci\u00f3n como todas as disciplinas cient\u00edficas ten o seu propio c\u00f3digo deontol\u00f3xico."}
{"id": "244817", "revid": "89787", "url": "https://gl.wikipedia.org/wiki?curid=244817", "title": "L\u00eddia Jorge", "text": "Lidia Guerreiro Jorge, co\u00f1ecida como L\u00eddia Jorge, nada en Boliqueime (Algarve) o 18 de xu\u00f1o de 1946, \u00e9 unha escritora portuguesa.\nTraxectoria.\nLicenciouse en Filolox\u00eda Rom\u00e1nica pola Universidade de Lisboa e foi profesora de Ensino secundario, impartindo clase en Angola e Mozambique, durante o \u00faltimo per\u00edodo da Guerra colonial portuguesa.\nA publicaci\u00f3n da s\u00faa primeira novela \"O Dia dos Prod\u00edgios\" (1980) constitu\u00edu un acontecemento nun per\u00edodo no que se inauguraba unha nova etapa na Literatura Portuguesa. Pero foi con \"A Costa dos Murm\u00farios\" (1988) libro que reflicte a experiencia colonial pasada en \u00c1frica, co que a autora confirmou o seu destacado lugar no panorama das letras portuguesas. Tras as novelas \"A \u00daltima Dona\" (1992) e \"O Jardim sem Limites\" (1995), seguiu \"O Vale da Paix\u00e3o\" (1998) O tema da muller e da s\u00faa soidade \u00e9 unha preocupaci\u00f3n central da obra de L\u00eddia Jorge.\nL\u00eddia Jorge publicou tam\u00e9n d\u00faas antolox\u00edas de contos, \"Marido e Outros Contos\" (1997) e \"O Belo Adormecido\" (2003), ademais das publicaci\u00f3ns independentes \"A Instrumentalina\" (1992) e \"O Conto do Nadador\" (1992).\nAs s\u00faas obras foron traducidas ao franc\u00e9s, ingl\u00e9s, alem\u00e1n, esloveno, espa\u00f1ol etc, m\u00e1is de vinte linguas.\nA novela \"A Costa dos Murm\u00farios\" foi adaptada (2004) ao cinema por Margarida Cardoso.\nColaboradora asidua do \"Jornal de Letras\" e do \"P\u00fablico.\"\nObtivo o Premio \"Escritora Galega Universal\" concedido pola AELG no 2013. En 2020 o Premio Rosal\u00eda de Castro do Centro PEN Galicia.\nObras.\nNovelas:\nRelatos:\nLiteratura Infantil:\nEnsaio:\nTeatro:\nPoesia"}
{"id": "244820", "revid": "89787", "url": "https://gl.wikipedia.org/wiki?curid=244820", "title": "Escola Superior de Conservaci\u00f3n e Restauraci\u00f3n de Bens Culturais de Galicia", "text": "A Escola Superior de Conservaci\u00f3n e Restauraci\u00f3n de Bens Culturais de Galicia (ESCRBBCCG) \u00e9 un centro educativo dependente da Conseller\u00eda de Cultura, Educaci\u00f3n e Ordenaci\u00f3n Universitaria da Xunta de Galicia. Ten a s\u00faa sede en Pontevedra, no antigo Cuartel de San Fernando, o mesmo edificio que a Facultade de Belas Artes de Pontevedra. \n\u00c9 a \u00fanica Escola Superior de Conservaci\u00f3n e Restauraci\u00f3n de Bens Culturais de Galicia e do noroeste peninsular e \u00e9 a segunda escola de restauraci\u00f3n m\u00e1is antiga de Espa\u00f1a.\nHistoria.\nA escola ofrece estudos superiores de conservaci\u00f3n e restauraci\u00f3n desde o 12 de xaneiro de 1992. A creaci\u00f3n da Escola Superior de Conservaci\u00f3n e Restauraci\u00f3n de Bens Culturais de Galicia en Pontevedra rem\u00f3ntase a 1991 co Decreto 352/1991, do 17 de outubro (DOG do 24 de outubro).\nEntre decembro de 1994 e xaneiro de 1995 finalizou a reforma do antigo cuartel de San Fernando destinado a albergar a Escola Superior Conservaci\u00f3n e Restauraci\u00f3n de Bens Culturais de Galicia. En 1995 a escola trasladouse ao edificio.\nTitulaci\u00f3n.\nO centro imparte estudos superiores en Conservaci\u00f3n e restauraci\u00f3n dende 1991. Na actualidade p\u00f3dese cursar nesta escola o T\u00edtulo Superior en Conservaci\u00f3n e Restauraci\u00f3n de Bens Culturais (equivalente a grao universitario, a t\u00f3dolos efectos). O t\u00edtulo ten unha duraci\u00f3n de catro anos, sendo os dous primeiros anos com\u00fans e os dous \u00faltimos anos de especialidade. As tres especialidades que se imparten neste centro son conservaci\u00f3n-restauraci\u00f3n de bens escult\u00f3ricos, conservaci\u00f3n-restauraci\u00f3n de bens pict\u00f3ricos e conservaci\u00f3n-restauraci\u00f3n de bens arqueol\u00f3xicos.\nOs dous primeiros anos de estudos c\u00e9ntranse nas t\u00e9cnicas de conservaci\u00f3n e restauraci\u00f3n, cun estudo de biolox\u00eda, f\u00edsica e qu\u00edmica relacionadas coa restauraci\u00f3n e a historia da arte. Nos dous \u00faltimos anos real\u00edzase unha especializaci\u00f3n segundo a opci\u00f3n elixida, na que se profunda na t\u00e9cnica e a teor\u00eda de cada apartado.\nAdmisi\u00f3n.\nA escola \u00e9 p\u00fablica e esixe un t\u00edtulo de bacharelato e un exame de ingreso espec\u00edfico. O exame consta de dous partes: unha an\u00e1lise textual (relacionado coas materias da escola) e un exame de artes pl\u00e1sticas (por exemplo, que unha cor degr\u00e1dese en tres fases utilizando branco).\nInstalaci\u00f3ns.\nO grande edificio da escola \u00e9 o antigo cuartel neocl\u00e1sico de San Fernando, obra do arquitecto Bonifacio Men\u00e9ndez Conde, constru\u00eddo entre 1906 e 1909 e reformado en 1994 polo arquitecto C\u00e9sar Portela Fern\u00e1ndez-Jard\u00f3n para converterse en sede da escola superior e albergar os estudos de Conservaci\u00f3n e Restauraci\u00f3n de Bens Culturais de Galicia.\nA biblioteca da escola conta con m\u00e1is de 9.000 volumes, dos cales case 6.000 foron doados en xullo de 2020 polos herdeiros do m\u00e9dico Manuel Carballal Lugr\u00eds, que viviu en Pontevedra."}
{"id": "244827", "revid": "5863", "url": "https://gl.wikipedia.org/wiki?curid=244827", "title": "Irmandade Prerrafaelista", "text": "A Irmandade Prerrafelista foi unha asociaci\u00f3n de pintores, poetas e cr\u00edticos ingleses, fundada no ano 1848 en Londres por John Everett Millais, Dante Gabriel Rossetti e William Holman Hunt. A irmandade durou como grupo constitu\u00eddo apenas un lustro, pero a s\u00faa influencia deixouse sentir na pintura inglesa ata o s\u00e9culo XX. Empr\u00e9gase o termo prerrafaelismo para caracterizar o movemento pict\u00f3rico que representan.\nOs prerafaelistas rexeitaban a arte acad\u00e9mica predominante na Inglaterra do s\u00e9culo XIX, centrando as s\u00faas cr\u00edticas en Sir Joshua Reynolds, fundador da Royal Academy of Arts."}
{"id": "244828", "revid": "89787", "url": "https://gl.wikipedia.org/wiki?curid=244828", "title": "Jos\u00e9 Luis Zorrilla de San Mart\u00edn", "text": "Jos\u00e9 Luis Zorrilla de San Mart\u00edn, nado en Madrid o 5 de setembro de 1891 e finado en Montevideo o 24 de maio de 1975, foi un escultor e pintor hispano-uruguaio. Foi un dos escultores que prolongou o modernismo de Antoine Bourdelle nos monumentos significativos de Montevideo. Na s\u00faa obra hai ecos dunha est\u00e9tica barroca que \u00e9 unha constante no seu quefacer pl\u00e1stico.\nTraxectoria.\nInicios art\u00edsticos.\nFillo do escritor Juan Zorrilla de San Mart\u00edn, Ministro Plenipotenciario do Uruguai na Corte de Afonso XIII. \u00d3s tres anos trasladouse a Par\u00eds, cidade na que co\u00f1eceu a Carlos Federico S\u00e1ez. No 1898 trasladouse a Montevideo. Os seus primeiros retratos \u00f3 \u00f3leo datan do 1906 e mostran unha grande influencia de S\u00e1ez. Cursou estudos no C\u00edrculo de Belas Artes co pintor Vicente Puig e posteriormente recibiu clases do escultor Felipe Bernini (1909). Entre o 1911 e 1914, realizou as s\u00faas primeiras exposici\u00f3ns en pequenos sal\u00f3ns.\u201d.\nEtapa europea.\n\u00d3 recibir unha bolsa do goberno uruguaio no 1914, para estudar en M\u00fanic, debeu permanecer en Florencia sen chegar \u00f3 seu destino porque desatouse a primeira guerra mundial. Regresou \u00f3 Uruguai \u00f3 ano seguinte e ingresou no Palacio Lexislativo como axudante de escultura. Ga\u00f1ou o Concurso Internacional para realizar o Monumento al Gaucho (1922) e casado con Guma Mu\u00f1oz del Campo, trasladouse con ela e as s\u00faas d\u00faas primeiras fillas -Guma e Concepci\u00f3n- a Par\u00eds, onde instalou un taller e estudou co escultor Antoine Bourdelle.\nO monumento debeu fundilo en Bruxelas, porque o mellor taller de fundici\u00f3n da capital francesa estaba ocupado na realizaci\u00f3n do Alvear de Bourdelle, a quen m\u00e1is adiante vincular\u00edase como disc\u00edpulo e como amigo. Nese mesmo ano, realizou \"Viejo Vizcacha\" e a estatua de Jos\u00e9 Gervasio Artigas no Paraguai.\nDesa \u00e9poca \u00e9 tam\u00e9n \"San Jos\u00e9 y el Ni\u00f1o\", destinada a unha igrexa da Illa Saint Louis. Paralelamente concorr\u00eda \u00f3s talleres de Maillol, Despiau e Drivier. No 1925 presentou a \"Fonte dos Atletas\", no \"Sal\u00f3n de Oto\u00f1o\" (actualmente, situada no Parque Rod\u00f3 de Montevideo), pola cal recibiu a Medalla de Prata.\nRegreso ao Uruguai.\nNo 1925 regresou \u00f3 Uruguai e \u00f3 ano siguinte inaugurou o \"Monumento al Gaucho\". Obra dos anos siguintes: monumento \u00e1 \"Batalla de Sarand\u00ed\" (1930), decoraci\u00f3n da capela do c\u00e1rcere de mulleres (1930), estatua ecuestre do \"Grito de Asencio\" (1936) e o obelisco aos constitu\u00edntes do 1830 (tam\u00e9n do 1936, agulla de granito de 41 metros de alto, con tres alegor\u00edas de bronce, instalado no Parque Jos\u00e9 Batlle y Ord\u00f3\u00f1ez de Montevideo).\nDo 1930 \u00e9 o monumento xacente de Monse\u00f1or Mariano Soler, Primeiro Arcebispo de Montevideo, emprazado na Catedral desa cidade. Foi convidado a concorrer \u00e1 Exposici\u00f3n de Par\u00eds do 1937 e foi declarado \"h\u00f3spede de honra\". No 1940, \u00e1 s\u00faa vez, foi convidado a viaxar aos Estados Unidos, polo presidente Franklin D. Roosevelt.\nNo 1937 ga\u00f1ou o concurso internacional para o monumento ao xeneral Julio Roca e abriu un taller en Buenos Aires para a s\u00faa execuci\u00f3n. A obra foi inaugurada no 1941 e enc\u00f3ntrase na esquina da Avenida Presidente Julio Argentino Roca e a r\u00faa Per\u00fa desa cidade. Na s\u00faa base revestida en m\u00e1rmore, dest\u00e1canse d\u00faas alegor\u00edas que representan a Patria e o Traballo, e no coroamento do monumento er\u00edxese a escultura do Xeneral Rocha montando un cabalo.\nEn 1947 realizou a estatua de Artigas que se encontra no Banco da Rep\u00fablica Oriental do Uruguai (inaugurada en 1949). O monumento para Artigas, encargado polo goberno da Arxentina, foi realizado en 1960, pero a s\u00faa inauguraci\u00f3n demorouse ata 1971. En 1966, con motivo de inaugurarse a estatua de Artigas de p\u00e9, foi invitado polo goberno de Italia a concorrer ao acto e outorg\u00f3uselle o t\u00edtulo de Comendador. Tam\u00e9n realizou un Artigas con destino a Vila Borghese, en Roma (1967). \"El Viejo Pancho\", situado na praza da r\u00faa Libertad de Montevideo, data de 1969.\nEntre 1940 e 1961 foi Director do Museo Nacional de Artes Visuales de Montevideo.\nCasou con Guma Mu\u00f1oz del Campo, con quen tivo cinco fillas. A s\u00faa segunda filla \u00e9 a famosa actriz Concepci\u00f3n \"China\" Zorrilla. Faleceu en Montevideo aos 83 anos de idade.\nO edificio lindeiro ao Museo Zorrilla en Punta Carretas alberga o seu taller. A Escola P\u00fablica N\u00ba139 e a r\u00faa onde se localiza o Museo Zorrilla de Montevideo levan o seu nome como homenaxe.\nNotas.\nhttp://mnav.gub.uy/cms.php?a=512"}
{"id": "244829", "revid": "1505", "url": "https://gl.wikipedia.org/wiki?curid=244829", "title": "HRT F1 Team", "text": ""}
{"id": "244830", "revid": "89787", "url": "https://gl.wikipedia.org/wiki?curid=244830", "title": "Hitsat", "text": "Hitsat (acr\u00f3nimo de \"Hokkaido Institute of Technology Satellite), denominado tam\u00e9n como HIT-SAT\"', foi un sat\u00e9lite artificial do Instituto de Tecnolox\u00eda de Hokkaido lanzado o 22 de setembro de 2006 mediante un foguete M-5 desde o Centro Espacial de Uchinoura xunto con outros sat\u00e9lites, como o observatorio solar Hinode.\nCaracter\u00edsticas.\nHitsat foi un nanosat\u00e9lite de tan s\u00f3 2,7\u00a0kg de masa destinado a probar novas tecnolox\u00edas e a servir como estaci\u00f3n de radioficionado. Ti\u00f1a forma de cubo de 12\u00a0cm e lado e levaba un transmisor de 100 mW de potencia co que emit\u00eda en 437,275 MHz e 437,425\u00a0MHz, recibindo ordes desde terra en 145,980\u00a0MHz. A alimentaci\u00f3n el\u00e9ctrica do sat\u00e9lite era proporcionada polas c\u00e9lulas solares que recubr\u00edan o seu exterior e que alimentaban unha bater\u00eda de i\u00f3ns de litio.\nHitsat foi inxectado nunha \u00f3rbita inicial de 667\u00a0km de apoxeo e 280\u00a0km de perixeo, cunha inclinaci\u00f3n orbital de 98,3 graos e un per\u00edodo de 94 minutos. Reentrou na atmosfera o 18 de xu\u00f1o de 2008."}
{"id": "244831", "revid": "4817", "url": "https://gl.wikipedia.org/wiki?curid=244831", "title": "HIT-SAT", "text": ""}
{"id": "244834", "revid": "23204", "url": "https://gl.wikipedia.org/wiki?curid=244834", "title": "Base (qu\u00edmica)", "text": "Unha base en qu\u00edmica \u00e9 unha substancia que pode doar un par de electr\u00f3ns de valencia. Dun xeito m\u00e1is restrinxido (historicamente, tam\u00e9n m\u00e1is antigo), \u00e9 unha substancia que pode aceptar cati\u00f3ns hidr\u00f3xeno (prot\u00f3ns). \u00c1s bases solubles ch\u00e1maselles \u00e1lcalis se conte\u00f1en e liberan i\u00f3ns hidr\u00f3xido(OH-). Correspondendo co anterior, a teor\u00eda de Br\u00f8nsted-Lowry define as bases como aceptoras de prot\u00f3ns (i\u00f3ns hidr\u00f3xeno), mentres a m\u00e1is xeral teor\u00eda de Lewis as define como doantes de pares electr\u00f3nicos, permitindo as\u00ed inclu\u00edr \u00e1cidos que non entran como tales na teor\u00eda de Lewis. A m\u00e1is vella teor\u00eda de Arrhenius define as bases como ani\u00f3ns hidr\u00f3xido, o que \u00e9 aplicable estritamente s\u00f3 \u00f3s \u00e1lcalis. Na auga, por alteraci\u00f3n do equilibrio de ionizaci\u00f3n, as bases dan soluci\u00f3ns con actividade de i\u00f3ns hidr\u00f3xeno menor que a correspondente \u00e1 auga pura, \u00e9 dicir, un pH maior que 7 en condici\u00f3ns normais. Exemplos de bases com\u00fans son o hidr\u00f3xido de sodio e o amon\u00edaco. Os \u00f3xidos met\u00e1licos, hidr\u00f3xidos e en particular os alcaloides son b\u00e1sicos, e os ani\u00f3ns correspondentes con \u00e1cidos d\u00e9biles son bases d\u00e9biles.\nAs bases poden concibirse como produtos qu\u00edmicos opostos \u00f3s \u00e1cidos. A reacci\u00f3n entre un \u00e1cido e unha base ch\u00e1mase neutralizaci\u00f3n. Consid\u00e9rase dita oposici\u00f3n a causa do efecto dun \u00e1cido en auga de aumentar a concentraci\u00f3n do i\u00f3n hidronio (H3O+), mentres que as bases reducen dita concentraci\u00f3n. Bases e \u00e1cidos at\u00f3panse con frecuencia en forma de soluci\u00f3n acuosa. As soluci\u00f3ns acuosas de bases reaccionan con soluci\u00f3ns acuosas de \u00e1cidos para producir auga e sal (asemade en soluci\u00f3n acuosa) onde o sal est\u00e1 separada nos seus i\u00f3ns compo\u00f1entes. Se a soluci\u00f3n acuosa \u00e9 unha disoluci\u00f3n saturada en relaci\u00f3n a un sal soluto dada, calquera aumento da mesma na disoluci\u00f3n resultar\u00e1 na formaci\u00f3n dun precipitado salino.\nA noci\u00f3n de base como concepto en qu\u00edmica foi introducido por primeira vez polo qu\u00edmico franc\u00e9s Guillaume Fran\u00e7ois Rouelle en 1754. Decatouse que os \u00e1cidos, que naquel momento eran principalmente l\u00edquidos vol\u00e1tiles (como o \u00e1cido ac\u00e9tico), volv\u00edanse sales s\u00f3lidas s\u00f3 cando se combinaban con substancias espec\u00edficas. Rouelle considerou que esas substancias serv\u00edan como unha \"base\" para o sal, dando \u00f3 sal unha \"forma concreta ou s\u00f3lida\".\nDefinici\u00f3n e propiedades.\nA definici\u00f3n inicial corresponde \u00e1 formulada en 1887 por Arrhenius. A teor\u00eda de Br\u00f6nsted-Lowry de \u00e1cidos e bases, formulada en 1923, di que unha base \u00e9 aquela substancia capaz de aceptar un prot\u00f3n (H+). Esta definici\u00f3n engloba a anterior: no exemplo anterior, o KOH ao disociarse en disoluci\u00f3n d\u00e1 i\u00f3ns OH-, que son os que act\u00faan como base ao poder aceptar un prot\u00f3n. Esta teor\u00eda tam\u00e9n se pode aplicar en disolventes non acuosos.\nEn 1923, Gilbert Newton Lewis ampliou a\u00ednda m\u00e1is a definici\u00f3n de \u00e1cidos e bases, a pesar de que a s\u00faa teor\u00eda non ter\u00eda unha repercusi\u00f3n importante ata uns cantos anos m\u00e1is tarde. Segundo a teor\u00eda de Lewis, unha base \u00e9 aquela substancia que pode ceder un par de electr\u00f3ns. O i\u00f3n OH-, igual que outros i\u00f3ns ou mol\u00e9culas como o NH3, H2O, etc., te\u00f1en un par de electr\u00f3ns non enlazados, polo cal son bases. Todas as bases segundo a teor\u00eda de Arrehnius ou a de Br\u00f8nsted-Lowry son \u00e1 s\u00faa vez bases de Lewis.\nAlgunhas das propiedades xerais das bases son:\nTeor\u00eda \u00e1cido-base de Arrhenius.\nO qu\u00edmico sueco Svante August Arrhenius propuxo unha teor\u00eda da disociaci\u00f3n electrol\u00edtica en 1887 que indicaba que os electr\u00f3litos, en disoluci\u00f3n acuosa ou fusos, dis\u00f3cianse parcialmente en i\u00f3ns cargados el\u00e9ctricamente.\nOs electr\u00f3litos clasif\u00edcanse en \u00e1cidos, bases e sales. Segundo Arrhenius, en concreto, as bases son substancias que en disoluci\u00f3n acuosa dan ani\u00f3ns hidroxilo, OH-, isto \u00e9, conte\u00f1en un ou m\u00e1is grupos hidroxilo que poden ser substitu\u00eddos por radicais \u00e1cidos negativos para formar sales. Por exemplo:\n\"NaOH Na+ + OH-\"\nBr\u00f8nsted-Lowry.\nO qu\u00edmico dan\u00e9s Johannes Nicolaus Br\u00f8nsted e o ingl\u00e9s Thomas Martin Lowry, en 1923, publicaron de forma independente, unha teor\u00eda sobre o comportamento dos \u00e1cidos e das bases que superaba a vixente, naqueles anos, teor\u00eda \u00e1cido-base de Arrhenius, posto que pod\u00eda aplicarse a calquera tipo de disolvente mentres que a de Arrhenius s\u00f3 pod\u00eda empregarse en disoluci\u00f3n acuosas. Segundo esta nova teor\u00eda, \"un \u00e1cido \u00e9 unha substancia que pode ceder prot\u00f3ns, e unha base \u00e9 unha substancia que os pode aceptar\". Un \u00e1cido e unha base est\u00e1n \"conxugados\" cando est\u00e1n relacionados pola ecuaci\u00f3n:\n\u00e1cido prot\u00f3n + base \nComo exemplos temos:\n CH3COOH H+ + CH3COO-\nNH4+ H+ + NH3\nCO3H- H+ + CO32-\nOs \u00e1cidos e as base poden ser i\u00f3ns ou mol\u00e9culas neutras.\nSe set\u00e1 en conta a solvataci\u00f3n do prot\u00f3n, H+, por parte do disolvente, a relaci\u00f3n entre \"parellas conxugadas\" en disoluci\u00f3n acuosa \u00e9:\nA + H2O H3O+ + B\nneste caso A auga act\u00faa como un aceptor de prot\u00f3ns, \u00e9 dicir, como unha base. O cambio p\u00f3dese xeneralizar as\u00ed:\n \u00e1cido 1 + base 2 \u00e1cido 2 + base 1\nonde o \u00e1cido 1 \u00e9 conxugado na base 1 e o \u00e1cido 2 conx\u00fagase na base 2. Hai que observar que a auga pode actuar como \u00e1cido ou como base.\nTeor\u00eda \u00e1cido-base de Lewis.\nA teor\u00eda de Br\u00f8nsted-Lowry non \u00e9 suficientemente ampla para comprender todos os casos de comportamento \u00e1cido ou b\u00e1sico das substancias, posto que est\u00e1 limitada \u00e1s reacci\u00f3ns con intercambio de prot\u00f3ns. Hai substancias que non te\u00f1en hidr\u00f3xeno e te\u00f1en comportamento \u00e1cido, por exemplo o di\u00f3xido de carbono, CO2, ou o tri\u00f3xido de xofre, SO3, comp\u00f3rtanse como \u00e1cidos, posto que en presenza de \u00f3xidos b\u00e1sicos, por exemplo o \u00f3xido de calcio, CaO, ou o \u00f3xido de sodio, Na2O, en ausencia de disolvente e, por tanto, sen transferencia de prot\u00f3ns, reaccionan para formar sales, o carbonato de sodio, CaCO3 ou o sulfato de sodio, Na2SO4, por exemplo. As reacci\u00f3ns podemos representalas coas seguintes ecuaci\u00f3ns qu\u00edmicas:\nCO2 + CaO CaCO3\nSO3 + Na2O Na2SO4\nDo mesmo xeito a reacci\u00f3n entre o cloruro de tionil, Cl2SO, e o sulfito de potasio, K2SO3, disoltos en di\u00f3xido de xofre l\u00edquido reaccionan segundo a ecuaci\u00f3n:\n 2 Cl- + SO2+ + SO32- + 2 K+ 2 Cl- + 2 K+ + 2 SO2 \nque tampouco incl\u00fae prot\u00f3lise, \u00e9 \u00e1 reacci\u00f3n en disoluci\u00f3n acuosa entre o \u00e1cido clorh\u00eddrico, HCl, e o hidr\u00f3xido de sodio, NaOH, que si que se pode explicar coa teor\u00eda de Br\u00f8nsted-Lowry:\n Cl- + H3O+ + Na+ + OH- Cl- + Na+ + 2 H2O \nEstas reacci\u00f3ns implican a cesi\u00f3n parcial, intermediando enlace covalente dativo, dunha parella de electr\u00f3ns dun \u00e1tomo de os\u00edxeno a outro \u00e1tomo.\nEste feito levou a Gilbert Newton Lewis a enunciar no ano 1923 e a desenvolver no ano 1938 unha teor\u00eda m\u00e1is xeral de \u00e1cido e bases, na cal se define que:\nA teor\u00eda de Lewis non proporciona, por\u00e9n unha estimaci\u00f3n cuantitativa da reacci\u00f3n das bases cos \u00e1cidos. Por este motivo, ad\u00f3itase a aplicar unha avaliaci\u00f3n cualitativa co\u00f1ecida como Teor\u00eda \u00e1cido-base duro-brando de Pearson (co\u00f1ecida coas siglas HSAB), que describe como os \u00e1cidos \"brandos\" reaccionan m\u00e1is rapidamente e forman ligaz\u00f3ns m\u00e1is fortes con bases \"brandas\", mentres que os \u00e1cidos \"duros\" reaccionan m\u00e1is r\u00e1pido e forman ligaz\u00f3ns m\u00e1is fortes con bases \"duras\", mant\u00e9ndose iguais todos os outros factores. A clasificaci\u00f3n no traballo orixinal estaba baseada nas constantes de equilibrio para as reacci\u00f3ns de d\u00faas bases de Lewis competindo por un \u00e1cido de Lewis.\nOs \u00e1cidos duros e as bases duras tenden a ter:\nBases e pH.\nO pH dunha mostra acuosa \u00e9 unha medida da s\u00faa acidez. Na auga pura, aproximadamente un de cada dez mill\u00f3ns de mol\u00e9culas de disociar en i\u00f3ns de hidronium (H3O+) e os i\u00f3ns de hidr\u00f3xido (OH-), de acordo coa seguinte ecuaci\u00f3n:\nA concentraci\u00f3n, medida en molaridade (M ou moles por dm\u00b3), da cal se indica como i\u00f3ns [H3O+] e [OH-], e o seu produto \u00e9 a constante de disociaci\u00f3n da auga e ten o valor 10\u22127 \"M\". O pH def\u00ednese como \u2212log\u00a0[H3O+], polo cal a auga pura ten un pH de 7. Estes n\u00fameros son correctos a 23\u00a0\u00b0C e son lixeiramente diferentes a outras temperaturas.\nUnha base acepta (saca) hydronium i\u00f3ns H3O+) da soluci\u00f3n, ou dona os i\u00f3ns de hidr\u00f3xido (OH\u2212) \u00e1 soluci\u00f3n. Ambas as acci\u00f3ns b\u00e1ixase a concentraci\u00f3n de i\u00f3ns hydronium e, por tanto, aumenta o pH. Pola contra, un \u00e1cido d\u00e1 i\u00f3ns H3O+ \u00e1 soluci\u00f3n ou o acepta OH\u2212, por tanto, un descenso de pH.\nPor exemplo, se 1\u00a0mol de hidr\u00f3xido de sodio (40 g) dis\u00f3lvese en auga para facer 1 litro de soluci\u00f3n, a concentraci\u00f3n dos i\u00f3ns de hidr\u00f3xido conv\u00e9rtese en [OH-]\u00a0=\u00a01\u00a0mol/L. Por tanto [H+]\u00a0=\u00a010\u221214\u00a0mol/L, e pH\u00a0=\u00a0\u2212log\u00a010\u221214\u00a0=\u00a014. Hai que ter en conta que neste c\u00e1lculo, suponse que a actividade \u00e9 equivalente \u00e1 concentraci\u00f3n, que non \u00e9 realista nas concentraci\u00f3ns de m\u00e1is de 0.1\u00a0mol dm\u22123.\nA disociaci\u00f3n de base ou constante Kb \u00e9 unha medida de basicidade. PKB \u00e9 a negativa de rexistro de Kb e os relativos \u00e1 dos valores de pKa pola simple relaci\u00f3n dos valores de pKa\u00a0+\u00a0pKb\u00a0=\u00a014.\nA alcalinidade \u00e9 unha medida da capacidade dunha soluci\u00f3n para neutralizar os \u00e1cidos en equivalencia de puntos de carbonatos ou bicarbonatos.\nNeutralizaci\u00f3n de \u00e1cidos.\nCando se disolve na auga unha base forte, como o hidr\u00f3xido de sodio, esta descomponse (neste caso nos i\u00f3ns sodio e hidr\u00f3xido):\nDo mesmo xeito, se se disolve en auga un \u00e1cido tam\u00e9n se disocia; por exemplo, ao disolver o cloruro de hidr\u00f3xeno (\u00e1cido clorh\u00eddrico) f\u00f3rmanse i\u00f3ns hidronio e i\u00f3ns cloruro:\nCando as d\u00faas soluci\u00f3ns cos i\u00f3ns disociados mest\u00faranse, os i\u00f3ns H3O+ e os i\u00f3ns OH\u2212 comb\u00ednanse para formar mol\u00e9culas de auga:\nSe se disolven as mesmas cantidades de hidr\u00f3xido de sodio e de \u00e1cido clorh\u00eddrico, a base e o \u00e1cido neutral\u00edzanse de maneira exacta, deixando s\u00f3 NaCl en forma de precipitado (sal com\u00fan) e auga. De forma xeral p\u00f3dese dicir que:\nPara neutralizar os derramamentos de calquera \u00e1cido t\u00e9\u00f1ense que utilizar bases d\u00e9biles, como a sosa ou a clara de ovo. Se se tenta neutralizar o derramamento dun \u00e1cido cunha base forte como o hidr\u00f3xido de sodio ou o hidr\u00f3xido de potasio, p\u00f3dese provocar unha violenta reacci\u00f3n exot\u00e9rmica, e a acci\u00f3n da mesma base pode causar tanto mal como o derramamento de \u00e1cido.\nAlcalinidade dos non-hidr\u00f3xidos.\nAs bases son xeralmente compostos que poden neutralizar unha gran cantidade de \u00e1cidos. Tanto o amon\u00edaco como o carbonato de sodio son bases, a\u00ednda que ningunha destas substancias conte\u00f1en grupos OH-. Ambos os compostos aceptan H+ cando se disolven na auga:\nA partir disto, un pH ou acidez, pode ser calculado para soluci\u00f3ns acuosas de bases. Bases que act\u00faan tam\u00e9n directamente como parellas electr\u00f3n-doantes:\nO carbono pode actuar como base, e tam\u00e9n o nitr\u00f3xeno e o os\u00edxeno. Isto sucede habitualmente en compostos como butilo de litio, alc\u00f3xidos e amidas de metais, como a amida de sodio. As bases de carbono, nitr\u00f3xeno e os\u00edxeno sen a resonancia estabilizada adoitan ser moi fortes; denom\u00ednanse superbases, e non poden existir nunha soluci\u00f3n de auga debido \u00e1 mesma acidez da auga. A estabilizaci\u00f3n da resonancia, por\u00e9n, perm\u00edteo en bases m\u00e1is d\u00e9biles como os carboxilatos; por exemplo, o acetato de sodio \u00e9 unha base d\u00e9bil.\nBases fortes e d\u00e9biles.\nUnha base forte \u00e9 a que se disocia completamente en auga, \u00e9 dicir, achega o m\u00e1ximo n\u00famero de i\u00f3ns OH-. Por exemplo, o hidr\u00f3xido de potasio \u00e9 unha base forte. \nA teor\u00eda de Bronsted-Lowry cuantifica a forza das bases, \u00e9 dicir, a s\u00faa capacidade para escindir un prot\u00f3n do \u00e1cido. M\u00eddese mediante a constante \"Kb\" - a constante de equilibrio da reacci\u00f3n coa base de \u00e1cido de comparaci\u00f3n. Canto maior sexa a constante de basicidade, m\u00e1is grande ser\u00e1 a forza da base e m\u00e1is grande \u00e9 a s\u00faa capacidade para escindir os prot\u00f3ns. Habitualmente a constante de basicidade expr\u00e9sase como o \u00edndice de basicidade constante p\"Kb\". Por exemplo, o amon\u00edaco como unha base de Bronsted pode ser descrito:\nformula_1\nformula_2\nformula_3\nPara bases polib\u00e1sicas p\u00f3dense obter varios valores das constantes de disociaci\u00f3n \"Kb1\", \"Kb2\", etc. Por exemplo, un i\u00f3n fosfato pode estar protonado tres veces:\nformula_4\nformula_5\nformula_6\nA potencia da base tam\u00e9n se pode caracterizar pola constante de acidez do seu \u00e1cido conxugado \"Ka\" (BH+), onde a basicidade do produto \u00e9 constante \"Kb\" por unha constante \"Ka\" (BH+), o produto i\u00f3nico da auga para soluci\u00f3ns acuosas, e a constante de autoprot\u00f3lise do disolvente xeral.\nformula_7\nformula_8\nformula_9\nOutros exemplos de bases fortes son os hidr\u00f3xidos dos metais alcalinos e as terras alcalinas:\nUnha base d\u00e9bil tam\u00e9n achega i\u00f3ns ao medio, pero est\u00e1 en equilibrio o n\u00famero de mol\u00e9culas disociadas coas que non o est\u00e1n. \nNeste caso, o hidr\u00f3xido de aluminio est\u00e1 en equilibrio (descomp\u00f3ndose e form\u00e1ndose continuamente) cos i\u00f3ns que xera. A constante de basicidade (\"Kb\") dunha base indica o seu grao de disociaci\u00f3n.\nDada unha base B, ao disolvela en auga obtense o seu \u00e1cido conxugado BH+:\nE ser\u00e1 v\u00e1lida a seguinte ecuaci\u00f3n (s\u00f3 por bases d\u00e9biles), que relaciona a concentraci\u00f3n coa constante de basicidade;\n Valores de p\"Kb\" e p\"Ka\" do \u00e1cido conxugado en soluci\u00f3ns acuosas dilu\u00eddas\nSuperbases.\nOs sales do grupo 1 de carbani\u00f3ns, amidas e hidruros tenden a ser unhas bases a\u00ednda m\u00e1is fortes debido \u00e1 extrema debilidade dos seus \u00e1cidos conxugados, que son hidrocarburos, aminas e dihidr\u00f3xenos, respectivamente. Normalmente, estas bases cr\u00e9anse engadindo metais alcalinos puros -tales como o sodio- ao \u00e1cido conxugado. Denom\u00ednanse superbases e non \u00e9 posible mantelas en disoluci\u00f3n acuosa debido ao feito de que son bases m\u00e1is fortes que o i\u00f3n hidr\u00f3xido, polo cal desprotonan a auga do \u00e1cido conxugado. Por exemplo, o i\u00f3n et\u00f3xido (base conxugada do etanol) en presenza de auga experimenta a seguinte reacci\u00f3n:\nAlgunhas superbases son:\nNeutralizaci\u00f3n dos \u00e1cidos.\nCando unha base forte, como o hidr\u00f3xido de sodio, se disolve en auga, descomponse en i\u00f3ns hidr\u00f3xido (-OH) e i\u00f3ns de sodio:\nde maneira similar, o \u00e1cido clorh\u00eddrico ou cloruro de hidr\u00f3xeno dis\u00f3lvese en auga formando i\u00f3ns hidronio (H3 O+) e i\u00f3ns de cloro:\nCando mesturamos as d\u00faas soluci\u00f3ns, os i\u00f3ns H3O+ e OH- comb\u00ednanse para formar mol\u00e9culas de auga:\nSe disolvemos cantidades iguais de NaOH e Hcl, a base e o \u00e1cido neutral\u00edzanse de maneira exacta, deixando s\u00f3 NaCl, sal com\u00fan, en soluci\u00f3n.\nAs bases d\u00e9biles, como a soda ou a clara de ovo, poden ser utilizadas para neutralizar os derramamentos de \u00e1cido. A utilizaci\u00f3n de bases fortes como o hidr\u00f3xido de sodio ou o hidr\u00f3xido de potasio poder\u00edan causar unha reacci\u00f3n exot\u00e9rmica violenta cuns efectos m\u00e1is perigosos que o derramamento de \u00e1cido orixinal.\nBases como catalizadores.\nAs substancias b\u00e1sicas p\u00f3dense utilizar como catalizadores heterox\u00e9neos solubilidade insolubles de reacci\u00f3ns qu\u00edmicas. Alg\u00fans exemplos son os \u00f3xidos met\u00e1licos, por exemplo o \u00f3xido de magnesio, o \u00f3xido de calcio, e o \u00f3xido de bario, as\u00ed como o fluoruro de potasio en al\u00famina e algunhas ceolitas. Moitos metais de transici\u00f3n fan de bos catalizadores, moitos dos cales forman substancias b\u00e1sicas. Alg\u00fans catalizadores b\u00e1sicos utiliz\u00e1ronse para hidroxenaci\u00f3ns, as migraci\u00f3ns de dobre ligaz\u00f3n, na reduci\u00f3n de Meerwein-Ponndorf-Verley, a reacci\u00f3n de Michael, e outras moitas reacci\u00f3ns."}
{"id": "244838", "revid": "1888", "url": "https://gl.wikipedia.org/wiki?curid=244838", "title": "Fernando Carrera", "text": "Fernando Carrera Ram\u00edrez, nado na Coru\u00f1a en 1962, \u00e9 un arque\u00f3logo galego.\nTraxectoria.\nConservador e dende 2011 director da Escola Superior de Conservaci\u00f3n e Restauraci\u00f3n de Bens Culturais de Galicia. A s\u00faa especialidade cient\u00edfica \u00e9 a documentaci\u00f3n e conservaci\u00f3n da arte megal\u00edtica do noroeste ib\u00e9rico."}
{"id": "244839", "revid": "85894", "url": "https://gl.wikipedia.org/wiki?curid=244839", "title": "Conservador-restaurador", "text": "Conservador-restaurador \u00e9 o profesional titulado cunha formaci\u00f3n que o capacita para desenvolver unha variedade de traballos de Conservaci\u00f3n e restauraci\u00f3n relacionados cos bens culturais.\nFunci\u00f3ns.\nAs s\u00faas actividades non est\u00e1n reguladas no Reino de Espa\u00f1a. Consonte \u00e1 definici\u00f3n recollida na Titulaci\u00f3n de Conservaci\u00f3n e Restauraci\u00f3n de Bens Culturais, as actividades realizadas por este grupo de profesionais son as seguintes:\nA p\u00e1xina web da Arcob\u00e9ns define o conservador-restaurador como \"o profesional que leva a cabo aquelas acci\u00f3ns encami\u00f1adas a acadar a mellor conservaci\u00f3n dos bens culturais, garantindo no posible a s\u00faa estabilidade e permanencia, mediante o exame, o diagn\u00f3stico, a intervenci\u00f3n necesaria, a colocaci\u00f3n de medidas de prevenci\u00f3n, o estudo do seu comportamento e das condici\u00f3ns que o rodean, as\u00ed como dos elementos e condici\u00f3ns para a s\u00faa mellor preservaci\u00f3n\".\nFormaci\u00f3n acad\u00e9mica.\nPara exercer a pr\u00e1ctica da conservaci\u00f3n \u00e9 preciso ser titulado nunha escola superior de conservaci\u00f3n e restauraci\u00f3n ou nunha universidade que ofreza esta titulaci\u00f3n. En 2009, en Espa\u00f1a, o Grao en Conservaci\u00f3n e Restauraci\u00f3n de Bens Culturais substitu\u00edu o antigo t\u00edtulo superior, que era equivalente a unha diplomatura, pero esta equivalencia foi desbotada en 2012.\nAsociaci\u00f3ns profesionais en Espa\u00f1a.\nDebido \u00e1 inexistencia dun colexio oficial de conservadores-restauradores, te\u00f1en aparecido en todo o estado diversas asociaci\u00f3ns de profesionais, principalmente de \u00e1mbito local. Con car\u00e1cter estatal fundouse a ACRE en 2011."}
{"id": "244840", "revid": "44239", "url": "https://gl.wikipedia.org/wiki?curid=244840", "title": "Conservaci\u00f3n e Restauraci\u00f3n de Pintura", "text": ""}
{"id": "244842", "revid": "89787", "url": "https://gl.wikipedia.org/wiki?curid=244842", "title": "Donkey Kong Land 2", "text": "Donkey Kong Land 2 \u00e9 un xogo da Game Boy estreado en 1996. \u00c9 a secuela do xogo de 1995 \"Donkey Kong Land\". O xogo tivo unha continuaci\u00f3n en \"Donkey Kong Land III\", lanzado en 1997. Este xogo foi producido por Rareware e publicado por Nintendo, e foi mellorado para Super Game Boy con diferentes tons de cor, as\u00ed como un bordo de bananas nas pantallas de televisi\u00f3n. \"Donkey Kong Land 2\" recibiu unha valoraci\u00f3n de 79% en GameRankings.\nDescrici\u00f3n.\n\"Donkey Kong Land 2\" foi en moitos sentidos un remake do \u00e9xito de SNES \"\". Os protagonistas son Diddy Kong e Dixie Kong, que deben rescatar a Donkey Kong do Kaptain K. Rool e da s\u00faa tripulaci\u00f3n Kremling.\nSinopse.\n\"Donkey Kong Land 2\" ten o mesmo argumento que \"Donkey Kong Country 2: Diddy's Kong Quest\". O manual cont\u00e9n unha versi\u00f3n simplificada da versi\u00f3n da SNES. K. Rool secuestrou a Donkey Kong que est\u00e1 preso na \"Crocodile Isle\", e tanto Diddy coma Dixie deben salvalo."}
{"id": "244845", "revid": "1131", "url": "https://gl.wikipedia.org/wiki?curid=244845", "title": "Banda de m\u00fasica de Cira", "text": "A Banda de m\u00fasica de Cira foi unha agrupaci\u00f3n musical con sede na parroquia de Cira, no concello pontevedr\u00e9s de Silleda.\nHistoria.\nFundada no ano 1850, foi dirixida, entre outros, por O Carballeda, fundador da mesma; Andr\u00e9s Mosteiro Otero, Pepe Fi\u00faza ou Bernardo del R\u00edo, que permaneceu dez anos no cargo e que despois se encargar\u00eda da Banda de Santa Cruz de Ribadulla. Debido a conflitos internos, a banda desapareceu no ano 1971. Eran frecuentes as actuaci\u00f3ns desta banda con outras como Arca do Pino, Lanta\u00f1o, A Estrada, Merza...\nEn 1984, p\u00faxose en marcha unha iniciativa para refundar a banda, contando con Amadeo Valero na batuta. A este proxecto un\u00edronse moitas persoas de Ponte Ledesma, a onde acabaron por trasladarse os ensaios e se crear\u00eda al\u00ed unha nova agrupaci\u00f3n: a Uni\u00f3n Musical Ponteledesma."}
{"id": "244847", "revid": "1131", "url": "https://gl.wikipedia.org/wiki?curid=244847", "title": "Banda Recreativa e Cultural de Bandeira", "text": "A Banda de M\u00fasica Recreativa e Cultural de Bandeira \u00e9 unha agrupaci\u00f3n musical formada no lugar da Bandeira, na parroquia de Manduas en Silleda. Dita agrupaci\u00f3n foi fundada no ano 1982.\nHistoria.\nDesaparecida a banda de Silleda en 1977, o seu \u00faltimo director, Jos\u00e9 Villaverde G\u00f3mez, que xa tocara na banda da s\u00faa parroquia natal, Orazo (A Estrada), tomou as rendas desta agrupaci\u00f3n, que se presentar\u00eda ao p\u00fablico o martes de Entroido do ano 1982 na propia vila da Bandeira.\nA agrupaci\u00f3n formouse no ano 1980 cando un grupo de amigos (\"Pilotos\", \"Mejuto\" e Manolo Villaverde) elixiron como profesor e director a Jos\u00e9 Villaverde G\u00f3mez, quen estivo \u00f3 cargo da mesma ata setembro do ano 1989. Os inicios foron no baixo da casa de \"Mejuto\" e os primeiros ensaios na taberna do Xoaneiro. Logo de aqu\u00ed pasouse \u00e1 Casa Cultural do pobo. No ano 1983, participou no Certame de Bandas Populares de Galicia, celebrado en Santiago de Compostela e recibe a menci\u00f3n de \"Banda m\u00e1is xove de Galicia.\" Arredor de 1985, tivo lugar a primeira gravaci\u00f3n da banda en casete.\nNo ano 1989 a asociaci\u00f3n contratou como director a Luis Alberto Gonz\u00e1lez Amosa, con tan s\u00f3 17 anos. En 1991, a formaci\u00f3n acadou o cuarto posto no 1\u00ba Certame de Bandas Populares de Galicia, celebrado en Lal\u00edn. No 2000 tomou a batuta Braulio Manuel Cao Ledo, m\u00fasico por oposici\u00f3n da Banda Municipal de Santiago de Compostela. En xaneiro de 2008 a direcci\u00f3n da banda pasou a mans de Miguel Rodr\u00edguez Barrio, m\u00fasico por oposici\u00f3n da Banda Municipal da Coru\u00f1a, quen a dirixiu ata outubro de 2015. Desde novembro de 2015 ata setembro do 2018, a direcci\u00f3n da banda estivo a cargo de Jos\u00e9 Lodeiro Gesto. Actualmente, e desde decembro do 2018, \u00e1 batuta da banda est\u00e1 Manuel Otero Paino.\nA banda celebra concertos extraordinarios todos os anos pola Santa Ic\u00eda e Ano Novo, as\u00ed como cursos de especializaci\u00f3n musical, polos que pasaron alg\u00fans dos mellores m\u00fasicos a nivel nacional e que leva xa m\u00e1is de dez edici\u00f3ns. Tam\u00e9n hai que destacar a realizaci\u00f3n do Festival de Bandas de M\u00fasica Populares, que se celebra todos os anos no mes de setembro.\nColectivos.\nA Asociaci\u00f3n Musical Recreativa e Cultural de Bandeira agrupa aos seguintes colectivos:"}
{"id": "244848", "revid": "1131", "url": "https://gl.wikipedia.org/wiki?curid=244848", "title": "Banda de m\u00fasica de Lamela", "text": "A Banda de m\u00fasica de Lamela foi unha agrupaci\u00f3n musical fundada no ano 1863, na parroquia de Lamela, no concello de Silleda.\nHistoria.\nChegaron a ser m\u00e1is de 25 membros, pero segundo Enrique Alvarellos: \"Se supone que no deb\u00edan tocar demasiado bien, ya que, a donde iban, lo mejor que les pod\u00eda suceder era escuchar silbidos...\". Un dos seus directores foi Ram\u00f3n de Lago, que se mantivo bastante tempo \u00e1 fronte da banda. Acabou por disolverse no ano 1915, debido \u00e1 emigraci\u00f3n de parte dos compo\u00f1entes a Am\u00e9rica e \u00e1 vellez doutros. Ante esta situaci\u00f3n, alg\u00fans integr\u00e1ronse na de Orazo."}
{"id": "244849", "revid": "22570", "url": "https://gl.wikipedia.org/wiki?curid=244849", "title": "Gran Premio de B\u00e9lxica de 1970", "text": "O Gran Premio de B\u00e9lxica de F\u00f3rmula 1 de disputouse en Spa-Francorchamps o 7 de xu\u00f1o de 1970. Foi a cuarta carreira da tempada de F\u00f3rmula Un de . A carreira foi o 29 Gran Premio de B\u00e9lxica. A carreira levouse a cabo sobre 28 voltas ao circu\u00edto de catorce quil\u00f3metros cunha distancia de carreira de 395 quil\u00f3metros.\nEsta foi a \u00faltima carreira de F\u00f3rmula Un que se celebrou no circu\u00edto orixinal de Spa, foi posta unha chicane na curva Malmedy para frear a velocidade extremadamente alta a entrada dos coches na recta Masta. Tam\u00e9n foi a \u00faltima carreira de F\u00f3rmula Un para Dunlop."}
{"id": "244869", "revid": "23204", "url": "https://gl.wikipedia.org/wiki?curid=244869", "title": "Hochseeflotte", "text": "A Hochseeflotte (en galego: \"frota de alta mar\") foi a frota de batalla da Mari\u00f1a Imperial alem\u00e1 que participou durante a primeira guerra mundial. Foi creada en febreiro do ano 1907 cando a Heimatflotte pasou a chamarse Hochseeflotte. O almirante Alfred von Tirpitz foi o arquitecto da frota; imaxinou unha forza o suficientemente poderosa como para desafiar o predominio da Royal Navy. O k\u00e1iser Guillerme II, o emperador de Alema\u00f1a, defendeu a frota como o instrumento co cal se apoderar\u00eda de territorios de ultramar e far\u00eda de Alema\u00f1a unha potencia mundial. Ao concentrar unha potente frota de combate no mar do Norte, mentres que a Royal Navy estaba obrigada a dispersar as s\u00faas forzas ao longo de todo o Imperio Brit\u00e1nico, Tirpitz cr\u00eda que Alema\u00f1a poder\u00eda acadar un equilibrio de forzas que danar\u00eda seriamente a hexemon\u00eda naval brit\u00e1nica. Este foi o coraz\u00f3n da \"Teor\u00eda do risco\" de Tirpitz, que sosti\u00f1a que o Reino Unido non desafiar\u00eda a Alema\u00f1a se a frota desta \u00faltima lle supu\u00f1a unha significativa ameaza.\nO principal compo\u00f1ente da frota foron os seus acoirazados, tipicamente organizados en escuadr\u00f3ns de oito barcos, a\u00ednda que tam\u00e9n ti\u00f1an outras formaci\u00f3ns, como o 1\u00ba grupo de exploraci\u00f3n. No momento da s\u00faa creaci\u00f3n en 1907, a Hochseeflotte estaba formado por dous escuadr\u00f3ns de acoirazados, e cara 1914 fora engadido un terceiro. A revoluci\u00f3n do dreadnought en 1906 afectou en gran medida \u00e1 composici\u00f3n da frota; os 24 pre-dreadnoughts da frota foron declarados obsoletos e requir\u00edase a s\u00faa substituci\u00f3n. Suficientes dreadnoughts para encher dous escuadr\u00f3ns foron completados para o estoupido da guerra a mediados de 1914; os oito pre-dreadnoughts m\u00e1is modernos foron usados para constitu\u00edr un terceiro. Dous escuadr\u00f3ns adicionais de buques m\u00e1is vellos foron mobilizados ao inicio das hostilidades, a\u00ednda que cara o final da guerra esas formaci\u00f3ns foron disoltas.\nA frota levou a cabo unha serie de incursi\u00f3ns no mar do Norte durante o conflito, dese\u00f1adas para atraer a unha porci\u00f3n da numericamente superior Grand Fleet brit\u00e1nica. Esas operaci\u00f3n usaron frecuentemente os r\u00e1pidos cruceiros de batalla do 1\u00ba grupo de exploraci\u00f3n para atacar a costa brit\u00e1nica como cebo para a Royal Navy. Esas acci\u00f3ns culminaron na batalla de Xutlandia entre o 31 de maio e o 1 de xu\u00f1o de 1916, onde a Hochseeflotte enfrontouse a toda a Grand Fleet. A batalla non foi conclu\u00ednte, pero os brit\u00e1nicos venceron estratexicamente, xa que convenceu ao almirante Reinhard Scheer, o comandante da frota alem\u00e1, de que incluso un resultado moi favorable nunha acci\u00f3n da frota non asegurar\u00eda a vitoria alem\u00e1 na guerra. Scheer e outros dos principais almirantes recomendaron ent\u00f3n ao k\u00e1iser retomar a campa\u00f1a de guerra submarina sen restrici\u00f3ns. A responsabilidade principal da Hochseeflotte en 1917 e 1918 foi a de asegurar as bases navais alem\u00e1s no mar do Norte para as operaci\u00f3ns dos U-boat. Por\u00e9n, a frota continuou levando a cabo incursi\u00f3ns no mar do Norte e destacou unidades para operaci\u00f3ns especiais no mar B\u00e1ltico contra a frota b\u00e1ltica rusa. Tras a derrota alem\u00e1 en novembro de 1918, os aliados internaron a meirande parte dos barcos da Hochseeflotte en Scapa Flow, onde finalmente foron afundidos polos seus propios tripulantes en xu\u00f1o de 1919, d\u00edas antes de que se asinase o Tratado de Versalles."}
{"id": "244872", "revid": "23204", "url": "https://gl.wikipedia.org/wiki?curid=244872", "title": "Jos\u00e9 Miguel de Barandiar\u00e1n", "text": "Jos\u00e9 Miguel Barandiar\u00e1n Ayerbe ou Joxemiel Barandiaran, nado en Ataun (Guip\u00fascoa) o 31 de decembro de 1889 e finado na mesma vila o 21 de decembro de 1991, foi un sacerdote, antrop\u00f3logo, etn\u00f3logo e arque\u00f3logo vasco.\nFoi agarimosamente co\u00f1ecido como \"Geure Aita Barandiaran\". \u00c9 autor de numerosas investigaci\u00f3ns, e est\u00e1 considerado como o \u00abpatriarca da cultura vasca\u00bb.\nV\u00e9xase tam\u00e9n.\nLigaz\u00f3ns externas.\nArtigo en [[El Pa\u00eds].] \n[[Categor\u00eda:Antrop\u00f3logos de Espa\u00f1a]]\n[[Categor\u00eda:Arque\u00f3logos de Espa\u00f1a]]\n[[Categor\u00eda:Sacerdotes cat\u00f3licos de Espa\u00f1a]]\n[[Categor\u00eda:Nados en 1889]]\n[[Categor\u00eda:Finados en 1991]]\n[[Categor\u00eda:Nados en Ataun]]\n[[Categor\u00eda:Ling\u00fcistas da lingua \u00e9uscara]]\n[[Categor\u00eda:Medalla de Ouro ao M\u00e9rito nas Belas Artes]]\n[[Categor\u00eda:Doutores honoris causa pola Universidade Complutense de Madrid]]\n[[Categor\u00eda:Acad\u00e9micos da Euskaltzaindia]]\n[[Categor\u00eda:Etn\u00f3logos]]"}
{"id": "244873", "revid": "1131", "url": "https://gl.wikipedia.org/wiki?curid=244873", "title": "Uni\u00f3n Musical Ponteledesma", "text": "A Banda de m\u00fasica Uni\u00f3n Musical Ponteledesma \u00e9 unha agrupaci\u00f3n musical con sede na parroquia de Gres, no concello pontevedr\u00e9s de Vila de Cruces. Toma o seu nome da ponte que cruza o r\u00edo Ulla e une Gres coa parroquia de Ledesma, na provincia da Coru\u00f1a.\nHistoria.\nFoi fundada en 1987, anos despois da desaparici\u00f3n da veci\u00f1a banda de Cira, con Bernardo Garc\u00eda del R\u00edo na batuta, que xa estivera na citada de Cira. Entre 1990 e 1995, a agrupaci\u00f3n estivo dirixida por Rafael Rossell e Jos\u00e9 Luis Represas Carrera. En 1995 tomou as rendas Miguel Rodr\u00edguez Barrio, durante a direcci\u00f3n do cal se puxo en marcha un festival de bandas anual en 1997. Tras este, no ano 2002 a direcci\u00f3n recaeu en Roberto Hermida Rey. Dende ent\u00f3n a banda recibiu premios en certames a nivel galego e no resto de Espa\u00f1a."}
{"id": "244874", "revid": "5863", "url": "https://gl.wikipedia.org/wiki?curid=244874", "title": "Francisco Javier Rodr\u00edguez", "text": "O nome Francisco Javier Rodr\u00edguez p\u00f3dese referir a:"}
{"id": "244875", "revid": "1131", "url": "https://gl.wikipedia.org/wiki?curid=244875", "title": "Banda Popular de Moimenta", "text": "A Banda de m\u00fasica Popular de Moimenta \u00e9 unha agrupaci\u00f3n musical con sede na parroquia de Moimenta, no concello pontevedr\u00e9s de Lal\u00edn.\nHistor\u00eda.\nFundada no ano 1875, \u00e9 a \u00fanica banda do s\u00e9culo XIX en activo no concello de Lal\u00edn, trala desaparici\u00f3n doutras como Filgueira, Goi\u00e1s ou Sanxurdo, tam\u00e9n fundadas nese s\u00e9culo. \u00c9 considerada como \"a nai da de Goi\u00e1s\", chegando a fusionarse con esta \u00faltima ante a escaseza de membros da mesma. O seu fundador e primeiro director foi Jos\u00e9 Vilari\u00f1o, ao que sucedeu o seu fillo, co mesmo nome. Outros directores da agrupaci\u00f3n foron Eliseo Pedreira Fern\u00e1ndez, que compuxo o \"Himno de Moimenta\", desde 1946 ata 1972 e Secundino Pedreira Padro, que xa dirixira entre outras a veci\u00f1a de Berm\u00e9s, ao que seguir\u00edan Anatole Pall\u00e1s Fuertes e Manuel Gato Soengas. Os m\u00e1is recentes foron C\u00e1ndido Alvarado, Jos\u00e9 Luis Represas Carrera e Jos\u00e9 Bugallo Senra, que no 2011 foi substitu\u00eddo polo actual director, o lalinense Alberto Iglesias."}
{"id": "244876", "revid": "56817", "url": "https://gl.wikipedia.org/wiki?curid=244876", "title": "Banda de m\u00fasica de Vilatuxe", "text": "A Banda de m\u00fasica de Vilatuxe \u00e9 unha agrupaci\u00f3n musical fundada en 1944 na parroquia de Vilatuxe, no concello pontevedr\u00e9s de Lal\u00edn.\nHistoria.\nA s\u00faa fundaci\u00f3n correu a cargo de doce mozos en 1944. Nos primeiros anos de vida, pasaron pola direcci\u00f3n Manuel Anse\u00e1n, Bernardino da Xesta, Eliseo de Muimenta e Xaqu\u00edn Rold\u00e1n Siles. En 1951, tomou a batuta Enrique Garc\u00eda Rey, compositor de diversas obras como \"Rapsodia galega n\u00fam. 1\". Tras el, pasaron Xos\u00e9 Ochoa, Ricardo Jord\u00e1n, Jos\u00e9 Bugallo Diz, Jos\u00e9 Pe\u00f1a ou Conti\u00f1a, entre outros.\nPero a emigraci\u00f3n de parte dos membros da formaci\u00f3n nas d\u00e9cadas seguintes estivo a piques de facer desaparecer a banda. Foi en 1978 cando se inicia unha nova etapa, \u00e1 que contribu\u00edu en gran parte Jos\u00e9 Fern\u00e1ndez Bern\u00e1rdez, que fora un dos mozos fundadores. Apareceron as primeiras mulleres na agrupaci\u00f3n e esta pasa a denominarse Nova Banda de Vilatuxe, nome que conservou algo m\u00e1is de trinta anos. Jos\u00e9 Barros Sada, entre 1978 e 1990; Ram\u00f3n Vigo Deza, ata 1994; Jos\u00e9 Garc\u00eda Fern\u00e1ndez \"Pachote\", ata 1997 e Gregorio Mosteiro, ata 2003 foron os sucesivos directores. Baixo a batuta de Mosteiro, naceu a Escola de M\u00fasica de Vilatuxe. A este sucedeuno Jaime Gonz\u00e1lez, que foi o primeiro director nado en Vilatuxe e ao cal substitu\u00edu V\u00edctor Vilari\u00f1o, o actual director da agrupaci\u00f3n, procedente da Uni\u00f3n Musical Ponteledesma."}
{"id": "244885", "revid": "89787", "url": "https://gl.wikipedia.org/wiki?curid=244885", "title": "Xiberelina", "text": "As xiberelinas son hormonas de plantas que regulan o crecemento e infl\u00faen en varios procesos do desenvolvemento da planta, como o crecemento do talo, xerminaci\u00f3n, dormencia, floraci\u00f3n, expresi\u00f3n do sexo, induci\u00f3n encim\u00e1tica, e a senescencia de follas e froitos.\nAs xiberelinas foron reco\u00f1ecidas por primeira vez en 1926 polo cient\u00edfico xapon\u00e9s Eiichi Kurosawa, cando estaba estudando unha enfermidade da planta do arroz.\nFoi illada por primeira vez en 1935 por Teijiro Yabuta e Sumuki, a partir de cepas do fungo \"Gibberella fujikuroi\" proporcionadas por Kurosawa. Yabuta foi o que lle deu ao produto illado o nome de xiberelina (a partir do nome do fungo).\nO interese polas xiberelinas f\u00f3ra do Xap\u00f3n empezou despois da segunda guerra mundial. Nos Estados Unidos, a primeira investigaci\u00f3n levouna a cabo unha unidade de Camp Detrick en Maryland (centro onde se investigaba en pat\u00f3xenos de plantas e no programa de armas biol\u00f3xicas), estudando as pl\u00e1ntulas de \"Vicia faba\" (faball\u00f3n). O interese polas xiberelinas espallouse polo mundo rapidamente cando se fixo evidente a s\u00faa potencial aplicaci\u00f3n a varias plantas comerciais importantes. Un exemplo son as investigaci\u00f3ns da d\u00e9cda de 1960 en California e a s\u00faa aplicaci\u00f3n sobre as uvas \"Sultana\". Un antagonista co\u00f1ecido das xiberelinas \u00e9 o paclobutrazol (PBZ).\nQu\u00edmica.\nTodas as xiberelinas co\u00f1ecidas son \u00e1cidos diterpenoides que son sintetizados pola v\u00eda dos terperoides nos plastos e despois modificados no ret\u00edculo endoplasm\u00e1tico e citosol ata que se obt\u00e9n a s\u00faa forma activa bioloxicamente. Todas as xiberelinas presentan un esqueleto de \"ent\"-xiberelano, pero son sintetizadas a partir do \"ent\"-kaureno. \u00c1s xiberelinas d\u00e1nselle nomes desde GA1 a GAn pola orde en que foron descubertas. O \u00e1cido xiber\u00e9lico, que foi a primeira xiberelina caracterizada estruturalmente, recibe o nome de GA3.\nEn 2003, lev\u00e1banse identificado 126 xiberelinas en plantas, fungos, e bacterias.\nAs xiberelinas son \u00e1cidos diterp\u00e9nicos tetrac\u00edclicos. Hai d\u00faas clases de xiberelinas segundo te\u00f1an 19 ou 20 carbonos. As xiberelinas de 19 carbonos, como o \u00e1cido xiber\u00e9lico, perderon o carbono 20 e no seu lugar pos\u00faen unha ponte de lactona de 5 membros que une os carbonos 4 e 10. As formas de 19 carbonos son, en xeral, as formas bioloxicamente activas das xiberelinas. A hidroxilaci\u00f3n tam\u00e9n ten un grande efecto sobre a actividade biol\u00f3xica das xiberelinas. En xeral, os compostos m\u00e1is activos bioloxicamente son as xiberelinas dihidroxiladas, que pos\u00faen grupos hidroxilo nos carbonos 3 e 13. O \u00e1cido xiber\u00e9lico \u00e9 unha xiberelina dihidroxilada.\nFunci\u00f3ns biol\u00f3xicas.\nAs xiberelinas est\u00e1n implicadas no proceso natural de romper a dormencia e noutros aspectos da xerminaci\u00f3n. Antes de que se desenvolva o aparato fotosint\u00e9tico suficientemente nas primeiras fases da xerminaci\u00f3n, son as reservas de enerx\u00eda almacenadas no amid\u00f3n as que nutren a pl\u00e1ntula. Normalmente na xerminaci\u00f3n a hidr\u00f3lise do amid\u00f3n para dar mol\u00e9culas de glicosa que ten lugar no endospermo da semente comeza pouco despois que que a semente sexa exposta \u00e1 auga. As xiberelinas do embri\u00f3n da semente crese que sinalan o comezo da hidr\u00f3lise do amid\u00f3n ao induciren a s\u00edntese do encima \u03b1-amilase nas c\u00e9lulas da aleurona. No modelo da produci\u00f3n inducida por xiberelina de \u03b1-amilase, est\u00e1 demostrado que as xiberelinas producidas no escutelo difunden \u00e1s c\u00e9lulas da aleurona, onde estimulan a secreci\u00f3n de \u03b1-amilase. A \u03b1-amilase ent\u00f3n hidroliza o amid\u00f3n, o cal abunda en moitas sementes, orixinando glicosa que pode utilizarse na respiraci\u00f3n celular para producir enerx\u00eda para o embri\u00f3n da semente. O estudo deste proceso indica que as xiberelinas causan un maior nivel de transcrici\u00f3n do xene que codifica para o encima \u03b1-amilase, polo que estimulan a s\u00faa s\u00edntese.\nAs xiberelinas prod\u00facense en grandes cantidades cando a planta est\u00e1 exposta a temperaturas fr\u00edas. Estimulan a elongaci\u00f3n das c\u00e9lulas, formaci\u00f3n de froitos sen sementes, e xerminaci\u00f3n das sementes. Fan isto \u00faltimo rompendo a dormencia da semente e actuando como un mensaxeiro qu\u00edmico. A hormona \u00fanese ao receptor, e o Ca2+ activa a prote\u00edna calmodulina, e o complexo \u00fanese ao ADN, producindo un encima que estimula o crecemento no embri\u00f3n.\nUn efecto principal das xiberelinas \u00e9 a degradaci\u00f3n das prote\u00ednas DELLA, a ausencia das cales permite despois que factores que interaccionan co fitocromo se unan a promotores de xenes e regulan a expresi\u00f3n xen\u00e9tica. As xiberelinas crese que causan que as prote\u00ednas DELLAs sexan poliubiquitinadas e, deste xeito, marcadas para a destruci\u00f3n pola v\u00eda do proteasoma de 26S."}
{"id": "244886", "revid": "89787", "url": "https://gl.wikipedia.org/wiki?curid=244886", "title": "As seis bandeiras de Texas", "text": "Seis bandeiras sobre Texas (en ingl\u00e9s: \"Six flags over Texas\") \u00e9 un lema que describe as seis naci\u00f3ns que exerceron soberan\u00eda sobre o actual estado de Texas. Este lema m\u00f3strase nos centros comercias e empresas, e d\u00e1 nome a un parque de atracci\u00f3ns fundado en Texas.\nNeste monumento, ponse ver as bandeiras de:"}
{"id": "244887", "revid": "1131", "url": "https://gl.wikipedia.org/wiki?curid=244887", "title": "Nicetas Euxeniano", "text": "Nicetas Euxeniano (en lat\u00edn \"Nicetas Eugenianus\", en grego \u039d\u03b9\u03ba\u03ae\u03c4\u03b1\u03c2) foi un poeta bizantino que viviu probabelmente a finais do s\u00e9culo XII.\nTraxectoria.\nEscribiu unha novela chamada \"A Historia das vidas de Drusila e Caricles\", novela que se considera que est\u00e1 por debaixo do nivel medio bizantino. Consta de nove libros,e est\u00e1 escrita en verso \"pol\u00edtico\""}
{"id": "244888", "revid": "27155", "url": "https://gl.wikipedia.org/wiki?curid=244888", "title": "Vicia faba", "text": ""}
{"id": "244889", "revid": "6200706", "url": "https://gl.wikipedia.org/wiki?curid=244889", "title": "Alicia Borr\u00e1s", "text": "Alicia Borr\u00e1s Sanjurjo, nada en Vigo, \u00e9 unha escritora galega.\nTraxectoria.\nProfesionalmente ten traballado como actriz de dobraxe para cinema e para televisi\u00f3n. Posteriormente reorientou a s\u00faa carreira ao teatro, e foi profesora de arte dram\u00e1tica en distintas escolas e obradoiros de Vigo e Nigr\u00e1n. Como escritora, ten publicado en galego e en castel\u00e1n."}
{"id": "244890", "revid": "1131", "url": "https://gl.wikipedia.org/wiki?curid=244890", "title": "Banda Municipal de Agolada", "text": "A Banda de m\u00fasica Municipal de Agolada \u00e9 unha agrupaci\u00f3n musical con sede no lugar de Agolada, na parroquia de Ferreiroa, no concello pontevedr\u00e9s de Agolada.\nHistoria.\nFundada en 1993, est\u00e1 considerada como a continuaci\u00f3n da Cultural de Br\u00e1ntega, desaparecida nese mesmo ano. O seu primeiro director foi Jos\u00e9 Manuel Collazo Verde, ao que seguiu en 1994 Jos\u00e9 Luis Quint\u00e1s Carreira, que deixar\u00eda a batuta no 2007. Neste per\u00edodo viaxou a diversos puntos da pen\u00ednsula Ib\u00e9rica e ga\u00f1ou varios premios, a nivel provincial e galego. Nilo Jes\u00fas Garc\u00eda Armas f\u00edxose cargo da batuta trala marcha de Quint\u00e1s, encarg\u00e1ndose tam\u00e9n da direcci\u00f3n da escola de m\u00fasica."}
{"id": "244892", "revid": "1131", "url": "https://gl.wikipedia.org/wiki?curid=244892", "title": "Banda de m\u00fasica de Br\u00e1ntega", "text": "A Banda de m\u00fasica de Br\u00e1ntega foi unha agrupaci\u00f3n musical con sede na parroquia de Br\u00e1ntega, no concello pontevedr\u00e9s de Agolada.\nHistoria.\nEsta banda foi fundada en 1864 e estivo composta nos seus inicios por catro mozos. Co paso do tempo, o n\u00famero de compo\u00f1entes foi medrando e a direcci\u00f3n pasou a mans de Andr\u00e9s Vilari\u00f1o Porral. A divisi\u00f3n da banda en dous grupos deu como resultado a aparici\u00f3n da banda da Ba\u00ed\u00f1a en 1942. A Vilari\u00f1o sucedeuno o seu fillo Raimundo e a este, Jos\u00e9 Oro Val, que tam\u00e9n dirixir\u00eda a banda de Gul\u00e1ns anos m\u00e1is tarde. Tras Oro Val, a batuta recaeu nas mans de Amadeo Agra Fern\u00e1ndez, con quen desaparecer\u00eda en 1956.\nBr\u00e1ntega tivo que agardar preto de 30 anos para que outra agrupaci\u00f3n levase o seu nome. As\u00ed foi como en 1982 se refunda a banda baixo a denominaci\u00f3n de Banda Cultural de Br\u00e1ntega, proxecto que durou ata 1993, debido a que unha noite, desapareceron os instrumentos que estaban no local de ensaio desta agrupacion. Pero a desaparici\u00f3n desta banda, non foi total, xa que m\u00e1is adiante, como froito da Banda Cultural de Br\u00e1ntega, f\u00f3rmase a Banda de M\u00fasica Municipal de Agolada."}
{"id": "244895", "revid": "88215", "url": "https://gl.wikipedia.org/wiki?curid=244895", "title": "Carlos Vela", "text": "Carlos Alberto Vela Garrido, nado en Canc\u00fan o 1 de marzo de 1989, \u00e9 un futbolista mexicano. Xoga de dianteiro e o seu equipo actual \u00e9 a Real Sociedad."}
{"id": "244897", "revid": "75439", "url": "https://gl.wikipedia.org/wiki?curid=244897", "title": "Hidracina", "text": "A hidracina \u00e9 un composto qu\u00edmico l\u00edquido incoloro a temperatura e presi\u00f3n ambiente, irritante, corrosivo, inflamable e con olor a amon\u00edaco.\nNa s\u00faa forma s\u00f3lida \u00e9 de cor branca. A s\u00faa f\u00f3rmula \u00e9 N2H4 e obtense por reacci\u00f3n entre amon\u00edaco, cloro e hidr\u00f3xido s\u00f3dico. \u00c9 lixeiramente soluble en amon\u00edaco e metilamina. \u00c9 soluble en auga, metanol, etanol e etilenodiamida. Obtense mediante o proceso Raschig. \nUn dos seus usos principais \u00e9 como propelente para foguetes, sobre todo como monopropelente (usado en solitario) en sat\u00e9lites para manter a s\u00faa \u00f3rbita e en manobras de control de altitude, como no caso de SEOSAT-Ingenio. O seu uso en grandes foguetes caeu en desuso a favor da dimetilhidracina asim\u00e9trica (UDMH)."}
{"id": "244899", "revid": "23204", "url": "https://gl.wikipedia.org/wiki?curid=244899", "title": "Gran Premio dos Pa\u00edses Baixos de 1970", "text": "O Gran Premio dos Pa\u00edses Baixos de 1970 foi unha carreira de automobilismo de F\u00f3rmula Un, celebrada o 21 de xu\u00f1o de 1970 no circu\u00edto de Zandvoort. Foi a quinta carreira da tempada de F\u00f3rmula Un de .\nA carreira foi ga\u00f1ada polo piloto de Lotus-Ford Jochen Rindt co seu novo chasis monocasco- Tipo 72, que s\u00f3 correra d\u00faas veces antes (pero con especificaci\u00f3ns diferentes), 3 anos despois do triunfo do seu predecesor, o Tipo 49 que ga\u00f1ou en 1967 na mesma pista co defunto Jim Clark pilotando. A carreira viuse empa\u00f1ado polo accidente mortal do piloto brit\u00e1nico Piers Courage pilotando un De Tomaso-Ford do equipo Frank Williams.\nClasificaci\u00f3n.\nEsta foi a primeira carreira para os futuros ga\u00f1adores dun Gran Premio Clay Regazzoni e Fran\u00e7ois Cevert.\nPiers Courage morreu nun violento accidente na volta 22, no t\u00fanel Oost, cando a suspensi\u00f3n do seu coche danouse logo de golpear un bordillo, e o coche foise directo a un terrapl\u00e9n de herba. Logo deu un salto mortal e estalou, Courage morreu instantaneamente polo impacto. As chamas eran tan intensas, que as \u00e1rbores que rodeaban o lugar do accidente, tam\u00e9n arderon. Un accidente similar ocorreu na carreira de 1973, que se cobrou a vida de Roger Williamson."}
{"id": "244900", "revid": "25871", "url": "https://gl.wikipedia.org/wiki?curid=244900", "title": "Eduardo da Pena Lis", "text": "Eduardo Dapena Lis, m\u00e1is co\u00f1ecido como Cholo, nado en Louriz\u00e1n (Pontevedra) o 20 de novembro de 1933 e finado en Pontevedra o 27 de marzo de 2022, foi un futbolista galego. Xogaba de defensa e foi o capit\u00e1n do Pontevedra nos anos de maior gloria do club, militando seis tempadas na Primeira Divisi\u00f3n.\nTraxectoria.\nComezou xogando ao f\u00fatbol nos infant\u00eds do San Lorenzo de Pontevedra, pasando logo polos equipos modestos do San Pedro, Camino Nuevo e Nodales, antes de recalar no Vilagarc\u00eda. Na tempada 1955/56 pasou ao Arousa, co que logrou ese ano o ascenso \u00e1 Terceira Divisi\u00f3n con Manol\u00e9 no banco, e na seguinte un cuarto posto na categor\u00eda de bronce.\nPara a tempada 1958/59 fichou xunto ao seu compa\u00f1eiro Kaki polo Pontevedra, tam\u00e9n da Terceira Divisi\u00f3n. Disputou 60 partidos nas seguintes d\u00faas tempadas, logrando na segunda delas, con Cuqui Bienzobas no banco, o ascenso \u00e1 Segunda Divisi\u00f3n. Xogou as seguintes tres tempadas na categor\u00eda de prata, sendo titular indiscutible na defensa, acompa\u00f1ado na maior\u00eda de partidos por Calleja e Pastor. Na tempada 1962/63, con Rafael Yunta como adestrador, o equipo logrou un hist\u00f3rico ascenso \u00e1 Primeira Divisi\u00f3n, ao proclamarse campi\u00f3n de Segunda.\nNa tempada 1963/64 debutou na m\u00e1xima categor\u00eda, ao mesmo tempo que o club, nun empate 1-1 contra o Zaragoza en Pasar\u00f3n. Disputou case todos os encontros da tempada, sendo os seus compa\u00f1eiros m\u00e1is habituais na zaga Calleja, Batalla e Azcueta, pero o equipo acabou descendendo. Na seguinte tempada volv\u00e9ronse proclamar campi\u00f3ns de Segunda, regresando de novo \u00e1 m\u00e1xima categor\u00eda. Continuou cinco anos m\u00e1is no club granate, sendo o capit\u00e1n e un dos alicerces do \"Hai que roelo\", un equipo cunha forte solidez defensiva que fixo de Pasar\u00f3n un fort\u00edn no que caeron derrotados os grandes equipos da liga, e que chegou a rematar oitavo na tempada 1967/68. Deixou o Pontevedra en decembro de 1969, despois dun total de 11 tempadas e media no club, nas que disputou 327 partidos oficiais e conseguiu un s\u00f3 gol, nun encontro fronte ao Las Palmas.\nCompaxinaba o f\u00fatbol coa s\u00faa profesi\u00f3n de chofer, conducindo o troleb\u00fas que enlazaba Pontevedra con Mar\u00edn."}
{"id": "244901", "revid": "1131", "url": "https://gl.wikipedia.org/wiki?curid=244901", "title": "Cholo", "text": "O nome Cholo pode facer referencia a:"}
{"id": "244905", "revid": "34155", "url": "https://gl.wikipedia.org/wiki?curid=244905", "title": "Zurich Premiership 2000-2001", "text": "A tempada 2000-2001 da Zurich Premiership foi a d\u00e9cimo cuarta edici\u00f3n da liga inglesa de rugby, creada pola RFU en 1987. A liga tomaba o nome \"Zurich\" do seu principal patrocinador, unha empresa aseguradora.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO novo sistema de puntuaci\u00f3n que se aplicou por vez primeira foi o seguinte:\nA liga comezou o 19 de agosto de 2000, e rematou o 16 de abril de 2001."}
{"id": "244909", "revid": "34155", "url": "https://gl.wikipedia.org/wiki?curid=244909", "title": "Zurich Premiership 2001-2002", "text": "A tempada 2001-2002 da Zurich Premiership foi a d\u00e9cimo quinta edici\u00f3n da liga inglesa de rugby, creada pola RFU en 1987. A liga tomaba o nome \"Zurich\" do seu principal patrocinador, unha empresa aseguradora.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n que se aplicou foi o seguinte:\nA liga comezou o 1 de setembro de 2001, e rematou o 12 de maio de 2002."}
{"id": "244913", "revid": "89787", "url": "https://gl.wikipedia.org/wiki?curid=244913", "title": "Inflatable Antenna Experiment", "text": "Inflatable Antenna Experiment, co\u00f1ecido tam\u00e9n polo seu acr\u00f3nimo IAE, foi un sat\u00e9lite artificial tecnol\u00f3xico da NASA lanzado o 19 de maio de 1996 mediante o transbordador espacial Endeavour desde o Centro Espacial de Cabo Ca\u00f1averal.\nCaracter\u00edsticas.\nIAE consist\u00eda nunha antena despregable feita de mylar. Foi soltada desde o transbordador Endeavour durante a misi\u00f3n STS-77 acoplada \u00f3 sat\u00e9lite Spartan 207, que serviu de plataforma para o inchado e despregamento da antena, que tras expandirse ata os 16 metros de di\u00e1metro mantivo a s\u00faa forma grazas a tres mastros hinchables de 30 metros de longo. IA posteriormente desacoplouse de Spartan, reentrando na atmosfera d\u00edas m\u00e1is tarde, o 22 de maio de 1996. Spartan foi recollido polo transbordador."}
{"id": "244916", "revid": "4817", "url": "https://gl.wikipedia.org/wiki?curid=244916", "title": "IAE", "text": ""}
{"id": "244930", "revid": "98629", "url": "https://gl.wikipedia.org/wiki?curid=244930", "title": "Javier Gato I\u00f1igo", "text": "Javier Gato I\u00f1igo, nado en Ir\u00fan (Guip\u00fascoa) o 29 de outubro de 1935, \u00e9 un exfutbolista espa\u00f1ol. Xogaba de porteiro.\nTraxectoria.\nNa tempada 1963\u201364 debutou en Primeira Divisi\u00f3n co Pontevedra CF. Foi a \u00fanica campa\u00f1a que disputou na elite, participando en 14 partidos, un m\u00e1is que o segundo porteiro daquel ano Ferm\u00edn Mart\u00ednez Cobo."}
{"id": "244931", "revid": "98629", "url": "https://gl.wikipedia.org/wiki?curid=244931", "title": "Ferm\u00edn Mart\u00ednez Cobo", "text": "Ferm\u00edn Mart\u00ednez Cobo, nado en Santa Mar\u00eda de Cay\u00f3n (Cantabria) o 7 de xullo de 1936, \u00e9 un exfutbolista espa\u00f1ol. Xogaba de porteiro.\nTraxectoria.\nNa tempada 1961\u201362 debutou en Primeira Divisi\u00f3n co Real Oviedo, participando en 9 partidos.\nNa tempada 1962\u201363 formou parte do equipo do Real Madrid CF, conquerindo o t\u00edtulo de Liga desa campa\u00f1a. Ferm\u00edn era o terceiro porteiro, despois de Jos\u00e9 Vicente Train e Jos\u00e9 Araquistain Arrieta. Non participou en ning\u00fan partido.\nNa tempada 1963\u201364 fichou polo Pontevedra CF, recentemente ascendido, participando en 13 partidos (un menos que Javier Gato), comezando sendo o porteiro titular nas primeiras xornadas. Esa campa\u00f1a o club galego descendeu a Segunda Divisi\u00f3n.\nNa tempada 1968\u201369 foi o porteiro do Rayo Vallecano, en Segunda Divisi\u00f3n, firmando 3 encontros."}
{"id": "244932", "revid": "1131", "url": "https://gl.wikipedia.org/wiki?curid=244932", "title": "Rafael Yunta Navarro", "text": ""}
{"id": "244934", "revid": "1131", "url": "https://gl.wikipedia.org/wiki?curid=244934", "title": "Jos\u00e9 Luis Iglesias Lago", "text": "Jos\u00e9 Luis Iglesias Lago, nado en Vigo o 23 de novembro de 1934 e finado en Punto Fijo, Venezuela, o 21 de setembro de 2015, foi un futbolista galego, que xogaba de dianteiro.\nTraxectoria.\nNacido en Vigo emigrou coa s\u00faa familia a Venezuela, instal\u00e1ndose en Punto Fijo, Falc\u00f3n. No pa\u00eds caribe\u00f1o xogou no Falc\u00f3n e logo no Deportivo Portugu\u00e9s, co que conquistou a Primeira Divisi\u00f3n de Venezuela en 1960, sendo ademais o m\u00e1ximo goleador do campionato.\nVolveu a Galicia en 1960 fichando polo Pontevedra CF, que acababa de ascender a Segunda Divisi\u00f3n. Tres anos despois conseguiu o ascenso a Primeira Divisi\u00f3n, o primeiro na historia do club. \nNa tempada 1963\u201364 debutou en Primeira Divisi\u00f3n co Pontevedra, participando en 15 partidos de liga e marcando 3 goles. Foi o primeiro xogador do Pontevedra en marcarlle un gol ao Real Madrid. Ocorreu na xornada 8 no Estadio Santiago Bernab\u00e9u, cando Iglesias bateu a Araquistain no minuto 53, a\u00ednda que o equipo madrile\u00f1o acabou ga\u00f1ando o partido por 3-1 con goles de Di St\u00e9fano, Pusk\u00e1s e Gento. Ese ano o equipo galego descendeu a Segunda Divisi\u00f3n.\nVolveu participar dun novo ascenso na tempada 1964/65, na que anotou 8 goles, e ao remate da 1965\u201366 deixou o equipo. Disputou un total de 112 partidos co equipo granate e marcou 26 goles.\nRegresou a Venezuela, onde rexentou en Punto Fijo unha tenda de xoias e regalos chamada Regalos Iberia. Faleceu en dita cidade o 21 de setembro de 2015, aos 80 anos de idade. \nVida persoal.\nCasou o 7 de xu\u00f1o de 1964 con Mar\u00eda Esther Barreiro Vega na igrexa de San Bartolomeu de Pontevedra."}
{"id": "244936", "revid": "1131", "url": "https://gl.wikipedia.org/wiki?curid=244936", "title": "Banda de m\u00fasica de Mato", "text": "A Banda de m\u00fasica de Mato foi unha agrupaci\u00f3n musical residente no lugar de Mato, na parroquia lalinense de Cercio.\nHistoria.\nFoi fundada no ano 1904 por Avelino Mato. Entre os seus directores destacan Conti\u00f1a ou Grand\u00f3n. Tam\u00e9n estivo \u00e1 fronte da banda Jos\u00e9 Fern\u00e1ndez Garc\u00eda, co\u00f1ecido como Jos\u00e9 de Mato, que m\u00e1is tarde dirixir\u00eda a refundada banda de Silleda.\nEsta agrupaci\u00f3n foi co\u00f1ecida por diversos nomes: Val de Mato, Mato de Val, Cercio ou Palio, denominaci\u00f3n que adquiriu na d\u00e9cada de 1950 por proceder desta parroquia os seus compo\u00f1entes. Desapareceu no ano 1953."}
{"id": "244937", "revid": "1131", "url": "https://gl.wikipedia.org/wiki?curid=244937", "title": "Banda de m\u00fasica da Xesta", "text": "A Banda de m\u00fasica da Xesta foi unha agrupaci\u00f3n musical con sede na parroquia da Xesta, no concello pontevedr\u00e9s de Lal\u00edn.\nHistoria.\nEdelmiro Fern\u00e1ndez Villar foi un dos que fundou a banda en 1908. O primeiro director da agrupaci\u00f3n foi Jos\u00e9 Antonio Rodr\u00edguez, que chegou a dirixir \u00e1 vez \u00e1 banda de Bendoiro e a esta. Tras el, f\u00edxose cargo da banda Andr\u00e9s Vilari\u00f1o, que fora director da de Br\u00e1ntega. Segu\u00edrono Arturo T\u00e9llez Chipell, alcumado \"Gitano\"; Juli\u00e1n Doallo e Juan Lodeiro, co que desapareceu a banda en 1954."}
{"id": "244938", "revid": "1131", "url": "https://gl.wikipedia.org/wiki?curid=244938", "title": "Banda de m\u00fasica de Noceda", "text": "A Banda de m\u00fasica de Noceda foi unha agrupaci\u00f3n musical residente na parroquia de Noceda, no concello pontevedr\u00e9s de Lal\u00edn.\nHistoria.\nFundada en 1859, esta banda foi a canteira de moitos m\u00fasicos que m\u00e1is adiante se integrar\u00edan noutras bandas da comarca do Deza. A comezos do s\u00e9culo XX era dirixida por \u00c1ngel Ri\u00e1digos, con cuxa morte desaparecer\u00eda a agrupaci\u00f3n en 1924. A disoluci\u00f3n da banda coincidiu case coa aparici\u00f3n da de Bendoiro, repart\u00edndose os m\u00fasicos de Noceda entre esta, a da Xesta ou de Goi\u00e1s."}
{"id": "244939", "revid": "89787", "url": "https://gl.wikipedia.org/wiki?curid=244939", "title": "Percepci\u00f3n do qu\u00f3rum", "text": "A percepci\u00f3n do qu\u00f3rum ou percepci\u00f3n de qu\u00f3rum (en ingl\u00e9s \"quorum sensing\") \u00e9 un sistema de est\u00edmulos e respostas correlacionados coa densidade de poboaci\u00f3n. Moitas especies de bacterias utilizan a percepci\u00f3n do qu\u00f3rum para coordinar a s\u00faa expresi\u00f3n x\u00e9nica de acordo coa densidade da s\u00faa poboaci\u00f3n local. As bacterias poden percibir se ao seu arredor hai moitas ou poucas bacterias da s\u00faa especie ou doutras especies, o que far\u00e1 que se comporten dunha determinada maneira. A\u00ednda que de xeito diferente ao das bacterias, os insectos sociais tam\u00e9n poden percibir o qu\u00f3rum \u00e1 hora de decidir facer un novo ni\u00f1o. Ademais da s\u00faa funci\u00f3n nos sistemas biol\u00f3xicos, a percepci\u00f3n do qu\u00f3rum ten varias aplicaci\u00f3ns en computaci\u00f3n e rob\u00f3tica.\nA percepci\u00f3n do qu\u00f3rum pode funcionar como un proceso de toma de decisi\u00f3ns en calquera sistema descentralizado, con tal de que os individuos compo\u00f1entes te\u00f1an: (a) un medio de estimar o n\u00famero dos outros compo\u00f1entes cos que interaccionan e (b) unha resposta estandarizada unha vez que se detecta un n\u00famero limiar de compo\u00f1entes.\nBacterias.\nAlg\u00fans dos exemplos m\u00e1is co\u00f1ecidos de percepci\u00f3n do qu\u00f3rum proceden do estudo das bacterias. As bacterias usan a percepci\u00f3n do qu\u00f3rum para coordinar certos comportamentos baseados na densidade local da poboaci\u00f3n bacteriana. A percepci\u00f3n do qu\u00f3rum pode ocorrer entre bacterias dunha mesma especie ou de diversas especies, e pode regular un conxunto de procesos, servindo esencialmente como un indicador simple da densidade da poboaci\u00f3n ou do grao de difusi\u00f3n no ambiente inmediato da c\u00e9lula. Poden utilizarse diversas mol\u00e9culas para a sinalizaci\u00f3n celular do qu\u00f3rum. Os tipos m\u00e1is com\u00fans de mol\u00e9culas de sinalizaci\u00f3n son os oligop\u00e9ptidos nas bacterias grampositivas, as N-acil homoserina lactonas (AHL) nas bacterias gramnegativas, e unha familia de autoindutores co\u00f1ecidos como autoindutor-2 (AI-2) que aparecen tanto en gramnegativas coma en grampositivas.\nMecanismo.\nAs bacterias que usan a percepci\u00f3n do qu\u00f3rum constitutivamente producen e segregan certas mol\u00e9culas de sinalizaci\u00f3n chamadas \"autoindutores\" ou \"feromonas\". Estas bacterias tam\u00e9n te\u00f1en un receptor que pode detectar especificamente a mol\u00e9cula sinalizadora (indutor). Cando o indutor se une ao receptor, activa a transcrici\u00f3n de certos xenes, inclu\u00edndo os que interve\u00f1en na s\u00edntese do indutor. Hai unha baixa probabilidade de que unha bacteria detecte o seu propio indutor segregado. Deste xeito, para que se active a transcrici\u00f3n dun xene, a c\u00e9lula debe encontrar no seu ambiente mol\u00e9culas de sinalizaci\u00f3n segregadas por outras c\u00e9lulas. Cando s\u00f3 est\u00e1n na veci\u00f1anza unhas poucas bacterias do mesmo tipo, a difusi\u00f3n reduce a concentraci\u00f3n do indutor no medio que as rodea a case cero, polo que a bacteria produce pouco indutor (para non desperdicialo). Por\u00e9n, cando a poboaci\u00f3n crece, a concentraci\u00f3n do indutor supera certo limiar, facendo que se sintetice m\u00e1is indutor. Isto orixina un bucle de retroalimentaci\u00f3n positiva, e o receptor act\u00edvase completamente. A activaci\u00f3n do receptor induce a regulaci\u00f3n \u00e1 alza da expresi\u00f3n doutros xenes espec\u00edficos, o que causa que todas as c\u00e9lulas empecen a transcribir a aproximadamente o mesmo tempo. Este comportamente coordinado das c\u00e9lulas bacterianas pode utilizarse en diversas situaci\u00f3ns. Por exemplo, a luciferase que orixina bioluminescencia producida por \"Vibrio fischeri\" non ser\u00eda visible se a producise unha soa c\u00e9lula. Ao usaren a percepci\u00f3n do qu\u00f3rum para limitaren a produci\u00f3n de luciferase s\u00f3 nas situaci\u00f3ns nas que a poboaci\u00f3n celular \u00e9 grande, as c\u00e9lulas de \"V. fischeri\" poden evitar o gasto de enerx\u00eda na produci\u00f3n dun produto que nesas condici\u00f3ns ser\u00eda in\u00fatil.\nExemplos.\n\"Vibrio fischeri\".\nA percepci\u00f3n do qu\u00f3rum foi observada primeiramente en \"Vibrio fischeri\", unha bacteria bioluminescente que vive como un simbionte mutualista no fot\u00f3foro (ou \u00f3rgano produtor de luz) da lura hawaiana \"Euprymna scolopes\". Cando as c\u00e9lulas de \"V. fischeri\" levan unha vida libre no plancto, o autoindutor est\u00e1 en baixa concentraci\u00f3n, e a c\u00e9lula non mostra luminescencia. Por\u00e9n, cando est\u00e1n moi concentradas no fot\u00f3foro (unhas 1011 c\u00e9lulas/mL), ind\u00facese a transcrici\u00f3n da luciferase e hai bioluminescencia.\n\"Escherichia coli\".\nNa bacteria gramnegativa \"Escherichia coli\", a divisi\u00f3n celular pode estar parcialmente regulada pola percepci\u00f3n do qu\u00f3rum mediada por AI-2. Esta especie utiliza o AI-2, que se produce no oper\u00f3n \"lsr\". Parte do oper\u00f3n codifica un transportador ABC, que importa AI-2externa cara ao interior da c\u00e9lula durante a fase (latente) estacionaria temper\u00e1 de crecemento. Despois, AI-2 \u00e9 fosforilada pola quinase LsrK, e orix\u00ednase fosfo-AI-2, que pode ser internalizada ou usada para suprimir a LsrR, un represor do oper\u00f3n \"lsr\" (e dese modo o oper\u00f3n queda activado). A transcrici\u00f3n do oper\u00f3n \"lsr\" tam\u00e9n se cre que \u00e9 inhibida pola dihidroxiacetona fosfato (DHAP) por medio da s\u00faa uni\u00f3n competitiva con LsrR. O gliceraldehido 3-fosfato tam\u00e9n inhibe o oper\u00f3n \"lsr\" por medio dunha inhibici\u00f3n mediada por AMPc-CAPK. Isto explica por que, cando crece con glicosa, \"E. coli\" perde a capacidade de internalizar AI-2 (debido a represi\u00f3n por catabolito). Cando crece, normalmente a presenza de AI-2 \u00e9 transitoria.\n\"E. coli\" e \"Salmonella enterica\" non producen as mol\u00e9culas de sinalizaci\u00f3n AHL (N-acil homoserina lactonas) que se encontran normalmente noutras bacterias gramnegativas, pero te\u00f1en un receptor que detecta as AHLs producidas por outras bacterias e cambia a s\u00faa expresi\u00f3n x\u00e9nica de acordo coa presenza doutras poboaci\u00f3ns \"con qu\u00f3rum\" de bacterias gramnegativas.\n\"Salmonella enterica\".\n\"Salmonella\" codifica un hom\u00f3logo de LuxR, chamado SdiA, pero non codifica unha AHL sintase. O SdiA detecta as AHLs producidas por outras especies de bacterias como \"Aeromonas hydrophila\", \"Hafnia alvei\", e \"Yersinia enterocolitica\". Cando se detectan AHL, o SdiA regula o oper\u00f3n \"rck\" no pl\u00e1smido de virulencia de \"Salmonella\" (\"pefI-srgD-srgA-srgB-rck-srgC\") e o xene \"srgE\" (que constit\u00fae unha adquisici\u00f3n horizontal de xenes no seu cromosoma). \"Salmonella\" non detecta AHL cando pasa polo tracto gastrointestinal de varias especies animais, o que suxire que a microbiota intestinal normal non produce AHLs. Con todo, o SdiA act\u00edvase cando \"Salmonella\" atravesa o intestino de tartarugas colonizado por \"Aeromonas hydrophila\" ou de ratos infectados por \"Yersinia enterocolitica\". Por tanto, \"Salmonella\" parece usar o SdiA para detectar a produci\u00f3n de AHL por outros pat\u00f3xenos en vez de pola flora intestinal normal.\n\"Pseudomonas aeruginosa\".\nO pat\u00f3xeno oportunista \"Pseudomonas aeruginosa\" utiliza a percepci\u00f3n do qu\u00f3rum para coordinar a formaci\u00f3n de biofilmes, a motilidade para a formaci\u00f3n de congregaci\u00f3ns (\"swarming motility\", motilidae de enxameamento), a produci\u00f3n de exopolisac\u00e1ridos, e a agregaci\u00f3n celular. Estas bacterias poden crecer dentro do seu h\u00f3spede sen causarlle dano, ata que chegan a certa concentraci\u00f3n. Ent\u00f3n, conv\u00e9rtense en agresivas, desenv\u00f3lvense ata o punto no que o seu n\u00famero \u00e9 dabondo como para superar as capacidades do sistema inmunitario do h\u00f3spede, e forman un biofilme, que orixina unha enfermidade no h\u00f3spede. Outra forma de regulaci\u00f3n x\u00e9nica que permite que a bacteria se adapte rapidamente aos cambios do seu medio faise por sinalizaci\u00f3n por mol\u00e9culas do seu medio ambiente. Recentes estudos descubriron que a anaerobiose pode causar un impacto significativo nos principais circu\u00edtos regulatorios da percepci\u00f3n do qu\u00f3rum. Esta importante ligaz\u00f3n entre a percepci\u00f3n do qu\u00f3rum e a anaerobiose ten un impacto significativo na produci\u00f3n de factores de virulencia neste organismo. O allo bolquea experimentalmente a percepci\u00f3n do qu\u00f3rum en \"Pseudomonas aeruginosa\". Esp\u00e9rase que a degradaci\u00f3n encim\u00e1tica terap\u00e9utica das mol\u00e9culas de sinlaizaci\u00f3n poida impedir a formaci\u00f3n dos biofilmes e posiblemente debilitar os biofilmes xa establecidos. Este modo de interromper o proceso de sinalizaci\u00f3n ch\u00e1mase \"inhibici\u00f3n do qu\u00f3rum\".\n\"Acinetobacter\" sp..\nDescubriuse recentemente que \"Acinetobacter\" sp. tam\u00e9n presenta actividade de percepci\u00f3n do qu\u00f3rum. Esta bacteria, que \u00e9 un pat\u00f3xeno emerxente, produce AHLs. \u00c9 interesante que \"Acinetobacter\" sp. presenta tanto actividade de percepci\u00f3n do qu\u00f3rum (\"quorum sensing\") coma de \"apagado\" do qu\u00f3rum (\"quorum quenching\"), nas que produce AHLs e tam\u00e9n pode degradalas.\n\"Aeromonas\" sp..\nEsta bacteria consid\u00e9rase un pat\u00f3xeno de peixes, pero recentemente descubriuse en infecci\u00f3ns en humanos. Illouse \"Aeromonas\" sp. de mostras de varias partes infectadas de pacientes humanos (bile, sangue, flu\u00eddo peritoneal, pus, feces e urina). Todos os illados produc\u00edan as d\u00faas principais AHLs, a N-butanoilhomoserina lactona (C4-HSL) e a N-hexanoilhomoserina lactona (C6-HSL). Documentouse que \"Aeromonas sobria\" produce C6-HSL e dous AHLs adicionais cunha cadea lateral N-acil de m\u00e1is de 6 carbonos.\n\"Yersinia enterocolitica\".\nAs prote\u00ednas YenR e YenI producidas pola gammaproteobacteria \"Yersinia enterocolitica\" son similares \u00e1s prote\u00ednas LuxR e LuxI de \"Vibrio fischeri\". YenR activa a expresi\u00f3n do ARN non codificante pequeno YenS. Despois, YenS inhibe a expresi\u00f3n de YenI e a produci\u00f3n de acil homoserina lactonas. YenR/YenI/YenS est\u00e1n implicadas no control da nataci\u00f3n e da motilidade para a formaci\u00f3n de congregaci\u00f3ns (\"swarming motility\").\nMol\u00e9culas implicadas na percepci\u00f3n do qu\u00f3rum.\nAs estruturas tridimensionais das prote\u00ednas implicadas na percepci\u00f3n do qu\u00f3rum public\u00e1ronse por primeira vez en 2001, cando se determinaron as estruturas cristalinas dos tres ort\u00f3logos LuxS por cristalograf\u00eda de raios X. En 2002 determinouse a estrutura cristalina do receptor LuxP de \"Vibrio harveyi\" co seu indutor AI-2 (que \u00e9 unha das poucas biomol\u00e9culas que conte\u00f1en boro) unido a el. Moitas especies de bacterias, como \"E. coli\", unha bacteria ent\u00e9rica e organismo modelo de bacteria gramnegativa, producen AI-2. Unha xen\u00f3mica comparada e a an\u00e1lise filoxen\u00e9tica de 138 xenomas de bacterias, arqueas, e eucariotas encontrou que \"o encima LuxS requirido para a s\u00edntese de AI-2 est\u00e1 moi estendido entre as bacterias, mentres que a prote\u00edna de uni\u00f3n peripl\u00e1smica LuxP est\u00e1 presente s\u00f3 en cepas de \"Vibrio\"\", o que levou \u00e1 conclusi\u00f3n de que ou ben \"outros organismos poden usar compo\u00f1entes diferentes do sistema de transduci\u00f3n de sinais AI-2 das cepas de \"Vibrio\" para detectar o sinal de AI-2 ou ben non te\u00f1en ese sistema de percepci\u00f3n do qu\u00f3rum en absoluto\".\nUnha base de datos de p\u00e9ptidos para a percepci\u00f3n do qu\u00f3rum est\u00e1 dispo\u00f1ible co nome Quorumpeps.\nCertas bacterias poden producir encimas chamados lactonases que te\u00f1en como obxectivo e inactivan as AHLs.\nEvoluci\u00f3n.\nAn\u00e1lise de secuencias.\nA maior\u00eda dos sistemas de percepci\u00f3n do qu\u00f3rum que est\u00e1n dentro do paradigma dos \"dous xenes\" (unha autoindutor sintase acoplada cunha mol\u00e9cula receptora) como se define para o sistrema de \"Vibrio fischeri\" aparecen nas Proteobacteria gramnegativas. Unha comparaci\u00f3n entre a filoxenia das Proteobacteria como a xerada utilizando as secuencias do ARNr 16S e as filoxenias de hom\u00f3logos de LuxI, LuxR, ou LuxS mostra un nivel notablemente alto de semellanza global. En conxunto, os xenes da percepci\u00f3n do qu\u00f3rum parecen ter diverxido xunto co filo das Protecobacteria no seu conxunto. Isto indica que estes sistemas de percepci\u00f3n do qu\u00f3rum son bastante antigos, e orixin\u00e1ronse moi cedo na li\u00f1axe das Proteobacteria.\nOs exemplos de transferencia horizontal de xenes nas filoxenias de LuxI, LuxR, e LuxS, son evidentes pero relativamente raros. Este resultado concorda coa observaci\u00f3n de que os xenes para a percepci\u00f3n do qu\u00f3rum tenden a controlar a expresi\u00f3n dun amplo conxunto de xenes espallados por todo o cromosoma bacteriano. Ser\u00eda pouco probable que unha adquisici\u00f3n recente por transferencia horizontal de xenes estivese integrada no grao en que est\u00e1. Dado que a maior\u00eda dos autoindutor\u2013sintase/receptores aparecen en t\u00e1ndem nos xenomas bacterianos, \u00e9 tam\u00e9n raro que cambien de parella, polo que estes pares tenden a coevolucionar.\nA filoxenia dos xenes da percepci\u00f3n do qu\u00f3rum nas Gammaproteobacteria (nas que se incl\u00fae \"Pseudomonas aeruginosa\" e \"Escherichia coli\") \u00e9 especialmente interesante. Os xenes LuxI/LuxR forman un par funcional, no que LuxI \u00e9 a autoindutor sintase e LuxR \u00e9 o receptor. As Gammaproteobacteria son peculiares no feito de que pos\u00faen xenes de percepci\u00f3n do qu\u00f3rum que te\u00f1en unha secuencia marcadamente diverxente (a\u00ednda que son funcionalmente similares) aos xenes LuxI/LuxR. Esta familia de hom\u00f3logos da percepci\u00f3n do qu\u00f3rum puido orixinarse nos devanceiros das Gammaproteobacteria, a\u00ednda que a causa da extrema diverxencia das s\u00faas secuencias xunto co mantemento da semellanza funcional a\u00ednda non foi explicada. Ademais, as especies que empregan sistemas de percepci\u00f3n do qu\u00f3rum discretos m\u00faltiples son case todas membros do grupo das Gammaproteobacteria, e a transferencia horizontal de xenes \u00e9 m\u00e1is evidente nesta clase.\nControversia.\nComo a percepci\u00f3n do qu\u00f3rum implica un comportamento cooperativo, este concepto foi posto en cuesti\u00f3n pola implicaci\u00f3n evolutiva de \"tramposos\" cooperativos. Este problema pode ser eludido co concepto de \"percepci\u00f3n da difusi\u00f3n\", que foi un modelo alternativo e complementario ao da percepci\u00f3n do qu\u00f3rum. Por\u00e9n, ambas as explicaci\u00f3ns te\u00f1en que enfrontarse aos problemas da sinalizaci\u00f3n nun ambiente celular complexo (m\u00faltiples especies compartindo o mesmo espazo) ou simple (unha soa c\u00e9lula confinada nun volume limitado), nos que a distribuci\u00f3n espacial das c\u00e9lulas pode ser m\u00e1is importante para a percepci\u00f3n do que a densidade de poboaci\u00f3n de c\u00e9lulas. Prop\u00faxose como alternativa un novo modelo denominado \"percepci\u00f3n da eficiencia\", que ten en conta ambos os problemas, a densidade de poboaci\u00f3n e o confinamento espacial. Unha das posibles raz\u00f3ns para a controversia \u00e9 que todas as terminolox\u00edas actuais (percepci\u00f3n do qu\u00f3rum, percepci\u00f3n da difusi\u00f3n, percepci\u00f3n da eficiencia) implican a comprensi\u00f3n dos motivos e beneficios do proceso, e poden aplicarse s\u00f3 baixo deterrminadas circunstancias e non outras. Quizais unha soluci\u00f3n sensata a estas controversias poder\u00eda ser volver \u00e1 terminolox\u00eda de procesos de autoinduci\u00f3n, tal como foron orixinalmente descritos por Hastings e colegas, xa que este termo non implica o co\u00f1ecemento das intenci\u00f3ns ou beneficios do proceso.\nTratamentos m\u00e9dicos anti-percepci\u00f3n do qu\u00f3rum.\nAdemais de pola s\u00faa potencial funcionalidade antimicrobiana, as mol\u00e9culas da percepci\u00f3n do qu\u00f3rum, especialmente os p\u00e9ptidos, est\u00e1n a ser investigadas para o seu uso noutros dominios terap\u00e9uticos, como a inmunolox\u00eda e oncolox\u00eda. Este interese bas\u00e9ase en: (1) a recente evidencia de sinalizaci\u00f3n procariota\u2013eucariota utilizando as mol\u00e9culas de sinalizaci\u00f3n da percepci\u00f3n do qu\u00f3rum, (2) o fen\u00f3meno apopt\u00f3tico visto en bacterias, (3) as claras semellanzas entre os mecanismos de percepci\u00f3n do qu\u00f3rum bacterianos e os procesos metast\u00e1ticos que inician as c\u00e9lulas tumorais, (4) a uni\u00f3n a receptores m\u00faltiples, e (5) a posibilidade de manipular farmacoloxicamente os p\u00e9ptidos, o que ten como resultado o incremento da especificidade para receptores obxectivo.\nArqueas.\nExemplos.\n\"Methanosaeta harundinacea\" 6Ac.\n\"Methanosaeta harundinacea\" 6Ac, \u00e9 unha arquea metan\u00f3xena, que produce compostos de acil homoserina lactona carboxilados que facilitan a transici\u00f3n desde o crecemento como c\u00e9lulas curtas ao crecemento como filamentos.\nApagado do qu\u00f3rum.\nO \"apagado\" do qu\u00f3rum ou \"quorum quenching\" \u00e9 o proceso que impide a percepci\u00f3n do qu\u00f3rum ao interromper os seus sinais. Isto pode conseguirse degradando a mol\u00e9cula sinalizadora. Utilizando un medio KG, as bacterias con \"quorum quenching\" poden illarse rapidamente de varios ambientes inclu\u00edndo as que previamente se consideraban incultivables. Recentemente, unha bacteria con \"quorum quenching\" ben co\u00f1ecida foi illada e a s\u00faa cin\u00e9tica de degradaci\u00f3n de AHL (N-acil homoserina lactonas) estudouse utilizando cromatograf\u00eda l\u00edquida de r\u00e1pida resoluci\u00f3n (RRLC).\nInsectos sociais.\nAs colonias de insectos sociais son un excelente exemplo de sistema descentralizado, porque ning\u00fan individuo dirixe ou toma decisi\u00f3ns para toda a colonia. En varios grupos de insectos sociais observouse o fen\u00f3meno da percepci\u00f3n do qu\u00f3rum, que semella un proceso de toma de decisi\u00f3ns colectiva \u00e1 hora de fundar un novo ni\u00f1o ou colmea. Estes procesos son distintos dos bacterianos e non te\u00f1en un mecanismo tan bioqu\u00edmico como aqueles, xa que o qu\u00f3rum \u00e9 percibido polos sentidos do animal.\nUn exemplo son as formigas \"Temnothorax albipennis\" cando est\u00e1n procurando un lugar para facer un novo ni\u00f1o entre as gretas das rochas. As formigas exploradoras encontrran novos lugares axeitados para o novo ni\u00f1o, volven ao ni\u00f1o vello, onde agardan un certo tempo recrutando m\u00e1is formigas, que \u00e9 inversamente proporcional \u00e1 boa calidade do lugar para o novo ni\u00f1o. \u00c9 dicir, a m\u00e1is calidade do lugar, menos espera e m\u00e1is recrutamento. As exploradoras que atoparon os lugares m\u00e1is axeitados son as que recrutan m\u00e1is formigas, que van ao novo lugar, as cales perciben que al\u00ed o n\u00famero de veces con que se encontran con outras formigas excede un certo limiar e deciden fundar al\u00ed o novo ni\u00f1o, polo que regresan ao ni\u00f1o vello e trasladan as larvas, ra\u00ed\u00f1a e as demais formigas. As exploradoras que atoparon lugares peores non conseguen recrutar suficientes formigas para fundar neses lugares o ni\u00f1o.\nOutro exemplo son as abellas mel\u00edferas (\"Apis mellifera\") cando procuran novos lugares para formar a colmea. Algunhas obreiras procuran os novos sitios onde ser\u00eda adecuado formar unha nova colmea, e regresan \u00e1 colmea vella e recrutan a m\u00e1is facendo unha danza, e o n\u00famero de veces que repiten a danza \u00e9 directamente proporcional \u00e1 boa calidade da nova localizaci\u00f3n (no exemplo das formigas a proporcionalidade era inversa). Cando se chega a unha certa cantidade de recrutas no novo lugar (xeralmente 10-20 abellas) at\u00ednxese o limiar e volven \u00e1 vella colmea para facer o traslado, avisando \u00e1s demais cunha vibraci\u00f3n do corpo.\nComputaci\u00f3n e rob\u00f3tica.\nEn computaci\u00f3n, a percepci\u00f3n do qu\u00f3rum pode seu unha \u00fatil ferramenta para mellorar a funci\u00f3n de redes autoorganizadas como o sistema de monitorizaci\u00f3n ambiental SECOAS (\"Self-Organizing Collegiate Sensor\", Sensor Colexiado Auto-Organizado). Neste sistema, os nodos individuais detectan que hai unha poboaci\u00f3n doutros nodos para informar de datos similares. A poboaci\u00f3n despois nomina un s\u00f3 nodo para informar dos datos, o que fai que se aforre enerx\u00eda. As redes sen f\u00edos ad-hoc poden tam\u00e9n beneficiarse da percepci\u00f3n do qu\u00f3rum computacional, ao permitirlle esta ao sistema detectar e responder \u00e1s condici\u00f3ns de rede.\nEn rob\u00f3tica, a percepci\u00f3n do qu\u00f3rum pode tam\u00e9n usarse para coordinar o comportamento de enxames de robots aut\u00f3nomos. Utilizando un proceso similar ao usado polas formigas \"Temnothorax\", os robots poden tomar r\u00e1pidas decisi\u00f3ns de grupo sen a direcci\u00f3n dun controlador."}
{"id": "244940", "revid": "1131", "url": "https://gl.wikipedia.org/wiki?curid=244940", "title": "Banda de m\u00fasica das Cruces", "text": "A Banda de m\u00fasica das Cruces foi unha agrupaci\u00f3n musical formada na parroquia das Cruces, no concello pontevedr\u00e9s de Vila de Cruces.\nHistoria.\nFundada en 1897, esta banda rivalizou coa Art\u00edstica de Merza a comezos do s\u00e9culo XX. A pesar de que non pasou de ter quince membros, adoitaban dividirse, antendendo as\u00ed varias festas \u00e1 vez. Pero o estalido da guerra en 1936 acabou coa banda, xa que moitos dos membros foron mobilizados."}
{"id": "244942", "revid": "27155", "url": "https://gl.wikipedia.org/wiki?curid=244942", "title": "Quorum sensing", "text": ""}
{"id": "244947", "revid": "1131", "url": "https://gl.wikipedia.org/wiki?curid=244947", "title": "Banda de m\u00fasica de Camanzo", "text": "A Banda de m\u00fasica de Camanzo foi unha formaci\u00f3n musical con sede na parroquia de Camanzo, no concello pontevedr\u00e9s de Vila de Cruces.\nHistoria.\nFundouse en 1910 no lugar de Brandom\u00e9s, na parroquia cruce\u00f1a de Brandariz, polo que foi co\u00f1ecida como Banda de Brandom\u00e9s nos seus inicios. Co tempo tam\u00e9n co\u00f1eceuse tam\u00e9n como banda de Camanzo, altern\u00e1ndose ambas as denominaci\u00f3ns para referirse a mesma agrupaci\u00f3n. Os seus directores foron, por orde cronol\u00f3xica, O Carballeda, fundador da de Cira; Andr\u00e9s Mosteiro Otero e o seu fillo Andr\u00e9s Mosteiro Figueiras, Manuel Mir\u00e1s, Jos\u00e9 Liste, Bernardo del R\u00edo, director doutras como Ribadulla; Secundino Pedreira, tam\u00e9n director doutras agrupaci\u00f3ns como Moimenta; e Miguel de Santiago."}
{"id": "244948", "revid": "1131", "url": "https://gl.wikipedia.org/wiki?curid=244948", "title": "Banda de m\u00fasica de Pilo\u00f1o", "text": "A Banda de m\u00fasica de Pilo\u00f1o foi unha agrupaci\u00f3n musical fundada na parroquia de Pilo\u00f1o, no concello pontevedr\u00e9s de Vila de Cruces.\nHistoria.\nO seu fundador e primeiro director foi Gumersindo Castro Garc\u00eda, \"Estaquio\", que xuntou aos m\u00fasicos da antiga banda do Cotorral (1879-1899), da parroquia de Salgueiros, para formar esta agrupaci\u00f3n no ano 1907. Tras el, a direcci\u00f3n correu a cargo de Antonio L\u00f3pez Garc\u00eda, a quen sucedeu Abeledo no ano 1936. Tras o paro provocado pola guerra, a banda volveuse xuntar para desaparecer definitivamente en 1941."}
{"id": "244949", "revid": "23204", "url": "https://gl.wikipedia.org/wiki?curid=244949", "title": "Constantino Manas\u00e9s", "text": "Constantino Manas\u00e9s (en lat\u00edn \"Constantinus Manasses\", en grego \u039a\u03c9\u03bd\u03c3\u03c4\u03b1\u03bd\u03c4\u1fd6\u03bd\u03bf\u03c2 \u1f41 \u039c\u03b1\u03bd\u03ac\u03c3\u03c3\u03b7) foi un historiador bizantino do s\u00e9culo XII, que viviu so o emperador Manuel I Comneno (que reinou do 1143 ao 1180).\nTraxectoria.\nEscribiu a obra \u03a3\u03cd\u03bd\u03bf\u03c8\u03b9\u03c2 \u1f31\u03c3\u03c4\u03bf\u03c1\u03b9\u03ba\u03ae (\"s\u00fdnopsis historik\u00e9\", \"Sinopse hist\u00f3rica\") que relataba a historia desde a creaci\u00f3n ata o 1081 cando sobe ao poder Aleixo I Comneno, en versos que foron denominados versos \"pol\u00edticos\" pero que m\u00e1is ben son de prosa r\u00edtmica.\nOutra obra de Constantino Manas\u00e9s, a novela bizantina \"Amores de Aristandro e Calitea\", tam\u00e9n en verso pol\u00edtico, co\u00f1\u00e9cese s\u00f3 a trav\u00e9s dos fragmentos conservados nunha obra de Macario Crisoc\u00e9falo (s\u00e9culo XIV). Manas\u00e9s escribiu tam\u00e9n unha breve biograf\u00eda de Opiano, e alg\u00fans textos descritivos (todos eles, ag\u00e1s un, in\u00e9ditos) acerca de arte e outros temas."}
{"id": "244950", "revid": "1410", "url": "https://gl.wikipedia.org/wiki?curid=244950", "title": "Mazarico chiador", "text": "O mazarico chiador (\"Numenius phaeopus\") \u00e9 unha ave lim\u00edcola da familia das Scolopacidae.\nMorfolox\u00eda e h\u00e1bitos.\nEspecie moi similar \u00f3 mazarico real, a\u00ednda que m\u00e1is pequeno que este. Ten unha lonxitude de 41\u00a0cm e chega a pesar os 500 gramos. O peteiro (6\u20139\u00a0cm) \u00e9 algo m\u00e1is curto, con menos curvatura e algo m\u00e1is groso que o do mazarico real. A s\u00faa envergadura oscila entre os 78\u201388\u00a0cm. Na cabeza ten d\u00faas raias de cor marr\u00f3n que poden ser moi marcadas, dependendo do individuo. Machos e femias non presentan diferenzas morfol\u00f3xicas.\nExiste a subespecie \"hudsonicus\", propia do Norte de Am\u00e9rica, caracterizada polo extremo das \u00e1s de cor negro.\n\u00c9 unha ave gregaria que a mi\u00fado convive con outras lim\u00edcolas. O seu h\u00e1bitat natural son os terreos anegados, a tundra e os areais e zonas rochosas costeiras. Alim\u00e9ntase de insectos, caracois, crust\u00e1ceos e, no outono, tam\u00e9n bagas silvestres.\nReproduci\u00f3n.\nA femia fai o ni\u00f1o no chan e pon catro ovos, que incuba durante 27-28 d\u00edas. Os polos voan \u00e1s 5-6 semanas.\nDistribuci\u00f3n.\nDurante a \u00e9poca de cr\u00eda (maio a xullo) local\u00edzase en Islandia, Escandinavia, noroeste de Rusia e nos pa\u00edses b\u00e1lticos. No inverno p\u00f3dese atopar con frecuencia en toda a costa ib\u00e9rica (inclu\u00edda Galicia e exclu\u00edda a costa do Levante) e a costa de Marrocos."}
{"id": "244953", "revid": "85894", "url": "https://gl.wikipedia.org/wiki?curid=244953", "title": "Bandar Lampung", "text": "Bandar Lampung \u00e9 unha cidade de Indonesia e capital da provincia indonesia de Lampung, na illa e rexi\u00f3n de Sumatra. Foi fundada baixo o nome de Tanjungkarang-Telukbetung, os dous poboados que formaron a cidade. No ano 1986 rebautizouse co nome Kota Bandar Lampung (Cidade de Bandar Lampung). \u00c9 a principal entrada \u00e1 illa de Sumatra para xente procedente da illa de Xava. Especialmente antes da construci\u00f3n do importante porto na cidade de Bakauheni, ao sur de Bandar Lampung. A cidade conta co Aeroporto Radin Inten II no noroeste, que \u00e9 un aeroporto nacional con voos cara a Iacarta.\nTransporte.\nAire.\nO Aeroporto Radin Inten II (TGK) \u00e9 o principal aerodromo da cidade. Situado nas aforas, p\u00f3dese acceder mediante minibuses e autobuses do transporte p\u00fablico. \nTransporte pola estrada.\nBandar Lampung ten varias opci\u00f3ns alternativas para o transporte. Unha delas \u00e9 o minib\u00fas Angkot (abreviatura de Angkutan Kota, traducido literalmente por Transporte de cidade). Serven varias li\u00f1as, operados privadamente e baratos. Polo xeral, un minib\u00fas Angkot cobre a \u00e1rea entre Tanjung Karang (centro de Bandar Lampung) e o sector urbano. Un Angkot cobre estas li\u00f1as:\ne moitos m\u00e1is.\nEn outubro de 2011, a oficina de transporte de Bandar Lampung anunciou d\u00faas li\u00f1as de Autob\u00fas de tr\u00e1nsito r\u00e1pido.\nEducaci\u00f3n.\nNo ano 2009, \"Bandar Lampung\" ti\u00f1a unha taxa de alfabetizaci\u00f3n do 94,3%, mais comparado co ano 2005, que ti\u00f1a unha taxa de alfabetizaci\u00f3n do 93,5%. As\u00ed e todo, a taxa de participaci\u00f3n na escola secundaria seguiu descendendo de 69,2% (2007) ao 61,4% (2009).\nEn \"Bandar Lampung\" hai notables universidades e institutos como SMP Negeri 2 Bandar Lampung (p\u00fablico), SMA Negeri 9 Bandar Lampung (p\u00fablico), SMA Negeri 2 Bandar Lampung (p\u00fablico), SMA Fransiskus Bandar Lampung (privado), Universidade Lampung (p\u00fablico, co\u00f1ecido localmente como Unila), Bandar Lampung University (privado, co\u00f1ecida localmente como UBL) e Malahayati University (privado). En marzo de 2011, a Unila ti\u00f1a 70\u00a0866 alumnos."}
{"id": "244958", "revid": "89787", "url": "https://gl.wikipedia.org/wiki?curid=244958", "title": "Econom\u00eda do ben com\u00fan", "text": "Econom\u00eda do ben com\u00fan (no orixinal alem\u00e1n Gemeinwohl-\u00d6konomie), \u00e9 un proxecto econ\u00f3mico aberto \u00e1s empresas e promovido polo economista austr\u00edaco Christian Felber que pretende implantar e desenvolver unha verdadeira econom\u00eda sustentable e alternativa aos mercados financeiros na que necesariamente te\u00f1en que participar as empresas.\nOrixe do Proxecto de econom\u00eda do ben com\u00fan.\nOs antecedentes rem\u00f3ntanse ao 31 de outubro de 2008, d\u00eda no que Christian Felber xunto a Frank Cr\u00fcsemann, Ulrich Duchrow, Heino Falcke, Kuno F\u00fcssel, Detlef Hensche, Siegfried Katterle, Arne Manzeschke, Silke Niemeyer, Franz Segbers, Ton Veerkamp e Karl Georg Zinn asinaron a declaraci\u00f3n \"Frieden mit dem Kapital? Ein Aufruf wider die Anpassung der evangelischen Kirche an die Macht der Wirtschaft\". No ano 2009 Felber cofund\u00f3 \"Bewegungsstiftung \u00d6sterreich\" (Movemento Austria), e en 2010 iniciou o proxecto \"Banca Democr\u00e1tica\".\nEn 2010 xunto a un grupo de empresarios Felber iniciou o desenvolveu pr\u00e1ctico do modelo de \"Econom\u00eda do Ben Com\u00fan\" ou \"Econom\u00eda do ben p\u00fablico\", como unha alternativa real ao capitalismo de mercado e \u00e1 econom\u00eda planificada.\nEconom\u00eda do Ben Com\u00fan.\nA \"Econom\u00eda do Ben Com\u00fan\" \u00e9 presentada por Christian Felber como unha alternativa tanto ao capitalismo de mercado como \u00e1 econom\u00eda planificada. O proxecto parte duns criterios xerais, por\u00e9n deber ser un modelo aberto que debe constru\u00edrse entre todos os seus membros.\nPrincipios legais da Econom\u00eda do Ben Com\u00fan.\nSegundo Felber moitas constituci\u00f3ns e normas legais recollen o principio segundo o cal a actividade econ\u00f3mica debe servir aos intereses xeral e en xeral ao ben com\u00fan ou ben p\u00fablico (??common good?? en ingl\u00e9s e ??Gemeinwohl?? en alem\u00e1n). As\u00ed, por exemplo a Constituci\u00f3n de Baviera no seu artigo 151 indica que:\nPara Felber a implantaci\u00f3n da econom\u00eda do ben com\u00fan non \u00e9 outro que adaptar a econom\u00eda real capitalista (na que priman valores como o af\u00e1n de lucro e a competencia) aos principios constitucionais que recolle, entre outras, a Constituci\u00f3n de Baviera.\nPrincipios da Econom\u00eda do Ben Com\u00fan.\nA econom\u00eda do ben com\u00fan d\u00e9bese rexer por unha serie de principios b\u00e1sicos que representan valores humanos: confianza, honestidade, responsabilidade, cooperaci\u00f3n, solidariedade, xenerosidade e compaix\u00f3n, entre outros.\nPara os defensores da econom\u00eda do ben com\u00fan, aquelas empresas \u00e1s que gu\u00eden eses principios e valores deben obter vantaxes legais que lles permitan sobrevivir, fronte aos valores do lucro e a competencia actuais.\nA econom\u00eda real actual m\u00eddese o \u00e9xito econ\u00f3mico con valores ou indicadores monetarios como o produto interior bruto e os beneficios que deixan f\u00f3ra aos seres humanos e ao medio no que vivimos. Estes indicadores non nos din nada sobre se hai guerra, v\u00edvese nunha ditadura, se sobreexplotamos o medio, se se respectan os dereitos humanos etc. Da mesma maneira unha empresa que te\u00f1a beneficios non nos indica nada sobre as condici\u00f3ns das s\u00faas traballadores nin sobre o que produce nin como o produce.\nO balance do ben com\u00fan mide como unha empresa vive: a dignidade humana, a solidariedade, a xustiza social, a sustentabilidade ecol\u00f3xica, a democracia con todos os seus provedores e clientes. Por exemplo, se a empresa promove a escravitude infantil, se hai desigualdade entre homes e mulleres, se as rendas dos traballadores est\u00e1n diferenciadas...\nFinalmente, a avaliaci\u00f3n deses valores poder\u00e1 permitir ao consumidor escoller os produtos.\nFelber prop\u00f3n un l\u00edmite \u00e1 propiedade privada e \u00e1 herdanza.\nImplantaci\u00f3n do proxecto.\nA implantaci\u00f3n do modelo te\u00f3rico comezou en outubro de 2010 cun grupo de empresas de varios pa\u00edses que participan activamente cumprindo voluntariamente os requisitos do proxecto de econom\u00eda do ben com\u00fan. O grupo converteuse nun movemento pol\u00edtico que mete presi\u00f3n ao goberno para que os principios te\u00f3ricos pl\u00e1smense definitivamente en leis."}
{"id": "244959", "revid": "89787", "url": "https://gl.wikipedia.org/wiki?curid=244959", "title": "Nocilla", "text": "Nocilla \u00e9 unha crema de cacao de orixe espa\u00f1ola, creada no ano 1967 polo grupo Starlux. No ano 2002, Nutrexpa compra Nocilla.\nHistoria.\nNo ano 1967, o grupo Starlux insp\u00edrase na marca italiana Ferrero, creadora da crema de cacao Nutella, para crear Nocilla, a s\u00faa alternativa de Espa\u00f1a. Os seus ingredientes eran: cacao, leite, azucre e abel\u00e1s. O produto presentouse naquela co slogan \"Que merendilla!\".\nNo ano 1997, os accionistas de Starlux venden Starlux ao grupo Knorr, \u00e1 que m\u00e1is tarde comprou a multinacional holandesa Unilever. Cinco anos despois, compra a marca Nutrexpa, creadora de Cola Cao. Con Nutrexpa, Nocilla pasa a ter m\u00e1is sabores e empeza a venda de reposter\u00eda.\nActualmente, v\u00e9ndese en Espa\u00f1a e Portugal.\nSabores.\nOs sabores cl\u00e1sicos de Nocilla son: \"orixinal\" (crema de abel\u00e1s con cacao) e \"d\u00fao\" (crema orixinal e crema de leite). M\u00e1is tarde chegaron ao mercado novos sabores como crema de leite, crema tripla de abel\u00e1s ou crema de amorodo (xa extinta). Tradicionalmente o envase era un vaso de cristal, en ocasi\u00f3ns formando parte de colecci\u00f3ns creadas expresamente por co\u00f1ecidos dese\u00f1adores ou debuxos animados como Doraemon ou Bob Esponxa"}
{"id": "244960", "revid": "35340", "url": "https://gl.wikipedia.org/wiki?curid=244960", "title": "Javier Ant\u00f3n", "text": "Javier Ant\u00f3n, nado o 25 de marzo de 1980 en Santurtzi, Biscaia, \u00e9 un actor vasco co\u00f1ecido polos seus papeis en Vaya Semanita e Con el culo al aire."}
{"id": "244961", "revid": "88215", "url": "https://gl.wikipedia.org/wiki?curid=244961", "title": "Ignacio G\u00e1rate", "text": "Ignacio G\u00e1rate Bergareche, nado en Durango (Biscaia) o 5 de xaneiro e 1929 e finado na mesma cidade o 10 de xaneiro de 2007, foi un futbolista espa\u00f1ol. Xogaba de centrocampista.\nTraxectoria.\nNa tempada 1954\u201355 fichou polo Deportivo da Coru\u00f1a, adestrado por Eduardo Toba. Formou parte do mediocampo titular, xunto con Juananco, Pedro Baz\u00e1n e Juli\u00e1n Cuenca, participando en 16 partidos e anotando 2 goles. Na tempada 1955\u201356 participou tan s\u00f3 en 2 encontros.\nPersoal.\nFoi irm\u00e1n do tam\u00e9n futbolista Francisco G\u00e1rate."}
{"id": "244964", "revid": "98629", "url": "https://gl.wikipedia.org/wiki?curid=244964", "title": "Pedro Lav\u00edn", "text": "Pedro Lav\u00edn Arkotxa, nado en Ondarroa (Biscaia) o 6 de xaneiro e 1948, \u00e9 un exfutbolista espa\u00f1ol. Xogaba de dianteiro."}
{"id": "244965", "revid": "22570", "url": "https://gl.wikipedia.org/wiki?curid=244965", "title": "Copa de Europa de h\u00f3ckey a pat\u00edns 2012-2013", "text": "A cuadrax\u00e9simo oitava edici\u00f3n da Copa de Europa de h\u00f3ckey a pat\u00edns masculina (denominada Liga Europea dende a tempada 2007-08) comezou o 10 de novembro do 2011 coa primeira xornada da fase de grupos e finalizou o 2 de xu\u00f1o de 2013 coa disputa da final.\nSistema de competici\u00f3n.\nEsta edici\u00f3n da Liga Europea consta de tres fases: unha primeira fase de grupos, unha eliminatoria de cuartos de final e unha final a catro (\"Final Four\").\nDurante a fase de grupos, cada equipo se enfronta a dobre partido (ida e volta) contra os outros tres integrantes do seu grupo. Cada vitoria conta 3 puntos, o empate reparte un punto a cada un dos equipos, e a derrota non suma ning\u00fan punto. Os dous mellores equipos de cada grupo ao final das seis xornadas desta fase clasif\u00edcanse para os cuartos de final, e os emparellamentos se decidir\u00e1n por sorteo cun bombo cos l\u00edderes de grupo e outro cos segundos. A composici\u00f3n dos catro grupos decidiuse mediante un sorteo. Os 16 equipos repart\u00edronse en catro grupos do seguinte xeito:\nA \"Final Four\" desputar\u00e1se nunha sede a\u00ednda sen decidir e se xogar\u00e1 ao xeito de copa de catro a eliminaci\u00f3n directa, e o equipo que consiga ga\u00f1ar os seus dous partidos proclamar\u00e1se campi\u00f3n."}
{"id": "244966", "revid": "197", "url": "https://gl.wikipedia.org/wiki?curid=244966", "title": "Rubalcaba", "text": ""}
{"id": "244967", "revid": "1131", "url": "https://gl.wikipedia.org/wiki?curid=244967", "title": "Banda de m\u00fasica de Arto\u00f1o", "text": "A Banda de m\u00fasica de Arto\u00f1o foi unha agrupaci\u00f3n musical con sede na parroquia de Arto\u00f1o, no concello pontevedr\u00e9s de Agolada.\nHistoria.\nUrbano Pulido Bern\u00e1ndez fundou esta agrupaci\u00f3n en 1951, permanecendo \u00e1 fronte da mesma ata o ano da s\u00faa desaparici\u00f3n, 1965. Este intentara antes incorporarse \u00e1 veci\u00f1a banda da Ba\u00ed\u00f1a, pero a situaci\u00f3n desta non era moi boa, polo que se restructurou, cre\u00e1ndose esta agrupaci\u00f3n."}
{"id": "244969", "revid": "1131", "url": "https://gl.wikipedia.org/wiki?curid=244969", "title": "Banda de m\u00fasica da Ba\u00ed\u00f1a", "text": "A Banda de m\u00fasica da Ba\u00ed\u00f1a foi unha agrupaci\u00f3n musical fundada na parroquia da Ba\u00ed\u00f1a, no concello pontevedr\u00e9s de Agolada.\nHistoria.\nXurdida dunha divisi\u00f3n na banda de Br\u00e1ntega en 1942, o seu primeiro director foi Conti\u00f1a. Tras el pasaron pola batuta Gustavo Caram\u00e9s Pi\u00f1eiro, Urbano Pulido; Filgueira e, de novo, Pulido, con quen desaparecer\u00eda a banda en 1963. Nesta \u00faltima etapa sufrir\u00eda unha reestruturaci\u00f3n, que se considera como a fundaci\u00f3n da de Arto\u00f1o."}
{"id": "244970", "revid": "1131", "url": "https://gl.wikipedia.org/wiki?curid=244970", "title": "Banda de m\u00fasica de Ventosa", "text": "A Banda de m\u00fasica de Ventosa foi unha agrupaci\u00f3n musical con sede na parroquia de Ventosa, no concello pontevedr\u00e9s de Agolada.\nHistoria.\nFundada en 1862, foi a banda m\u00e1is antiga de Agolada. O seu primeiro director foi Cu\u00f1arro, que permaneceu bastantes anos \u00e1 fronte da formaci\u00f3n. Tras el pasaron Juan Fern\u00e1ndez (\"Juanito\"), Jos\u00e9 Fern\u00e1ndez Alvarellos, Clemente Fern\u00e1ndez, fillo do primeiro e curm\u00e1n do segundo; e Manolo do Cereixas, con quen desapareceu a banda en 1959. A Clemente realiz\u00f3uselle unha homenaxe a t\u00edtulo p\u00f3stumo, tal e como recorda unha placa no palco da m\u00fasica de Ventosa: \"La parroquia de Ventosa a su insigne m\u00fasico Clemente Fern\u00e1ndez Lamela, a\u00f1o 1980\". Durante unha \u00e9poca, esta banda estivo subvencionada polo concello de Agolada, que lle esix\u00eda que adoptase a denominaci\u00f3n de Municipal de Agolada, pero este nome non durou moito."}
{"id": "244971", "revid": "1131", "url": "https://gl.wikipedia.org/wiki?curid=244971", "title": "Banda de m\u00fasica de Sanxurdo", "text": "A Banda de m\u00fasica de Sanxurdo foi unha agrupaci\u00f3n musical con sede no lugar de Sanxurdo, na parroquia lalinense de Cristimil.\nHistoria.\nFundada en 1879, tam\u00e9n foi co\u00f1ecida como banda de Gresande, parroquia veci\u00f1a de Cristimil, debido a que desta foron alg\u00fans dos compo\u00f1entes. Desde 1902 ata 1922 non hai constancia desta banda, polo que se sup\u00f3n que sufriu unha primeira desaparici\u00f3n. En 1922 ponse de novo en marcha, acud\u00edndo anualmente \u00e1 festa da Pi\u00f1ata, sufragada polas parroquias de Cristimil e de Gresande. Coa desaparici\u00f3n desta festa, tam\u00e9n desapareceu a banda no ano 1943. Alg\u00fans dos directores que pasaron por ela foron Ram\u00f3n da Costa, Evaristo de Badajoz ou Marr\u00f3n, o derradeiro."}
{"id": "244972", "revid": "1131", "url": "https://gl.wikipedia.org/wiki?curid=244972", "title": "Banda de m\u00fasica de Soutolongo", "text": "A Banda de m\u00fasica de Soutolongo foi unha agrupaci\u00f3n musical con sede na parroquia de Soutolongo, no concello pontevedr\u00e9s de Lal\u00edn.\nHistoria.\nDebido \u00e1 gran tradici\u00f3n musical na parroquia, en 1933 decidiuse crear unha banda, contratando ao director da de Sanxurdo para tal fin. Pero o inicio da guerra puxo fin a este proxecto en 1936 tras tres anos de ensaios, xa que non chegaran a actuar en p\u00fablico. O falecemento dalg\u00fans membros na contenda fixo que non se volvera falar da banda."}
{"id": "244973", "revid": "1131", "url": "https://gl.wikipedia.org/wiki?curid=244973", "title": "Banda de m\u00fasica da Penela", "text": "A Banda de m\u00fasica da Penela foi unha agrupaci\u00f3n musical formada no lugar da Penela, na parroquia lalinense de Donramiro.\nHistoria.\nClaudio Gonz\u00e1lez L\u00f3pez, co\u00f1ecido como \"Claudio do Empalme\", foi o promotor desta banda, nada en 1927 e que durar\u00eda ata o ano 1955. Adoita dicirse que esta banda desapareceu nun d\u00eda, ao atopar Claudio aos seus m\u00fasicos borrachos nunha festa, non podendo nin sequera levantarse do chan. Disolver\u00edase d\u00edas m\u00e1is tarde."}
{"id": "244974", "revid": "1131", "url": "https://gl.wikipedia.org/wiki?curid=244974", "title": "Banda de m\u00fasica de Lal\u00edn", "text": "A Banda de m\u00fasica de Lal\u00edn \u00e9 unha agrupaci\u00f3n musical con sede na parroquia de Lal\u00edn no concello hom\u00f3nimo, na provincia de Pontevedra\nHistoria.\nExistiu dende finais dos anos corenta cando foi dirixida por Jes\u00fas P\u00e9rez Rivas. No ano 1962 m\u00fasicos procedentes doutras bandas da zona, comandados por Claudio Gonz\u00e1lez L\u00f3pez \"Claudio do Empalme\", fundador da banda da Penela, xunt\u00e1ronse para tocar nunha festa de maneira informal. A partir de a\u00ed, con directores como Faustino del R\u00edo, Amadeo Valero ou Antonio Quintairos, a banda de Lal\u00edn seguiu adiante. Nas d\u00e9cadas dos 1970 e 1980, foi co\u00f1ecida como Banda Cultural de Lal\u00edn. Nesa \u00e9poca integr\u00e1ronse nela m\u00fasicos das bandas recentemente desaparecidas como A Xesta, Goi\u00e1s, A Penela, Berm\u00e9s, Mato, Bendoiro, Prado, Sanxurdo, Ventosa, Silleda ou Br\u00e1ntega. En 1992, faise cargo da direcci\u00f3n o holand\u00e9s Marcel van Bree, que permanecer\u00eda ata 2004. Foi un dos grandes impulsores do Conservatorio Profesional de M\u00fasica de Lal\u00edn. Baixo a s\u00faa direcci\u00f3n, a banda acadou premios en certames a nivel galego. Tras van Bree, tomar\u00eda as renda da banda o italiano Mateo Adderi e logo, o tam\u00e9n holand\u00e9s, Bram Sniekers, co que a banda participou no certame internacional de Kerkrade, acadando o primeiro premio. Na actualidade a directora da formaci\u00f3n pontevedresa \u00e9 a murciana Isabel Mar\u00eda Rubio Molina."}
{"id": "244977", "revid": "1131", "url": "https://gl.wikipedia.org/wiki?curid=244977", "title": "Banda de m\u00fasica de Goi\u00e1s", "text": "A Banda de m\u00fasica de Goi\u00e1s foi unha agrupaci\u00f3n musical fundada na parroquia de Goi\u00e1s, no concello pontevedr\u00e9s de Lal\u00edn.\nHistoria.\nFundada en 1882, pola s\u00faa direcci\u00f3n pasou Gregorio de Regufe, polo que a formaci\u00f3n chegou a denominarse Banda de Gregorio. Tam\u00e9n levou a batuta Jos\u00e9 Ram\u00f3n Villamayor, veci\u00f1o de Noceda e residente en Carragoso polo que a banda tam\u00e9n se denominou Banda de Carragoso. Outros directores foron Luis Taboada Paracha, Enrique Garc\u00eda Rey e Manuel Garc\u00eda Barcala. Adoitou actuar con bandas da provincia de Ourense como Ribadavia ou Alongos. En 1961 desapareceu, con \u00e1ngel Pereiro Cores \u00e1 fronte."}
{"id": "244980", "revid": "1131", "url": "https://gl.wikipedia.org/wiki?curid=244980", "title": "Banda de m\u00fasica de Filgueira", "text": "A Banda de m\u00fasica de Filgueira foi unha agrupaci\u00f3n musical existente na parroquia de Filgueira, no concello pontevedr\u00e9s de Lal\u00edn.\nHistoria.\nFoi fundada en 1862 polos irm\u00e1ns Balado, sendo o seu pai, Ram\u00f3n Balado, co\u00f1ecido polos seus negocios na vila de Lal\u00edn, o primeiro director. Foi unha das primeiras bandas de Lal\u00edn xunto coa de Noceda. Desapareceu 36 anos despois, en 1898."}
{"id": "244981", "revid": "56817", "url": "https://gl.wikipedia.org/wiki?curid=244981", "title": "Gran Premio de Francia de 1970", "text": "O Gran Premio de Francia de f\u00f3rmula 1 de celebrouse no Circu\u00edto de Charade o 5 de xullo de 1970. Foi a sexta proba da tempada de F\u00f3rmula Un de ."}
{"id": "244983", "revid": "1131", "url": "https://gl.wikipedia.org/wiki?curid=244983", "title": "Banda de m\u00fasica de Berm\u00e9s", "text": "A Banda de m\u00fasica de Berm\u00e9s foi unha agrupaci\u00f3n musical fundada na parroquia de Berm\u00e9s, no concello pontevedr\u00e9s de Lal\u00edn.\nHistoria.\nO tromb\u00f3n da Banda Municipal de Santiago Manuel Moure fundou esta banda en 1925, sendo unha ducia de membros. Durante a Segunda Rep\u00fablica Espa\u00f1ola, foi co\u00f1ecida como a banda republicana, por levar unha gorra rodeada coa bandeira da Rep\u00fablica. En 1941 agregouse a esta a banda de Mato, con Jos\u00e9 Fern\u00e1ndez Garc\u00eda, que despois dirixir\u00eda a de Silleda, \u00e1 fronte. En 1958, toma o mando Andr\u00e9s Fi\u00faza e, tras el, Grande de Chantada, Manoli\u00f1o de Santiago e Secundino Pedreira Prado, despois director de Moimenta. No seu momento tam\u00e9n levou o nome de banda de Mato, a pesar de que a maior\u00eda dos membros eran de Berm\u00e9s. Foi ent\u00f3n cando un grupo se foi e seguiron tocando baixo o nome de banda de Palio. O final da banda ser\u00eda en 1973."}
{"id": "244987", "revid": "1131", "url": "https://gl.wikipedia.org/wiki?curid=244987", "title": "Banda de m\u00fasica de Bendoiro", "text": "A Banda de m\u00fasica de Bendoiro foi unha agrupaci\u00f3n musical residente na parroquia de Bendoiro, no concello pontevedr\u00e9s de Lal\u00edn.\nHistoria.\nFoi fundada en 1923 por Manuel Coego, \"Espinosa\", coincidindo coa desaparici\u00f3n da de Noceda. Foi director ata que os m\u00fasicos prescindiron del e contrataron a Jos\u00e9 Antonio Rodr\u00edguez, que tam\u00e9n dirix\u00eda \u00e1 da Xesta. Desta banda orixinouse a banda de Prado, de ef\u00e9mera vida. Bendoiro tam\u00e9n foi dirixida por Arturo T\u00e9llez Chipell, \"Gitano\", desaparecendo en 1959."}
{"id": "244989", "revid": "34155", "url": "https://gl.wikipedia.org/wiki?curid=244989", "title": "Zurich Premiership 2002-2003", "text": "A tempada 2002-2003 da Zurich Premiership foi a d\u00e9cimo sexta edici\u00f3n da liga inglesa de rugby, creada pola RFU en 1987. A liga tomaba o nome \"Zurich\" do seu principal patrocinador, unha empresa aseguradora. Esta edici\u00f3n foi a primeira na que o campionato contou cunhas eliminatorias finais polo t\u00edtulo tralo remate da tempada regular.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n que se aplicou foi o seguinte:\nA liga comezou o 30 de agosto de 2002, e rematou o 31 de maio de 2003 coa gran final disputada no Estadio de Twickenham, en Londres."}
{"id": "244990", "revid": "34155", "url": "https://gl.wikipedia.org/wiki?curid=244990", "title": "Zurich Premiership 2003-2004", "text": "A tempada 2003-2004 da Zurich Premiership foi a d\u00e9cimo s\u00e9tima edici\u00f3n da liga inglesa de rugby, creada pola RFU en 1987. A liga tomaba o nome \"Zurich\" do seu principal patrocinador, unha empresa aseguradora.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante. Posteriormente os 3 primeiros equipos da t\u00e1boa pasaron a disputar a fase final de eliminatorias polo t\u00edtulo.\nO sistema de puntuaci\u00f3n que se aplicou foi o seguinte:\nA liga comezou o 12 de setembro de 2003, e rematou o 29 de maio de 2004 coa gran final disputada no Estadio de Twickenham, en Londres."}
{"id": "244991", "revid": "89787", "url": "https://gl.wikipedia.org/wiki?curid=244991", "title": "Christiane Gohl", "text": "Christiane Gohl, nada en Bochum (Renania do Norte-Westfalia) en 1958, \u00e9 unha escritora alem\u00e1, que escribe baixo os pseud\u00f3nimos de Sarah Lark, Ricarda Jordan, Elisabeth Rotenberg ou co seu propio nome.\nTraxectoria.\nO seu verdadeiro nome, Christiane Gohl, foi substitu\u00eddo a petici\u00f3n dos editores alem\u00e1ns, por ser identificado como \"a muller dos cabalos\" en referencia aos m\u00e1is de 150 libros sobre equitaci\u00f3n, a\u00ednda que alg\u00fans deles asinounos cos nomes de Elisabeth Rotenberg, Leonie Bell e Stephanie Tano. Asina as s\u00faas novelas cos pseud\u00f3nimos de Sarah Lark e Ricarda Jordan.\nVisitou Espa\u00f1a como turista e decidiu establecerse. O seu so\u00f1o frustrado foi estudar veterinaria, xa que se declara unha \"amante empedernida\" dos animais.\nEstudou Educaci\u00f3n, traballou como xornalista e redactora publicitaria, ademais foi gu\u00eda tur\u00edstica, profesi\u00f3n que lle permitiu co\u00f1ecer e encandearse con Nova Zelandia. Neste pa\u00eds transcorren as historias que a fixeron unha autora reco\u00f1ecida no x\u00e9nero da novela, coa s\u00faa trama baseada na cultura dos maor\u00eds e a colonizaci\u00f3n de Nova Zelandia.\nNun principio, o libro \"Im Land der wei\u00dfen Wolke\" \u00eda ser un s\u00f3, pero debido a que se converteu nun best-s\u00e9ller, tomou a decisi\u00f3n de continualo, facendo deste unha trilox\u00eda. Polo de agora s\u00f3 hai dous libros editados da trilox\u00eda; ambos te\u00f1en como personaxe principal a unha muller.\nActualmente reside en Moj\u00e1car, Almer\u00eda (Espa\u00f1a)."}
{"id": "244993", "revid": "89787", "url": "https://gl.wikipedia.org/wiki?curid=244993", "title": "Herba lu\u00edsa", "text": "A herba lu\u00edsa (Aloysia citriodora) \u00e9 unha especie da familia Verbenaceae, que se caracteriza por un aroma que recorda o do lim\u00f3n. \u00c9 orixinaria de Suram\u00e9rica, onde crece de forma silvestre.\nCult\u00edvase con profusi\u00f3n en xard\u00edns de todo o mundo, mais o desenvolvemento da mesma require un clima soleado e h\u00famido. Util\u00edzase en gastronom\u00eda como especia e para preparar unha infusi\u00f3n dixestiva e refrescante.\nCaracter\u00edsticas.\nArbusto caducifolio, de entre 3 a 7 m de altura, con talos suble\u00f1osos ou le\u00f1osos na parte superior. Presenta follas verticiladas de at\u00e9 7\u00a0cm, de forma lanceolada, apicada, coa marxe lisa ou dentada e o pec\u00edolo moi curto, son de cor verde clara polo feixe, co env\u00e9s marcado por gl\u00e1ndulas oleosas ben visibles. Flores pequenas brancas ou branco-viol\u00e1ceas, agrupadas en espigas.\nFlorece no ver\u00e1n, formando inflorescencias en espigas laxas, de at\u00e9 10\u00a0cm de longo, de cor p\u00e1lida ou lila. O c\u00e1liz pos\u00fae dous labios laterais; a corola \u00e9 acampanada, simp\u00e9tala, cos l\u00f3bulos imbricados. O xineceo est\u00e1 formado por dous carpelos unidos. O froito \u00e9 unha drupa que se divide en d\u00faas n\u00faculas monoseminadas.\nH\u00e1bitat e distribuci\u00f3n.\nNativa de Suram\u00e9rica, crece de forma silvestre nos pa\u00edses andinos desde Colombia at\u00e9 Chile e a Arxentina; Paraguai, o Uruguai, Bolivia, o Per\u00fa, o Brasil (R\u00edo Grande do Sur) e M\u00e9xico, desde onde os conquistadores a introduciron en Europa no s\u00e9culo XVII. En Europa pode cultivarse en rexi\u00f3ns temperadas.\nUsos.\nComo ornamental.\nUtil\u00edzase habitualmente en xard\u00edns como planta ornamental. Prefire un clima c\u00e1lido constante e exposici\u00f3n soleada, non resiste ben as xeadas, a temperaturas por debaixo de 0\u00a0\u00b0C perde as follas, a\u00ednda que a madeira \u00e9 suficientemente dura como para soportar at\u00e9 -10\u00a0\u00b0C. Esixe un solo ben drenado, preferiblemente margoso, bastante f\u00e9rtil e h\u00famido no ver\u00e1n.\nMultipl\u00edcase por semente con facilidade; en climas m\u00e1is frescos \u00e9 posible reproducila mediante esgallos. \u00c9 unha planta fit\u00f3fila (agosta as plantas que crecen ao seu redor).\nComo medicinal.\nEn herborister\u00eda as follas e talos da herba lu\u00edsa son ricos nun aceite esencial, cuxo compo\u00f1ente principal \u00e9 o citral, responsable do seu cheiro, e que cont\u00e9n ademais limoneno, linalol, cineol, terpineol, e cariofileno, un aldehido sesquiterp\u00e9nico ao que se lle atrib\u00fae acci\u00f3n eup\u00e9ptica e espasmol\u00edtica.\nOs extractos de Lippia citriodora son ricos en fenilpropanoides, especialmente verbasc\u00f3sido, que presentan actividade biol\u00f3xica como antioxidantes.\nA s\u00faa infusi\u00f3n \u2014realizada con entre 5 e 20 g por litro\u2014 util\u00edzase como dixestivo, carminativo e antiespasm\u00f3dico, para casos de dispepsia ou dores de est\u00f3mago. Cons\u00f3mese tam\u00e9n como sedante lixeiro. Pos\u00fae unha importante cantidade de melatonina, substancia que se usa como relaxante natural e que favorece o sono nocturno.\nOs elementos usados en infusi\u00f3n rec\u00f3llense d\u00faas veces ao ano, a finais da primavera e comezos do outono. Empr\u00e9ganse as follas tenras e as sumidades floridas.\nEn gastronom\u00eda.\nAs follas secas e picadas empr\u00e9gase en prebes para darlle un arrecendo c\u00edtrico \u00e1s comidas. Elab\u00f3rase con ela tam\u00e9n un sorbete arom\u00e1tico.\nEtnograf\u00eda.\nA herba lu\u00edsa \u00e9 unha das sete herbas m\u00e1xicas de San Xo\u00e1n. Era considerada unha herba especial para os amor\u00edos. Tam\u00e9n se asocia coas troulas e festas nocturnas.\nTaxonom\u00eda.\n\"Aloysia triphylla\" foi descrita por Antonio Palau y Verdera e publicado en \"Parte pr\u00e1ctica de Bot\u00e1nica\" 1: 768. 1784. "}
{"id": "244994", "revid": "98629", "url": "https://gl.wikipedia.org/wiki?curid=244994", "title": "Ren\u00e9 Vi\u00e9net", "text": "Ren\u00e9 Vi\u00e9net, nado en 1944 en Le Havre, \u00e9 un sin\u00f3logo franc\u00e9s, co\u00f1ecido por ter sido un escritor e cineasta situacionista. Vi\u00e9net empregou a t\u00e9cnica situacionista do \"d\u00e9tournement\" \u2014 o uso de elementos culturais xa existentes para darlle un significado novo, cun fin subversivo.\nTraxectoria.\nTras completar os seus estudos en sinolox\u00eda en Par\u00eds, mudouse \u00e1 China, mais foi expulsado en 1966 polas s\u00faas cr\u00edticas ao r\u00e9xime mao\u00edsta. Nos 1970, traballou na CNRS. De 1974 a 1978, ensinou chin\u00e9s na \u00c9cole polytechnique. Tras 20 anos vivindo na China continental, Hong Kong e Taiw\u00e1n, retornou a Francia. Foi director de redacci\u00f3n da revista \"Monde chinois\" de 2007 a 2008."}
{"id": "245000", "revid": "56817", "url": "https://gl.wikipedia.org/wiki?curid=245000", "title": "The Doors (\u00e1lbum)", "text": "The Doors \u00e9 o \u00e1lbum de estrea da banda estadounidense de rock psicod\u00e9lico The Doors, gravado en agosto de 1966 e publicado o 4 de xaneiro de 1967 a trav\u00e9s do selo Elektra Records. Inicialmente foi editado con distintas mesturas mono e est\u00e9reo, e conta co sinxelo que os lanzou \u00e1 fama, \"Light My Fire\", estendida cunha secci\u00f3n instrumental omitida na s\u00faa maior parte na edici\u00f3n do sinxelo, e coa longa canci\u00f3n \"The End\". \"The Doors\" foi colocado no posto 42 na lista da \"Rolling Stone\" dos \"500 mellores \u00e1lbums de todos os tempos\". O disco vendeu ao redor de 12,5 mill\u00f3ns de copias.\nListaxe de canci\u00f3ns.\nTodos os temas copostos por Jim Morrison, Robby Krieger, Ray Manzarek e John Densmore, ag\u00e1s onde se indique."}
{"id": "245001", "revid": "109216", "url": "https://gl.wikipedia.org/wiki?curid=245001", "title": "When Dream and Day Unite", "text": "When Dream and Day Unite \u00e9 o \u00e1lbum de estrea da banda estadounidense de metal progresivo Dream Theater, publicado o 6 de marzo de 1989. O disco est\u00e1 coposto principalmente por material que xurdiu durante os primeiros anos do grupo, cando a\u00ednda se chamaba Majesty. Foi gravado no ver\u00e1n de 1988 nos Victory Studios de Gladwyne, Pennsylvania, e tr\u00e1tase do \u00fanico \u00e1lbum de Dream Theater en contar con Charlie Dominici nas voces, xa que James LaBrie substituir\u00edao como vocalista principal nos seguintes traballos.\nListaxe de canci\u00f3ns.\nToda a m\u00fasica composta por Dream Theater ag\u00e1s onde se indique."}
{"id": "245003", "revid": "98629", "url": "https://gl.wikipedia.org/wiki?curid=245003", "title": "Wowee Zowee", "text": "Wowee Zowee \u00e9 o terceiro \u00e1lbum da banda estadounidense de rock alternativo Pavement, publicado o 11 de abril de 1995 a trav\u00e9s do selo Matador Records. O disco amosa un lado m\u00e1is experimental e espont\u00e1neo do grupo, volvendo ao ru\u00eddo e imprevisibilidade das s\u00faas primeiras gravaci\u00f3ns despois do son m\u00e1is tradicional do \"Crooked Rain, Crooked Rain\" de 1994. A s\u00faa natureza ecl\u00e9ctica vai dende melod\u00edas suaves a\u00ednda que distorsionadas ata o noise e o punk rock, mentres que as letras exploran polo xeral temas humor\u00edsticos e cr\u00edpticos. Con preto dunha hora de duraci\u00f3n, \"Wowee Zowee\" \u00e9 o \u00e1lbum de estudio m\u00e1is longo de Pavement, enchendo tres caras dun disco de vinilo. A cuarta cara est\u00e1 en branco.\nDespois do seu lanzamento, \"Wowee Zowee\" tivo recensi\u00f3ns variadas dos cr\u00edticos, sendo xeralmente considerado un traballo descoidado en comparaci\u00f3n co seu aclamado predecesor. Por\u00e9n. alg\u00fans cr\u00edticos destacaron o seu estilo aventureiro e o lirismo de Stephen Malkmus. Dous temas do \u00e1lbum, \"Rattled by the Rush\" e \"Father to a Sister of Thought\", public\u00e1ronse como sinxelos en 1995, pero ning\u00fan deles tivo \u00e9xito."}
{"id": "245004", "revid": "1987", "url": "https://gl.wikipedia.org/wiki?curid=245004", "title": "Amador V\u00edctor Gonz\u00e1lez", "text": "Amador V\u00edctor Gonz\u00e1lez, nado en Mondo\u00f1edo o 19 de xullo de 1890 e finado en R\u00edo Gallegos o 19 de abril de 1953, foi un tip\u00f3grafo e xornalista galego.\nTraxectoria.\nEmigrou sendo moi neno cos seus pais a Buenos Aires. Aos 15 anos xa daba conferencias nas prazas de Bos Aires. Fundou os peri\u00f3dicos \"La Gaceta del Sur\", \"El Barrio\", \"El Sat\u00edrico\", \"El Independiente\", \"Letras Patag\u00f3nicas\" e \"La Voz del Pueblo\". Tam\u00e9n foi redactor e colaborador de \"La Opini\u00f3n Espa\u00f1ola\", \"La Fronda\", \"La Argentina\", \"El Diario Espa\u00f1ol\", \"La Batalla\" e \"La Nueva Provincia\". Militou no anarquismo, o socialismo e o radicalismo, e as s\u00faas actuaci\u00f3ns e escritos val\u00e9ronlle varios procesos con penas de desterro e de c\u00e1rcere."}
{"id": "245006", "revid": "23204", "url": "https://gl.wikipedia.org/wiki?curid=245006", "title": "Diagonal Mar i el Front Mar\u00edtim del Poblenou", "text": "Diagonal Mar i el Front Mar\u00edtim del Poblenou, co\u00f1ecido como Diagonal Mar, \u00e9 un barrio situado no nord\u00e9s da cidade de Barcelona, no distrito de Sant Mart\u00ed.\nHistoria e caracter\u00edsticas.\nO barrio naceu durante o final da d\u00e9cada de 1960 e principios da de 1970, coa construci\u00f3n dos primeiros bloques de vivendas onde antes hab\u00eda cultivos e mas\u00edas. M\u00e1is tarde, con motivo do F\u00f3rum Universal das Culturas 2004 celebrado na cidade, o concello de Barcelona, xunto con varias promotoras inmobiliarias, deu un xiro ao barrio creando un centro comercial, un gran parque e moitos edificios de alto standing, mellorando o aspecto e a vida do barrio, e ga\u00f1ando, ademais, unha gran zona para a cidade, xa que o barrio estendeuse nos antigos terreos da f\u00e1brica MACOSA ou Can Girona.\nNeste barrio atopamos o parque de Diagonal Mar, un dos m\u00e1is grandes de Barcelona con 14 hect\u00e1reas, obra de Enric Miralles. Tam\u00e9n hai diferentes servizos, como o Centro de Convenci\u00f3ns Internacional de Barcelona, ademais de hoteis, edificios de residencias, e o centro comercial de Diagonal Mar. Tam\u00e9n hai un centro de atenci\u00f3n primaria e diferentes centros educativos.\nDiagonal Mar est\u00e1 ben comunicado, xa que est\u00e1 ao lado da ronda Litoral e da avinguda Diagonal, d\u00faas das arterias m\u00e1is importantes da cidade. Ademais ten d\u00faas estaci\u00f3ns de metro (Selva de Mar e Maresme-F\u00f2rum) e de tranv\u00eda (Selva de Mar, Maresme e F\u00f2rum) e varios autobuses."}
{"id": "245007", "revid": "98629", "url": "https://gl.wikipedia.org/wiki?curid=245007", "title": "Cum decore", "text": "Cum decore \u00e9 un madrigal renacentista composto polo compositor holand\u00e9s Tielman Susato. Est\u00e1 escrito para catro voces: soprano, alto, tenor e baixo . Como moitas das composici\u00f3ns deste autor suponse que est\u00e1 baseado nunha melod\u00eda popular.\nLetra.\nEn lat\u00edn.\nCum decore, cum amore,\ncum splendore, cum ardore,\ncum vigore, cum calore,\nvoce cantate melodica.\nGaudia mirifica\nmagnificate in musica.\nTraduci\u00f3n \u00f3 galego.\n\"Con beleza, con amor,\"\n\"con esplendor, con ardor,\"\n\"con vigor, con calor,\"\n\"cantan as melodiosas voces.\"\n\"Marabillosa alegr\u00eda,\"\n\"que a m\u00fasica acrecenta\"."}
{"id": "245009", "revid": "75439", "url": "https://gl.wikipedia.org/wiki?curid=245009", "title": "Alejandro de Diego G\u00f3mez", "text": "Alejandro de Diego G\u00f3mez, nado en Madrid en 1961, \u00e9 un funcionario galego.\nTraxectoria.\nLicenciouse en Dereito na Universidade Complutense de Madrid. En decembro de 1981 tomou posesi\u00f3n como Secretario do Concello de Sobrado dos Monxes e agosto de 1982 trasladouse a Avi\u00f3n, onde continua a ocupar o mesmo cargo. Dende 1987 a 1992 foi Presidente Colexio Provincial de Ourense de Secretarios, Interventores e Tesoureiros de Administraci\u00f3n Local, promoveu tam\u00e9n a creaci\u00f3n da Federaci\u00f3n Galega e Colexios, sendo o seu primeiro secretario.\nAvoga pola fusi\u00f3n de concellos e est\u00e1 a escribir artigos e informes respecto a estas."}
{"id": "245012", "revid": "89787", "url": "https://gl.wikipedia.org/wiki?curid=245012", "title": "Eva Solla", "text": "Eva Solla Fern\u00e1ndez, nada en Castrelos (Vigo) en 1984, \u00e9 unha enfermeira e pol\u00edtica galega. \n\u00c9 militante de Esquerda Unida e do Partido Comunista de Galicia. Foi deputada de En Marea no Parlamento de Galicia e, dende 2016, Vicepresidenta segunda do Parlamento de Galicia. Posteriormente, foi deputada do Grupo Parlamentario Com\u00fan da Esquerda, constitu\u00eddo en setembro de 2019 .\nTraxectoria.\nCursou estudos de primaria no CEIP Canicouba, e de secundaria no IES Santa Irene. Diplomouse en enfermar\u00eda na Escola Universitaria do Meixoeiro. Traballou como enfermeira no Servizo Galego de Sa\u00fade. \n\u00c9 responsable da Secretar\u00eda de Organizaci\u00f3n de Esquerda Unida na Comarca de Vigo. En 2012 foi candidata de Alternativa Galega de Esquerda \u00e1s elecci\u00f3ns ao Parlamento de Galicia pola provincia de Pontevedra e foi elixida deputada. O 4 de outubro de 2014 foi elixida Secretaria Xeral do Partido Comunista de Galicia (a primeira muller na historia do PCG en dito cargo) no XIII Congreso do PCG co 95% dos votos dos delegados. \nNas elecci\u00f3ns ao Parlamento de Galicia 2016 foi elixida deputada por En Marea. Dende o 21 de outubro de 2016 \u00e9 Vicepresidenta segunda do Parlamento de Galicia.\nO\u00a03 de xu\u00f1o de 2017 foi elixida Coordinadora Nacional de Esquerda Unida na XII Asemblea Nacional de EU co 100% dos votos emitidos, relevando as\u00ed a Yolanda D\u00edaz tras 12 anos no cargo. En dita Asemblea acord\u00e1ronse unha serie de resoluci\u00f3ns que representan a \"esencia\" do ideario de Esquerda Unida como organizaci\u00f3n que \"defende a clase traballadora mediante a aplicaci\u00f3n de pol\u00edticas de esquerda, rompedora e transformadora\". Solla declarou apostar por recuperar o traballo de r\u00faa, nos movementos sociais e co resto de colectivos agredidos."}
{"id": "245013", "revid": "1888", "url": "https://gl.wikipedia.org/wiki?curid=245013", "title": "Eva Solla Fern\u00e1ndez", "text": ""}
{"id": "245014", "revid": "1888", "url": "https://gl.wikipedia.org/wiki?curid=245014", "title": "Mar\u00eda Consuelo Mart\u00ednez Garc\u00eda", "text": ""}
{"id": "245015", "revid": "56817", "url": "https://gl.wikipedia.org/wiki?curid=245015", "title": "Last Splash", "text": "Last Splash \u00e9 o segundo \u00e1lbum da banda estadounidense de rock alternativo The Breeders, pubicad o 31 de agosto de 1993."}
{"id": "245017", "revid": "89787", "url": "https://gl.wikipedia.org/wiki?curid=245017", "title": "Ant\u00f3n S\u00e1nchez Garc\u00eda", "text": "Ant\u00f3n S\u00e1nchez Garc\u00eda, nado en Alacant en 1974, \u00e9 un enxe\u00f1eiro t\u00e9cnico, sindicalista e pol\u00edtico galego de Anova, do cal foi o portavoz nacional dende 2017 ata 2022.\nTraxectoria.\nEnxe\u00f1eiro t\u00e9cnico en xardiner\u00eda e hortofruticultura pola Escola Polit\u00e9cnica de Lugo, dedicouse \u00e1 produci\u00f3n hort\u00edcola ecol\u00f3xica en Bergondo. Membro do Sindicato Labrego Galego, foi coordinador nacional do sector de horta (2006-2008) e forma parte da direcci\u00f3n nacional. \u00c9 membro da Xunta Directiva do Grupo de Desenvolvemento Rural As Mari\u00f1as-Betanzos como representante do sector agr\u00edcola. Concelleiro en Bergondo dende 2007, foi candidato \u00e1 alcald\u00eda nas municipais de 2011 polo BNG. Militante e membro da Coordinadora Nacional de Anova-Irmandade Nacionalista, \u00e9 responsable da \u00e1rea de Medio Ambiente e sostibilidade. En 2012 foi candidato de Alternativa Galega de Esquerda \u00e1s elecci\u00f3ns ao Parlamento de Galicia pola provincia da Coru\u00f1a e foi elixido deputado. Nas elecci\u00f3ns ao Parlamento de Galicia 2016 foi elixido deputado por En Marea.\nNo 2017 sucedeu a Xos\u00e9 Manuel Beiras como portavoz nacional de Anova, exercendo como tal ata a s\u00faa dimisi\u00f3n en xullo de 2022."}
{"id": "245019", "revid": "89787", "url": "https://gl.wikipedia.org/wiki?curid=245019", "title": "KHL All-Star Game", "text": "O Kontinental Hockey League All-Star Game (en ruso \u041c\u0430\u0442\u0447 \u0432\u0441\u0435\u0445 \u0437\u0432\u0451\u0437\u0434 \u041a\u043e\u043d\u0442\u0438\u043d\u0435\u043d\u0442\u0430\u043b\u044c\u043d\u043e\u0439 \u0445\u043e\u043a\u043a\u0435\u0439\u043d\u043e\u0439 \u043b\u0438\u0433\u0438) \u00e9 un partido de exhibici\u00f3n de h\u00f3ckey sobre xeo que marca o ecuador da liga regular da Kontinental Hockey League, xogado por boa parte das estrelas dos equipos da liga. O equipo titular de cada un dos dous equipos que se enfrontan, inclu\u00eddo o porterio, son votados polos seareiros, mentres que os xogadores suplentes son votados polos medios de comunicaci\u00f3n."}
{"id": "245021", "revid": "89787", "url": "https://gl.wikipedia.org/wiki?curid=245021", "title": "Pedro Manuel Arias Veira", "text": "Pedro Manuel Arias Veira, nado na Coru\u00f1a en 1949, \u00e9 un economista e pol\u00edtico galego do PPdeG.\nTraxectoria.\nProfesor de econom\u00eda na Universidade de Santiago de Compostela. Foi profesor de estrutura econ\u00f3mica, teor\u00eda econ\u00f3mica, econom\u00eda rexional, urbana e sectorial e econom\u00eda pol\u00edtica. \u00c9 director da Fundaci\u00f3n de Estudos \u00c1gora de Galicia (2007). Foi elixido parlamentario polo PPdeG pola provincia da Coru\u00f1a nas elecci\u00f3ns auton\u00f3micas de 2009 e foi voceiro de Industria do Grupo Popular. Nas auton\u00f3micas de 2012 volveu ser elixido deputado."}
{"id": "245022", "revid": "89787", "url": "https://gl.wikipedia.org/wiki?curid=245022", "title": "Daniel Rodas Chapela", "text": "Daniel Rodas Chapela, nado en Moa\u00f1a en 1961, \u00e9 un pol\u00edtico galego do BNG.\nTraxectoria.\nCursou estudos de enxe\u00f1ar\u00eda. \u00c9 funcionario da Conseller\u00eda de Pesca. Concelleiro en Moa\u00f1a dende ano 2003 e foi deputado provincial na Deputaci\u00f3n de Pontevedra (2007-2011). \u00c9 membro do Consello Comarcal do BNG do Morrazo. O 26 de marzo de 2013 tomou posesi\u00f3n como deputado do Parlamento de Galicia en substituci\u00f3n de Carlos Aymerich.\nNas Elecci\u00f3ns xerais de Espa\u00f1a de abril de 2019 foi candidato suplente na lista do BNG ao Congreso dos Deputados pola Provincia de Pontevedra, repetindo na convocatoria electoral de novembro do mesmo ano."}
{"id": "245023", "revid": "27155", "url": "https://gl.wikipedia.org/wiki?curid=245023", "title": "Indutor (biolox\u00eda)", "text": "En biolox\u00eda molecular e xen\u00e9tica denom\u00ednase indutor a unha mol\u00e9cula que fai que se inicie a expresi\u00f3n x\u00e9nica. Un indutor pode unirse a outras mol\u00e9culas que funcionan como represores ou activadores.\nOs indutores funcionan desactivando os represores. O xene afectado expr\u00e9sase porque o indutor se une ao represor. Nas bacterias a uni\u00f3n do indutor co represor impide que o represor se una a unha rexi\u00f3n do ADN chamada operador, que forma parte dun oper\u00f3n bacteriano (ver \"Exemplos\" m\u00e1is abaixo). A ARN polimerase pode despois empezar a transcribir os xenes do oper\u00f3n.\nOs indutores tam\u00e9n poden funcionar un\u00edndose a activadores. Os activadores xeralmente se unen con pouca afinidade \u00e1s secuencias activadoras do ADN a non ser que estea presente un indutor. O activador \u00fanese a un indutor e o complexo \u00fanese \u00e1 secuencia de activaci\u00f3n e activa os xenes obxectivo. A eliminaci\u00f3n do indutor det\u00e9n a transcrici\u00f3n.\nO incremento da expresi\u00f3n x\u00e9nica do xene obxectivo denom\u00ednase en biolox\u00eda molecular e xen\u00e9tica induci\u00f3n, porque para que se produza requ\u00edrese unha mol\u00e9cula que funcione como indutor. O oper\u00f3n da lactosa \u00e9 un exemplo de sistema inducible nas bacterias. O concepto xen\u00e9tico da induci\u00f3n nos oper\u00f3ns bacterianos foi estudado en detalle por Fran\u00e7ois Jacob e Jacques Monod en 1961.\nFunci\u00f3ns.\nAs prote\u00ednas represoras \u00fanense ao ADN para impedir que a ARN polimerase poida unirse eficazmente ao ADN e sintetizar ARNm. Os indutores \u00fanense aos represores, facendo que cambien de forma e impedindo que se unan ao ADN. Por tanto, permiten que se produza a transcrici\u00f3n e a expresi\u00f3n x\u00e9nica.\nPara que un xene se exprese c\u00f3mpre que a s\u00faa secuencia de ADN se transcriba a ARNm e este despois sexa traducido a prote\u00ednas. Hai moitos tipos de prote\u00ednas que poden afectar ao nivel da expresi\u00f3n do xene promovendo ou impedindo a transcrici\u00f3n. Nos procariotas (como as bacterias), estas prote\u00ednas a mi\u00fado act\u00faan sobre unha porci\u00f3n do ADN denominada operador, situada ao principio do xene. O operador \u00e9 a zona onde se une a ARN polimerase, o encima que sintetiza o ARNm. \nAlg\u00fans indutores est\u00e1n modulados por activadores, os cales te\u00f1en o efecto oposto ao dos represores sobre a expresi\u00f3n dos xenes. Os indutores \u00fanense a prote\u00ednas activadoras, permit\u00edndolles as\u00ed a estas que se unan ao ADN e promovan a transcrici\u00f3n.\nOs ligandos que se unen para desactivar \u00e1s prote\u00ednas activadoras non son tecnicamente indutores, xa que o que fan \u00e9 impediren a transcrici\u00f3n.\nExemplos.\nOs oper\u00f3ns son os sistemas principais que controlan a expresi\u00f3n x\u00e9nica nos procariotas. Un oper\u00f3n consta dun conxunto de xenes e rexi\u00f3ns x\u00e9nicas (promotor, terminador, regulador, operador) que controlan a expresi\u00f3n dos xenes estruturais do oper\u00f3n. Os oper\u00f3ns son sistemas inducibles ou represibles.\nOper\u00f3n \"lac\".\nO indutor do oper\u00f3n \"lac\" bacteriano \u00e9 a alolactosa. Se no medio est\u00e1 presente a lactosa, ent\u00f3n unha pequena cantidade de mol\u00e9culas de dito azucre son convertidas no seu is\u00f3mero alolactosa polo encima \u03b2-galactosidase, da que hai unhas poucas mol\u00e9culas na c\u00e9lula. A alolactosa \u00fanese ao represor, o que fai diminu\u00edr a afinidade do represor polo sitio do operador.\nPor\u00e9n, cando a lactosa e a glicosa est\u00e1n ambas as d\u00faas dispo\u00f1ibles no sistema, o oper\u00f3n \"lac\" est\u00e1 reprimido, porque a presenza de glicosa impide a induci\u00f3n do xene estrutural \"lacZYA\" do oper\u00f3n.\nOper\u00f3n \"ara\".\nNo oper\u00f3n \"ara\" bacteriano, o indutor \u00e9 a arabinosa."}
{"id": "245024", "revid": "23204", "url": "https://gl.wikipedia.org/wiki?curid=245024", "title": "Wario Land 3", "text": "Waqio Land 3 co\u00f1ecido no Xap\u00f3n como , \u00e9 un videoxogo estreado para Game Boy Color no 2000. Neste xogo, o rival de Mario, Wario debe ceibar unha misteriosa figura que est\u00e1 atrapada nunha caixa de m\u00fasica.\nDescrici\u00f3n.\nO videoxogo \u00e9 semellante \u00f3 seu antecesor \"Wario Land II\". Wario \u00e9 invencible pero a\u00ednda as\u00ed os inimigos p\u00f3deno danar, e polo tanto os crebacabezas ser\u00e1n m\u00e1is complicados. Malia que alg\u00fans inimigos outorgaranlle transformaci\u00f3ns que se poder\u00e1n usar para acceder a outras \u00e1reas, o protagonista deber\u00e1 viaxar por t\u00f3dolos niveis para poder atopar novas habilidades e tesouros para poder acceder a outros niveis e completar o xogo. O mundo da caixa de m\u00fasica div\u00eddese en catro \u00e1reas: Leste, Oeste, Norte e Sur; cada unha cos seus niveis.\nCada nivel ten catro cofres de tesouros coas s\u00faas chaves cada unha. As cores dos cofres est\u00e1n na orde aproximado na que est\u00e1n pensados para ser abertos, gris, vermello, verde e azul. Esta orde non \u00e9 fixa, xa que a mi\u00fado cando un cofre de tesouro no pode ser alcanzado, Wario debe retroceder e recuperar un novo artigo para facelo accesible."}
{"id": "245026", "revid": "1131", "url": "https://gl.wikipedia.org/wiki?curid=245026", "title": "Instituto Santa Irene", "text": ""}
{"id": "245027", "revid": "27155", "url": "https://gl.wikipedia.org/wiki?curid=245027", "title": "N-acil homoserina lactona", "text": "As \"N\"-acil homoserina lactonas (AHLs ou N-AHLs) son un tipo de mol\u00e9culas sinalizadoras implicadas no fen\u00f3meno bacteriano da percepci\u00f3n do qu\u00f3rum. A percepci\u00f3n do qu\u00f3rum \u00e9 un m\u00e9todo de comunicaci\u00f3n entre bacterias que permite a coordinaci\u00f3n do comportamento de grupo baseado na densidade de poboaci\u00f3n. Env\u00eda sinais que producen cambios na expresi\u00f3n x\u00e9nica, como o cambio entre a expresi\u00f3n do xene dos flaxelos e o xene dos pili para o desenvolvemento de biofilmes.\nAs homoserina lactonas foron descubertas na Universidade Cornell.\nPercepci\u00f3n do qu\u00f3rum.\nMecanismo.\nAs mol\u00e9culas de sinalizaci\u00f3n que se producen nas c\u00e9lulas bacterianas son liberadas no medio exterior e son utilizadas para a percepci\u00f3n do qu\u00f3rum (\"quorum sensing\"). Chegan a outras bacterias e \u00fanense a prote\u00ednas receptoras, que causan un cambio na expresi\u00f3n x\u00e9nica. A concentraci\u00f3n no medio destas mol\u00e9culas de sinalizaci\u00f3n, entre as cales est\u00e1n as AHLs, depende da densidade da poboaci\u00f3n. Unha vez que a densidade de poboaci\u00f3n chegou a un determinado limiar, a expresi\u00f3n x\u00e9nica pode empezar. Isto permite \u00e1s bacterias coordinar o seu comportamento baseado no grupo. As N-AHLs producidas por diferentes bacterias difiren na lonxitude da s\u00faa cadea lateral (grupo R). A lonxitude das cadeas var\u00eda de 4 a 18 \u00e1tomos de carbono e na substituci\u00f3n dun carbonilo no terceiro carbono. Tam\u00e9n se suxeriu que as N-AHLs alteran a tensi\u00f3n superficial local o suficiente como para crear fluxos de Marangoni (transferencia de masa ao longo da interface entre dous flu\u00eddos debido ao gradiente de tensi\u00f3n superficial), que facilitan a motilidade da colonia e a congregaci\u00f3n (\"swarming\").\nExemplo.\nUn exemplo de implicaci\u00f3n das AHLs na percepci\u00f3n do qu\u00f3rum \u00e9 a regulaci\u00f3n da prote\u00edna luciferase necesaria para a bioluminescencia da bacteria \"Vibrio fischeri\". V\u00edas similares aparecen noutras bacterias bioluminiecentes. En \"Vibrio fischeri\", a AHL \u00fanese ao produto proteico do xene LuxR e act\u00edvao. O dominio C-terminal do LuxR activado libera a represi\u00f3n exercida polas prote\u00ednas do nucleoide H-NS, que se unen aos promotores de LuxR, LuxI e do oper\u00f3n LuxCDABEG, e a tramos ricos en A-T dese oper\u00f3n e doutras rexi\u00f3ns xen\u00f3micas. O produto de LuxI cataliza a s\u00edntese de AHL. As\u00ed, a AHL act\u00faa como un autoindutor. A transcrici\u00f3n do oper\u00f3n LuxCDABEG orixina a luminescencia debido \u00e1 expresi\u00f3n de LuxA e LuxB, o cal forma un encima chamado luciferase e a expresi\u00f3n de LuxC, D, E, e G, os cales est\u00e1n implicados na s\u00edntese do substrato da luciferase, o aldehido de cadea longa tetradecanal. Esta \u00e9 unha importante caracter\u00edstica da percepci\u00f3n do qu\u00f3rum, xa que ten pouco sentido para unha soa c\u00e9lula desperdiciar enerx\u00eda producindo luz, xa que a luz resultante ter\u00eda unha intensidade tan feble que ser\u00eda case indetectable. Polo contrario, unha vez que a poboaci\u00f3n bacteriana atinxiu un tama\u00f1o determinado, a produci\u00f3n de luz empeza pouco despois.\nClivaxe de p\u00e9ptidos.\nA homoserina lactona \u00e9 tam\u00e9n o produto da reacci\u00f3n proteol\u00edtica do bromuro de cian\u00f3xeno (CNBR) cun residuo de metionina dunha cadea pept\u00eddica, pero s\u00f3 se a metionina vai seguida de serina ou treonina (o p\u00e9ptido queda cun amino\u00e1cido menos)."}
{"id": "245028", "revid": "98629", "url": "https://gl.wikipedia.org/wiki?curid=245028", "title": "Los \u00faltimos d\u00edas", "text": "Los \u00faltimos d\u00edas \u00e9 un filme espa\u00f1ol dirixido e guionizado polos irm\u00e1ns \u00c0lex Pastor e David Pastor. Foi estreado o 27 de marzo de 2013.\nSinopse.\nNo ano 2013 unha misteriosa enfermidade est\u00e9ndese por todo o planeta. O p\u00e1nico domina \u00e1 poboaci\u00f3n, que se nega a sa\u00edr \u00e1 r\u00faa, pois prov\u00f3calles a morte de xeito fulminante. Mentres a civilizaci\u00f3n se esvaece, na cidade de Barcelona, Marc, que non poder sa\u00edr das oficinas onde traballa, comeza a busca de Julia, a s\u00faa noiva embarazada."}
{"id": "245029", "revid": "27155", "url": "https://gl.wikipedia.org/wiki?curid=245029", "title": "Homoserina lactona", "text": ""}
{"id": "245030", "revid": "27155", "url": "https://gl.wikipedia.org/wiki?curid=245030", "title": "Acil homoserina lactona", "text": ""}
{"id": "245031", "revid": "27155", "url": "https://gl.wikipedia.org/wiki?curid=245031", "title": "Homoserina lactona acilada", "text": ""}
{"id": "245032", "revid": "98629", "url": "https://gl.wikipedia.org/wiki?curid=245032", "title": "Trainspotting", "text": "Trainspotting \u00e9 un filme brit\u00e1nico de comedia negra dirixido por Danny Boyle que se estreou no Reino Unido o 23 de febreiro de 1996. Bas\u00e9ase na novela hom\u00f3nima de Irvine Welsh. Est\u00e1 protagonizado por Ewan McGregor, Ewen Bremner, Jonny Lee Miller, Kevin McKidd, Robert Carlyle e Kelly Macdonald, no seu debut como actriz.\nO gui\u00f3n, escrito por John Hodge conta a historia dun grupo de adictos \u00e1 hero\u00edna nunha \u00e1rea economicamente deprimida de Edimburgo e o seu paso pola vida. Al\u00e9n da adicci\u00f3n \u00e1s drogas, o filme tam\u00e9n explora a pobreza urbana e a desgraza da \"culturalmente rica\" Edimburgo.\nO filme foi clasificado no posto n\u00famero 10 polo British Film Institute (BFI) na s\u00faa lista dos 100 mellores filmes brit\u00e1nicos do s\u00e9culo XX. No 2004, o filme foi escollido como o mellor filme escoc\u00e9s de t\u00f3dolos tempos segundo unha enquisa xeneralizada \u00f3 p\u00fablico. Unha secuela, \"T2 Trainspotting\", foi estreada en xaneiro de 2017.\nSinopse.\nMark Renton, un mozo escoc\u00e9s, e os seus amigos son adictos \u00e1 hero\u00edna, o que significa que viven f\u00f3ra da realidade, nun mundo aparte. Dentro do grupo hai un psic\u00f3pata alcoh\u00f3lico e violento, un rapaz desesperado, un mullereiro cun co\u00f1ecemento enciclop\u00e9dico sobre Sean Connery e un entusiasta do deporte."}
{"id": "245033", "revid": "1505", "url": "https://gl.wikipedia.org/wiki?curid=245033", "title": "New Orleans Hornets", "text": ""}
{"id": "245034", "revid": "121631", "url": "https://gl.wikipedia.org/wiki?curid=245034", "title": "Gran Premio do Reino Unido de 1970", "text": "O Gran Premio do Reino Unido de 1970 foi unha carreira de automobilismo de F\u00f3rmula Un, celebrada o 18 de xullo de 1970 no circu\u00edto de Brands Hatch, Kent, Inglaterra. Foi a s\u00e9tima carreira do Campionato do Mundo da tempada de ."}
{"id": "245035", "revid": "25871", "url": "https://gl.wikipedia.org/wiki?curid=245035", "title": "Gran Premio de Alema\u00f1a de 1970", "text": "O Gran Premio de Alema\u00f1a de F\u00f3rmula 1 de (formalmente o XXXII Gro\u00dfer Preis von Deutschland) foi unha carreira de F\u00f3rmula 1 que se celebrou en Hockenheimring o 2 de agosto de 1970.\nLogo da demanda dos pilotos para mellorar a seguridade de N\u00fcrburgring, a carreira trasladouse a Hockenheim, por primeira vez na historia do Gran Premio de Alema\u00f1a xa que este fora equipado con barreiras Armco. A F1 regresou a un renovado N\u00fcrburgring en 1971.\nEsta carreira foi ga\u00f1ada por Jochen Rindt, o que resultou ser a s\u00faa \u00faltima vitoria na F\u00f3rmula Un. O novato piloto brasileiro Emerson Fittipaldi logrou os primeiros puntos da s\u00faa carreira."}
{"id": "245036", "revid": "22570", "url": "https://gl.wikipedia.org/wiki?curid=245036", "title": "Gran Premio de Austria de 1970", "text": "O Gran Premio de Austria de 1970 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 16 de agosto de 1970. Foi a novena carreira da tempada de F\u00f3rmula Un de . Foi a primeira carreira de F\u00f3rmula Un no pintoresco \u00d6sterreichring, constru\u00eddo para substitu\u00edr o irregular e mon\u00f3tono Circu\u00edto Aer\u00f3dromo de Zeltweg."}
{"id": "245037", "revid": "34155", "url": "https://gl.wikipedia.org/wiki?curid=245037", "title": "Zurich Premiership 2004-2005", "text": "A tempada 2004-2005 da Zurich Premiership foi a d\u00e9cimo oitava edici\u00f3n da liga inglesa de rugby, creada pola RFU en 1987. A liga tomaba o nome \"Zurich\" do seu principal patrocinador, unha empresa aseguradora.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante. Posteriormente os 3 primeiros equipos da t\u00e1boa pasaron a disputar a fase final de eliminatorias polo t\u00edtulo.\nO sistema de puntuaci\u00f3n que se aplicou foi o seguinte:\nA liga comezou o 4 de setembro de 2004, e rematou o 14 de maio de 2005 coa gran final disputada no Estadio de Twickenham, en Londres."}
{"id": "245041", "revid": "34155", "url": "https://gl.wikipedia.org/wiki?curid=245041", "title": "Guinness Premiership 2005-2006", "text": "A tempada 2005-2006 da Guinness Premiership foi a d\u00e9cimo novena edici\u00f3n da liga inglesa de rugby, creada pola RFU en 1987. A liga tomaba o nome \"Guinness\" do seu principal patrocinador, unha importante cervexeira irlandesa.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante. Posteriormente os 4 primeiros equipos da t\u00e1boa pasaron a disputar a fase final de eliminatorias polo t\u00edtulo.\nO sistema de puntuaci\u00f3n que se aplicou foi o seguinte:\nA liga comezou o 2 de setembro de 2005, e rematou o 27 de maio de 2006 coa gran final disputada no Estadio de Twickenham, en Londres."}
{"id": "245042", "revid": "34155", "url": "https://gl.wikipedia.org/wiki?curid=245042", "title": "Guinness Premiership 2006-2007", "text": "A tempada 2006-2007 da Guinness Premiership foi a vix\u00e9sima edici\u00f3n da liga inglesa de rugby, creada pola RFU en 1987. A liga tomaba o nome \"Guinness\" do seu principal patrocinador, unha importante cervexeira irlandesa.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante. Posteriormente os 4 primeiros equipos da t\u00e1boa pasaron a disputar a fase final de eliminatorias polo t\u00edtulo.\nO sistema de puntuaci\u00f3n que se aplicou foi o seguinte:\nA liga comezou o 2 de setembro de 2006, e rematou o 12 de maio de 2007 coa gran final disputada no Estadio de Twickenham, en Londres."}
{"id": "245043", "revid": "25871", "url": "https://gl.wikipedia.org/wiki?curid=245043", "title": "Gran Premio de Italia de 1970", "text": "O Gran Premio de Italia de 1970 foi unha carreira de F\u00f3rmula 1 celebrada no Autodromo Nazionale Monza o 6 de setembro de 1970. Foi a d\u00e9cima proba da tempada de . A carreira viuse empa\u00f1ada pola morte de Jochen Rindt, que morreu durante a sesi\u00f3n de cualificaci\u00f3n, o 5 de setembro. Logo pasou a ser o primeiro (e ata a data, o \u00fanico) Campi\u00f3n do Mundo de f\u00f3rmula 1 postumo."}
{"id": "245044", "revid": "98629", "url": "https://gl.wikipedia.org/wiki?curid=245044", "title": "Grand Fleet", "text": "A Grand Fleet (en galego: \"gran frota\") foi a principal frota da Royal Navy brit\u00e1nica durante a primeira guerra mundial. Foi creada en agosto de 1914 a partir da Primeira Frota e elementos da Segunda Frota da Home Fleet e estaba formada por entre 35 e 40 buques capitais. Estivo comandada inicialmente polo almirante Sir John Jellicoe que ser\u00eda substitu\u00eddo polo almirante Sir David Beatty en 1916.\nA Grand Fleet estivo nun principio baseada en Scapa Flow, nas illas Orkney, e posteriormente en Rosyth, no fiorde de Forth, e s\u00f3 tomar\u00eda parte nunha aci\u00f3n da frota durante a guerra, a indecisa batalla de Xutlandia.\nEn abril do ano 1919 a Grand Fleet ser\u00eda disolta, e a meirande parte das s\u00faas forzas pasar\u00edan a formar a nova Atlantic Fleet."}
{"id": "245045", "revid": "34155", "url": "https://gl.wikipedia.org/wiki?curid=245045", "title": "Guinness Premiership 2007-2008", "text": "A tempada 2007-2008 da Guinness Premiership foi a vix\u00e9simo primeira edici\u00f3n da liga inglesa de rugby, creada pola RFU en 1987. A liga tomaba o nome \"Guinness\" do seu principal patrocinador, unha importante cervexeira irlandesa.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante. Posteriormente os 4 primeiros equipos da t\u00e1boa pasaron a disputar a fase final de eliminatorias polo t\u00edtulo.\nO sistema de puntuaci\u00f3n que se aplicou foi o seguinte:\nA liga comezou o 15 de setembro de 2007, e rematou o 31 de maio de 2008 coa gran final disputada no Estadio de Twickenham, en Londres."}
{"id": "245046", "revid": "12452", "url": "https://gl.wikipedia.org/wiki?curid=245046", "title": "Leeds Tykes", "text": ""}
{"id": "245047", "revid": "34155", "url": "https://gl.wikipedia.org/wiki?curid=245047", "title": "Guinness Premiership 2008-2009", "text": "A tempada 2008-2009 da Guinness Premiership foi a vix\u00e9simo segunda edici\u00f3n da liga inglesa de rugby, creada pola RFU en 1987. A liga tomaba o nome \"Guinness\" do seu principal patrocinador, unha importante cervexeira irlandesa.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante. Posteriormente os 4 primeiros equipos da t\u00e1boa pasaron a disputar a fase final de eliminatorias polo t\u00edtulo.\nO sistema de puntuaci\u00f3n que se aplicou foi o seguinte:\nA liga comezou o 6 de setembro de 2008, e rematou o 16 de maio de 2009 coa gran final disputada no Estadio de Twickenham, en Londres."}
{"id": "245048", "revid": "98629", "url": "https://gl.wikipedia.org/wiki?curid=245048", "title": "Regulaci\u00f3n da expresi\u00f3n x\u00e9nica", "text": "A regulaci\u00f3n da expresi\u00f3n x\u00e9nica ou regulaci\u00f3n x\u00e9nica comprende todos aqueles procesos que afectan \u00e1 expresi\u00f3n dun xene a nivel de traduci\u00f3n ou transcrici\u00f3n, controlando a produci\u00f3n dos seus produtos funcionais.\nA regulaci\u00f3n da expresi\u00f3n xen\u00e9tica incl\u00fae un amplo rango de mecanismos que as c\u00e9lulas usan para incrementar ou diminu\u00edr a produci\u00f3n de produtos x\u00e9nicos espec\u00edficos (prote\u00ednas ou ARNs). As c\u00e9lulas utilizan sofisticados programas de expresi\u00f3n x\u00e9nica, por exemplo para po\u00f1er en funcionamento as v\u00edas de desenvolvemento do organismo (morfox\u00e9nese, diferenciaci\u00f3n), responder aos est\u00edmulos ambientais ou adaptarse a novas fontes de alimentaci\u00f3n. Virtualmente todos os pasos da expresi\u00f3n x\u00e9nica poden ser modulados, desde a iniciaci\u00f3n da transcrici\u00f3n, ao procesamento do ARN, e a modificaci\u00f3n postraducional das prote\u00ednas.\nA regulaci\u00f3n x\u00e9nica \u00e9 esencial para os virus, procariotas e eucariotas, xa que incrementa a versatilidade e adaptabilidade dun organismo ao permitirlle \u00e1 c\u00e9lula expresar determinadas prote\u00ednas cando se necesitan. A\u00ednda que xa en 1951 Barbara McClintock mostrou a interacci\u00f3n que se produc\u00eda entre dous loci xen\u00e9ticos, chamados Activador (\"Ac\") e Disociador (\"Ds\"), na formaci\u00f3n da cor das sementes de millo, o primeiro descubrimento dun sistema de regulaci\u00f3n x\u00e9nica consid\u00e9rase que foi a identificaci\u00f3n en 1961 do oper\u00f3n \"lac\" por Jacques Monod, no cal alg\u00fans encimas implicados no metabolismo da lactosa se expresan no xenoma de \"Escherichia coli\" s\u00f3 en presenza de lactosa e ausencia de glicosa. Despois, descubr\u00edronse outros oper\u00f3ns.\nAdemais, nos organismos multicelulares, a regulaci\u00f3n x\u00e9nica gu\u00eda os procesos de diferenciaci\u00f3n celular e morfox\u00e9nese, que levan \u00e1 creaci\u00f3n de diferentes tipos celulares con diferentes perf\u00eds de expresi\u00f3n x\u00e9nica, e, por tanto, producen diferentes prote\u00ednas e te\u00f1en diferentes ultrastruturas, que son as axeitadas para realizaren as s\u00faas funci\u00f3ns (a\u00ednda que todas pos\u00faen esencialmente o mesmo xenotipo, copia do que ti\u00f1a o cigoto, coa mesma secuencia).\nModificaci\u00f3n do ADN e a cromatina.\nA regulaci\u00f3n x\u00e9nica empeza coas modificaci\u00f3ns que sofre o ADN e a cromatina. Todas estas modificaci\u00f3ns no xenoma te\u00f1en en com\u00fan que o seu mecanismo de acci\u00f3n se basea nun control do acceso que te\u00f1en as ARN polimerases ao ADN. Este tipo de control da expresi\u00f3n x\u00e9nica co\u00f1\u00e9cese tam\u00e9n como control epixen\u00e9tico.\nEn xeral, a transcrici\u00f3n do ADN est\u00e1 determinada pola s\u00faa estrutura. En xeral, a densidade do seu empaquetado \u00e9 indicativo da frecuencia da transcrici\u00f3n. Os complexos de prote\u00ednas octam\u00e9ricas chamados nucleosomas son responsables da cantidade de superenrolamento do ADN, e estes complexos poden ser modificados temporalmente por procesos como a fosforilaci\u00f3n ou modificados m\u00e1is permanentemente por procesos como a metilaci\u00f3n. Tales modificaci\u00f3ns son consideradas responsables de cambios m\u00e1is ou menos permanentes nos niveis de expresi\u00f3n x\u00e9nica.\nNa regulai\u00f3n da expresi\u00f3n x\u00e9nica son moi importantes as modificaci\u00f3ns qu\u00edmicas do material xen\u00e9tico, como metilaci\u00f3ns do ADN ou acetilaci\u00f3ns e desacetilaci\u00f3ns de histonas realizados por encimas en residuos ou secuencias espec\u00edficas. Os patr\u00f3ns de metilaci\u00f3n anormais crese que est\u00e1n implicados na oncox\u00e9nese.\nDescondensaci\u00f3n da cromatina.\nPara que os encimas encargados da transcrici\u00f3n poidan realizar a s\u00faa funci\u00f3n sobre uns xenes, c\u00f3mpre que a cromatina estea descondensada e os promotores destes xenes non se encontren inclu\u00eddos nunha superestrutura cromat\u00ednica. As evidencias de que o ADN que est\u00e1 sendo transcrito activamente est\u00e1 descondensado obt\u00e9\u00f1ense con experimentos nos que o ADN nuclear \u00e9 dixerido con baixas concentraci\u00f3ns de DNase I.\nP\u00f3dese comprobar mediante esta dixesti\u00f3n encim\u00e1tica, que as rexi\u00f3ns degradadas en distintos tipos celulares non coinciden, debido a que os distintos tipos celulares expresan xenes distintos, \u00e9 dicir, presentar\u00e1n alg\u00fans xenes que se expresan todos ou moitos tipos celulares e outros que s\u00f3 se expresan nun dos tipos.\nAdemais, a metilaci\u00f3n do ADN xoga un importante papel na impronta xen\u00f3mica.\nMetilaci\u00f3n do ADN.\nA metilaci\u00f3n do ADN consiste na adici\u00f3n dun grupo metilo a mol\u00e9culas de citosina, e est\u00e1 relacionada co silenciamento de xenes. Este fen\u00f3meno ten unha grande importancia na regulaci\u00f3n da expresi\u00f3n x\u00e9nica na maior\u00eda dos vertebrados. Os residuos de citosina metilados tenden a acumularse en rexi\u00f3nes pr\u00f3ximas ao extremo 5' dos xenes, onde adoitan situarse as rexi\u00f3ns promotoras. A metilaci\u00f3n de bases pode implicar que se impida o reco\u00f1ecemento dos promotores polas polimerases, ou que induza a uni\u00f3n de encimas encargados da condensaci\u00f3n desa rexi\u00f3n da cromatina, o que pode traducirse no silenciamento dun xene concreto, ou de toda unha rexi\u00f3n de ADN.\nAs prote\u00ednas metiltransferases metilan citosinas que xeralmente est\u00e1n situadas en secuencias 5'-CG-3'. Tam\u00e9n est\u00e1n metiladas as secuencias complementarias destas (3'-GC-5'). Ademais, tras a replicaci\u00f3n, o ADN da cadea de nova s\u00edntese, \u00e9 metilado segundo os patr\u00f3ns de metilaci\u00f3n da cadea molde. Desta forma, as modificaci\u00f3ns da expresi\u00f3n x\u00e9nica poden transmitirse dunha xeraci\u00f3n celular \u00e1 seguinte.\nComprobouse en xemelgos id\u00e9nticos, que os patr\u00f3ns de metilaci\u00f3n non se transmiten s\u00f3 por herdanza, sen\u00f3n que o medio tam\u00e9n infl\u00fae.\nModificaci\u00f3ns en histonas e prote\u00ednas asociadas ao ADN.\nAs mol\u00e9culas de histonas presentan unha rexi\u00f3n que sobresae da estrutura, e que \u00e9 a rexi\u00f3n diana para a adici\u00f3n de grupos metilo, acetilo ou fosfato. As distintas combinaci\u00f3ns de grupos engadidos \u00e1s histonas, van ser lidas de diferente maneira por outras prote\u00ednas, que se encargan de condensar ou descondensar a estrutura ata o nivel de empaquetamento necesario. Isto \u00e9 o que se co\u00f1ece como c\u00f3digo de histonas.\nModificaci\u00f3n do xenoma por deleci\u00f3n e amplificaci\u00f3n.\nA pesar de que as evidencias dos primeiros experimentos mostraron que todas as c\u00e9lulas dun organismo eucariota pluricelular presentaban o mesmo xenoma, existen excepci\u00f3ns nas que diferentes tipos celulares presentan algunhas diferenzas no xenoma.\nUnha delas \u00e9 o caso dos eritrocitos (gl\u00f3bulos vermellos) de mam\u00edfero, que ao chegaren a acumular no seu interior unha certa concentraci\u00f3n de hemoglobina, expulsan o seu n\u00facleo e conv\u00e9rtense en c\u00e9lulas sen n\u00facleo maduras, e, por tanto, sen xenoma. Outro exemplo de deleci\u00f3ns no xenoma dun organismo segundo o tipo celular d\u00e1se nos cop\u00e9podos. No desenvolvemento embrionario deste grupo de invertebrados, as c\u00e9lulas eliminan rexi\u00f3ns do seu xenoma (deleci\u00f3ns) que non van utilizar ao diferenciarse. Isto ocorre na maior\u00eda das c\u00e9lulas destes organismos, ag\u00e1s naquelas que est\u00e1n destinadas a converterse en gametos.\nAdemais da eliminaci\u00f3n de rexi\u00f3ns xen\u00f3micas que non van ser \u00fatiles, alg\u00fans tipos celulares dalg\u00fans organismos te\u00f1en a capacidade de amplificar rexi\u00f3ns cuxo produto x\u00e9nico vai ser requirido en grandes cantidades. Un exemplo cl\u00e1sico deste tipo de amplificaci\u00f3ns \u00e9 o dos xenes encargados do ARNr da ra \"Xenopus laevis\". No xenoma haploide desta especie existen arredor de 500 copias dos xenes responsables do ARNr. Por\u00e9n, durante a ovox\u00e9nese, esta cifra multipl\u00edcase e chega no ovocito maduro aos dous mill\u00f3ns de copias de xenes do ARNr.\nReorganizaci\u00f3n do xenoma.\nTr\u00e1tase dun mecanismo pouco frecuente no que segmentos do xenoma cambian de localizaci\u00f3n no xenoma.\nUn exemplo deste mecanismo \u00e9 a creaci\u00f3n de anticorpos por parte dos linfocitos de vertebrados. Nos vertebrados prod\u00facese unha gran cantidade de tipos de anticorpos. Isto cons\u00e9guese, grazas a unha reordenaci\u00f3n, durante o desenvolvemento dos linfocitos, dos segmentos do ADN que codifican para algunha subunidade dos anticorpos. Por exemplo, no caso das cadeas pesadas dos anticorpos, estas est\u00e1n formadas por un segmento variable V, outro D e outro J, e ademais por un segmento C que \u00e9 sempre constante. No ADN xen\u00f3mico, existen xenes para varios tipos de segmentos V, D e J. Durante o seu desenvolvemento ata linfocitos maduros, estas rexi\u00f3ns vanse reorganizar aleatoriamente, de forma que quedar\u00e1n agrupados un V, un D e un J, dando lugar \u00e1 cadea pesada en cuesti\u00f3n. Isto ch\u00e1mase recombinaci\u00f3n V(D)J. Grazas a isto p\u00f3dense producir unhas 24.000 cadeas pesadas de anticorpo diferentes. Se a isto engadimos que a cadea lixeira presenta unha variabilidade lixeiramente menor, atop\u00e1monos cunha cantidade enorme de anticorpos diferentes que se poden formar.\nOutro exemplo deste tipo de regulaci\u00f3n encontr\u00e1molo na selecci\u00f3n do tipo \"sexual\" \"a\" e \"\u03b1\" nos l\u00e9vedos. A reproduci\u00f3n sexual en l\u00e9vedos prod\u00facese cando se xuntan d\u00faas c\u00e9lulas haploides de distinto tipo. As c\u00e9lulas haploides levan os xenes para ambos os tipos a e \u03b1, pero s\u00f3 expresan o fenotipo daquel que se encontra nunha rexi\u00f3n chamada locus MAT. O que ocorre \u00e9 que realizan copias dos xenes HML\u03b1 e HMRa segundo a situaci\u00f3n e estas novas copias se insiren no locus MAT, tras eliminarse a copia do xene que houbese antes al\u00ed.\nOs xenes HML\u03b1 e HMRa codifican factores de transcrici\u00f3n que inducen a expresi\u00f3n do fenotipo \u03b1 ou a, respectivamente. Deste xeito cada c\u00e9lula leva os xenes para os dous fenotipos, pero s\u00f3 se expresar\u00e1n os que te\u00f1an unha copia do xene dos seus respectivos factores de transcrici\u00f3n no interior do locus MAT.\nRegulaci\u00f3n da transcrici\u00f3n.\nA regulaci\u00f3n da transcrici\u00f3n controla o momento en que se ten que producir a transcrci\u00f3n e a cantidade de ARN que se debe producir. A transcrici\u00f3n dun xene pola ARN polimerase pode regularse polo menos por cinco mecanismos:\nRegulaci\u00f3n postranscricional.\nOs ARNm precursores orixinados pola ARN polimerase II sofren unha modificaci\u00f3n postranscricional que os converte en ARNm maduros utilizables para a s\u00edntese de prote\u00ednas. Ocorre en 3 pasos: no primeiro modif\u00edcase o extremo 5' orixinando a carapucha 5'; despois ten lugar a poliadenilaci\u00f3n no extremo 3'; finalmente ret\u00edranse os intr\u00f3ns (partes non codificantes), deixando s\u00f3 os ex\u00f3ns (partes codificantes), proceso chamado splicing. Estes pasos poden regularse, o que afecta \u00e1 expresi\u00f3n x\u00e9nica. O proceso ten lugar no n\u00facleo celular a medida que o precursor do ARNm nacente se transcribe e o ARNm funcional producido \u00e9 transportado ao citoplasma.\nDespois da transcrici\u00f3n debe regularse a intensidade con que o ARNm vai ser traducido a prote\u00ednas. As c\u00e9lulas fan isto modulando a formaci\u00f3n da carapucha 5', a poliadenilaci\u00f3n e o splicing, as taxas de exportaci\u00f3n nuclear espec\u00edficas de secuencia, e, en varios contextos, o secuestro dos transcritos de ARN. Estes procesos ocorren nos eucariotas pero non en procariotas. Esta modulaci\u00f3n \u00e9 realizada por prote\u00ednas ou transcritos que, \u00e1 s\u00faa vez, est\u00e1n regulados e poden ter unha afinidade por certas secuencias.\nOs microARN (ou miARN) act\u00faan neste nivel postranscricional, impedindo que nun momentodado certos xenes se expresen en prote\u00ednas.\nRegulaci\u00f3n da traduci\u00f3n.\nA traduci\u00f3n dun ARNm pode tam\u00e9n ser controlada por diversos mecanismos, principalmente na iniciaci\u00f3n. O recrutamento da subunidade ribos\u00f3mica pequena pode ser modulada pola estrutura secundaria do ARNm, a uni\u00f3n de ARN antisentido, ou a uni\u00f3n de prote\u00ednas. Tanto en procariotas coma en eucariotas, exite un gran n\u00famero de prote\u00ednas que se unen ao ARN, as cales a mi\u00fado son dirixidas \u00e1s s\u00faas secuencias diana pola estrutura secundaria do transcrito, a cal pode cambiar dependendo de certas condici\u00f3ns, como a temperatura ou a presenza dun ligando (apt\u00e1mero). Alg\u00fans transcritos act\u00faan como ribozimas e autorregulan a s\u00faa expresi\u00f3n.\nModificaci\u00f3n postraducional.\n\u00c9 a modificaci\u00f3n qu\u00edmica dunha prote\u00edna despois da s\u00faa traduci\u00f3n. Pode transformarse a estrutura da prote\u00edna adicion\u00e1ndolle un grupo funcional (acetato, l\u00edpido, carbohidrato, fosfato) ou cambiar a natureza dos seus amino\u00e1cidos, ou cambiar a s\u00faa estrutura por pontes disulfuro, ou rompela en d\u00faas por acci\u00f3n dalg\u00fan encima. Existen outras formas de modificar unha prote\u00edna, como a fosforilaci\u00f3n, que serven para controlar o comportamento dunha prote\u00edna, como activar ou inhibir un encima, o que afecta \u00e1 expresi\u00f3n x\u00e9nica."}
{"id": "245049", "revid": "27155", "url": "https://gl.wikipedia.org/wiki?curid=245049", "title": "Regulaci\u00f3n x\u00e9nica", "text": ""}
{"id": "245050", "revid": "27155", "url": "https://gl.wikipedia.org/wiki?curid=245050", "title": "Regulaci\u00f3n xen\u00e9tica", "text": ""}
{"id": "245051", "revid": "4817", "url": "https://gl.wikipedia.org/wiki?curid=245051", "title": "Ikaros", "text": "Ikaros (acr\u00f3nimo de \"Interplanetary Kite-craft Accelerated by Radiation Of the Sun\"), foi unha vela solar experimental da axencia espacial xaponesa JAXA lanzada o 20 de maio de 2010 mediante un foguete H-IIA desde o Centro Espacial de Tanegashima.\nCaracter\u00edsticas.\nIkaros foi a primeira vela solar en usar propulsi\u00f3n fot\u00f3nica xunto con delgadas c\u00e9lulas solares como fonte de enerx\u00eda. Foi inxectada nunha \u00f3rbita interplanetaria cara Venus xunto coa sonda Akatsuki. Tras separarse do foguete portador, a vela solar despregouse xirando sobre si mesma a 20 r.p.m., tarefa facilitada por catro pesos colocados en cada unha das esquinas da vela.\nIkaros ten forma de cadradao, cunha diagonal de 20 metros. Est\u00e1 feita de poliamida cun espesor de s\u00f3 0,0075\u00a0mm na cal can insertadas tanto c\u00e9lulas solares ultrafinas como dispositivos \u00f3pticos para manobrar a vela e instrumentos como detectores de po. Ikaros levaba consigo dous pequenos subsat\u00e9lites, chamados DCAM 1 e DCAM 2, liberados para sacar fotos da vela desde certa distancia."}
{"id": "245052", "revid": "4817", "url": "https://gl.wikipedia.org/wiki?curid=245052", "title": "IKAROS", "text": ""}
{"id": "245053", "revid": "4817", "url": "https://gl.wikipedia.org/wiki?curid=245053", "title": "Interplanetary Kite-craft Accelerated by Radiation Of the Sun", "text": ""}
{"id": "245060", "revid": "22570", "url": "https://gl.wikipedia.org/wiki?curid=245060", "title": "Gran Premio do Canad\u00e1 de 1970", "text": "O Gran Premio do Canad\u00e1 de 1970 foi unha carreira de F\u00f3rmula 1, celebrada no Circu\u00edto Mont-Tremblant, Mont-Tremblant, Quebec, Canad\u00e1 o 20 de setembro de 1970. A carreira, disputada sobre 90 voltas, foi a und\u00e9cima carreira da tempada de ."}
{"id": "245064", "revid": "27155", "url": "https://gl.wikipedia.org/wiki?curid=245064", "title": "Regulaci\u00f3n da expresi\u00f3n xen\u00e9tica", "text": ""}
{"id": "245069", "revid": "23204", "url": "https://gl.wikipedia.org/wiki?curid=245069", "title": "Gran Premio dos Estados Unidos de 1970", "text": "O Gran Premio dos Estados Unidos de 1970 foi unha carreira de automobilismo de F\u00f3rmula Un, celebrada o 4 de outubro de 1970 no circu\u00edto de Watkins Glen. Foi a duod\u00e9cima carreira da tempada de F\u00f3rmula Un de ."}
{"id": "245081", "revid": "4817", "url": "https://gl.wikipedia.org/wiki?curid=245081", "title": "IDCSP", "text": "IDCSP (acr\u00f3nimo de \"Initial Defense Communication Satellite Program\" ou \"Interim Defense Communication Satellite Program\") foi un programa da Forza A\u00e9rea dos Estados Unidos de mediados e finais da d\u00e9cada de 1960 para establecer o primeiro sistema de comunicaci\u00f3ns por sat\u00e9lites en \u00f3rbita xeoestacionaria. IDCSP consid\u00e9rase a primeira fase do m\u00e1is amplo programa DSCS (\"Defense Satellite Communications System\") e foi o sucesor do cancelado programa ADVENT.\nOs sat\u00e9lites IDCSP estabiliz\u00e1banse mediante xiro e ti\u00f1an forma de poliedro de 26 caras e 86\u00a0cm de di\u00e1metro, cunha masa total de 45\u00a0kg. A s\u00faa superficie estaba cuberta de c\u00e9lulas solares. Por simplicidade, os sat\u00e9lites non ti\u00f1an bater\u00edas nin sistema activo de control de actitude. As transmisi\u00f3ns ti\u00f1an lugar mediante un \u00fanico transpondedor en banda X cun ancho de banda de 26 MHz. T\u00f3dolos sat\u00e9lites IDCSP superaron a s\u00faa expectativa de vida de tres anos, sendo apagados despois de seis anos de funcionamento.\nOs IDCSP eran lanzados mediante foguetes Titan 3C en quendas de ata oito sat\u00e9lites \u00e1 vez en \u00f3rbitas lixeiramente por debaixo da xeoestacionaria para permitirlles derivar ata 30 graos ao d\u00eda co fin de que o fallo dun deles puidera verse compensado polo movemento dos demais. Tiveron uso, por exemplo, durante a guerra de Vietnam, para retransmitir fotos e outros datos.\nHistorial de lanzamentos.\nT\u00f3dolos sat\u00e9lites IDCSP foron lanzados mediante foguetes Titan 3C desde a rampla de lanzamento 41 do Centro Espacial de Cabo Ca\u00f1averal."}
{"id": "245082", "revid": "4817", "url": "https://gl.wikipedia.org/wiki?curid=245082", "title": "Initial Defense Communication Satellite Program", "text": ""}
{"id": "245088", "revid": "4817", "url": "https://gl.wikipedia.org/wiki?curid=245088", "title": "Explorer 20", "text": "Explorer 20 (non confundir co sat\u00e9lite do mesmo nome que non chegou a alcanzar \u00f3rbita por fallo do seu foguete lanzador, un Delta B), tam\u00e9n co\u00f1ecido como IE-A (acr\u00f3nimo de \"Ionospheric Explorer A\") e TOPSI, foi un sat\u00e9lite artificial da NASA lanzado o 25 de agosto de 1964 mediante un foguete Scout X4 desde a Base Vandenberg da Forza A\u00e9rea.\nCaracter\u00edsticas.\nExplorer 20 foi lanzado coa misi\u00f3n de estudar a distribuci\u00f3n de electr\u00f3ns, a densidade i\u00f3nica e a temperatura da ionosfera terrestre, as\u00ed como estimar o ru\u00eddo a niveis entre 2 e 7 MHz \u00f3 longo da s\u00faa \u00f3rbita. Como instrumentos levaba unha sonda ionosf\u00e9rica de seis frecuencias e unha sonda i\u00f3nica.\nO sat\u00e9lite ti\u00f1a forma de cilindro curto rematado nos dous extremos por sendos conos truncados. A sonda i\u00f3nica, situada no extremo dun mastro curto, sa\u00eda do cono superior. As seis antenas (formadas por tres dipolos) da sonda ionosf\u00e9rica sobresa\u00edan do ecuador do sat\u00e9lite. Un dos pares de antenas med\u00eda 18,28 m de lonxitude por cada antena, mentres que as restantes catro med\u00edan 9,14 m. Explorer 20 estabiliz\u00e1base mediante xiro, a 1,53 r.p.m., co eixo de xiro contido no plano orbital. Un ano despois a velocidade de xiro quedou reducida a 0,45 r.p.m.\nExplorer 20 non levaba grabadora a bordo, polo que os datos s\u00f3 pod\u00edan recollerse en tempo real nas proximidades dunha estaci\u00f3n terrestre. As estaci\u00f3ns estaban distribu\u00eddas para recoller datos sobre os 80 graos oeste, ademais de disporse de estaci\u00f3ns en Hawai, Singapur, o Reino Unido, Australia e diversas zonas de \u00c1frica. Os datos eran transmitidos polo sat\u00e9lite en per\u00edodos de media hora a catro horas segundo a enerx\u00eda dispo\u00f1ible. A misi\u00f3n funcionou ben durante uns 16 meses."}
{"id": "245090", "revid": "4817", "url": "https://gl.wikipedia.org/wiki?curid=245090", "title": "IE-A", "text": ""}
{"id": "245091", "revid": "4817", "url": "https://gl.wikipedia.org/wiki?curid=245091", "title": "TOPSI", "text": ""}
{"id": "245109", "revid": "98629", "url": "https://gl.wikipedia.org/wiki?curid=245109", "title": "Gran Premio de M\u00e9xico de 1970", "text": "O Gran Premio de M\u00e9xico de F\u00f3rmula 1 de celebrouse en Cidade de M\u00e9xico o 25 de outubro de 1970. A carreira, que foi a d\u00e9cimo terceira e \u00faltima da tempada de F\u00f3rmula Un de , a carreira foi o noveno Gran Premio de M\u00e9xico.\nCarreira.\nO inmenso xent\u00edo de 200.000 persoas resultou case incontrolable e case obrigou \u00e1 cancelaci\u00f3n da carreira. Estaban amoreados en fronte dos garda-ra\u00eds, sentados \u00e1 beira da pista e correndo a trav\u00e9s da propia pista. Pese aos chamamentos apaixonados de Jackie Stewart e do heroe local Pedro Rodr\u00edguez continuou habendo problemas.\nDesde o principio, Jacky Ickx liderou seguido de Stewart e Clay Regazzoni, pero perdeu posici\u00f3ns debido a problemas coa columna de direcci\u00f3n. M\u00e1is tarde, unha colisi\u00f3n cun can que se escapou \u00e1 pista danou a suspensi\u00f3n de Stewart e forzou a s\u00faa retirada, deixando aos Ferraris dominando. Jack Brabham retirouse do terceiro lugar cando o motor explotou na volta 53. Os Ferrari fixeron dobrete con Ickx e Regazzoni, Denny Hulme ocupou o terceiro lugar no podio. Os coches italianos demostraron que eran xa o suficientemente bos para competir cos coches con motor Ford.\nDebido aos problemas de seguridade coa multitude significou o Gran Premio de M\u00e9xico eliminouse do calendario de 1971."}
{"id": "245114", "revid": "1888", "url": "https://gl.wikipedia.org/wiki?curid=245114", "title": "Alberto Puente Garc\u00eda", "text": "Alberto Puente Garc\u00eda, nado na Coru\u00f1a o 8 de marzo de 1918 e finado en Caracas o 3 de maio de 2004, foi un dirixente comunista galego.\nTraxectoria.\nDurante a Segunda Rep\u00fablica viviu en Madrid, onde se graduou como perito mercantil. Ao estalar o golpe de Estado do 18 de xullo de 1936 encontr\u00e1base na capital e incorporouse como voluntario \u00e1s milicias do Quinto Regimiento na fronte de Somosierra. En novembro de 1936 foi seleccionado xunto a un grupo de combatentes para organizar en Levante a 22\u00aa Brigada Mixta do Ex\u00e9rcito Popular baixo o mando de Francisco Gal\u00e1n. Alberto Puente pertenceu ao seu Estado Maior. En decembro, a 22\u00aa Brigada foi formada en Gand\u00eda.\nRecibiu o bautismo de fogo na ofensiva do sector de Valdecebro, nos arredores da cidade de Teruel. De Valdecebro traslad\u00e1ronse a Alfambra. En maio de 1937 constitu\u00edse a 39\u00aa Divisi\u00f3n, co gallo das operaci\u00f3ns de Celadas. Como consecuencia o Estado Maior desprazouse a Cedrillas onde estivo at\u00e9 outubro de 1937, cando de novo se trasladaron a Alfambra. Coa 39\u00aa Divisi\u00f3n participou na batalla de Teruel. Despois instalouse en Manzanera, onde recibiu a visita de Juan Negr\u00edn, presidente do Goberno da Rep\u00fablica.\nCoa ca\u00edda da Rep\u00fablica Alberto foi seleccionado, xunto a un grupo de oficiais e comisarios pol\u00edticos da 22\u00aa Brigada para sa\u00edr exiliados a trav\u00e9s do porto de Alacant. Al\u00ed foi feito prisioneiro. Internado no campo de B\u00e9tera, pasou despois \u00e1 prisi\u00f3n de Gand\u00eda. Sa\u00edu en liberdade provisional, pois a s\u00faa causa como combatente na guerra civil foi sobresida.\nVolveu \u00e1 Coru\u00f1a. Viaxou a Madrid en 1942, onde mantivo unha entrevista co secretario xeral do PCE, Heriberto Qui\u00f1ones para reconstru\u00edr a organizaci\u00f3n interior do partido. Alberto encabezou o Comit\u00e9 Rexional de Galicia. Na Coru\u00f1a a polic\u00eda tentou detelo pero escapou correndo a trav\u00e9s dunha xanela. Perseguido e ferido de bala, foi detido en plena r\u00faa. Ingresou na prisi\u00f3n da Coru\u00f1a, foi trasladado a Madrid onde o torturaron. Trasladado \u00e1 prisi\u00f3n da r\u00faa Porlier, pasou despois a Carabanchel onde participou na s\u00faa construci\u00f3n. Foi xulgado na prisi\u00f3n de Alcal\u00e1 e condenado a morte, pero a sentenza foi conmutada pola de 30 anos que cumprir\u00eda no c\u00e1rcere de Burgos.\nSa\u00edu en liberdade condicional en decembro de 1961, despois de vinte anos de cadea. Entrou en contacto con Juli\u00e1n Grimau, que pouco tempo despois foi detido e executado. Organizou a folga dos traballadores da construci\u00f3n en Madrid, en apoio \u00e1 folga dos mineiros asturianos. Cando estaba organiz\u00e1ndoa cesou a de Asturias. Debeu agocharse. A polic\u00eda estaba tras a s\u00faa pista para que cumprira os seis anos que a\u00ednda lle restaban da condena. Desde o Comit\u00e9 Central decidiuse a s\u00faa marcha a Par\u00eds.\nVisitou a Uni\u00f3n Sovi\u00e9tica, Inglaterra e Iugoslavia. Asistiu con Enrique L\u00edster en 1966 \u00e1 cerimonia de condecoraci\u00f3n do Estado da Rep\u00fablica Democr\u00e1tica Alem\u00e1 aos defensores da liberdade. Encargouse da conformaci\u00f3n de grupos organizados entre os traballadores emigrantes espa\u00f1ois en Europa. Foi detido na estaci\u00f3n de tren de Bonn-Bad Godesberg. Foi nomeado encargado de finanzas do Comit\u00e9 Central do Partido Comunista de Espa\u00f1a en Par\u00eds.\nMarchou a Venezuela en 1968 coma ap\u00e1trida, casado coa psic\u00f3loga venezolana Ilena Recagno."}
{"id": "245115", "revid": "98629", "url": "https://gl.wikipedia.org/wiki?curid=245115", "title": "Pedro Rodr\u00edguez de la Vega", "text": "Pedro Rodr\u00edguez de la Vega nado en Cidade de M\u00e9xico o 18 de xaneiro de 1940 e finado en N\u00faremberg (Alema\u00f1a) o 11 de xullo de 1971, foi un piloto de automobilismo mexicano. Xunto co seu irm\u00e1n m\u00e1is novo Ricardo, dous anos menor, correu con bicicletas e motocicletas na s\u00faa adolescencia e chegou a ser campi\u00f3n mexicano de motos aos 13 anos en 1953 repetindo en 1954 e de a\u00ed saltou ao automobilismo de velocidade.\nTraxectoria.\nO seu pai Pedro, impulsou coa s\u00faa fortuna persoal \u00e1 internacionalizaci\u00f3n dos seus fillos comprando ou alugando autom\u00f3biles como OSCA, Porsche ou Ferrari en competici\u00f3ns do mundial de Sport Prototipos. En 1957 debutou internacionalmente nun Ferrari 500TR en Nassau, Bahamas.\nEn 1958 intentou inscribirse xunto con Ricardo nas 24 Horas de Le Mans en Francia nun Ferrari 500 TR-58. O regulamento impediu correr a Ricardo, pero Pedro correu con Jos\u00e9 Behra, irm\u00e1n do famoso Jean Behra. Ambos irm\u00e1ns regresaron en 1959 e correron cun pequeno OSCA 750; a\u00ednda que non puideron terminar, a partir de a\u00ed, Pedro correr\u00eda cada ano ata 1971, 14 anos consecutivos. En 1968 finalmente Pedro ga\u00f1ou a competici\u00f3n a bordo dun Ford GT40 Mk. I, do equipo JW-Gulf, acompa\u00f1ado polo belga Lucien Bianchi.\nFrecuentemente correu para o expiloto e importador de Ferrari nos Estados Unidos, o North American Racing Team (NART), de Luigi Chinetti, con quen manter\u00eda unha relaci\u00f3n ata a s\u00faa morte.\nO 1 de novembro de o seu irm\u00e1n m\u00e1is novo Ricardo morreu nun horrible accidente durante o primeiro d\u00eda de pr\u00e1cticas do Gran Premio de M\u00e9xico e Pedro considerou a s\u00faa retirada das carreiras. Con todo, en 1963 e 1964 ga\u00f1ou o Daytona International Speedway e tomou parte nos seus primeiros Grandes Premios en Estados Unidos e M\u00e9xico, pilotando un Lotus.\nSeguiu competindo esporadicamente en F\u00f3rmula 1 (F1) ata con Ferrari e Lotus. En , na s\u00faa novena carreira, ga\u00f1ou a carreira de apertura da tempada sobre un Cooper-Maserati no Gran Premio de Sur\u00e1frica, no circu\u00edto de Kyalami. Para dita tempada de 1967, Rodr\u00edguez foi contratado por Roy Salvadori como o n\u00famero 2 do futuro campi\u00f3n do mundo de 1970, Jochen Rindt, pero nese ano Pedro sempre estivo por diante do austriaco, que pilotaba os autos m\u00e1is modernos do equipo o T81B e o T86 mentres que o mexicano era relegado ao vello pero confiable T81.\nSeguiu correndo en F1 nun BRM en , co equipo privado de Reg Parnell-BRM co BRM P133. No GP de Francia consegue a s\u00faa \u00fanica volta r\u00e1pida en F1.\n\u00danese a Ferrari en , e regresou a BRM na tempada co chasis P-153. No GP de B\u00e9lxica de 1970 Pedro ga\u00f1ou a s\u00faa segunda carreira de F1 con apenas 1,1 segundos de vantaxe sobre Chris Amon de March a unha media de velocidade de 252,951 km/h, a m\u00e1is alta rexistrado na historia da F1, o podio pechouno Jean Pierre Beltoise nun Matra. Para o GP dos Estados Unidos, Rodr\u00edguez xa saboreaba os meles do triunfo pero un erro nos boxes cun mal c\u00e1lculo do consumo de combustible relegouno ao segundo posto, o lugar m\u00e1is alto do podio correspondeu a Emerson Fittipaldi e a fabulosa bolsa para a \u00e9poca de 50.000 d\u00f3lares.\nNa tempada de seguiu correndo para BRM co novo P-160, pero s\u00f3 as primeiras catro carreiras, sendo a mellor a do GP de Holanda, onde quedou en segundo lugar s\u00f3 detr\u00e1s de Jacky Ickx. Estes dous pilotos, mestres de pistas molladas, dobraron a todos os seus rivais baixo unha forte choiva.\nTam\u00e9n ga\u00f1ar\u00eda d\u00faas veces m\u00e1is nas 24 Horas de Daytona de 1970 e 1971, cun total de catro triunfos, s\u00f3 por baixo de Hurley Haywood e Scott Pruett que conseguiron 5 vitorias.\nMorte.\nCando o seu nome xa soaba entre os m\u00e1is grandes de todos os tempos, Pedro Rodr\u00edguez morreu o 11 de xullo de 1971 nas 200 millas de Norisring, unha carreira pouco importante de Interserie en N\u00faremberg, Alema\u00f1a debido a un accidente provocado por Kurt Hild, quen circulaba lentamente e cambiou de direcci\u00f3n intempestivamente, o mexicano conduc\u00eda un Ferrari 512M do equipo su\u00edzo Herbert M\u00fcller Racing, seu amigo e compa\u00f1eiro na Targa Florio dese ano, na que quedaron en segundo lugar. Os seus restos descansan xunto cos de Ricardo no Pante\u00f3n Espa\u00f1ol da Cidade de M\u00e9xico.\nLegado.\nPedro Rodr\u00edguez era o mellor piloto da s\u00faa xeraci\u00f3n en choiva e de noite, tras moitos anos de correr con Ferrari en autos Sport, en 1970 asinou co equipo JW-Gulf-Porsche, co cal logrou o campionato mundial dous anos consecutivos ao mando do fabuloso, pero de dif\u00edcil manexo, Porsche 917 considerado un dos mellores autom\u00f3biles de prototipos do s\u00e9culo XX. Converteuse nun dos pilotos m\u00e1is completos ao correr en F1, CanAm, NASCAR e rallies e ata foi campi\u00f3n norteamericano de carreiras sobre xeo en 1970 cando o Alaska Sports Car Club invitouno \u00e1 carreira de febreiro en Sand Lake Anchorage.\nVida persoal.\nPedro foi o primox\u00e9nito do matrimonio de Pedro Natalio Rodr\u00edguez Quijada e Conchita de la Vega Gorr\u00e1ez, tivo catro irm\u00e1ns Federico, Ricardo, Conchita e Alejandro. \u00c1 idade de 15 anos o seu pai enviouno durante dous anos escolares (1955-57), \u00e1 Western Military Academy en Alton, Illinois para aprender ingl\u00e9s e para ser m\u00e1is disciplinado.\nAmaba correr, pero tam\u00e9n gozaba da boa roupa, a m\u00fasica, as festas e a boa comida, sempre viaxaba cunha botella de salsa Tabasco por se non atopaba chiles para sazonar a s\u00faa comida. Estaba casado con Angelina Dammy en M\u00e9xico desde 1961, pero nos \u00faltimos anos ti\u00f1a unha noiva, Glenda Foreman, coa cal viv\u00eda en Bray, Berkshire pero non tivo descendencia. Era amigo do ex Beatle Ringo Starr.\nNon lle gustaba conducir no tr\u00e1fico urbano, dic\u00eda que era demasiado perigoso polo que utilizaba un chofer. Pedro sempre viaxaba cunha bandeira mexicana e un disco co himno nacional porque cando ga\u00f1ou o GP de Sur\u00e1frica de 1967, os organizadores non ti\u00f1an o himno de M\u00e9xico. Do mesmo xeito que Ricardo era amigo pr\u00f3ximo de Jo Ram\u00edrez.\nReco\u00f1ecementos.\nA primeira curva do circu\u00edto de Daytona leva o seu nome na s\u00faa honra. O circu\u00edto Magdalena Mixiuhca da Cidade de M\u00e9xico, sede da F1, Champ Car, NASCAR M\u00e9xico e outras series, foi renomeado en 1973 como Aut\u00f3dromo Hermanos Rodr\u00edguez, en honor a el e o seu irm\u00e1n Ricardo. En xullo de 2006, 35 anos logo da s\u00faa morte, foi colocada unha placa de bronce no lugar do seu accidente en N\u00faremberg, un esforzo conxunto da Scuder\u00eda Rodr\u00edguez A.C., (a fundaci\u00f3n de amigos e familia), e as autoridades da cidade alem\u00e1. A Scuderia conserva viva a s\u00faa memoria e a do seu irm\u00e1n, mant\u00e9n os seus arquivos e o Rexistro Rodr\u00edguez de obxectos de recordos e autom\u00f3biles dos irm\u00e1ns, certific\u00e1ndoos. O seu secretario xeral, Carlos Jalife, publicou a biograf\u00eda Os Irm\u00e1ns Rodr\u00edguez en 2006, traducido ao ingl\u00e9s en 2009 e ga\u00f1ador do Libro do Ano do Motor Press Guild.\nPalmar\u00e9s.\nResultados no Campionato Mundial de F\u00f3rmula 1.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "245117", "revid": "98629", "url": "https://gl.wikipedia.org/wiki?curid=245117", "title": "Pedro Gil G\u00f3mez", "text": "Pedro Gil G\u00f3mez (tam\u00e9n co\u00f1ecido como Pedrito Gil), nado en Esplugues de Llobregat o 13 de decembro de 1980, \u00e9 un xogador de h\u00f3ckey a pat\u00edns catal\u00e1n e que xoga na demarcaci\u00f3n de dianteiro. Dende a tempada 2012-13 xoga no Hockey Valdagno italiano.\nEntre as s\u00faas caracter\u00edsticas salienta a s\u00faa velocidade, axilidade e a s\u00faa capacidade goleadora, que o levaron a ser considerado como un dos mellores dianteiros do mundo.\nTraxectoria.\nPedro Gil iniciou a s\u00faa carreira deportiva no equipo da s\u00faa cidade natal, o Club Esportiu Noia, equipo co que xogou dende as categor\u00edas inferiores ata 1998, ano no que asinou co Club Pat\u00edn Tenerife. Tras un ano en Tenerife, regresou ao club do Alt Pened\u00e8s. No ano 2000 foise xogar a Portugal, primeiro d\u00faas tempadas no Clube Infante de Sagres, e no 2002 co FC Porto, club no que xogou 5 tempadas e onde se consagrou como un dos mellores dianteiros de Europa. No 2007 volveu \u00e1 OK Liga tras asinar co Reus Deportiu, club co que se alzou co t\u00edtulo do Campionato do Mundo de clubs de 2008 celebrado en Reus, e coa Copa de Europa na tempada 2008-09, disputada na localidade italiana de Bassano del Grappa. Ao seu retorno \u00e1 Liga portuguesa (novamente ao FC Porto), logrou d\u00faas ligas nas tempadas 2009-10 e 2010-11. No ver\u00e1n de 2012 asinou co Hockey Valdagno (Italia).\nEn 2012, logrou o seu s\u00e9timo Europeo coa Selecci\u00f3n espa\u00f1ola, facendo historia ao lograr o r\u00e9cord de 7 Campionatos de Europa consecutivos, feito que non conseguiu ning\u00fan outro pa\u00eds.\nPalmar\u00e9s.\nSelecci\u00f3n espa\u00f1ola.\nCoa Selecci\u00f3n espa\u00f1ola, da que \u00e9 capit\u00e1n dende 2009, ten conquiestado 5 mundiais, os 4 \u00faltimos consecutivos (\"San Juan 2001\", \"San Jos\u00e9 2005\", \"Montreux 2007\", \"Vigo 2009\", \"San Juan 2011\") e 7 europeos consecutivos (\"Wimmis 2000\", \"Florencia 2002\", \"La Roche-sur-Yon 2004\", \"Monza 2006\", \"Oviedo 2008\", \"Wuppertal 2010\", \"Paredes 2012\")."}
{"id": "245120", "revid": "12452", "url": "https://gl.wikipedia.org/wiki?curid=245120", "title": "Liga celta de rugby", "text": ""}
{"id": "245122", "revid": "27155", "url": "https://gl.wikipedia.org/wiki?curid=245122", "title": "Tripanosom\u00e1tidos", "text": "Os tripanosom\u00e1tidos (Trypanosomatida) son un grupo de protozoos cinetopl\u00e1stidos con categor\u00eda de orde que se distinguen por ter un s\u00f3 flaxelo. O nome deriva do grego \"trypano\" (trade) e \"soma\" (corpo) porque as especies m\u00e1is caracter\u00edsticas se desprazan cun movemento de sacarrollas. Todos os membros do grupo son exclusivamente parasitos, fundamentalmente de insectos. Uns poucos x\u00e9neros te\u00f1en ciclos de vida que implican un h\u00f3spede secundario, o cal pode ser un vertebrado, invertebrado ou planta. Entre eles hai varias especies que causan importantes enfermidades nos humanos.\nA tres principais enfermidades humanas causadas por tripanosom\u00e1tidos son: tripanosom\u00edase africana (ou enfermidade do sono, causada por \"Trypanosoma brucei\"), tripanosom\u00edase suramericana (ou enfermidade de Chagas, causada polo \"Trypanosoma cruzi\"), e leishman\u00edase (un conxunto de enfermidades tripanos\u00f3micas causadas por varias especies do x\u00e9nero \"Leishmania\").\nOs membros antigos do grupo co\u00f1\u00e9cese por f\u00f3siles como o do x\u00e9nero extinguido \"Paleoleishmania\" preservado en \u00e1mbar de Birmania que data da idade ou piso Albiano (hai 100 mill\u00f3ns de anos no Cret\u00e1ceo) e en \u00e1mbar dominicano do Burdigaliano (hai 20-15 mill\u00f3ns de anos no Ne\u00f3xeno). Do x\u00e9nero \"Trypanosoma\" hai tam\u00e9n f\u00f3siles na Rep\u00fablica Dominicana da especie extinguida \"Trypanosoma antiquus\".\nCiclo de vida.\nAlg\u00fans tripanosom\u00e1tidos s\u00f3 viven nun h\u00f3spede, mentres que outros son heter\u00f3xenos, xa que viven en m\u00e1is dunha especie h\u00f3spede ao longo do seu ciclo de vida. Estes ciclos de vida heter\u00f3xenos desenv\u00f3lvense xeralmente nos intestinos de insectos que zugan sangue e o sangue ou outros tecidos dos vertebrados. H\u00f3spedes m\u00e1is raros son outros invertebrados que se alimentan de sangue, como as sambesugas, e outros organismos como as plantas. As diferentes especies presentan un variado rango de morfolox\u00edas nos sucesivos estadios do seu ciclo de vida, e a maior\u00eda te\u00f1en polo menos d\u00faas morfolox\u00edas. Tipicamente, as formas promastigota e epimastigota enc\u00f3ntranse en h\u00f3spedes insectos, as formas tripomastigota na corrente sangu\u00ednea de mam\u00edferos, e os amastigotas son intracelulares.\nMorfolox\u00edas.\nNo ciclo de vida dos tripanosom\u00e1tidos aparecen varias morfolox\u00edas, que se distinguen principalmente pola posici\u00f3n, lonxitude e modo de uni\u00f3n ao corpo celular do flaxelo. O cinetoplasto est\u00e1 estreitamente asociado co corpo basal da base do flaxelo, e todas as especies de tripanosom\u00e1tidos te\u00f1en un s\u00f3 n\u00facleo. A maior\u00eda destas morfolox\u00edas poden encontrarse nalgunha fase do ciclo de vida en todos os x\u00e9neros de tripanosom\u00e1tidos, a\u00ednda que certas morfolox\u00edas son particularmente com\u00fans en determinados x\u00e9neros. As diversas morfolox\u00edas foron nomeadas orixinalmente a partir do x\u00e9nero onde esta morfolox\u00eda se atopaba comunmente, a\u00ednda que esta terminolox\u00eda se usa hoxe pouco pola potencial confusi\u00f3n que pode producirse entre as morfolox\u00edas e os x\u00e9neros. A terminolox\u00eda moderna deriva do grego \"mastig\", que significa l\u00e1tego (facendo referencia ao flaxelo), e un prefixo que indica a localizaci\u00f3n do flaxelo na c\u00e9lula. Por exemplo, a forma amastigota (co prefixo \"a-\", que significa sen) non ten flaxelo e co\u00f1\u00e9cese tam\u00e9n como forma leishmanial, xa que todas as especies de \"Leishmania\" te\u00f1en un estadio coa forma amastigota no seu ciclo de vida.\nOutras caracter\u00edsticas.\nCaracter\u00edsticas notables dos tripanosom\u00e1tidos son a s\u00faa capacidade de realizar o trans-splicing do ARN e a posesi\u00f3n de glicosomas nos cales se realiza boa parte da glic\u00f3lise. O org\u00e1nulo acidocalcisoma identificouse por primeira vez en tripanosomas."}
{"id": "245123", "revid": "5132", "url": "https://gl.wikipedia.org/wiki?curid=245123", "title": "Pro12 2012-2013", "text": "A tempada 2012-2013 da RaboDirect PRO12 \u00e9 a duod\u00e9cima edici\u00f3n da liga celta de rugby, creada en 2001. A liga toma o nome \"RaboDirect\" do seu principal patrocinador, unha entidade bancaria neerlandesa.\nFormato da competici\u00f3n.\nO torneo est\u00e1 composto por 12 equipos (4 irlandeses, 4 galeses, 2 escoceses e 2 italianos), e ten un formato segundo o cal os equipos te\u00f1en que disputar d\u00faas voltas completas, de xeito que cada equipo se enfronta \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n \u00e9 o seguinte:\nA liga comezou o 31 de agosto de 2012, e rematar\u00e1 o 25 de maio de 2013 coa gran final."}
{"id": "245124", "revid": "27155", "url": "https://gl.wikipedia.org/wiki?curid=245124", "title": "Tripanosom\u00e1tido", "text": ""}
{"id": "245125", "revid": "27155", "url": "https://gl.wikipedia.org/wiki?curid=245125", "title": "Trypanosomatida", "text": ""}
{"id": "245126", "revid": "23204", "url": "https://gl.wikipedia.org/wiki?curid=245126", "title": "Xos\u00e9 Lu\u00eds Bernal &quot;Farruco&quot;", "text": ""}
{"id": "245128", "revid": "98629", "url": "https://gl.wikipedia.org/wiki?curid=245128", "title": "3 Ninjas", "text": "3 Ninjas \u00e9 un filme estadounidense dirixido por Jon Turteltaub que se estreou en 1992. Filme que dado o seu \u00e9xito xerou tres secuelas: \"3 Ninjas Kick Back\" (1994), \"3 Ninjas Knuckle Up\" (1995) e \"\" (1998).\nSinopse.\nHistoria de tres rapaces que aprenden artes marciais do seu av\u00f3. Cada ano, Samuel Jr. (Michael Treanor), Jeffrey (Max Elliott Slade) e Michael Douglas (Chad Power) visitan \u00f3 seu av\u00f3 xapon\u00e9s, Mori Tanaka, para pasar o ver\u00e1n. Mori \u00e9 un experto en Ninjutsu, e durante anos adestrou \u00f3s nenos nas s\u00faas t\u00e9cnicas."}
{"id": "245130", "revid": "89787", "url": "https://gl.wikipedia.org/wiki?curid=245130", "title": "Cinetopl\u00e1stidos", "text": "Os cinetopl\u00e1stidos ou Kinetoplastida (Kinetoplastea noutras clasificaci\u00f3ns) son un grupo de protozoos flaxelados, nos que se incl\u00faen varias especies parasitas responsables de causar graves enfermidades en humanos e outros animais, pero tam\u00e9n varias formas que se encontran no chan e ambientes acu\u00e1ticos. Son membros do filo Euglenozoa e a s\u00faa principal caracter\u00edstica distintiva \u00e9 a posesi\u00f3n de cinetoplastos, un gr\u00e1nulo que cont\u00e9n ADN localizado dentro da s\u00faa \u00fanica mitocondria, asociado coa base do flaxelo da c\u00e9lula (o corpo basal).\nOs cinetopl\u00e1stidos foron orixinalmente definidos por Honigberg en 1961 como a orde de flaxelados Kinetoplastida. Div\u00eddense trradicionalmente en biflaxelados (Bodonidae) e uniflaxelados (Trypanosomatidae); os primeiros parecen ser parafil\u00e9ticos dos \u00faltimos. O grupo dos tripanosom\u00e1tidos, \u00e9 notable porque incl\u00fae varios x\u00e9neros que son exclusivamente parasitos, como os tripanosomas causantes da enfermidade do sono. O x\u00e9nero \"Bodo\" \u00e9 t\u00edpico dos cinetopl\u00e1stidos e comprende varias especies de vida libre com\u00fans que se alimentan de bacterias. Outros exemplos importantes son \"Cryptobia\" e o parasito \"Leishmania\".\nMorfolox\u00eda.\nOs cinetopl\u00e1stidos pos\u00faen os org\u00e1nulos normais dos eucariotas, como o n\u00facleo, mitocondrias, aparato de Golgi e flaxelo. Ademais te\u00f1en outras estruturas que son caracter\u00edsticas deles como os cinetoplastos, un conxunto de microt\u00fabulos subpelicular e o bast\u00f3n paraflaxelar.\nCinetoplasto.\nO cinetoplasto, que lle d\u00e1 o nome ao grupo, cont\u00e9n o xenoma mitocondrial e \u00e9 un denso gr\u00e1nulo que cont\u00e9n ADN situado dentro da \u00fanica mitocondria da c\u00e9lula. A estrutura est\u00e1 formada por unha rede concatenada de mol\u00e9culas de ADN circular e as s\u00faas prote\u00ednas estruturais asociadas, xunto con ADN polimerases e ARN polimerases. O cinetoplasto enc\u00f3ntrase na base do flaxelo da c\u00e9lula e est\u00e1 asociado ao corpo basal do flaxelo por unha estrutura citoesquel\u00e9tica que os une.\nCitoesqueleto.\nO citoesqueleto dos cinetopl\u00e1stidos est\u00e1 constitu\u00eddo principalmente por microt\u00fabulos. Estes forman un conxunto moi regular, chamado conxunto subpelicular, que corre paralelamente \u00e1 superfice da c\u00e9lula xusto por debaixo dela ao longo do eixe da c\u00e9lula. Outros microt\u00fabulos con funci\u00f3ns m\u00e1is especializadas, como os chamados microt\u00fabulos da raici\u00f1a, tam\u00e9n est\u00e1n presentes. Os cinetopl\u00e1stidos poden formar microfilamentos de actina pero o seu papel no cirtoesqueleto non est\u00e1 claro. Outras estruturas citoesquel\u00e9ticas son a uni\u00f3n especializada que hai entre o flaxelo e o cinetoplasto.\nFlaxelos.\nTodos os cinetopl\u00e1stidos son flaxelados, e as especies da orde Trypanosomatida te\u00f1en s\u00f3 un e as da orde Bodonida te\u00f1en dous. Nos cinetopl\u00e1stidos con dous flaxelos a maior\u00eda das formas te\u00f1en un flaxelo anterior e outro posterior, este \u00faltimo pode ou non estar unido \u00e1 parte lateral da c\u00e9lula. Os flaxelos util\u00edzanse para a locomoci\u00f3n e a adhesi\u00f3n a superficies. A base dos flaxelos est\u00e1 situada nunha estrutura con forma de peto ou bolsa especializada, que \u00e9 tam\u00e9n onde est\u00e1 situado o citostoma.\nCiclo de vida.\nOs cinetopl\u00e1stidos poden ser de vida libre ou parasitos. A orde Trypanosomatida incl\u00fae x\u00e9neros exclusivamente parasitos. Os tripanosom\u00e1tidos poden ter ciclos de vida simples cun s\u00f3 h\u00f3spede ou complexos, que progresan pasando por m\u00faltiples estadios de diferenciaci\u00f3n en dous h\u00f3spedes. Poden presentarse grandes cambios morfol\u00f3xicos entre os sucesivos estadios do ciclo de vida. Entre as doenzas causadas por membros dos tripanosom\u00e1tidos est\u00e1n a enfermidade do sono e a enfermidade de Chagas, causadas por especies do x\u00e9nero \"Trypanosoma\", e a leishman\u00edase, causada por especies do x\u00e9nero \"Leishmania\"."}
{"id": "245131", "revid": "27155", "url": "https://gl.wikipedia.org/wiki?curid=245131", "title": "Cinetopl\u00e1stido", "text": ""}
{"id": "245132", "revid": "27155", "url": "https://gl.wikipedia.org/wiki?curid=245132", "title": "Kinetoplastida", "text": ""}
{"id": "245133", "revid": "27155", "url": "https://gl.wikipedia.org/wiki?curid=245133", "title": "Kinetoplastea", "text": ""}
{"id": "245134", "revid": "27155", "url": "https://gl.wikipedia.org/wiki?curid=245134", "title": "Trypanosomatidae", "text": ""}
{"id": "245140", "revid": "5863", "url": "https://gl.wikipedia.org/wiki?curid=245140", "title": "Sella (recipiente)", "text": "Unha sella \u00e9 un recipiente troncoc\u00f3nico xeralmente de madeira, a\u00ednda que tam\u00e9n existen de metal ou cer\u00e1mica, empregado antigamente para o trasego de auga. As sellas eran empregadas dende antigo para ter auga fresca nas casas.\nDescrici\u00f3n.\nSon recipientes de base m\u00e1is ampla que a parte superior e est\u00e1n feitas xeralmente de madeira de xeito similar aos toneis. A auga enchoupa a madeira e sela o contido. No exterior a sella de madeira ten reforzos de metal, xeralmente tres. A sella leva tam\u00e9n d\u00faas asas aos lados e sobre a sella, no lateral, p\u00f3\u00f1ense en letras grandes as iniciais cos nomes da casa para a identificaci\u00f3n ao ir \u00e1 fonte. A inicial do nome do home e o da muller. A sella compl\u00e9tase cunha capa, xeralmente de metal, e a ferrada: o cazo que se emprega na casa para tomar a auga.\nNa actualidade a sella s\u00e9guese a empregar pero unicamente como elemento decorativo."}
{"id": "245141", "revid": "89787", "url": "https://gl.wikipedia.org/wiki?curid=245141", "title": "Los 15 hermanos", "text": "Los 15 hermanos foi unha empresa galega de alimentaci\u00f3n de Ferrol adicada \u00e1s bebidas e refrescos. Foi unha das m\u00e1is co\u00f1ecidas da zona xunto con manancial de Lanz\u00f3s. Na zona de Ferrol chegou a haber 16 marcas de gaseosas.\nEmpresa.\nO nome da empresa: \"Los 15 hermanos\", ven dos 15 irm\u00e1ns que formaban e traballaban no negocio familiar. Ti\u00f1a a s\u00faa sede na r\u00faa Alcalde Usero, no barrio do Inferni\u00f1o de Ferrol onde produc\u00eda gaseosas e refrescos de sabores as\u00ed como sif\u00f3ns. O seu mercado como empresa estaba en Ferrol e na zona m\u00e1is pr\u00f3xima da r\u00eda de Ferrol e chegando ata As Pontes de Garc\u00eda Rodr\u00edguez sendo unha marca moi co\u00f1ecida.\nO seu logo era un sinxelo e chamativo cartel met\u00e1lico de cor azul de 50\u00a0cm x 35\u00a0cm formado co nome \"Los 15 hermanos\" e 15 siluetas en amarelo que se pod\u00edan ver nas portas das tendas. A empresa desapareceu do mercado a principios dos anos 1990 pola chegada das grandes superficies cas s\u00faas distribuidoras, a competencia das grandes marcas, a desaparici\u00f3n das pequenas tendas de barrio e o troco das botellas retornables \u00e1s botellas dun s\u00f3 uso."}
{"id": "245143", "revid": "68462", "url": "https://gl.wikipedia.org/wiki?curid=245143", "title": "McLaren M19A", "text": "O McLaren M19A \u00e9 un coche de F\u00f3rmula 1 constru\u00eddo e xestionado por McLaren durante tres tempadas do Campionato do Mundo entre e . A versi\u00f3n C (unha extensi\u00f3n de coche A) utilizouse nas tempadas e 1973."}
{"id": "245149", "revid": "624", "url": "https://gl.wikipedia.org/wiki?curid=245149", "title": "Cisma de Oriente e Occidente", "text": ""}
{"id": "245150", "revid": "23204", "url": "https://gl.wikipedia.org/wiki?curid=245150", "title": "Antolox\u00eda palatina", "text": "Antolox\u00eda de Constantino C\u00e9falas ou Antolox\u00eda Palatina foi unha colecci\u00f3n de epigramas destinada a conservar todo tipo de poemas. A compilaci\u00f3n foi feita por Constantino C\u00e9falas que viviu sobre o s\u00e9culo X no reinado de Constantino VII Porfirox\u00e9nito.\nEsta antolox\u00eda xa non se consideraba unha obra complementaria da Grilanda de Meleagro como outras anteriores, sen\u00f3n unha obra totalmente nova con fontes orixinais. Salmasio atopouna na biblioteca do elector palatino de Heidelberg en 1606 e por iso \u00e9 co\u00f1ecida como \"antolox\u00eda palatina\"; en 1632 foi levada ao Vaticano e ent\u00f3n tam\u00e9n se co\u00f1eceu como C\u00f3dice Vaticano da antolox\u00eda grega."}
{"id": "245151", "revid": "624", "url": "https://gl.wikipedia.org/wiki?curid=245151", "title": "Constantino VII Porfirox\u00e9nito", "text": ""}
{"id": "245153", "revid": "22570", "url": "https://gl.wikipedia.org/wiki?curid=245153", "title": "Constantino C\u00e9falas", "text": "Constantino C\u00e9falas (en lat\u00edn \"Constantinus Cephalas\", en grego \u039a\u03c9\u03bd\u03c3\u03c4\u03b1\u03bd\u03c4\u1fd6\u03bd\u03bf\u03c2 \u1f41 \u039a\u03b5\u03c6\u03b1\u03bb\u1fb6\u03c2) foi un compilador grego bizantino que compilou a parte principal da antolox\u00eda grega, parte que se co\u00f1ece como antolox\u00eda palatina. Comp\u00faxoa a finais do s\u00e9culo X e no s\u00e9culo XIV foi completada por Planudes.\nDa s\u00faa vida particular non se co\u00f1ece nada."}
{"id": "245155", "revid": "1131", "url": "https://gl.wikipedia.org/wiki?curid=245155", "title": "Pazo da Cultura de Nar\u00f3n", "text": "O Pazo da Cultura de Nar\u00f3n \u00e9 un edificio cultural inaugurado en 2008 no Concello de Nar\u00f3n. Substit\u00fae nesas funci\u00f3ns ao Auditorio de Nar\u00f3n do Alto do Casti\u00f1eiro que ten unha capacidade de 400 persoas. No novo Pazo da Cultura de Nar\u00f3n, o Padroado da Cultura de Nar\u00f3n organiza diversas actividades culturais como obras teatrais, danza e m\u00fasica.\nDescrici\u00f3n.\nO Pazo da Cultura de Nar\u00f3n foi na s\u00faa inauguraci\u00f3n o segundo maior auditorio de Galiza.\nO edificio \u00e9 sede do:"}
{"id": "245156", "revid": "98629", "url": "https://gl.wikipedia.org/wiki?curid=245156", "title": "Econom\u00eda do Nepal", "text": "O Nepal \u00e9 un dos pa\u00edses m\u00e1is pobres e menos desenvolvidos do mundo, e 1/4 da s\u00faa poboaci\u00f3n vive baixo a li\u00f1a da pobreza. A agricultura \u00e9 a principal actividade da econom\u00eda, proporcionando un medio de subsistencia para tres cuartos da poboaci\u00f3n e producindo 1/3 do produto interno bruto. A industria \u00e9 principalmente de transformaci\u00f3n de produtos agr\u00edcolas, como os grans, xuta, cana de azucre e tabaco. O pa\u00eds ten potencial duns 42 mil megawatts de enerx\u00eda hidroel\u00e9ctrica, pero a inestabilidade pol\u00edtica dificulta o investimento estranxeiro."}
{"id": "245157", "revid": "158", "url": "https://gl.wikipedia.org/wiki?curid=245157", "title": "Megawatt", "text": ""}
{"id": "245158", "revid": "89787", "url": "https://gl.wikipedia.org/wiki?curid=245158", "title": "Interplanetary Monitoring Platform", "text": "Interplanetary Monitoring Platform, ou abreviadamente IMP, foi o nome dun modelo de sat\u00e9lites artificiais estadounidense pertencente \u00f3 programa Explorer e operado polo Centro Goddard de Voos Espaciais. Os sat\u00e9lites IMP estaban adicados \u00f3 estudo do medio interplanetario, inclu\u00edndo o plasma e o campo magn\u00e9tico, e foron insertados en diferentes \u00f3rbitas arredor do Sol, permitindo o estudo das relaci\u00f3ns temporais e espaciais de distintos fen\u00f3menos interplanetarios. Os IMP formaron unha rede de alerta temper\u00e1 ante fen\u00f3menos soares durante as misi\u00f3ns do proxecto Apollo.\nEn total lanz\u00e1ronse dez sat\u00e9lites da serie IMP, todos exitosos."}
{"id": "245160", "revid": "4817", "url": "https://gl.wikipedia.org/wiki?curid=245160", "title": "IMP", "text": ""}
{"id": "245163", "revid": "98629", "url": "https://gl.wikipedia.org/wiki?curid=245163", "title": "3 Ninjas Kick Back", "text": "Ninjas Kick Back \u00e9 un filme estadounidense dirixido por Charles T. Kanganis que se estreou en 1994. \u00c9 o \u00fanico filme da serie \"3 Ninjas\" cun videoxogo de seu. Malia que foi estreada antes que \"3 Ninjas Knuckle Up\", o filme foi rodado en realidade un ano m\u00e1is tarde. Ademais, o nome do av\u00f3 Mori cambia de Tanaka a Shintaro sen ning\u00fan motivo aparente.\nSinopse.\nDurante un campionato de b\u00e9isbol, os tres irm\u00e1ns ninja descobren que o seu av\u00f3 do Xap\u00f3n est\u00e1 en problemas e non dubidan en acudir na s\u00faa axuda. Cando chegan ao Xap\u00f3n, deben usar as s\u00faas habilidades para defenderse dun vello inimigo do seu av\u00f3 que pretende vingarse."}
{"id": "245164", "revid": "23204", "url": "https://gl.wikipedia.org/wiki?curid=245164", "title": "Ninjas Kick Back", "text": ""}
{"id": "245165", "revid": "98629", "url": "https://gl.wikipedia.org/wiki?curid=245165", "title": "3 Ninjas Knuckle Up", "text": "3 Ninjas Knuckle Up \u00e9 un filme estadounidense dirixido por Sang-ok Shin que se estreou en 1995. Terceira parte da saga iniciada en 1992 co filme \"3 Ninjas\".\nSinopse.\nColt, Rocky e Tum Tum est\u00e1n dispostos a pasar outro ver\u00e1n de aventuras e acci\u00f3n co seu av\u00f3. Nunha das s\u00faas visitas \u00e1 pizzer\u00eda da vila defender\u00e1n a Jo, unha rapariga da reserva india. Ela c\u00f3ntalles os planes dun ambicioso millonario disposto a envelenar as terras dos indios para facerse rico."}
{"id": "245171", "revid": "27155", "url": "https://gl.wikipedia.org/wiki?curid=245171", "title": "Retaria", "text": "Retaria \u00e9 un clado establecido nalgunhas clasificaci\u00f3ns taxon\u00f3micas dos protistas inclu\u00eddo no supergrupo Rhizaria e que cont\u00e9n aos Foraminifera e Radiolaria. Comprende organismos ameboides mari\u00f1os con pseud\u00f3podos reticulosos no caso dos foram\u00edn\u00edferos ou axopodios no caso dos radiolarios."}
{"id": "245172", "revid": "89787", "url": "https://gl.wikipedia.org/wiki?curid=245172", "title": "Gran Premio de Sur\u00e1frica de 1971", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 6 de marzo de 1971. Foi a primeira rolda da tempada de F\u00f3rmula Un de .\nResumo da carreira.\nEsper\u00e1base que os coches de 12 cilindros dominar\u00edan sobre o Ford Cosworth V8, Ferrari ga\u00f1ara catro dos \u00faltimos cinco grandes premios en , e cunha formaci\u00f3n s\u00f3lida de Mario Andretti, Clay Regazzoni e Jacky Ickx parec\u00eda certa a aposta polo t\u00edtulo.\nJackie Stewart logrou a pole no Tyrrell cun tempo de volta excelente para unirse Chris Amon e Regazzoni na primeira fila. Denny Hulme sufr\u00eda cunha nova suspensi\u00f3n que se comportaba de xeito moi estra\u00f1o.\nAo principio, Regazzoni liderou a carreira, Stewart e Amon arrancaron lentos. Emerson Fittipaldi logrou manter baixo control a Hulme ata a terceira volta cando lanzouse a perseguir aos Ferrari. Pedro Rodr\u00edguez viuse obrigado a retirarse da cuarta posici\u00f3n cando a s\u00faa carrocer\u00eda comezou a derretirse e o aire quente comezou a queimar os seus p\u00e9s. A calor tam\u00e9n fixo mella en Jo Siffert, cuxo motor sobrecalentado e Howden Ganley quen abandonou enfermo de esgotamento pola calor. Na volta 37, John Surtees, logrou pasar Regazzoni. Con todo, Surtees sufriu un fallo no cambio na volta 57. Andretti logrou a primeira vitoria da s\u00faa carreira, pilotando un Ferrari, e o seu compa\u00f1eiro de equipo Regazzoni terminou en terceiro lugar detr\u00e1s de Stewart."}
{"id": "245173", "revid": "98629", "url": "https://gl.wikipedia.org/wiki?curid=245173", "title": "Manuel Barreiro Cabanelas", "text": "Manuel Barreiro Cabanelas, o Conde Cabanelas, nado en Laxedo (Covelo, A Lama) o 11 de xullo de 1867 e finado en R\u00edo de Xaneiro o 22 ou o 23 de agosto de 1950, foi un empresario e fil\u00e1ntropo galego.\nTraxectoria.\nFillo dun canteiro, emigrou con 16 anos a R\u00edo de Xaneiro. Conseguiu progresar nos negocios, especialmente coa loter\u00eda, e amasou unha fortuna, con negocios de hostaler\u00eda, construci\u00f3n e roupa feminina. Sufragou numerosas obras na s\u00faa parroquia natal, subministraci\u00f3n de auga, a construci\u00f3n de fontes, bebedoiros e vivendas que doou a quen quixo quedar na aldea. Ademais creou en 1915 un grupo escolar en Laxedo e en 1942 dooulle ao estado espa\u00f1ol o edificio da s\u00faa propiedade \"con la condici\u00f3n \"sine qua non\" de ser destinado con car\u00e1cter permanente para Colonias escolares\". Financiou d\u00faas salas do Hospital Provincial de Pontevedra. Un dos seus \u00faltimos proxectos foi a urbanizaci\u00f3n de Covelo, cuxo dese\u00f1o deixou por escrito, pero que non viu rematado. Morreu en R\u00edo de Xaneiro. A ra\u00ed\u00f1a Mar\u00eda Cristina tramitou para el o t\u00edtulo nobiliario de conde."}
{"id": "245174", "revid": "34206", "url": "https://gl.wikipedia.org/wiki?curid=245174", "title": "Nutrinte", "text": ""}
{"id": "245177", "revid": "1131", "url": "https://gl.wikipedia.org/wiki?curid=245177", "title": "Emilio Carlos Garc\u00eda Fern\u00e1ndez", "text": "Emilio Carlos Garc\u00eda Fern\u00e1ndez, nado en Ribadavia o 21 de abril de 1953, \u00e9 un cineasta galego.\nTraxectoria.\nComezou a s\u00faa relaci\u00f3n co cine no sector da exhibici\u00f3n, pois os seus pais ti\u00f1an un cine en Ribadavia. Doutor en Ciencias da Informaci\u00f3n pola Universidade Complutense de Madrid e catedr\u00e1tico de Comunicaci\u00f3n Audiovisual e Publicidade na mesma universidade. Realizou unha serie de proxectos creativos como \"Ribadavia unha historia de pedra\" (1980) e \"Laxeiro en Madrid\" (1980). Colaborou na prensa diaria e en revistas especializadas en temas audiovisuais. Dirixiu a edici\u00f3n espa\u00f1ola da \"Historia Universal del Cine\"."}
{"id": "245178", "revid": "56817", "url": "https://gl.wikipedia.org/wiki?curid=245178", "title": "A Ameixenda", "text": "O top\u00f3nimo A Ameixenda pode referirse a:"}
{"id": "245181", "revid": "56817", "url": "https://gl.wikipedia.org/wiki?curid=245181", "title": "Debussy (cr\u00e1ter)", "text": "Debussy \u00e9 un cr\u00e1ter de impacto cun prominente sistema de raios que est\u00e1 situado no hemisferio sur do planeta Mercurio, que foi descuberto en 1969 grazas \u00e1s observaci\u00f3ns con radar de baixa resoluci\u00f3n feitas dende o Observatorio Goldstone. M\u00e1is tarde, en 1990-2005, foi fotografado con m\u00e1is detalle polo Observatorio de Arecibo. O cr\u00e1ter foi inicialmente co\u00f1ecido coma o accidente xeol\u00f3xico \"A\". A aparencia brillante dos raios nas imaxes de radar indican que o cr\u00e1ter \u00e9 xeoloxicamente novo, porque superficies frescas e \u00e1speras dos cr\u00e1teres de impacto \"recentes\" son boas dispersoras das ondas de radio.\nDebussy recibiu o seu nome en honra a Claude Debussy (1862-1918), un dos m\u00e1is importantes compositores franceses, que traballaban no campo da m\u00fasica impresionista. Ten un di\u00e1metro de preto de 85\u00a0km, mentres que os raios se estenden \u00f3 longo de centos de quil\u00f3metros, cubrindo boa parte do hemisferio sur. O sistema de raios de Debussy \u00e9 o segundo m\u00e1is importante de Mercurio, despois do sistema do cr\u00e1ter Hokusai.\nEste cr\u00e1ter \u00e9 un dos accidentes xeol\u00f3xicos destacados na primeira foto sacada dende a \u00f3rbita de Mercurio, que foi tomada o 29 de marzo do 2011 pola sonda MESSENGER, imaxe da esquerda."}
{"id": "245189", "revid": "12452", "url": "https://gl.wikipedia.org/wiki?curid=245189", "title": "Campionato de Europa de h\u00f3ckey pat\u00edns masculino", "text": ""}
{"id": "245213", "revid": "88215", "url": "https://gl.wikipedia.org/wiki?curid=245213", "title": "Lucas Ord\u00f3\u00f1ez Villavicencio", "text": "Lucas Ord\u00f3\u00f1ez Villavicencio, nado o 21 de setembro de 1988 en San Juan (Arxentina), \u00e9 un xogador arxentino de h\u00f3ckey a pat\u00edns que xoga na demarcaci\u00f3n de dianteiro. Dende a tempada 2012-13 xoga no HC Liceo da Coru\u00f1a.\nAo longo da s\u00faa carreira deportiva vestiu a camiseta de moitos equipos, tanto na Arxentina como en Europa: UVT, o Banco Hispano e o Estudiantil da liga arxentina; o Cerdanyola e o Tenerife na s\u00faa primeira etapa na OK Liga; o Follonica na liga italiana; e o Vic na s\u00faa segunda etapa na OK Liga antes de chegar ao equipo herculino.\n\u00c9 tam\u00e9n un fixo na selecci\u00f3n arxentina, coa que se proclamou campi\u00f3n da Copa Am\u00e9rica en 2008."}
{"id": "245214", "revid": "5863", "url": "https://gl.wikipedia.org/wiki?curid=245214", "title": "Carlos Varela Garc\u00eda", "text": "Carlos Varela Garc\u00eda, nado no Carballi\u00f1o o 22 de abril de 1956, \u00e9 un xurista galego.\nTraxectoria.\nIngresou na carreira fiscal en 1985. Foi fiscal da Audiencia Provincial de Pontevedra (1985-2004), fiscal Provincial de Protecci\u00f3n de Menores de Pontevedra (1987-2004) e presidente da Comisi\u00f3n de Xustiza Gratu\u00edta de Vigo (1997-2004). En 2004 foi elixido Fiscal Superior de Galicia, logo dunha votaci\u00f3n que o enfrontou a Fernando Suanzes, e revalidado de novo en 2009. Por\u00e9n, en 2014 foi derrotado por Suanzes.\nColaborou en publicaci\u00f3ns especializadas e no libro \"Contos da Xustiza\" (Ir Indo, 2002). \u00c9 membro da Fundaci\u00f3n Premios da Cr\u00edtica, Amigos do Couto Mixto, Fundaci\u00f3n \u00c1lvaro das Casas e vogal da Fundaci\u00f3n Menela."}
{"id": "245215", "revid": "23204", "url": "https://gl.wikipedia.org/wiki?curid=245215", "title": "Etanol (combustible)", "text": "O termo bioetanol ref\u00edrese comunmente a un combust\u00edbel l\u00edquido que cont\u00e9n etanol (alcohol et\u00edlico) producido a partir de biomasa, ben sexa en parte mesturado con gasolina ou en forma pura. As mesturas m\u00e1is estendidas de gasolina con etanol son as co\u00f1ecidas coma E10 e E85, co 10% de etanol e a restante parte de gasolina no primeiro caso, e co 85% de etanol e a restante parte de gasolina no segundo. Todos os motores de autom\u00f3biles a gasolina poden tolerar mesturas con etanol de at\u00e9 o 10% sen modificaci\u00f3n ningunha.\nO bioetanol consid\u00e9rase unha fonte de enerx\u00eda renovable, xa que \u00e9 posible obtelo a partir de fontes que se asumen infinitas, coma cultivos e residuos de varios tipos.\nMaterias primas.\nO bioetanol, por definici\u00f3n, ha ser producido a partir de biomasa. O proceso de produci\u00f3n implica a utilizaci\u00f3n das mol\u00e9culas de glucosa e outros azucres presentes na estrutura da biomasa (ben sexa como mon\u00f3meros ou pol\u00edmeros) e a s\u00faa conversi\u00f3n en etanol por medio de microorganismos coma o l\u00e9vedo ou outros.\nNesta categor\u00eda at\u00f3panse materiais coma a cana de azucre (amplamente empregada no Brasil para este fin), cereais coma o millo (nos Estados Unidos de Am\u00e9rica), e outras plantas con alto contido en azucre ou amid\u00f3n. Nos \u00faltimos anos a investigaci\u00f3n centrouse na utilizaci\u00f3n de materiais celul\u00f3sicos coma residuos agr\u00edcolas ou forestais.\nProduci\u00f3n no mundo.\nAt\u00e9 este momento, o Brasil e os Estados Unidos coparon aproximadamente un 80% da produci\u00f3n mundial de bioetanol. O Brasil foi o pa\u00eds l\u00edder at\u00e9 o ano 2006, cando a s\u00faa produci\u00f3n foi superada pola dos Estados Unidos.\nEn 2011, a produci\u00f3n mundial de bioetanol foi de 22 mil mill\u00f3n de gal\u00f3ns. Os Estados Unidos contribu\u00edron nun 62.2% a esta cifra, polo case 24.9% do Brasil e o 5.23% da Uni\u00f3n Europea. Os seguintes pa\u00edses como grandes produtores foron a China e o Canad\u00e1.\nEn Galicia, existe unha planta de etanol a partir de millo situada no pol\u00edgono industrial de Teixeiro, en Curtis. A planta, constru\u00edda en 2001, ten unha capacidade de 196 mill\u00f3ns de litros ao ano, cun consumo de 340.000 toneladas de cereais.\nEmisi\u00f3ns.\nDesde un punto de vista medioambiental, as mesturas etanol-gasolina poden reducir a maior\u00eda de emisi\u00f3ns de contaminantes en comparaci\u00f3n coa combusti\u00f3n de gasolina pura. Entre estes, at\u00f3panse materiais particulados, di\u00f3xido de carbono, mon\u00f3xido de carbono, hidrocarburos e ozono. Por outra banda, non se aprecia unha reduci\u00f3n significativa de \u00f3xidos de nitr\u00f3xeno, e apreciouse un aumento nas emisi\u00f3ns de acetaldehidos.\nA\u00ednda as\u00ed, un estudo sobre o ciclo de vida dos combustibles, determinou que as mesturas de gasolina con etanol ocasionan menores \u00edndices de emisi\u00f3n de gases de efecto invernadoiro e di\u00f3xido de carbono. Esta reduci\u00f3n de contaminantes depende da materia prima da que se derive a produci\u00f3n do etanol usado. Neste sentido, o uso de materiais forestais amosan o balance m\u00e1is positivo."}
{"id": "245216", "revid": "1131", "url": "https://gl.wikipedia.org/wiki?curid=245216", "title": "Gladys V\u00e1zquez Montes", "text": "Gladys V\u00e1zquez Montes \u00e9 unha xornalista galega. Actualmente traballa na canle V Televisi\u00f3n.\nTraxectoria.\nGladys V\u00e1zquez estudou Xornalismo na Universidade de Santiago de Compostela de 2001 a 2005, mentres estudaba a carreira traballou en Radio Voz. Cando a rematou, incorporouse a DxT Campe\u00f3n onde traballou ata agosto de 2007, en setembro, iniciouse no mundo da televisi\u00f3n en Localia Coru\u00f1a onde fixo os labores de redactora e presentadora ata xullo de 2009, neste tempo, tam\u00e9n traballou en Radio Coru\u00f1a, emisora local na que emite a Cadena SER entre outras emisoras do Grupo PRISA.\nEn abril de 2010 comezou a s\u00faa andaina en V Televisi\u00f3n, onde traballa de presentadora dos Informativos V Televisi\u00f3n Fin de semana."}
{"id": "245217", "revid": "895", "url": "https://gl.wikipedia.org/wiki?curid=245217", "title": "Sporting Sada", "text": ""}
{"id": "245218", "revid": "895", "url": "https://gl.wikipedia.org/wiki?curid=245218", "title": "Xallas de Santa Comba CF", "text": ""}
{"id": "245219", "revid": "895", "url": "https://gl.wikipedia.org/wiki?curid=245219", "title": "SD Silva", "text": ""}
{"id": "245220", "revid": "89787", "url": "https://gl.wikipedia.org/wiki?curid=245220", "title": "Mundo Pequenino", "text": "Mundo Pequenino \u00e9 o terceiro \u00e1lbum de estudio do grupo de fado e m\u00fasica tradicional portugu\u00e9s\u00a0Deolinda, publicado en 2013."}
{"id": "245223", "revid": "23204", "url": "https://gl.wikipedia.org/wiki?curid=245223", "title": "Edward Gibbon", "text": "Edward Emily Gibbon, nado en Putney o 8 de maio de 1737 e finado en Londres o 16 de xaneiro de 1794, foi un historiador brit\u00e1nico, considerado como o primeiro historiador moderno, e un dos historiadores m\u00e1is influentes de todos os tempos.\nA s\u00faa obra magna, \"The History of the Decline and Fall of the Roman Empire\" (\"Historia da decadencia e ca\u00edda do Imperio romano\"), publicada entre 1776 e 1788, \u00e9 un traballo fundamental cuxa influencia perdura ata hoxe en d\u00eda, non s\u00f3 para comprender a evoluci\u00f3n historiogr\u00e1fica sobre este tema \u2014que non o estado da cuesti\u00f3n, dado que a obra est\u00e1, loxicamente, desfasada\u2014, sen\u00f3n tam\u00e9n como s\u00f3lido fito metodol\u00f3xico no estudo hist\u00f3rico.\nTraxectoria.\nPrimeiros anos.\nNaceu en Putney, daquela unha cidade xunto ao r\u00edo T\u00e1mese, preto de Londres, Inglaterra. O seu av\u00f3 fixera e perdera a fortuna familiar na burbulla dos mares do Sur. Gibbon era fillo \u00fanico, e nas s\u00faas memorias descr\u00edbese a si mesmo como un \"raparigo enfermizo\". A s\u00faa nai morreu cando el contaba con dez anos, e a s\u00faa crianza e coidado correu a cargo da s\u00faa t\u00eda Catherine Porten. Asistiu ao Kingston Grammar School, residindo na casa da s\u00faa favorita \"Aunt Kitty\", seguida de Westminster School. Aos 14 o seu pai enviouno ao Magdalen College da Universidade de Oxford.\nGibbon non gozou da atmosfera escolar e m\u00e1is tarde describiu os catorce meses pasados al\u00ed como os menos proveitosos de toda a s\u00faa vida. O m\u00e1is memor\u00e1bel deste per\u00edodo foi a s\u00faa conversi\u00f3n ao Catolicismo o 8 de xu\u00f1o de 1753. \"Desde a mi\u00f1a mocidade fun afeccionado \u00e1 disputa relixiosa\", escribiu m\u00e1is tarde.\nEstancia en Su\u00edza.\nPola s\u00faa conversi\u00f3n ao catolicismo foi expulsado de Oxford e o seu pai enviouno a Lausana, Su\u00edza, baixo a titor\u00eda de M. Pavilliard, pastor calvinista e titor privado, onde permaneceu cinco anos, un tempo que ter\u00eda un forte impacto no seu car\u00e1cter e a s\u00faa vida posterior. Rapidamente apostatou de novo e regresou ao Protestantismo. A s\u00faa estancia en Lausana enriqueceu a inmensa aptitude de Gibbon para o estudo e a erudici\u00f3n. Ademais co\u00f1eceu ao \u00fanico amor da s\u00faa vida, a filla do pastor, unha rapaza chamada Suzanne Curchod, que m\u00e1is tarde ser\u00eda a esposa de Jacques Necker, o ministro de finanzas franc\u00e9s, e nai de Germaine de Sta\u00ebl. Unha vez m\u00e1is interveu o seu pai na s\u00faa vida, que lle negou o permiso para propo\u00f1er matrimonio \u00e1 rapaza e esixiu o seu regreso a Inglaterra. Gibbon escribir\u00eda: \"I sighed like a lover, I obeyed like a son.\"\nRegreso.\nAo seu regreso a Inglaterra Gibbon publicou o seu primeiro libro \"Essai sur l'Etude de la Litt\u00e9rature\" en 1758. De 1759 a 1763 Gibbon pasou catro anos de servizo coa milicia de Hampshire. A finais de 1763 embarcou para un Grand Tour a Europa, que inclu\u00edu unha visita a Roma. Foi al\u00ed, en 1764, cando Gibbon concibiu por primeira vez a idea de escribir sobre a historia do Imperio romano.\nEn 1772 o seu pai morreu deix\u00e1ndolle o suficiente como para vivir desafogadamente en Londres. Empezou a escribir a s\u00faa historia en 1773 e o primeiro \"quarto\" da Decadencia e Ru\u00edna apareceu en 1776. A obra tivo moito \u00e9xito entre os intelectuais do seu tempo e provocou certa pol\u00e9mica coas autoridades eclesi\u00e1sticas. Os \u00faltimos tomos da \"Decadencia e ca\u00edda do Imperio romano\" apareceron en 1788. Traballou na s\u00faa autobiograf\u00eda ata a s\u00faa morte, en 1794.\nEnfermidade.\nGibbon sufriu dunha afecci\u00f3n, que agora se pensa que poder\u00eda ser hydrocele testis, de acordo co Manual de Merck. Produce a exsudaci\u00f3n de flu\u00eddo dos test\u00edculos en proporci\u00f3ns extraordinarias. Gibbon ideou moitos xeitos de retirar o flu\u00eddo en anos posteriores, pero a situaci\u00f3n empeorou e converteuse en algo m\u00e1is doloroso e vergonzoso. O seu m\u00e9dico, que fac\u00eda medici\u00f3ns, sacou unha vez m\u00e1is dun litro de l\u00edquido da protuberancia.\nEsta inflamaci\u00f3n cr\u00f3nica causoulle unha incomodidade engadida nunha \u00e9poca en que a moda tend\u00eda aos calz\u00f3ns axustados. Ref\u00edrese indirectamente a isto nas s\u00faas memorias cando comenta: \"podo recordar s\u00f3 catorce d\u00edas verdadeiramente felices na mi\u00f1a vida\" e \"nunca estou contento sen\u00f3n cando escribo en soidade\". A hixiene persoal durante o s\u00e9culo dezaoito era como moito opcional. A humillaci\u00f3n social que soportou como consecuencia da s\u00faa necesidade de hixiene e a s\u00faa protuberancia quedou rexistrada. Nunha \u00e9poca en que o valor do home era medido non soamente polo \"corte dos seus calz\u00f3ns\" sen\u00f3n tam\u00e9n pola s\u00faa equitaci\u00f3n, Gibbon foi unha figura solitaria. Nun incidente axeonllouse ante unha dama da sociedade \u00e1 que se \u00eda declarar. Ela protestou, \"Se\u00f1or, por favor, lev\u00e1ntese.\" Gibbon replicou: \"Se\u00f1ora, non podo.\"\n\"Historia da decadencia e ca\u00edda do Imperio romano\".\nGibbon proponse escribir a historia de xeito accidental. Nas s\u00faas memorias escribiu que a redacci\u00f3n do libro se lle ocorreu en Roma, cando est\u00e1 entre as ru\u00ednas do Capitolio e, mentres oe orar aos franciscanos, preg\u00fantase o porqu\u00e9 da decadencia do Imperio romano. Quizais por iso asociar\u00e1 a ca\u00edda do Imperio co ascenso do Cristianismo, a\u00ednda que na obra isto non parece ser unha teor\u00eda creada \"ad hoc\".\nA pregunta inicial do libro ser\u00e1 a causa da ca\u00edda do Imperio romano, e o tema central, quizais pola relevancia hist\u00f3rica do mesmo, ser\u00e1 o ascenso e desenvolvemento do Cristianismo. A primeira edici\u00f3n da primeira parte da obra publ\u00edcase en 1776, e vai seguida do esc\u00e1ndalo, porque Gibbon por primeira vez aplica a historia filos\u00f3fica \u00e1 historia da Igrexa, \u00e9 dicir, escribe este libro desde unha perspectiva ilustrada e cr\u00edtica. O esc\u00e1ndalo e a seriedade inherente da obra contrib\u00faen o \u00e9xito da obra, polo que publica a segunda parte en 1788.\nA primeira parte abarca desde os Antoninos ata o ano 476, no que se produce a desaparici\u00f3n do \u00faltimo Emperador, R\u00f3mulo Aug\u00fastulo. A segunda parte oc\u00fapase fundamentalmente da historia bizantina e de occidente, desde o ano 476 ata a Ca\u00edda de Constantinopla no ano 1453. A ca\u00edda de Roma e Constantinopla produciuse, segundo el, por un proceso de decadencia moral, debido a que o Cristianismo \u00eda en contra dos ideais de Roma, que eran a liberdade intelectual e moral.\nUnha das formulaci\u00f3ns centrais da obra \u00e9 responder a por que o Cristianismo se impuxo en Roma (e cal puido ser a s\u00faa influencia na ca\u00edda do Imperio). A resposta obvia que lle deron na s\u00faa \u00e9poca \u00e9 porque se trata da doutrina verdadeira. Gibbon, a\u00ednda que agn\u00f3stico confeso, non discute esta causa, sen\u00f3n que a ignora e analiza as causas verdadeiras, que son, segundo el:\nTodo isto contrib\u00fae a explicar a ca\u00edda do Imperio.\nO verdadeiro m\u00e9rito de Gibbon, emporiso, non se centra nas s\u00faas teses decadentistas, sen\u00f3n en como aborda o estudo do per\u00edodo, en como manexa as fontes hist\u00f3ricas, e en como non se conforma con recoller aquilo que cada unha destas relata, sen\u00f3n que o f\u00eda e contextualiza tratando de ofrecer unha imaxe global de cada per\u00edodo hist\u00f3rico. As\u00ed, o novidoso e valioso de Gibbon non son as s\u00faas teses pol\u00edticas, morais ou relixiosas, que son as mesmas de Voltaire e de Montesquieu, sen\u00f3n que soubo comprender o importante papel dos feitos na Historia, e soubo ordenalos e valoralos, realizando a primeira historia moderna: niso radica a s\u00faa importancia e a forza con que calou en toda a historiograf\u00eda posterior.\nValoraci\u00f3n.\nA arte literaria de Gibbon, a continua excelencia do seu estilo, os seus epigramas picantes e a s\u00faa brillante iron\u00eda, poida que non asegurasen \u00e1 s\u00faa obra a inmortalidade de que probabelmente goza, de non ser polo pulo ecum\u00e9nico, a precisi\u00f3n extraordinaria e unha perspicacia de xu\u00edzo que raramente foi igualada en historia, ou mesmo na prosa inglesa. Winston Churchill anotou, \"empecei Decadencia e Ru\u00edna (e) fun inmediatamente dominado tanto pola historia como polo estilo. Devorei a Gibbon. Seguino triunfalmente de principio a fin.\" M\u00e1is tarde, nos seus propios escritos tender\u00eda a imitar o estilo da s\u00faa prosa, a\u00ednda que a un nivel menos elevado.\nDe modo infrecuente para o s\u00e9culo XVIII, Gibbon nunca estaba satisfeito de segundas fontes se as primarias estaban a man. \"Sempre me esforcei\", dixo, \"por extraer da fonte principal; a mi\u00f1a curiosidade, tanto como un sentido do deber, urx\u00edronme sempre a buscar nos orixinais.\" Nesta insistencia na importancia das fontes primarias Gibbon \u00e9 considerado por moitos como o primeiro historiador moderno.\nO cap\u00edtulo d\u00e9cimo quinto, que documenta as raz\u00f3ns para o r\u00e1pido crecemento da cristiandade ao longo do Imperio romano foi particularmente vilipendiado e causou a prohibici\u00f3n do libro en varios pa\u00edses ata hai relativamente pouco. (Irlanda, por exemplo, levantou a prohibici\u00f3n sobre a s\u00faa venda pouco despois de 1970)\nA historia de Gibbon sobre a Decadencia e Ru\u00edna do Imperio romano segue sendo unha obra de valor indiscut\u00edbel, unha inspiraci\u00f3n para os historiadores e, sobre todo, unha cr\u00edtica brillante, sostida e extraordinariamente perspicaz da fraxilidade da condici\u00f3n humana. Emporiso, a tese decadentista que suscitou en canto ao \"fin do imperio romano de occidente\" est\u00e1 m\u00e1is que desfasada e bastante superada pola historiograf\u00eda actual. A Gibbon \u00e9 importante telo en conta para comprender a evoluci\u00f3n historiogr\u00e1fica sobre este tema, xa que foi un dos pioneiros na historiograf\u00eda moderna, pero a s\u00faa proposta xa non \u00e9 aceptada polos estudosos do tema.\nInfluencia noutros autores.\nOs temas sobre os que escribiu Gibbon as\u00ed como as s\u00faas ideas e o seu estilo influ\u00edron noutros autores, como \u00e9 o caso de Isaac Asimov, que usou a s\u00faa obra principal \"The History of the Decline and Fall of the Roman Empire\" como a s\u00faa gu\u00eda ao escribir un dos contos que forman parte do libro \"Fundaci\u00f3n e Imperio\" (Parte I: \"O Xeneral\"), dentro da famosa Trilox\u00eda da Fundaci\u00f3n."}
{"id": "245227", "revid": "23204", "url": "https://gl.wikipedia.org/wiki?curid=245227", "title": "Nicky Wire", "text": "Nicholas Allen Jones, co\u00f1ecido como Nicky Wire, nado o 20 de xaneiro de 1969 en Blackwood, Pa\u00eds de Gales, \u00e9 o letrista, baixista e vocalista ocasional da banda galesa de rock alternativo Manic Street Preachers."}
{"id": "245228", "revid": "27155", "url": "https://gl.wikipedia.org/wiki?curid=245228", "title": "Mol\u00e9cula de sinalizaci\u00f3n", "text": "As mol\u00e9culas de sinalizaci\u00f3n son mol\u00e9culas implicadas na transmisi\u00f3n de informaci\u00f3n entre as distintas c\u00e9lulas dos organismos multicelulares, ou entre distintos organismos multicelulares ou unicelulares da mesma ou distinta especie. Entre estas mol\u00e9culas est\u00e1n: hormonas, neurotransmisores, citocinas, feromonas, N-acil homoserina lactonas, os xasmonatos das plantas etc, alg\u00fans dos cales funcionan como autoindutores.\nMol\u00e9culas de sinalizaci\u00f3n celular en organismos multicelulares.\nNun organismo multicelular a sinalizaci\u00f3n entre c\u00e9lulas ten lugar por medio da liberaci\u00f3n de mol\u00e9culas no espazo extracelular (que pode ser unha sinalizaci\u00f3n par\u00e1crina a distancias curtas ou end\u00f3crina a longa distancia) ou ben por contacto directo, o que se denomina sinalizaci\u00f3n xust\u00e1crina. A sinalizaci\u00f3n aut\u00f3crina \u00e9 un caso especial de sinalizaci\u00f3n par\u00e1crina na que a c\u00e9lula secretora ten a capacidade de responder \u00e1 unha mol\u00e9cula de sinalizaci\u00f3n propia segregada. A sinalizaci\u00f3n sin\u00e1ptica \u00e9 un caso especial de sinalizaci\u00f3n par\u00e1crina (nas sinapses qu\u00edmicas) ou de sinalizaci\u00f3n xust\u00e1crina (nas sinapses el\u00e9ctricas) entre as neuronas e as c\u00e9lulas diana. As mol\u00e9culas de sinalizaci\u00f3n interaccionan coas c\u00e9lulas diana como ligandos para os receptores da superficie celular, e/ou entran nas c\u00e9lulas a trav\u00e9s das membranas ou por endocitose na sinalizaci\u00f3n intr\u00e1crina. Isto d\u00e1 lugar xeralmente \u00e1 activaci\u00f3n de segundos mensaxeiros, o que orixinar\u00e1 diversos efectos fisiol\u00f3xicos.\nUnha determinada mol\u00e9cula \u00fasase normalmente en varias formas de sinalizaci\u00f3n, e, por tanto, non \u00e9 posible facer unha clasificaci\u00f3n das mol\u00e9culas polo seu modo de sinalizaci\u00f3n. Hai polo menos tres tipos de mol\u00e9culas que son amplamente reco\u00f1ecidas como mol\u00e9culas de sinalizaci\u00f3n, a\u00ednda que esta clasificaci\u00f3n non \u00e9 exhaustiva e ten l\u00edmites imprecisos, xa que a adscrici\u00f3n a un ou outro grupo non \u00e9 exclusiva e depende do contexto. Estes tres tipos son:\nAs mol\u00e9culas de sinalizaci\u00f3n poden pertencer a varias clases de compostos qu\u00edmicos: l\u00edpidos, fosfol\u00edpidos, amino\u00e1cidos, monoaminas, prote\u00ednas, glicoprote\u00ednas, ou gases. As mol\u00e9culas de sinalizaci\u00f3n que se unen aos receptores de superficie son normalmente de gran tama\u00f1o e hidr\u00f3filas (por exemplo TRH, vasopresina, acetilcolina), e as que entran na c\u00e9lula son normalmente pequenas e hidrof\u00f3bicas (por exemplo os glicocorticoides, hormonas tiroides, colecalciferol, \u00e1cido retinoico), pero hai moitas excepci\u00f3ns, e unha mesma mol\u00e9cula pode actuar tanto a trav\u00e9s da s\u00faa uni\u00f3n a un receptor de superficie coma de modo intr\u00e1crino causando diferentes efectos. Na sinalizaci\u00f3n intr\u00e1crina, unha vez que a mol\u00e9cula est\u00e1 dentro da c\u00e9lula, esta pode unirse a un receptor intracelular, ou a outros elementos ou ben estimular a actividade de encimas (por exemplo, como fan certos gases). A acci\u00f3n intr\u00e1crina de hormonas pept\u00eddicas a\u00ednda se discute.\nGases. Algunhas c\u00e9lulas humanas producen pequenas cantidades de sulfuro de hidr\u00f3xeno, o cal ten varias funci\u00f3ns de sinalizaci\u00f3n biol\u00f3xicas. Actualmente s\u00f3 se co\u00f1ecen outros dous gases que act\u00faen como mol\u00e9culas de sinalizaci\u00f3n no corpo humano, que son: \u00f3xido n\u00edtrico e mon\u00f3xido de carbono.\nMol\u00e9culas de sinalizaci\u00f3n intraespec\u00edfica e interespec\u00edfica.\nA sinalizaci\u00f3n molecular pode ocorrer entre diferentes organismos, tanto unicelulares coma multicelulares, ou entre individuos da mesma especie. O organismo emisor produce a mol\u00e9cula de sinalizaci\u00f3n, segr\u00e9gaa ao ambiente, onde difunde, e \u00e9 detectada ou introducida no organismo receptor. Nalg\u00fans casos de sinalizaci\u00f3n entre especies, o organismo emisor pode en realidade ser o h\u00f3spede do organismo receptor, ou o contrario.\nA sinalizaci\u00f3n dentro dunha mesma especie (intraespec\u00edfica) ten lugar especialmente entre as bacterias, l\u00e9vedos, e insectos, pero tam\u00e9n en moitos vertebrados. As mol\u00e9culas de sinalizaci\u00f3n utilizadas polos organismos multicelulares son normalmente feromonas, e poden ter as funci\u00f3ns de alertar contra o perigo, indicar onde hai fontes de alimentos, ou axudar \u00e1 reproduci\u00f3n. Nos organismos unicelulares como as bacterias, a sinalizaci\u00f3n pode utilizarse para \"activar\" a outras bacterias similares que estaban en estado de dormencia, aumentar a virulencia, defenderse contra os bacteri\u00f3fagos etc. No fen\u00f3meno da percepci\u00f3n do qu\u00f3rum, os m\u00faltiples sinais individuais que se emiten te\u00f1en a potencialidade de crear un bucle de retroalimentaci\u00f3n positivo, xerando unha resposta coordinada, e neste contexto as mol\u00e9culas de sinalizaci\u00f3n denom\u00ednanse autoindutores. Este fen\u00f3meno \u00e9 smilar \u00e1 coestimulaci\u00f3n aut\u00f3crina de organismos multicelulares, ademais nas bacterias ten lugar unha especie de diferenciaci\u00f3n celular con resposta alterada a sinais enviados polos seus conx\u00e9neres, o que demostra que hai unha certa semellanza coa sinalizaci\u00f3n par\u00e1crina dos organismos pluricelulares. Este mecanismo de sinalizaci\u00f3n puido ter influ\u00eddo na evoluci\u00f3n desde os organismos unicelulares aos multicelulares. As bacterias tam\u00e9n utilizan sinalizaci\u00f3ns dependentes do contacto entre c\u00e9lulas, principalmente para limitar o seu crecemento. Mol\u00e9culas importantes na sinalizaci\u00f3n da percepci\u00f3n do qu\u00f3rum bacteriana son as N-acil homoserina lactonas.\nA sinalizaci\u00f3n molecular pode darse tam\u00e9n entre individuos de diferentes especies, isto estudouse especialmente nas bacterias. Distintas especies bacterianas poden coordinarse para colonizar un h\u00f3spede e participar na percepci\u00f3n do qu\u00f3rum. Tam\u00e9n se investigaron estratexias terap\u00e9uticas para interromper este fen\u00f3meno. As interacci\u00f3ns mediadas por medio de mol\u00e9culas de sinalizaci\u00f3n tam\u00e9n se cre que ocorren entre a flora intestinal e os seus h\u00f3spedes, como parte das relaci\u00f3ns simbi\u00f3ticas ou de comensalismo.\nAs plantas poden enviar polo aire mol\u00e9culas vol\u00e1tiles como alg\u00fans xasmonatos que alertan a outros individuos pr\u00f3ximos dalg\u00fan perigo, como o herbivorismo feito polos insectos."}
{"id": "245237", "revid": "5863", "url": "https://gl.wikipedia.org/wiki?curid=245237", "title": "Carpe", "text": "O carpe europeo, tam\u00e9n co\u00f1ecido simplemente coma carpe Carpinus betulus \u00e9 un \"Carpinus\" nativo do oeste, centro e sur de Europa, estend\u00e9ndose dende o oeste de Rusia e Ucra\u00edna. Require dun clima temperado para un bo crecemento, s\u00f3 medrando por riba dos 600 msnm. Crece mestur\u00e1ndose con carballos, e nalgunhas \u00e1reas con faias. \u00c9 unha \u00e1rbore com\u00fan en bosques degradados. En Galiza non \u00e9 com\u00fan.\nDescrici\u00f3n.\n\u00c9 unha arbori\u00f1a mi\u00fada ou mediana que adoita acadar os 15\u201325 m, raramente 30 m, cun toro torto. A casca \u00e9 grosa, averdada cinsenta, a\u00ednda que nos vellos (v\u00e9xase na foto): asem\u00e9llase \u00e1 da faia, mais ten a mi\u00fado costelas. Os gomos, a diferenza dos \"Fagus\", non te\u00f1en m\u00e1is dun cm de lonxitude, e presionados cara as \u00e1s. As follas son alternas, de 4\u20139\u00a0cm longo, con prominentes veas dando un engurrado distintivo, e marxes serrados; asem\u00e9llanse \u00e1s do umeiro mediterr\u00e1neo (\"Ulmus minor\"), mais son sim\u00e9tricas (v\u00e9xase na foto). As xemas son alternas e afusadas (v\u00e9xase na foto), por\u00e9n menos c\u00e1s da faia. As flores aparecen en candeas al\u00f3 polo mes de maio trala sa\u00edda das follas. O froito \u00e9 unha pequena e longa noz de 7\u20138\u00a0mm lonxitude, parcialmente envolta por trifoliolos, o inv\u00f3lucro de 3\u20134\u00a0cm lonxitude; madura polo outono. As sementes frecuentemente non xermolan at\u00e9 a primavera do segundo ano logo da sementeira. \u00c9 un prol\u00edfico sementeiro e ten unha vizosa rexeneraci\u00f3n natural.\nA madeira \u00e9 mesta e dura, empregada para trebellos e material de construci\u00f3n.\nEcolox\u00eda.\nGosta dos terreos sombrizos, e prefire moderada fertilidade do solo e de humidade. Ten un sistema radicular escaso en profundidade mais moi espallado superficialmente, e produce moitos fillos cando se talla baixo. Ten unha follaxe mesta.\nHai un n\u00famero de not\u00e1beis bosques onde esta especie \u00e9 a dominante:\nPropiedades.\nPrincipios activos: Tanino, sales, resina.\nIndicaci\u00f3ns: Est\u00edptico, adstrinxente, vulnerario, pectoral, expectorante, antitusivo. A auga destilada, preparada a partir das follas, \u00fasanse coma colirio.\n\u00dasanse especialmente as follas e a casca. Ap\u00e1\u00f1ase en agosto. Decocci\u00f3n de casca(expectorante): 10-15 g. por cunca.\nOutros usos: Ornamental. A madeira, branca e mesta, tense usado para a fabricaci\u00f3n de pasta de papel, pezas de pianos, parqu\u00e9s, tacos de billar etc."}
{"id": "245238", "revid": "127505", "url": "https://gl.wikipedia.org/wiki?curid=245238", "title": "Carpinus", "text": "Carpinus \u00e9 un x\u00e9nero de plantas con flor pertencentes \u00e1 familia betulaceae. Son arbori\u00f1as que acostuman recibir o nome de carpes.\n\u00c9 orixinario de Eurasia con d\u00faas especies europeas e unha \u00fanica especie na Am\u00e9rica do Norte. Na Pen\u00ednsula Ib\u00e9rica at\u00f3pase o carpe com\u00fan tan s\u00f3 nunha extensi\u00f3n moi reducida do Pireneo no Pa\u00eds Vasco por\u00e9n os estudos pol\u00ednicos evidencian a s\u00faa presenza moito m\u00e1is extensa durante o paleol\u00edtico.\nConta cunhas 30 ou 40 especies moitas delas na China.\nAs especies do x\u00e9nero \"Carpinus\" son \u00e1rbores caducifolias de talle mediano. As follas te\u00f1en unha disposici\u00f3n alternada e son simples coas marxes dentadas de at\u00e9 10\u00a0cm de longo. As flores son en candeas cos sexos separados na mesma planta. O froito \u00e9 unha n\u00facula mi\u00fada con diversas sementes.\nA madeira do carpe \u00e9 m\u00e1is dura ca do carballo e moi apreciada en ebanistar\u00eda."}
{"id": "245239", "revid": "18868", "url": "https://gl.wikipedia.org/wiki?curid=245239", "title": "Carpinus betulus", "text": ""}
{"id": "245241", "revid": "23204", "url": "https://gl.wikipedia.org/wiki?curid=245241", "title": "Betul\u00e1ceas", "text": "Betulaceae, as Betul\u00e1ceas, son unha familia da orde das fagais. Est\u00e1 composta por \u00e1rbores ou arbustos dicotiled\u00f3neos caducifolios e monoicos que se atopan en rexi\u00f3ns temperadas e zonas de monta\u00f1a nos tr\u00f3picos. A ela pertencen os amieiros e os bidueiros.\nNo pasado, esta familia estaba dividida en d\u00faas, Betulaceae (\"Alnus\" e \"Betula\") e Corylaceae (o resto); por\u00e9n, estudos recentes no \"Angiosperms Phylogeny Group\", levaron a inclu\u00edr a antiga familia Corylaceae dentro das Betulaceae.\nDescrici\u00f3n.\nPos\u00faen follas simples, alternas, con est\u00edpulas caedizas. Flores masculinas con perianto sinxelo, en grupos de 3 na axila dunha br\u00e1ctea, dispostas en candeas p\u00e9nsiles. Flores femininas sen perianto, de xineceo \u00ednfero bicarpelar, en grupos de 2 ou 3 na axila dunha br\u00e1ctea, dispostas en candeas dereitas. As br\u00e1cteas florais est\u00e1n acompa\u00f1adas por xeralmente d\u00faa bract\u00e9olas. Polinizaci\u00f3n anem\u00f3fila. Froitos en n\u00facula aplanada, a mi\u00fado con \u00e1s, situados nunha infrutescencia estrobiliforme formada polas br\u00e1cteas e bract\u00e9olas acrecidas e endurecidas. Arredor de 70 a 157 especies repartidas en 6 x\u00e9neros (v\u00e9xase cadro), a meirande parte naturais dos pa\u00edses temperados do hemisferio norte."}
{"id": "245242", "revid": "12452", "url": "https://gl.wikipedia.org/wiki?curid=245242", "title": "Betulaceae", "text": ""}
{"id": "245244", "revid": "35755", "url": "https://gl.wikipedia.org/wiki?curid=245244", "title": "ATI", "text": ""}
{"id": "245252", "revid": "98629", "url": "https://gl.wikipedia.org/wiki?curid=245252", "title": "The Golden Compass", "text": "The Golden Compass \u00e9 un filme brit\u00e1nico-estadounidense dirixido por Chris Weitz que se estreou no 2007. Bas\u00e9ase na novela \"Northern Lights\" de Philip Pullman.\nSinopse.\nHistoria dunha nena de 12 anos que far\u00e1 unha longa viaxe para intentar salvar a un amigo. No cami\u00f1o atoparase con todo tipo de estra\u00f1as criaturas, meigas e outros personaxes dun universo paralelo. Neste singular mundo, onde as almas humanas toman a forma de compa\u00f1eiros do reino animal, Lyra Belacqua (Dakota Blue Richards) \u00e9 unha orfa rebelde que vive reclu\u00edda en Jordan College na cidade de Oxford. Lyra pertence a un mundo que \u00e9 un de moitos mundos paralelos que existen: mundos invis\u00edbeis, dimensi\u00f3ns intanxibles onde a humanidade se desenvolve con sut\u00eds diferenzas."}
{"id": "245267", "revid": "98629", "url": "https://gl.wikipedia.org/wiki?curid=245267", "title": "Dune (filme de 1984)", "text": "Dune \u00e9 un filme estadounidense dirixido por David Lynch que se estreou en 1984. Bas\u00e9ase na novela hom\u00f3nima de Frank Herbert.\nSinopse.\nPor orde imperial, a familia Atreides debe facerse cargo da explotaci\u00f3n do des\u00e9rtico planeta Arrakis, tam\u00e9n chamado \"Dune\". \u00c9 o \u00fanico planeta onde se atopa a especia, unha potente droga que \u00e9 indispensable para os voos espaciais. Antes, o planeta fora gobernado polos Harkonen, cuxo despotismo deixara unha pegada indeleble na poboaci\u00f3n. Cando, co benepl\u00e1cito do emperador, os Harkonen atacan o planeta para recuperar o poder perdido, Paul, o fillo do duque Leto Atreides, ten que fuxir \u00f3 deserto. Al\u00ed, ademais de afrontar m\u00faltiples perigos, pres\u00e9ntaselle unha oportunidade de derrocar os Harkonen."}
{"id": "245275", "revid": "1131", "url": "https://gl.wikipedia.org/wiki?curid=245275", "title": "Avelino Barrio L\u00f3pez", "text": "Avelino Barrio L\u00f3pez, nado en Toiriz (Vila de Cruces) o 3 de xullo de 1885 e finado en Buenos Aires o 6 de agosto de 1959, foi un m\u00e9dico galego.\nTraxectoria.\nEra fillo do xastre Manuel Barrio. Con tres anos a familia emigra a Arxentina e inst\u00e1lase en Buenos Aires. Ingresou na Facultade de Ciencias M\u00e9dicas, doutor\u00e1ndose en 1910. Ese ano empezou a exercer como m\u00e9dico interno do Hospital Mu\u00f1iz. Cando en 1911 o Centro Gallego de Buenos Aires se transformou en Sociedad Ben\u00e9fico Mutualista, Avelino Barrio foi designado para encargarse dos consultorios m\u00e9dicos e despois converteuse no Director m\u00e9dico do Centro. Formou parte da Comisi\u00f3n do Departamento Nacional de Higiene da Rep\u00fablica Arxentina. En 1920, comisionado polo Departamento Nacional de Higiene, realizou unha viaxe por Europa, na que visitou Galicia. En 1929 foi nomeado acad\u00e9mico correspondente da Real Academia Galega. Socio da Instituci\u00f3n Cultural Espa\u00f1ola, en 1954 foi elixido presidente da mesma. Foi condecorado coas insignias da Orde de Afonso X O Sabio, no segundo grao de Comendador, polo embaixador de Espa\u00f1a na Arxentina en 1958.\nFoi pai do tam\u00e9n m\u00e9dico e herpet\u00f3logo Avelino Barrio P\u00e9rez."}
{"id": "245282", "revid": "98629", "url": "https://gl.wikipedia.org/wiki?curid=245282", "title": "Ram\u00f3n Regueira", "text": "Ram\u00f3n Regueira Varela, nado en Melide (San Salvador de Camba, Rodeiro) o 10 de marzo 1943, \u00e9 un fil\u00f3sofo e profesor xubilado de filosof\u00eda no ensino medio. Licenciado en Teolox\u00eda e Filosof\u00eda. Escribiu e publicou en galego acerca de temas relacionados fundamentalmente coa filosof\u00eda, o pensamento galego e o nacionalismo. Foi un dos fundadores da Aula Castelao de Filosof\u00eda.\nBiograf\u00eda.\nRam\u00f3n Regueira Varela naceu o d\u00eda 10 de marzo do ano 1943 na aldea de Melide (parroquia de San Salvador de Camba), pertencente ao concello pontevedr\u00e9s de Rodeiro. \nNaquela \u00e9poca trat\u00e1base de sa\u00edr da aldea co fin de buscar futuro na cidade. Regueira optou pola v\u00eda do estudo. O feito de decantarse polo estudo da Teolox\u00eda e da Filosof\u00eda, as carreiras que cursou na s\u00faa traxectoria acad\u00e9mica, non foron escollidas por vocaci\u00f3n, sen\u00f3n da necesidade material. Comezou a s\u00faa formaci\u00f3n acad\u00e9mica no Seminario de Lugo, do cal sa\u00edu posteriormente grazas a unha bolsa de estudos que o levou \u00e1 Universidade Pontificia de Salamanca. Nesta universidade cursou primeiro Teolox\u00eda e m\u00e1is tarde Filosof\u00eda. Unha vez rematada a carreira de Filosof\u00eda, Ram\u00f3n someteuse ao xu\u00edzo do tribunal mixto composto por profesorado da Facultade de Filosof\u00eda da Universidade de Madrid. Unha vez graduado presentouse primeiro \u00e1 oposici\u00f3n para profesor agregado e posteriormente \u00e1 oposici\u00f3n para o t\u00edtulo de Catedr\u00e1tico de Filosof\u00eda e Ensinanzas Medias. Ingresou primeiro como profesor de Filosof\u00eda no Instituto Feminino de Lugo, logo no Instituto S\u00e1nchez Cant\u00f3n de Pontevedra e finalmente, nesa mesma cidade, no IES Valle Incl\u00e1n; no que exerceu a docencia durante 25 anos antes de xubilarse. \nRam\u00f3n Regueira impartiu clase durante o franquismo. Naquela \u00e9poca non atopou excesivo freo ou resistencia fronte \u00e1 s\u00faa actividade docente ou mesmo fronte ao que el pod\u00eda dicir nas s\u00faas clases. Con todo, destaca a impresi\u00f3n e estra\u00f1eza que causaba nos seus primeiros anos como docente ao ser un dos \u00fanicos profesores que empregaban o galego nas s\u00faas clases. Regueira afirma que sempre se sentiu esixido polos seus alumnos e que os considera os seus \u201cpais biogr\u00e1ficos\u201d, xa que foron eles os que m\u00e1is foron conformando e cambiando o seu pensamento ao longo da s\u00faa vida acad\u00e9mica. Ademais a gran esixencia e expectativa \u00e1s que se v\u00eda sometido por parte de seu alumnado sempre lle serviron como aliciente para non poder fuxir do compromiso pol\u00edtico e da conciencia cr\u00edtica nunha \u00e9poca convulsa como era o franquismo. Isto influenciou profundamente a s\u00faa idea de que a filosof\u00eda, igual que ten unha gran parte te\u00f3rica, debe ter tam\u00e9n un compo\u00f1ente pr\u00e1ctico que sexa coherente coas ideas que un defende. Isto levoulle a organizar grupos de investigaci\u00f3n filos\u00f3fica como o Grupo de Lugo en 1976, o Grupo So\u00e1n en 1990 e o m\u00e1is importante deles, a Aula Castelao, fundada no curso 1981-1982 no IES Valle Incl\u00e1n de Pontevedra e da que foi o seu primeiro presidente. Foi un dos primeiros en escribir manuais de filosof\u00eda en galego: Introduci\u00f3n \u00e1 filosof\u00eda (1979) ou Historia da filosof\u00eda (1980).\nInfluencias.\nEn canto os seus escritos, foi influ\u00eddo polos cl\u00e1sicos galegos coma Castelao ou Neira Vilas, fil\u00f3sofos como Heidegger, Marx, Hegel ou a filosof\u00eda da liberaci\u00f3n, movemento filos\u00f3fico en consonancia co seu pensamento e o seu enfoque dunha filosof\u00eda que te\u00f1a a capacidade de distinguir as implicaci\u00f3ns \u00e9tico-hist\u00f3ricas. Debido \u00e1 s\u00faa formaci\u00f3n en Teolox\u00eda tam\u00e9n mantivo contacto coa filosof\u00eda medieval, en especial con Santo Tom\u00e9 de Aquino. Con respecto a Neira Vilas, para Regueira significaba para el tres cousas: a emigraci\u00f3n, respondendo a preguntas coma: por que e para que se emigra e que significa emigrar; a colonizaci\u00f3n dos pobos, coma un pobo pode colonizar a outro, invadindo o seu pensamento e cultura; e compromiso coa realidade. Estas tres palabras remiten a tres das palabras fundamentais, respectivamente, de Regueira: o materialismo, o nacionalismo e o compromiso.\nPensamento.\nO pensamento de Regueira xira, fundamentalmente en torno a tres conceptos: materialismo, nacionalismo e compromiso. Para el, a filosof\u00eda \u00e9 un \u201csaber din\u00e1mico que se fai ao f\u00edo do tempo e das persoas\u201d; non se pode falar dun saber que se acepte como \u201cverdade absoluta\u201d. A filosof\u00eda, pois, ten estas caracter\u00edsticas: \nRegueira entende a Filosof\u00eda como un saber \u201cde segundo tipo\u201d, unha reflexi\u00f3n sobre a realidade que posibilitan as ciencias ou saberes de \u201cprimeiro tipo\u201d. As ciencias ou saberes de \u201cprimeiro tipo\u201d constit\u00faen o seu campo aut\u00f3nomo unha vez determinan o seu obxecto; a Filosof\u00eda reflexiona sobre estes produtos das ciencias e tam\u00e9n pretende pecharse sistematicamente. Na medida en que \u00e9 pragm\u00e1tica, a filosof\u00eda debe empregarse para a intelecci\u00f3n dunha realidade din\u00e1mica e determinada polo espazo. Esta debe servir a modo de \u201cmapamundi\u201d para poder moverse polo mundo. O pensamento de Regueira asume un enfoque materialista; a realidade que se nos presenta \u00e9 material. As ideas brotan desta realidade determinada pola econom\u00eda, a pol\u00edtica, a sociedade e a cultura. Regueira define a ideolox\u00eda como a ordenaci\u00f3n das ideas. As ideas son as representaci\u00f3ns mentais da realidade e a partir desa representaci\u00f3n gu\u00edase a praxe. Unhas ideas adecuadas conforman \u00e1 realidade e unha ideolox\u00eda organiza o actuar, sendo este algo inevitable, algo necesario e, polo tanto, algo sobre o que se debe de tomar partido; Regueira afirma que \u201c\u00e9 necesario ter unha ideolox\u00eda\u201d. Sen teor\u00eda non hai praxe, pero non se pode quedar s\u00f3 na praxe.\nAo tempo, a ideolox\u00eda debe orientarse en funci\u00f3n da praxe real. A filosof\u00eda, en tanto ideolox\u00eda, opera como un \u201cmapamundi\u201d que debe ser seguido e tomado en serio. Debe haber un compromiso coas ideas. De a\u00ed que Regueira admire a Viqueira ou a Castelao polo seu compromiso da praxe coa teor\u00eda. As condici\u00f3ns materiais constr\u00faen; por\u00e9n, non determinan. Para Regueira os individuos pos\u00faen a liberdade de elixir ser consecuentes ou non, est\u00e1n \u201cbotados\u201d \u00e1 acci\u00f3n ineludiblemente; a\u00ed entra a consecuencia e a coherencia propia do seu pensamento. \nAs realidades que tratan de ser comprendidas sistematicamente atenden a unha determinada verdade, te\u00f1en unha demanda. Regueira, no caso de Galiza, como unha realidade que \u00e9, preoc\u00fapase por dita demanda de verdade que Galiza ten. \nPara Regueira, o \u201cdesclasamento\u201d, \u00e9 algo desprezable; fuxir das propias ra\u00edces \u00e9 fuxir dun mesmo como produto delas. O pensamento de Regueira \u00e9 nacionalista; Galiza \u00e9 unha naci\u00f3n, e sendo isto unha realidade d\u00e9bense superar as contradici\u00f3ns que ofrece. Para Regueira a naci\u00f3n non \u00e9 unha natureza \u00faltima ou unha esencia, sen\u00f3n un produto da historia. Galiza f\u00f3rmase co paso do tempo e das condici\u00f3ns materiais. \nOs principais problemas de Galiza xiran en torno \u00e1 existencia dunha ideolox\u00eda \u00fanica, a saber, a globalizaci\u00f3n imp\u00f3n un marco ideol\u00f3xico \u00fanico, un mono-logos sobre o que todo se debe subsumir. Para Regueira o capitalismo \u00e9 imperialista, tanto material, como idealmente; Galiza debe fuxir dese imperialismo e atender \u00e1 s\u00faa propia verdade. A concepci\u00f3n da filosof\u00eda como comprensi\u00f3n dunha determinada realidade implica que hai unha infinita pluralidade delas; no momento no que se concibe unha Filosof\u00eda \u201coficial\u201d esas realidades est\u00e1n sendo reducidas e non se atende a esas verdades: a\u00ed chega a opresi\u00f3n. Galiza ten uns malestares que a ideolox\u00eda \u00fanica non deixa superar precisamente porque \u00e9 a ra\u00edz destes; este mesmo problema trouxo consigo outros derivados tales como o envellecemento da poboaci\u00f3n, a desaparici\u00f3n do traballo ou a \u201cfolclorizaci\u00f3n\u201d da cultura. \nDentro do pensamento de Regueira, a filosof\u00eda que precisa Galiza \u00e9 unha ideolox\u00eda materialista, dial\u00e9ctica e cr\u00edtica. Regueira a isto s\u00famalle tres principios os que debe atender Galiza, a xustiza social, a soberan\u00eda nacional e a democracia popular. Se ben dentro dos distintos espazos at\u00f3pase unha diversidade de culturas que conviven entre elas, sempre hai culturas que se impo\u00f1en \u00e1s outras (proceso coherente coa ideolox\u00eda \u00fanica). Neste caso, o que se lle imp\u00f3n a Galiza \u00e9 o Estado, a Uni\u00f3n Europea e a Globalizaci\u00f3n. O sistema capitalista \u00e9 incompatible coa vida e coa natureza e iso hoxe estase traducindo nun gran problema: a carencia de enfoque no uso das novas tecnolox\u00edas. Regueira afirma que as novas tecnolox\u00edas son algo moi a ter en conta como un perigo para o pensamento, a continuidade da filosof\u00eda e o propio vivir das sociedades. A tecnocracia que nos ameaza \u00e9 froito do capitalismo imperialista e a ideolox\u00eda \u00fanica que imp\u00f3n baseada no beneficio.\nNotas.\n "}
{"id": "245284", "revid": "98629", "url": "https://gl.wikipedia.org/wiki?curid=245284", "title": "Babylon A.D.", "text": "Babylon A.D. \u00e9 un filme franco-estadounidense dirixido por Mathieu Kassovitz que se estreou no 2008. Bas\u00e9ase na novela \"Babylon Babies\" de Maurice G. Dantec.\nSinopse.\nTrala ca\u00edda das instituci\u00f3ns mundiais m\u00e1is importantes, a humanidade vive nun estado de anarqu\u00eda total. O aventureiro e mercenario Hugo Cornelius Toorop recibe a misi\u00f3n de escoltar a unha fermosa rapaza dende un remoto convento de Rusia ata Nova York. Canto m\u00e1is se achega \u00f3 seu destino, meirande \u00e9 a sospeita de que o que debe protexer non \u00e9 s\u00f3 unha simple moza."}
{"id": "245285", "revid": "98629", "url": "https://gl.wikipedia.org/wiki?curid=245285", "title": "Awake (filme)", "text": "Awake \u00e9 un filme estadounidense dirixido por Joby Harold que se estreou no 2007. Est\u00e1 protagonizado por Hayden Christensen, Jessica Alba, Terrence Howard e Lena Olin. O filme foi estreado nos Estados Unidos e no Canad\u00e1 o 30 de novembro de 2007.\nSinopse.\nClay Beresford (Hayden Christensen) \u00e9 un mozo multimillonario que debe someterse a un transplante de coraz\u00f3n. Para iso, deixa que o seu mellor amigo, o doutor Jack Harper (Terrence Howard), sexa o encargado de realizar a operaci\u00f3n. Durante a intervenci\u00f3n, Clay experimenta un estra\u00f1o fen\u00f3meno que lle fai estar consciente e completamente paralizado mentres o operan. Namentres, a s\u00faa moza, Sam (Jessica Alba) debe facer fronte a unha serie de decisi\u00f3ns que ser\u00e1n determinantes para o futuro de Clay. Segundo transcorre a intervenci\u00f3n, todo da un xiro, facendo que nada sexa o que en principio semellaba."}
{"id": "245286", "revid": "17467", "url": "https://gl.wikipedia.org/wiki?curid=245286", "title": "Magners League 2007-08", "text": ""}
{"id": "245287", "revid": "5132", "url": "https://gl.wikipedia.org/wiki?curid=245287", "title": "Celtic League 2006-2007", "text": "A tempada 2006-2007 da Magners League foi a sesta edici\u00f3n da liga celta de rugby, creada en 2001. A liga tomou o nome \"Magners\" do seu principal patrocinador, unha empresa irlandesa fabricante de sidra.\nFormato da competici\u00f3n.\nO torneo estivo composto por 11 equipos (4 irlandeses, 4 galeses e 3 escoceses), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 10 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 1 de setembro de 2006, e rematou o 12 de maio de 2007."}
{"id": "245288", "revid": "5132", "url": "https://gl.wikipedia.org/wiki?curid=245288", "title": "Celtic League 2005-2006", "text": "A tempada 2005-2006 da Celtic League foi a quinta edici\u00f3n da liga celta de rugby, creada en 2001.\nFormato da competici\u00f3n.\nO torneo estivo composto por 11 equipos (4 irlandeses, 4 galeses e 3 escoceses), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 10 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 2 de setembro de 2005, e rematou o 27 de maio de 2006."}
{"id": "245289", "revid": "18868", "url": "https://gl.wikipedia.org/wiki?curid=245289", "title": "Virgondoiro", "text": ""}
{"id": "245294", "revid": "1410", "url": "https://gl.wikipedia.org/wiki?curid=245294", "title": "Gran Premio de Espa\u00f1a de 2013", "text": "O Gran Premio de Espa\u00f1a de 2013 (formalmente o LVI Gran Premio de Espa\u00f1a Santander) \u00e9 unha carreira de F\u00f3rmula 1 que se celebrou o 12 de maio de 2013 no Circuit de Catalunya, Montmel\u00f3, Espa\u00f1a. Foi a quinta carreira do Campionato Mundial de F\u00f3rmula 1 de 2013.\nNico Rosberg logrou a pole position da carreira, por diante do seu compa\u00f1eiro de equipo Lewis Hamilton.\nFernando Alonso acadou a s\u00faa vitoria n\u00famero 32 nun Gran Premio, por diante de Kimi R\u00e4ikk\u00f6nen, quen quedou en segundo lugar no Lotus - Renault e o compa\u00f1eiro en Ferrari Felipe Massa quedou terceiro. Malia cualificar na pole position, Nico Rosberg chegou nun humilde sexto posto, resaltando a\u00ednda m\u00e1is o mal comportamento de Mercedes na tempada ."}
{"id": "245295", "revid": "1131", "url": "https://gl.wikipedia.org/wiki?curid=245295", "title": "Hospital Universitario Lucus Augusti", "text": "O Hospital Universitario Lucus Augusti tam\u00e9n co\u00f1ecido polas s\u00faas siglas como HULA \u00e9 un centro asitencial do Sergas da cidade de Lugo situado en San Cibrao, preto da A-6.\nHistoria.\nProxectado en 1998 e cunha data prevista de inuguraci\u00f3n de 2002 o hospital foi inaugurado en 2010 cun custe superior aos 220 mill\u00f3ns de euros. Ten unha superficie de 166.000m2, ten 869 camas, 19 quir\u00f3fanos e un heliporto.\nO edificio foi constru\u00eddo por San Jos\u00e9 e Dragados, \u00e9 unha edificaci\u00f3n moderna e funcional cun m\u00e1ximo de seis andares, m\u00e1is sotos para servizos e maquinaria baixo as cubertas. O exterior est\u00e1 cuberto de lousa e madeira. Unha galer\u00eda de m\u00e1is de 600 metros, non accesa aos doentes, comunica todo o hospital dun extremo a outro."}
{"id": "245297", "revid": "33648", "url": "https://gl.wikipedia.org/wiki?curid=245297", "title": "Gladys V\u00e1zquez", "text": ""}
{"id": "245298", "revid": "89787", "url": "https://gl.wikipedia.org/wiki?curid=245298", "title": "Gran Premio de Espa\u00f1a de 1971", "text": "O Gran Premio de Espa\u00f1a de 1971 foi unha carreira de F\u00f3rmula Un celebrada o 18 de abril de 1971 en Barcelona. Foi a segunda proba da tempada de .\nEsta foi a primeira carreira de F\u00f3rmula Un na que se utilizaron os pneum\u00e1ticos lisos. Os pneum\u00e1ticos foron introducidos por Firestone, base\u00e1ndose na s\u00faa experiencia na American Championship car racing. A carreira celebrouse pola ma\u00f1\u00e1."}
{"id": "245299", "revid": "92340", "url": "https://gl.wikipedia.org/wiki?curid=245299", "title": "Jes\u00fas Peleteiro Su\u00e1rez", "text": "Jes\u00fas Ram\u00f3n Peleteiro Su\u00e1rez \u00e9 un xornalista galego que traballa na Televisi\u00f3n de Galicia.\nTraxectoria.\nLicenciouse en Xornalismo no 1999 na Universidade Complutense de Madrid.\nComezou a s\u00faa actividade profesional na Delegaci\u00f3n en Madrid da Televisi\u00f3n de Galicia como bolseiro no ano 1998, no 1999 forma parte xa do equipo coma redactor nesta mesma delegaci\u00f3n. No ano 2001 trasl\u00e1dase a Porto, Portugal, e conv\u00e9rtese no delegado da canle p\u00fablica galega nesta cidade, ata o 2006 forma parte do equipo de reporteiros de directos. Dende 2006 a 2010 \u00e9 presentador da Revista e do informativo matinal Bos D\u00edas ata 2011.\nNo 2012 conv\u00e9rtese no presentador e director do Telexornal Noite e, no mesmo ano, faise presentador do Galicia Noticias Ser\u00e1n."}
{"id": "245300", "revid": "33648", "url": "https://gl.wikipedia.org/wiki?curid=245300", "title": "Telexornal Noite", "text": ""}
{"id": "245301", "revid": "33648", "url": "https://gl.wikipedia.org/wiki?curid=245301", "title": "Jes\u00fas Peleteiro", "text": ""}
{"id": "245303", "revid": "5132", "url": "https://gl.wikipedia.org/wiki?curid=245303", "title": "Celtic League 2004-2005", "text": "A tempada 2004-2005 da Celtic League foi a cuarta edici\u00f3n da liga celta de rugby, creada en 2001.\nFormato da competici\u00f3n.\nO torneo estivo composto por 11 equipos (4 irlandeses, 4 galeses e 3 escoceses), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 10 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 3 de setembro de 2004, e rematou o 16 de abril de 2005."}
{"id": "245304", "revid": "5132", "url": "https://gl.wikipedia.org/wiki?curid=245304", "title": "Celtic League 2003-2004", "text": "A tempada 2003-2004 da Celtic League foi a terceira edici\u00f3n da liga celta de rugby, creada en 2001.\nFormato da competici\u00f3n.\nO torneo estivo composto por 12 equipos (4 irlandeses, 5 galeses e 3 escoceses), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 5 de setembro de 2003, e rematou o 14 de maio de 2004."}
{"id": "245305", "revid": "89787", "url": "https://gl.wikipedia.org/wiki?curid=245305", "title": "Explorer 18", "text": "Explorer 18, tam\u00e9n co\u00f1ecido como IMP-A ou IMP-1 (acr\u00f3nimo de \"Interplanetary Monitoring Platform A\" ou \"1\"), foi un sat\u00e9lite artificial da NASA lanzado o 27 de novembro de 1963 mediante un foguete Delta C desde o Centro Espacial de Cabo Ca\u00f1averal.\nCaracter\u00edsticas.\nExplorer 18 foi lanzado coa misi\u00f3n de estudar o medio interplanetario no relativo \u00f3s campos magn\u00e9ticos, as part\u00edculas enerx\u00e9ticas, os raios c\u00f3smicos e os plasmas. A alimentaci\u00f3n el\u00e9ctrica do sat\u00e9lite era proporcionada por paneis solares e bater\u00edas. A telemetr\u00eda emit\u00edase en refachos de 81,9 segundos de duraci\u00f3n, contendo 795 bits de datos. Tras tres secuencias de datos transmit\u00edanse 81,9 segundos de datos anal\u00f3xicos do magnet\u00f3metro de vapor de rubidio.\nA nave funcionou sen problemas ata o 30 de maio de 1964 en que comezou a facelo de maneira intermitente ata o 10 de maio de 1965 en que se deu por perdida. IMP-A foi inxectado nunha \u00f3rbita inicial de 197.616\u00a0km de apoxeo e 192\u00a0km de perixeo, cunha inclinaci\u00f3n orbital de 33,3 graos e un per\u00edodo de 5666 minutos. Reentrou na atmosfera o 30 de decembro de 1965.\nResultados.\nIMP-A descubriu a existencia dun arco de choque desacoplado da magnetopausa na direcci\u00f3n cara o Sol. Tam\u00e9n estudou a modulaci\u00f3n do espectro do helio gal\u00e1ctico a baixa enerx\u00eda."}
{"id": "245306", "revid": "4817", "url": "https://gl.wikipedia.org/wiki?curid=245306", "title": "IMP-A", "text": ""}
{"id": "245307", "revid": "4817", "url": "https://gl.wikipedia.org/wiki?curid=245307", "title": "IMP A", "text": ""}
{"id": "245308", "revid": "4817", "url": "https://gl.wikipedia.org/wiki?curid=245308", "title": "IMP-1", "text": ""}
{"id": "245309", "revid": "4817", "url": "https://gl.wikipedia.org/wiki?curid=245309", "title": "IMP 1", "text": ""}
{"id": "245310", "revid": "5132", "url": "https://gl.wikipedia.org/wiki?curid=245310", "title": "Celtic League 2002-2003", "text": "A tempada 2002-2003 da Celtic League foi a segunda edici\u00f3n da liga celta de rugby, creada en 2001.\nFormato da competici\u00f3n.\nO torneo estivo composto por 16 equipos (4 irlandeses, 9 galeses e 3 escoceses) divididos en dous grupos de 8 equipos cada un. Cada equipo tivo que disputar unha volta completa para enfrontarse unha vez con cada un dos outros 7 conxuntos do seu grupo. Tralo remate da fase regular, os 4 primeiros equipos de cada grupo pasaron a disputar a fase final de eliminatorias polo t\u00edtulo.\nO sistema de puntuaci\u00f3n foi o seguinte:\nA liga comezou o 30 de agosto de 2002, e rematou o 1 de febreiro de 2003 coa gran final."}
{"id": "245311", "revid": "5132", "url": "https://gl.wikipedia.org/wiki?curid=245311", "title": "Celtic League 2001-2002", "text": "A tempada 2001-2002 da Celtic League foi a primeira edici\u00f3n da liga celta de rugby.\nFormato da competici\u00f3n.\nO torneo estivo composto por 15 equipos (4 irlandeses, 9 galeses e 2 escoceses) divididos en dous grupos de 8 e 7 equipos cada un. Cada equipo tivo que disputar unha volta completa para enfrontarse unha vez con cada un dos outros conxuntos do seu grupo. Tralo remate da fase regular, os 4 primeiros equipos de cada grupo pasaron a disputar a fase final de eliminatorias polo t\u00edtulo.\nO sistema de puntuaci\u00f3n foi o seguinte:\nA liga comezou o 17 de agosto de 2001, e rematou o 15 de decembro de 2001 coa gran final."}
{"id": "245312", "revid": "89787", "url": "https://gl.wikipedia.org/wiki?curid=245312", "title": "Tempada 2012-13 da NHL", "text": "A tempada 2012-2013 da National Hockey League e a 96\u00aa edici\u00f3n (95\u00aa disputada) da principal liga de h\u00f3ckey sobre xeo de Norteam\u00e9rica, a NHL. A liga regular comezou o 19 de xaneiro de 2013 e finalizar\u00e1 o 29 de abril de 2010, mentres que os \"play-offs\" est\u00e1 previsto que finalicen en xu\u00f1o. A tempada estivo marcada polo \"lockout\" polo conflito entre os propietarios das 29 franqu\u00edas -os Phoenix Coyotes pertencen \u00e1 NHL dende 1999- e os xogadores da liga en torno a un novo convenio colectivo (CBA) da liga trala expiaci\u00f3n do anterior, feito que atrasou o inicio da liga que deb\u00eda ter comezado o 11 de outubro de 2012. Tras chegar a un novo acordo laboral entre os propietarios e a National Hockey League Players' Association (NHLPA), os campos de adestramento abriron o 13 de xaneiro de 2013 e a liga, reducida de 82 partidos a 48, comezou finalmente o 19 de xaneiro. Do mesmo xeito que na tempada 1994\u201395, a liga regular curta impediu os enfrontamentos entre equipos das d\u00faas conferencias. O calendario da tempada abriuse co \"draft\" de 2012 que se celebrou no Consol Energy Center de Pittsburgh os d\u00edas 22 e 23 de xu\u00f1o de 2012.\nClasificaci\u00f3ns.\nClasificaci\u00f3n das divisi\u00f3ns.\nConferencia Leste\nConferencia Oeste\nClasificaci\u00f3n das conferencias.\nConferencia Leste\nConferencia Oeste\nPlay-offs.\nO campi\u00f3n da edici\u00f3n 2012-2013 da NHL foi o Chicago Blackhawks."}
{"id": "245320", "revid": "98629", "url": "https://gl.wikipedia.org/wiki?curid=245320", "title": "J. R. Smith", "text": "Earl Joseph Smith III, co\u00f1ecido coma J. R. Smith, nado o 9 de setembro de 1985 en Freehold Borough, Nova Jersey, \u00e9 un xogador de baloncesto profesional.\nTraxectoria.\nSmith xogou no instituto en Nova Jersey para o Saint Benedict's Preparatory School en Newark, Nova Jersey. Foi recrutado pola Universidade de Carolina do Norte, pero preferiu presentarse \u00f3 Draft da NBA de 2004. Durante a s\u00faa carreira profesional na NBA, xogou para os New Orleans Hornets, Denver Nuggets, New York Knicks e Cleveland Cavaliers. Ademais xogou unha tempada na China debido \u00f3 lockout da NBA de 2011, nos Zhejiang Golden Bulls da Chinese Basketball Association."}
{"id": "245321", "revid": "7523", "url": "https://gl.wikipedia.org/wiki?curid=245321", "title": "J.R. Smith", "text": ""}
{"id": "245322", "revid": "7523", "url": "https://gl.wikipedia.org/wiki?curid=245322", "title": "JR Smith", "text": ""}
{"id": "245324", "revid": "98629", "url": "https://gl.wikipedia.org/wiki?curid=245324", "title": "Imposto de Consumos", "text": "O imposto de consumos foi un imposto indirecto establecido en Espa\u00f1a no s\u00e9culo XIX, e vixente entre 1845 (a Reforma tributaria de Mon-Santill\u00e1n) e comezos do s\u00e9culo XX (a lei de supresi\u00f3n de 12 de xu\u00f1o de 1911, que estableceu un per\u00edodo transitorio ata 1920); cun per\u00edodo intermedio de suspensi\u00f3n durante a revoluci\u00f3n de 1868. Tam\u00e9n foi obxecto de suspensi\u00f3ns locais. As s\u00faas diversas formas de xesti\u00f3n, e a s\u00faa propia natureza, provocaron un alto grao de descoordinaci\u00f3n e ineficacia. O seu peso dentro da facenda espa\u00f1ola era discreto (o 12% dos ingresos ordinarios en 1874).\nFoi amplamente criticado por gravar o bens de primeira necesidade (\"de comer, beber y arder\"): alimentos, bebidas alcoh\u00f3licas, combustibles e sal. Protagonizou o debate pol\u00edtico, econ\u00f3mico e social entre as distintas ramas do liberalismo espa\u00f1ol. As protestas contra o imposto recibiron o nome de mot\u00edns de consumos."}
{"id": "245325", "revid": "1888", "url": "https://gl.wikipedia.org/wiki?curid=245325", "title": "Imposto de consumos", "text": ""}
{"id": "245326", "revid": "98629", "url": "https://gl.wikipedia.org/wiki?curid=245326", "title": "Xurxo", "text": "Xurxo ([\u0283ur\u0283o]) \u00e9 un nome de p\u00eda galego de orixe grega. Era un nome raro na antig\u00fcidade, mais tornou popular na cristiandade grazas a San Xurxo. Actualmente contin\u00faa a ser un nome popular con diversas variedades nos diferentes idiomas, especialmente nos de tradici\u00f3n cristi\u00e1.\nActualmente unhas 400 persoas levan a variante galega do nome no mundo; 391 persoas en toda Espa\u00f1a, practicamente o 100% en Galiza, e o 90% destes repartidos nas provincias da Coru\u00f1a e Pontevedra.\nEtimolox\u00eda.\nO nome deriva da lingua grega coma \"\u03b3\u03b5\u03c9\u03c1\u03b3\u03cc\u03c2\" (ge\u014drgos), \"labrego\", \"o que traballa a terra\", que se converteu no antrop\u00f3nimo grego: \u0393\u03b5\u03ce\u03c1\u03b3\u03b9\u03bf\u03c2 (\"Ge\u014drgios\"), e o seu correspondente latino: \"Georgius\". A palabra \"\u03b3\u03b5\u03c9\u03c1\u03b3\u03cc\u03c2\" \u00e9 un composto formado polas verbas, \u03b3\u1fc6 (\"g\u0113\"), \"terra\", \"solo\" e mais \u1f14\u03c1\u03b3\u03bf\u03bd (\"ergon\"), \"traballo\". Na Grecia actual, a forma \u0393\u03b9\u03ce\u03c1\u03b3\u03bf\u03c2 (\"Y\u00f3rgos\") \u00e9 a comunmente empregada de xeito coloquial. \nDo lat\u00edn \"Georgius\" ([\u03b3eor\u03b3ius]) pasou ao galego antigo coma Jorge e Jurjo ( [\u0292u\u027e\u0292o] ou [tsurtso]) evolucionando ao portugu\u00e9s coma Jorge ([\u0292o\u027e\u0292\u0268]) e ao galego coma \"Xorxe\" ou Xurxo.\nHistoria.\nEn Occidente, o nome co\u00f1\u00e9cese a partir do s\u00e9culo XI grazas \u00e1s cruzadas. O nome espallouse por mor \u00e1 popularidade de San Xurxo e a s\u00faa lenda \u00c1urea, moi estendida nas cortes europeas do s\u00e9culo XIII, onde aparec\u00eda a co\u00f1ecida lenda do santo mailo drag\u00f3n.\nO nome fica sorprendentemente popular nos \u00faltimos 1500 anos e supera facilmente en n\u00famero a nomes coma Santiago, Carlos, Henrique, Ricardo, Lois, Paulo ou Miguel. O nome tam\u00e9n \u00e9 com\u00fan no Reino de Galiza, onde xa aparece en documentos medievais coma \"Jorje\" ou \"Jurjo\".\nNo reino de Arag\u00f3n San Xurxo equiparouse co de Xacobe ou Santiago: as populares festas de \"Mouros e Cristi\u00e1ns\" de Alcoi te\u00f1en a s\u00faa orixe na tradici\u00f3n que fixo aparecer a San Xurxo durante un asedio; \u00e9 unha lenda paralela \u00e1 de Clavijo.\nEn Alema\u00f1a, o nome foi moi popular dende a Idade Media, decaendo o seu uso posteriormente. Na Gran Breta\u00f1a, malia ser San Xurxo o padroeiro de Inglaterra dende o s\u00e9culo XIV, o nome non se popularizou at\u00e9 o s\u00e9culo XVIII a ra\u00edz da entronizaci\u00f3n de Xurxo I de Gran Breta\u00f1a. Nos EUA, as estat\u00edsticas de metade do s\u00e9culo XIX coloc\u00e1bano entre os cinco nomes m\u00e1is populares dados aos meni\u00f1os. A tendencia mant\u00edvose at\u00e9 os anos 1950, nos que o nome comezou a perda da s\u00faa popularidade. A mesma tendencia deuse en Francia: de ser un dos dez nomes m\u00e1is populares a comezos do s\u00e9culo XX, logo pasou \u00e1 posici\u00f3n 20.\nEn Galiza, como ocorre coa maior\u00eda dos antrop\u00f3nimos, \u00e9 m\u00e1is com\u00fan a versi\u00f3n castel\u00e1 do nome \"Jorge\" que a galega Xurxo, que s\u00f3 a levan 390 var\u00f3ns novos. Moi diferente \u00e9 o caso de Catalu\u00f1a, onde en 2001 \"Jordi\" foi o 10.\u00b0 nome m\u00e1is popular para meni\u00f1os var\u00f3ns, sendo a frecuencia absoluta de \"Jordi\" 72.500 persoas. Neste caso semella que o nome veuse popularizado no s\u00e9culo XX. Nos anos 30 e 40 a popularidade era s\u00f3 do 8% aproximadamente.\nV\u00e9xase tam\u00e9n.\nLigaz\u00f3ns externas.\nEn ingl\u00e9s:\nEn xapon\u00e9s:"}
{"id": "245327", "revid": "98629", "url": "https://gl.wikipedia.org/wiki?curid=245327", "title": "David Seaman", "text": "David Andrew Seaman MBE, nado en Rotherham (Yorkshire Sur) o 19 de setembro de 1963, \u00e9 un exfutbolista ingl\u00e9s. Xoga de porteiro e actualmente \u00e9 adestrador de porteiros do Wembley FC."}
{"id": "245330", "revid": "98629", "url": "https://gl.wikipedia.org/wiki?curid=245330", "title": "The little Wizard. O mago Dubidoso", "text": "The Little Wizard. O mago Dubidoso \u00e9 unha longametraxe de debuxos animados producida por Deboura Cinema estreada no ano 2011. Elaborada segundo o sistema tradicional de animaci\u00f3n 2D (debuxo a debuxo) est\u00e1 escrita e dirixida por Roque Cameselle. Rodada en galego, o seu argumento bas\u00e9ase na novela de inspiraci\u00f3n hist\u00f3rica \"Bieito Dubidoso\", escrita tam\u00e9n por Roque Cameselle, e publicada por Edici\u00f3ns Xerais no 2003.\nGa\u00f1ou o premio a Mellor Banda Sonora de Longametraxe nos Premios Jerry Goldsmith. Presentouse no 61 Festival Internacional de Cine de San Sebasti\u00e1n, no Festival de Cine Europeo de Sevilla 2013 (inclu\u00edda na secci\u00f3n competitiva Europa Junior) e na Semana de Cine Fant\u00e1stico e Terror de San Sebasti\u00e1n e no 33\u00ba Festival Internacional do Novo Cinema Latinoamericano da Habana que se celebra na Habana (Cuba).\nA produci\u00f3n contou co apoio da CRTVG, emon ou IGAPE. Foi estreada nos cines de Espa\u00f1a, con versi\u00f3n en galego en Galicia, o 15 de novembro de 2013. A versi\u00f3n orixinal \u00e9 en castel\u00e1n, que foi realizada case na s\u00faa totalidade por actores de Galicia no estudio Soundub de Santiago de Compostela (quitando a Nacho Aramburu e Catherina Mart\u00ednez, que gravaron os seus personaxes en Madrid), e dirixidos por Alicia Taboada. O repartimento da dobraxe galega \u00e9 maiormente distinto. A versi\u00f3n en galego correu a cargo de SDI Media.\nFoi candidata \u00e1 \"Mellor Pel\u00edcula de Animaci\u00f3n\" nos Premios Goya 2012.\nSinopse.\nAmbientada na Galicia medieval, a historia principia cando uns piratas normandos asaltan o barco de Pedro Cabaledo, atracado no peirao da s\u00faa casa. Mediante a maxia, o seu fillo Bieito Dubidoso, de nove anos de idade, consegue que os guerreiros fuxan espavorecidos. Por mor dista faza\u00f1a, a s\u00faa sona traspasa os muros da casa, co\u00f1ece a Destreza- quen se converte na s\u00faa inseparable compa\u00f1eira-, e ga\u00f1a a admiraci\u00f3n dos veci\u00f1os. Mais o bispo Xo\u00e1n, dono e se\u00f1or da cidade de Tui, non lle perdoar\u00e1 facelo pasar a el por covarde diante dos seus vasalos.\nEste enfrontamento entre o poderoso cl\u00e9rigo e o neno mago \u00e9 o tronco de onde nacer\u00e1n todas as historias contadas na pel\u00edcula.\nPersonaxes.\nBieito Dubidoso.\n\u00c9 o protagonista. Nace en Tui, cidade equidistante entre Braga e Santiago de Compostela, onde ti\u00f1an a s\u00faa s\u00e9 os poderes eclesi\u00e1sticos, moitas veces en conflito. Desde pequeno, a s\u00faa portentosa habilidade cos xogos de maxia, e o seu car\u00e1cter tranquilo, propiciar\u00e1n o seu achegamento aos personaxes hist\u00f3ricos s\u00faa \u00e9poca.\nA s\u00faa vida, a cabalo entre o s\u00e9culo XI e XII, transcorre durante o per\u00edodo de florecemento pol\u00edtico e cultural m\u00e1is sobresa\u00ednte de Galicia. Ao mesmo tempo, coincide co auxe das grandes peregrinaci\u00f3ns a Santiago de Compostela.\nDestreza.\n\u00c9 a mellor amiga de Dubidoso. O mago lib\u00e9raa dos piratas normandos que a ti\u00f1an secuestrada. Desde ese momento, Destreza conv\u00e9rtese na s\u00faa compa\u00f1eira inseparable de xogos e aventuras, de desgrazas e felicidades.\nPedro Cabaledo.\n\u00c9 o pai de Bieito Dubidoso. Comerciante en x\u00edlgaros e vi\u00f1os, posuidor de riquezas, pos\u00fae os privilexios da nobreza malia non pertencer a ela. Ve a s\u00faa vida turbada ao caer nas redes tendidas polo inimigo do seu fillo, o bispo Xo\u00e1n, se\u00f1or e amo omnipotente da vila.\nA nai de Bieito Dubidoso.\nA esposa de Pedro Cabaledo ded\u00edcase \u00e1 administraci\u00f3n da casa grande que pos\u00faen xunto ao r\u00edo Mi\u00f1o. O que a diferenza da com\u00fan das mulleres non \u00e9 a riqueza, se non que \u00e9 capaz de ler en arameo. Desc\u00f3breo un d\u00eda por azar, cando follea un libro que lle obsequia un mercador cliente do seu home.\nSe\u00f1or Xo\u00e1n.\nPersonaxe hist\u00f3rico, a\u00ednda que non fielmente retratado, de beleza extraordinaria, tan extraordinaria como a s\u00faa ambici\u00f3n.\nO malo da pel\u00edcula, ve en Dubidoso o espello onde se reflicte unha conduta que prefire ignorar, pois lle recorda o que non \u00e9, nin nunca vai poder ser. Intelixente, arteiro e sen escr\u00fapulos, non dubidar\u00e1 en utilizar calquera medio para defender os seus intereses, calquera arma para prexudicar a Dubidoso.\nSara Homedouro.\nSara Homedouro, filla \u00fanica dun xudeu vi\u00favo, comerciante en cartos, prestamista do Bispo, e que foi educada polo pai como un home: na sabedor\u00eda das linguas e o co\u00f1ecemento dos libros en \u00e1rabe, lat\u00edn e grego. Desas lecturas conseguiu unha cultura que salienta entre a dos seus veci\u00f1os. Isto facil\u00edtalle que cando Pedro Cabaledo procure un preceptor para o seu fillo, ela sexa adm\u00edtida para o traballo.\nPerdiz.\nO fiel criado da casa de Cabaledo. \u00c9 un home de tan poucas palabras que ata parece mudo. As penas e as alegr\u00edas da familia son as s\u00faas propias, e nunca dubida de parte de quen ten que estar.\nJaztabel.\nO frade Jaztabel vive en Tui desde a invasi\u00f3n dos normandos. Parece que a s\u00faa conversi\u00f3n tivo que ver m\u00e1is coa conveniencia que coa convicci\u00f3n. Int\u00e9rprete de linguas estranxeiras e norte\u00f1as; no encontro cos seus paisanos demostra a s\u00faa covard\u00eda e a s\u00faa lealdade rotatoria como a dun catavento.\nXogos.\nPara publicitar o filme fix\u00e9ronse xogos para tel\u00e9fonos intelixentes de Apple e Android gratu\u00edtos como: \"El peque\u00f1o mago\" (plataformas) e versi\u00f3ns de xogos como \"Conecta 3\" , \"Mahjong\" ou \"Memoriza\"."}
{"id": "245333", "revid": "23204", "url": "https://gl.wikipedia.org/wiki?curid=245333", "title": "\u00c9milie Dequenne", "text": "\u00c9milie Dequenne, nada 29 de agosto de 1981 en Bel\u0153il, Hainaut, \u00e9 unha actriz belga franc\u00f3fona."}
{"id": "245334", "revid": "98629", "url": "https://gl.wikipedia.org/wiki?curid=245334", "title": "Ars\u00e8ne Wenger", "text": "Ars\u00e8ne Wenger, OBE, nado en Estrasburgo o 22 de outubro de 1949, \u00e9 un exfutbolista e actual adestrador de f\u00fatbol franc\u00e9s."}
{"id": "245336", "revid": "23204", "url": "https://gl.wikipedia.org/wiki?curid=245336", "title": "Ru\u00e1n Magan", "text": "Ru\u00e1n Magan, nado no ano 1968 en Dubl\u00edn, \u00e9 un director e produtor de cine e documentais irland\u00e9s.\nTraxectoria.\nDirixiu o seu primeiro documental en 1996 xunto co seu irm\u00e1n, o escritor Manch\u00e1n Magan, comezando as\u00ed unha longa traxectoria de colaboraci\u00f3n que o levou a facer m\u00e1is de 60 documentais por todo o mundo.\nNo 2006 ga\u00f1ou un premio IFTA como produtor do documental de televisi\u00f3n \"In Search of the Pope's Children\". No 2008 dirixiu \"Death or Canada\", un proxecto no que se narra a historia da Gran Fame irlandesa."}
{"id": "245339", "revid": "23204", "url": "https://gl.wikipedia.org/wiki?curid=245339", "title": "J\u00e9r\u00e9mie Renier", "text": "J\u00e9r\u00e9mie Renier, nado o 6 de xaneiro de 1981 en Bruxelas, \u00e9 un actor belga. \u00c9 co\u00f1ecido pola s\u00faa interpretaci\u00f3n de Marquis Thomas d'Apcher no filme de 2001 \"O pacto dos lobos\" e \u00f3 famoso cantante Claude Fran\u00e7ois no filme de 2012 \"Cloclo\"."}
{"id": "245340", "revid": "98629", "url": "https://gl.wikipedia.org/wiki?curid=245340", "title": "Julen Guerrero", "text": "Julen Guerrero L\u00f3pez, nado en Portugalete o 7 de xaneiro de 1974, \u00e9 un exfutbolista espa\u00f1ol. Xogaba de centrocampista\u00a0e foi internacional coa selecci\u00f3n espa\u00f1ola."}
{"id": "245341", "revid": "25871", "url": "https://gl.wikipedia.org/wiki?curid=245341", "title": "Manch\u00e1n Magan", "text": "Manch\u00e1n Magan, nado en Dubl\u00edn, \u00e9 un xornalista, escritor e viaxeiro irland\u00e9s.\nTraxectoria.\n\u00c9 principalmente co\u00f1ecido polo seu traballo como presentador de arredor de trinta documentais de viaxes, nos que se tratan a globalizaci\u00f3n e as diferentes culturas do mundo. Doce deses documentais f\u00edxoos baixo o t\u00edtulo de \"Global Nomad\" nos que tam\u00e9n colaborou o seu irm\u00e1n Ru\u00e1n Magan. No 2007 presentou a serie documental \"No B\u00e9arla\", na que se propuxo viaxar por Irlanda falando s\u00f3 irland\u00e9s, po\u00f1endo de manifesto a precaria situaci\u00f3n de supervivencia da lingua no seu pa\u00eds.\nA familia de Magan ten a peculiaridade de estar estreitamente relacionada coa fundaci\u00f3n de Irlanda. Tam\u00e9n ten indagado nesas conexi\u00f3ns a trav\u00e9s de produci\u00f3ns audiovisuais para a Raidi\u00f3 Teilif\u00eds \u00c9ireann e a TG4. The O'Rahilly era o seu t\u00edo-av\u00f3 e Sheila Humphreys foi a s\u00faa avoa."}
{"id": "245342", "revid": "1822", "url": "https://gl.wikipedia.org/wiki?curid=245342", "title": "Ant\u00f3n de Padua", "text": ""}
{"id": "245343", "revid": "1822", "url": "https://gl.wikipedia.org/wiki?curid=245343", "title": "Antonio de Lisboa", "text": ""}
{"id": "245345", "revid": "18868", "url": "https://gl.wikipedia.org/wiki?curid=245345", "title": "Frangula alnus", "text": ""}
{"id": "245346", "revid": "18868", "url": "https://gl.wikipedia.org/wiki?curid=245346", "title": "Rhamnus frangula", "text": ""}
{"id": "245350", "revid": "22795", "url": "https://gl.wikipedia.org/wiki?curid=245350", "title": "N\u00facula", "text": "N\u00facula (do lat\u00edn \"nucula\" diminutivo de noz \"nux\") ou \"clusa\" \u00e9 un froito seco indehiscente \u2014que non se abre de s\u00fapeto ao chegar\u2014. Xeralmente unilocular e monospermo \u2014cont\u00e9n unha \u00fanica semente\u2014, a\u00ednda que tam\u00e9n pode ser polispermo e se orixinar dun ovario dotado de varios carpelos dos que s\u00f3 madura un, e procedente da divisi\u00f3n lonxitudinal da folla carpelar dun xineceo sinc\u00e1rpico en d\u00faas ou m\u00e1is partes. Son clusas os aquenios das labiadas e boraxin\u00e1ceas e tam\u00e9n a landra (froito de carballos, sobreiras e aci\u00f1eiras) ou a abel\u00e1 (froito da abeleira).\nPor\u00e9n tam\u00e9n se chama n\u00facula ou \"nuculanio\" a unha drupa pluricarpelar con epicarpo e mesocarpo carnosos, zumarentos, cori\u00e1ceos ou, incluso, fibrosos e co endocarpo l\u00edgneo e endurecido, cunha ou m\u00e1is sementes. Segundo esta interpretaci\u00f3n de nuculanio, os tipos de froito \"pomo\" (maz\u00e1) ou a noz da nogueira incl\u00faense no tipo n\u00facula. Os froitos dos x\u00e9neros \"Rhamnus\" (sangui\u00f1os) e \"Cornus\" (sangomi\u00f1os) son exemplos de nuculanios.\nN\u00facula tam\u00e9n \u00e9 cada \u00f3so mi\u00fado do \"nuculanio\" e sin\u00f3nimo anticuado de oogonio nas carof\u00edceas.\nO figo (\"Ficus carica\") \u00e9 un sicono cuxas carabu\u00f1as, semellantes a sementes, son en realidade cada unha delas unha n\u00facula."}
{"id": "245352", "revid": "1131", "url": "https://gl.wikipedia.org/wiki?curid=245352", "title": "Esperanza Guis\u00e1n", "text": "Esperanza Guis\u00e1n Seijas, nada na Coru\u00f1a o 23 de abril de 1940 e falecida o 27 de novembro de 2015, foi unha profesora e fil\u00f3sofa galega. Catedr\u00e1tica de Filosof\u00eda Moral e Pol\u00edtica pola Universidade de Santiago de Compostela, introduciu no panorama intelectual de fala hispana o utilitarismo contempor\u00e1neo, un dos principais modelos actuais de pensamento \u00e9tico e pol\u00edtico a nivel internacional. Tal e como ela mesma describiu, a s\u00faa actividade centrouse na \u00e9tica normativa, a educaci\u00f3n ou desenvolvemento moral, a vinculaci\u00f3n entre a \u00e9tica e a filosof\u00eda pol\u00edtica e a investigaci\u00f3n meta-\u00e9tica, en especial as cuesti\u00f3ns referidas \u00e1 fundamentaci\u00f3n da racionalidade pr\u00e1ctica. \nBiograf\u00eda.\nNada no seo dunha familia pequenoburguesa, Esperanza Guis\u00e1n sentiuse atra\u00edda dende moi nova polas humanidades. Aos sete anos comezou a escribir pequenos poemas \u00e1 par que sobresa\u00eda na escola en redacci\u00f3n e sintaxe. Era a maior de dez irm\u00e1ns descritos por ela como \u201cmarabillosos, distintos e moi iguais\u201d cos que xogaba a ser mestra, facer teatro, escribir e debuxar. Debido \u00e1 oposici\u00f3n do seu pai, empresario madeireiro que pretend\u00eda que fose a s\u00faa sucesora no negocio, non estudou bacharelato. No seu lugar, ingresou con doce anos na Escuela de Altos Estudios Mercantiles da s\u00faa cidade para cursar comercio, o cal non lle interesou demasiado a non ser polo alem\u00e1n comercial, a publicidade e o dereito laboral. \nArredor dos vinte anos comezou a traballar como axudante administrativa no departamento de exportaci\u00f3ns dunha f\u00e1brica de tecidos, onde co\u00f1eceu o mundo da gran empresa e a deficiente organizaci\u00f3n sindical que hab\u00eda durante a \u00e9poca franquista.\nCon todo, as s\u00faas inquedanzas filos\u00f3fica xa se foran xestando durante este per\u00edodo e ata o momento ti\u00f1a escrito, al\u00e9n dos poemas cos que se entreti\u00f1a cubrindo cadernos durante as aulas, un artigo titulado \u201cIgualdad de oportunidades\u201d para o diario compostel\u00e1n \"La Noche\". Nel reclamaba a importancia do acceso a estudos universitarios por parte da totalidade da cidadan\u00eda, independentemente da posici\u00f3n econ\u00f3mica de cadaqu\u00e9n, o cal lle custou o comentario dun membro da Falange pr\u00f3ximo \u00e1 s\u00faa nai, mais sen maior repercusi\u00f3n.\nAos vinte e tres anos, e tralo suposto quebro da empresa na que traballaba, decide trasladarse a Londres para traballar como au-pair girl. Nesta cidade fica uns meses mentres perfecciona o seu nivel de ingl\u00e9s. Ao seu regreso a Espa\u00f1a recibe a noticia de que a s\u00faa solicitude para seren \u201cSpanish Assistant Teacher\u201d en Inglaterra fora aceptada. Os seus co\u00f1ecementos en ingl\u00e9s eran moi elevados por aquel ent\u00f3n, grazas ao cal obtivo o primeiro diploma de Cambridge e puido dar clases de conversaci\u00f3n na Hornsey High School e na Tollington School.\nTras volver de novo a Espa\u00f1a, rexeita un traballo que o seu pai lle buscara como tradutora en Madrid, e ingresa na facultade de Filosof\u00eda e Letras en Santiago de Compostela, mentres simultaneamente traballa como profesora de ingl\u00e9s no actual colexio Peleteiro. Tres anos despois, no 1967, e tras rematar os estudos com\u00fans de Filosof\u00eda, marcha a Valencia a cursar Filosof\u00eda, grazas a un pr\u00e9stamo persoal concedido pola \u201cCaja de Ahorros de Galicia\u201d. Al\u00ed xerminou definitivamente a s\u00faa inquietude intelectual e foi perfilando, entre os anos 1967 e 1970, a vocaci\u00f3n espec\u00edfica polos estudos de \u00e9tica. Ao remate da s\u00faa licenciatura, no 1970, presenta a s\u00faa tese de doutoramento, denominada \"Necesidad de una cr\u00edtica de la raz\u00f3n pura y pr\u00e1ctica\", \u00e1 cal lle seguir\u00e1 no 1976 a s\u00faa tese doutoral, pola que recibiu unha bolsa que lle permitiu abandonar a docencia privada e centrarse na investigaci\u00f3n.\nA partir de ent\u00f3n continuou a traballar nun amplo e rico conxunto de obras e artigos que adquiriron un gran reco\u00f1ecemento internacional e que a levaron a ser nomeada vicepresidenta da Sociedade Internacional de Estudos Utilitaristas. No ano 1991 fundou a Sociedad Iberoamericana de Estudos Utilitaristas e, un ano despois, puxo en marcha a revista T\u00e9los.\nEn canto \u00e1 s\u00faa carreira como docente na Universidade de Santiago de Compostela, onde foi catedr\u00e1tica de \u00c9tica, salientou o seu compromiso co fomento do esp\u00edrito cr\u00edtico caracter\u00edstico da filosof\u00eda entre as alumnas e alumnos, sempre dende a defensa da democracia e os dereitos fundamentais das persoas, e en especial das mulleres. Nunha ocasi\u00f3n sufriu acoso por parte dun alumno, ao que denunciou por insultos e ameazas.\nFinalmente, o d\u00eda 27 de novembro do 2015 faleceu \u00e1 idade de setenta e cinco anos.\nInfluencias.\nEsperanza Guis\u00e1n especializouse particularmente na filosof\u00eda anglosaxoa, realizando lecturas de autores como John Locke, Thomas Hobbes, David Hume, John S. Mill (no que era unha reco\u00f1ecida especialista), Henry Sidgwick, George E. Moore, Alfred J. Ayer, Charles L. Stevenson, Helen M. Warnock, Annette C. Baier, Richard M. Hare, Iris Murdoch, Martha C. Nussbauum, Sharon R. Krause, Peter Singer, e un moi longo etc\u00e9tera. Ademais, leu e co\u00f1eceu a traduci\u00f3n castel\u00e1 de autores como Kierkegaard, Pascal, Max Scheler, Heidegger, Hegel e Marx.\nNo eido acad\u00e9mico, ela mesma destaca a influencia do seu profesor na Universidade de Valencia, Fernando Montero Moliner, quen a animou a traballar sobre a Falacia Naturalista de George E. Moore e dirixiu a s\u00faa tesi\u00f1a de licenciatura, nomeada \"Necesidad de una Cr\u00edtica de la Raz\u00f3n Pura Pr\u00e1ctica\".\nEstilo literario.\nHabitualmente, Esperanza Guis\u00e1n, tanto nas s\u00faas intervenci\u00f3ns p\u00fablicas como nas s\u00faas obras mostraba preferencia por un ton coloquial, mediante o cal era facilmente entendible o que pretend\u00eda transmitir. \nFilosof\u00eda.\nNoci\u00f3ns xerais da filosof\u00eda \u00e9tica.\nEsperanza Guis\u00e1n declarouse a si mesma como unha defensora dos valores ilustrados, cr\u00edtica co dogmatismo e o autoritarismo (o cal enfrontou durante a etapa franquista) pero, sobre todo, como unha \u201cutilitarista cosmopolita\u201d, ou mellor, unha \u201ccosmopolita milliana\u201d, xa que dentro do utilitarismo John S. Mill parec\u00edalle o pensador m\u00e1is refinado, sensato, sensible e humano. Esta centrouse, primordialmente, no estudo, traduci\u00f3n e reivindicaci\u00f3n da obra de John S. Mill, a s\u00faa influencia m\u00e1is notable e predilecta. As\u00ed, o seu traballo filos\u00f3fico dirixiuse principalmente ao eido da \u00e9tica, que coma ela mesma afirmar\u00eda, cambiar\u00edalle a vida no momento en que acadou o curso no cal se impart\u00eda a devandita materia. Esta conta como nese momento soubo que iso era todo canto anhelara dende as s\u00faas primeiras meditaci\u00f3ns sobre a vida boa, xusta e feliz.\nA proxecci\u00f3n \u00e9tica das s\u00faas obras dirixir\u00edase a amosar a capacidade da filosof\u00eda para axudar aos seres humanos no seu crecemento persoal, e ao desenvolvemento da civilizaci\u00f3n como froito non s\u00f3 da paz, sen\u00f3n da amizade e da concordia entre todos os humanos. As\u00ed mesmo, esta buscar\u00eda co seu traballo intelectual consolidar unha \u00e9tica de principios morais baseados na condici\u00f3n humana, na busca dunha pretensi\u00f3n de validez universal, inda que sempre aberta a novas melloras, como ela mesma afirmou en m\u00e1is dunha ocasi\u00f3n. Outro dos obxectivos da s\u00faa obra ser\u00eda o estudo dos conceptos de culpa, satisfacci\u00f3n, honestidade, xustiza, benestar, dignidade ou autoestima, deixando un lugar especial \u00e1 cuesti\u00f3n central da felicidade, que desenvolver\u00e1 en obras coma \"Introducci\u00f3n a la \u00c9tica\" (1995), ou artigos como \u201cDa xustiza \u00e1 felicidade\u201d (1989), entre outras.\nComo ela conta nas s\u00faas notas autobiogr\u00e1ficas, esta baseou a s\u00faa actividade intelectual en cinco eidos: a \u00e9tica normativa, os estudos utilitaristas, a educaci\u00f3n e desenvolvemento moral, o estudo da cuesti\u00f3n de como podemos emitir xu\u00edzos (e razoamentos) morais correctos \u2015recorrendo a Piaget e Kholberg\u2015, e a investigaci\u00f3n en meta-\u00e9tica (en concreto, cuesti\u00f3ns de fundamento da racionalidade pr\u00e1ctica). \u00c9 respecto desta derradeira v\u00eda que constr\u00fae o seu sistema \u00e9tico propio, artellando elementos da xustiza kantiana, de cariz deontol\u00f3xico, con outros hedonistas, coma os epic\u00fareos, ou utilitaristas, coma os de John S. Mill. \nEn definitiva, a proposta \u00e9tica de Guis\u00e1n ser\u00e1 a dunha teor\u00eda da xustiza que incl\u00faa a felicidade, e que te\u00f1a unha raz\u00f3n pr\u00e1ctica empiricamente condicionada \u2015a diferenza da raz\u00f3n formal kantiana\u2015 coma punto de partida, ademais dunha base de m\u00ednimo natural en \u00e9tica\u2015 consistente en valores, deberes, dereitos e normas propios da condici\u00f3n humana\u2015 que eviten calquera fundamento da moral nalgo trans-mundano ou superior. Ademais, a s\u00faa proposta avoga pola recuperaci\u00f3n do sentimento de \u201csimpat\u00eda\u201d ou \u201chumanidade\u201d, ao estilo de David Hume, coma fundamento persoal do \u00e9tico, do xusto e do moral; as\u00ed como por unha concepci\u00f3n do benestar e da felicidade que integre a igualdade, a individualidade e a liberdade como elementos eticamente importantes.\nManifesto hedonista (1992).\nDo mesmo xeito que outros autores especializados no eido da \u00e9tica, Guis\u00e1n viuse obrigada a teorizar sobre as contradici\u00f3ns producidas entre o eido da raz\u00f3n e o da paix\u00f3n no ser humano. A soluci\u00f3n que esta prop\u00f3n ao conflito \u00e9 a do \u201cbo hedonista\u201d, que sup\u00f3n a fusi\u00f3n e confusi\u00f3n de paix\u00f3n e irracionalidade, felicidade e imparcialidade, xustiza e satisfacci\u00f3n do desexo. \nA obra magna do seu pensamento \u00e9tico foi o Manifesto hedonista (1992), que reformula as propostas primeiramente expostas en Raz\u00f3n e paix\u00f3n na \u00e9tica (1988). Esta obra destaca pola s\u00faa constituci\u00f3n anti-academicista, por estar dirixida non s\u00f3 \u00e1s fil\u00f3sofas, sen\u00f3n a calquera lector ou lectora potencialmente intelixente e preocupado polos dilemas morais coti\u00e1ns. A proposta central da mesma er\u00edxese ao redor da liberaci\u00f3n do ser humano con respecto aos tab\u00fas e poderes humanos e sobre-humanos de todo signo. Aqu\u00ed a liberaci\u00f3n non se refire unicamente ao eido negativo de remover obst\u00e1culos, sen\u00f3n tam\u00e9n ao logro do auto-despregue e auto-realizaci\u00f3n do individuo, tanto nas vivencias subxectivas como no referente \u00e1 convivencia. \nComa ela mesma soster\u00eda, o obxectivo da obra ser\u00eda dobre. Por un lado, tratar\u00eda de superar o hedonismo rudimentario e groseiro, baseado na satisfacci\u00f3n elemental das necesidades primarias. E, polo outro, de refutar as teor\u00edas de inspiraci\u00f3n deontol\u00f3xica, neokantiana e neopuritanas\u2015que na actualidade pretenden ser correctivas do hedonismo \u201cvulgar\u201d imperante\u2015, tanto pola formulaci\u00f3n acad\u00e9mica das devanditas teor\u00edas, como polo uso e desenvolvemento que delas fan a Igrexa e as Instituci\u00f3ns moralizadoras. \nAdemais, o hedonismo defendido nesta obra non nega o amor propio, sen\u00f3n que pretende aumentalo e potencialo. Nela non se rexeita a busca da comodidade nin o gozo dos bens de todo tipo \u2015desprezados polos puritanos\u2015, sen\u00f3n que se redefine a \u201ccomodidade\u201d e o \u201cbenestar\u201d de maneira que se axusten a aquilo que satisfaga as esixencias da intelixencia e da sensibilidade. Para este obxectivo, tomaranse como base dous presupostos optimistas: que o home virtuoso \u00e9 o home feliz \u2015e o home feliz \u00e9 o home virtuoso\u2015, e que \u00e1 s\u00faa vez, o home at\u00f3pase nunha das fontes m\u00e1is fondas e duradeiras de goce na loita por transformar e mellorar a sorte dos seus conx\u00e9neres. En definitiva, o interese primordial de Guis\u00e1n vai na li\u00f1a da elaboraci\u00f3n dunha s\u00edntese das aportaci\u00f3ns de Inmanuel Kant e John S. Mill, as\u00ed coma do neokantismo e o neoutilitarismo. \nOutras obras sobre \u00e9tica.\nAs principais aportaci\u00f3ns de Guis\u00e1n no eido da \u00e9tica xiran en torno \u00e1s reivindicaci\u00f3ns dun fundamento \u00e9tico con supostos universais revisables, de cariz laico. O seu obxectivo foi sempre a defensa de valores utilitaristas e cosmopolitas, tales como a liberdade de expresi\u00f3n ou a defensa do benestar, ambos expresados no concepto de \u201cbo hedonista\u201d.\n\u00c9tica sen relixi\u00f3n (1993).\nNesta obra pretendidamente laica, Guis\u00e1n fala de como a autonom\u00eda moral esixe dos cidad\u00e1ns o rexeitamento de toda norma baseada na autoridade. Segundo esta, as nosas acci\u00f3ns non poden xustificarse apelando aos mandatos de deuses, sacerdotes ou caudillos, polo que esta obra constitu\u00edu unha apolox\u00eda filos\u00f3fica en pro da capacidade argumentadora dos individuos en cuesti\u00f3ns morais, cimentada sobre os sentimentos humanos. Esta ofreceu unha gu\u00eda para buscar racionalmente principios de acci\u00f3n baseados nas nosas \u201cpaix\u00f3ns tranquilas\u201d e que puidesen orientar unha educaci\u00f3n c\u00edvica laica.\nEste \u00e9 un libro de utilidade para deslindar os l\u00edmites entre a \u00e9tica e as relixi\u00f3ns, que trata o choque entre as morais baseadas nas costumes, tradici\u00f3ns e dogmas coa moral cr\u00edtica e ilustrada. Con el pretendeuse chegar a morais aut\u00f3nomas, mediante as cales acadar unha \u00e9tica \u201capaixonada\u201d, baseada nas raz\u00f3ns e sentimentos humanos, sempre atendendo \u00e1 procura dunha \u00e9tica laica da excelencia persoal e o compromiso cosmopolita. Esta obra, que ten como fontes a Plat\u00f3n, David Hume, Baruch Spinoza, John S. Mill, e Bertrand Russell, entre outros, non trata de depreciar calquera tipo de conduta relixiosa, sen\u00f3n aquela que non estea subordinada ao esclarecemento da \u00e9tica, co fin de potenciar unha \u00e9tica con liberdade, con gratificaci\u00f3ns m\u00e1ximas e entusiasmo. \nAs influencias de David Hume ve\u00f1en dadas por que este cr\u00eda que a \u00e9tica non pode derivarse de feitos independentes dos seres humanos, sen\u00f3n que toda moral ter\u00eda que sustentarse no que as nosas \u201cpaix\u00f3ns tranquilas\u201d nos ditasen. Para Guis\u00e1n, as morais dogm\u00e1ticas levan en si mesmas o xerme da s\u00faa propia aniquilaci\u00f3n, en tanto que suplantan a capacidade de razoamento sobre cuesti\u00f3ns morais e empurran ao individuo a actuar mediante unha irracionalidade que imposibilita todo di\u00e1logo \u00e9tico. Para a autora, \u00e9 claro que \u00e9 posible atopar motivos para aceptar normais morais que non sexan a cega obediencia a un deus, soberano ou l\u00edder. Non se pode alcanzar nada \u201cmoral\u201d a menos que as normas morais sexan escollidas racional e libremente por suxeitos auto-lexisladores.\nPor outra parte, a posibilidade dunha liberdade sen restrici\u00f3ns resultar\u00eda un inconveniente, polo que ser\u00eda preciso establecer alg\u00fan tipo de normativa para garantir a \u201cliberdade igual\u201d de t\u00f3dolos compo\u00f1entes do grupo humano. Neste sentido, a \u00e9tica posibilitar\u00eda un instrumento liberador das capacidades creativas do ser humano de forma que estas permitan a transformaci\u00f3n e o cambio social.\nIntroduci\u00f3n \u00e1 \u00e9tica (1995).\nEsperanza Guis\u00e1n dedica esta obra a expo\u00f1er un repaso dos principais fundamentos hist\u00f3ricos da \u00e9tica, as\u00ed coma a dar resposta ao porqu\u00e9 da necesidade de construci\u00f3n dun pensamento \u00e9tico. Na obra sost\u00e9n que a pesar de existir diferentes enfoques sobre \u00e9tica, estes non son infinitos, xa que hai un consenso m\u00ednimo acerca do seu obxecto de estudo. Polo tanto, a\u00ednda que esta disciplina non te\u00f1a o mesmo grao de exactitude que outras materias, si goza dun certo estatuto de racionalidade, que a afasta da arbitrariedade, do subxectivismo, e do escepticismo. A \u00e9tica constit\u00fae unha t\u00e9cnica, unha ciencia e unha arte. Amosa non s\u00f3 os l\u00edmites, sen\u00f3n as infinitas posibilidades do noso chegar a saber: as posibilidades de creaci\u00f3n e recreaci\u00f3n das nosas relaci\u00f3ns humanas, a orde social, pol\u00edtica, econ\u00f3mica etc. Para ela, esta oc\u00fapase de todas as ordes do saber que sexan susceptibles de ser recreadas, examinadas e melloradas. Evidencia a vontade de transformaci\u00f3n, liberaci\u00f3n e cambio do ser humano, coas s\u00faas limitaci\u00f3ns e potencialidades.\nA \u00e9tica mira \u00e1 esquerda (2004).\nPara o fil\u00f3sofo espa\u00f1ol Jose Luis Aramburen, a obra trata sobre como temos que gobernar as nosas vidas e nas mans de quen debemos deixar a toma das directrices do goberno, a modo de resposta ante os recentes ecos de campa\u00f1a electoral, na cal o centro dereita e o centro esquerda, \u2015as\u00ed coma os restantes partidos\u2015 recorr\u00edan \u00e1 demagoxia e \u00e1 publicidade. Esperanza reflexiona sobre as diferenzas substanciais no fundamento moral das esquerdas e das dereitas, sostendo, entre outras consideraci\u00f3ns, a inmoralidade de ga\u00f1ar cartos a costa da pol\u00edtica. Ela considera que, se a \u00e9tica mira \u00e1 esquerda como garant\u00eda da defensa da liberdade de expresi\u00f3n e de auto-desenvolvemento do benestar econ\u00f3mico, psicol\u00f3xico e \u00e9tico, a esquerda debe devolverlle a ollada, e renovarse mediante a creaci\u00f3n dunha cultura \u00e9tica laica, que faga \u201c\u00e1s augas brotar novamente e nos permita beber esperanzadoramente sen medo \u00e1 enfermidade do politiqueo e da politiquer\u00eda.\u201d \nFeminismo.\nSe ben \u00e9 certo que Esperanza Guis\u00e1n non foi unha te\u00f3rica, propiamente falando, do feminismo, si levou a cabo acci\u00f3n en defensa da igualdade entre homes e mulleres. Tal \u00e9 as\u00ed, que a catedr\u00e1tica participou en diversos actos feministas. Unha delas foi a mesa redonda celebrada na Facultade de Filosof\u00eda e Ciencias da Educaci\u00f3n, onde se tratou o tema do aborto. Nela tam\u00e9n participaron a avogada Teruca Conde Pumpido\u2015filla de C\u00e1ndido Conde-Pumpido Ferreiro\u2015, o profesor de Teolox\u00eda Ricardo Viqueira, o m\u00e9dico Pastor Alonso Paz e Mar\u00eda Jos\u00e9 Arca Espi\u00f1a, militante da AGM.\nA proposta de \u201cCampus Stellae\u201d.\nEsperanza Guis\u00e1n promoveu unha plataforma denominada, nun primeiro momento, \u201cCampus Stellae\u201d, coa cal reivindicou a presenza feminina no goberno da Universidade de Santiago de Compostela. Concretamente, tratou de amosar que as mulleres universitarias \u00absuperan en sensatez, sensibilidad, originalidad y capacidad de organizaci\u00f3n a los varones, tan ignorantes de los valores femeninos\u00bb. \nEsta plataforma contou co apoio de m\u00faltiples mulleres do seo universitario, e foi presentada no Centro de Estudios Avanzados da USC. Dentro dos obxectivos que a levaron a crear a plataforma, est\u00e1 o desexo de constru\u00edr un espazo mellor na Universidade, onde non caiban a xenofobia, a confrontaci\u00f3n, as guerras, o terrorismo nin a intolerancia, as\u00ed como se asegure a existencia dunha educaci\u00f3n moral laica, que estea libre de todo fanatismo e dogma . E, con respecto \u00e1s demandas feministas que fixo Guis\u00e1n, destaca a procura de igualdade e de sentido de compa\u00f1eirismo cos homes, procurando o saber e a divulgaci\u00f3n de todo aquilo que nos humaniza . Tr\u00e1tase dun so\u00f1o que se pode converter nunha realidade e, nas s\u00faas verbas, facendo xustiza \u00aba tantas y tantas inteligent\u00edsimas mujeres con que cuenta esta Universidad y como un acto de amor a los varones universitarios\u00bb, procurando que con este acto se poida acadar \u00ab[\u2026] la conjunci\u00f3n de la cultura masculina y femenina\u00bb.\nNa primeira sesi\u00f3n dedicada \u00e1 plataforma, de apertura ao debate acerca da mesma, acordouse crear unha base program\u00e1tica s\u00f3lida, dende a cal erguer a plataforma universitaria, concibida como unha din\u00e1mica aberta e participativa que vaia m\u00e1is al\u00e1 dunha filosof\u00eda de marco feminino reivindicativo. A tal primeiro encontro, celebrado na casa de Europa, acudiron vinte e unha profesoras e bolseiras da Universidade, e de diversas facultades, tales como Matem\u00e1ticas, Biolox\u00eda, Econ\u00f3micas e Empresariais e Filosof\u00eda e Letras. O obxectivo era seguir celebrando reuni\u00f3ns peri\u00f3dicas, \u00e1s cales se fosen sumando cada vez m\u00e1is mulleres.\nNon obstante, o florecemento da plataforma enfrountouse coa obxecci\u00f3n da organizaci\u00f3n de estudantes independentistas AGIR . Esta organizaci\u00f3n expresou o seu desacordo coa proposta de Guis\u00e1n, ao entender que non fac\u00eda m\u00e1is que fomentar os valores patriarcais contra os cales estiveran loitando dende a propia organizaci\u00f3n. Especialmente, AGIR centrouse en denunciar as discriminaci\u00f3ns e inxustizas que as mulleres padecen nos centros educativos, tratando de fomentar a loita feminista e a uni\u00f3n das mulleres dentro da Universidade, co obxectivo de acabar con tales actitudes machistas .\nAn\u00e1lise doutras cuesti\u00f3ns.\nEsperanza Guis\u00e1n tam\u00e9n abarcou outras tem\u00e1ticas, como a do matrimonio, a cal trata na s\u00faa resposta \u00e1 obra de Rogelio San Lu\u00eds, \u00e1 cal titula \u201cLa sencilla historia de las mujeres sin vaso\u201d. Outro tema que tratou, propiamente \u00e9tico, foi o da pena de morte, que consideraba incivilizada. Se ben parece non ter relaci\u00f3n co feminismo, Guis\u00e1n argumentara que a execuci\u00f3n do maltratador en mans da v\u00edtima (a cal leva a pensar indubidablemente na violencia de x\u00e9nero) \u00e9 igual de inmoral e incivilizada que a propia pena de morte . Segundo ela, configurar\u00eda o robustecemento do trato cruel entre os seres humanos. \nEutanasia.\nEsperanza Guis\u00e1n tam\u00e9n se caracterizou por ser unha gran defensora da liberdade das persoas. En efecto, consideraba que a liberdade era un campo moi amplo, dentro da cal haber\u00eda que contemplar o dereito \u00e1 eutanasia, isto \u00e9, o dereito a unha morte digna. Nas s\u00faas verbas: \u00abhay quien piensa que Dios tiene la llave de la vida. Creo que deber\u00eda dejarse a los seres humanos que dispusieran de ella\u00bb . As\u00ed pois, a catedr\u00e1tica levou a cabo numerosos actos nos que reivindicaba a necesidade de legalizar tal pr\u00e1ctica, e a trav\u00e9s dos cales pretend\u00eda crear conciencia do problema. \nUn dos m\u00e1is destacados, e en torno aos cales xurdiu m\u00e1is pol\u00e9mica, foi o que organizou \u2015xunto coa Asociaci\u00f3n \u201cDerecho a Morir Dignamente\u201d \u2015 en homenaxe a Ram\u00f3n Sampedro, un home que padec\u00eda de tetraplex\u00eda e, tras loitar contra a enfermidade, acabou quit\u00e1ndose a vida o 12 de xaneiro do 1998 . O acto celebrouse o 5 de febreiro do 1998 nun lugar moi simb\u00f3lico: a Facultade de Medicina de Santiago de Compostela. Asemade, a homenaxe realizouse como \u00abacto de elogio a una persona que tuvo la valent\u00eda y el coraje de intentar cambiar las reglas para poder morir dentro de la ley\u00bb.\nNon obstante, este non foi o \u00fanico acto conmemorativo en homenaxe \u00e1 morte de Sampedro. Dende a Asociaci\u00f3n \u201cDerecho a Morir Dignamente\u201d organiz\u00e1ronse diversos actos, nos que Guis\u00e1n participou, como o acaecido no d\u00e9cimo aniversario do seu falecemento. Neste, celebrado na casa de cultura de O Son, tivo lugar unha exposici\u00f3n sobre a vida e obra de Sampedro, para reivindicar a importancia da s\u00faa figura na loita a favor da legalizaci\u00f3n da pr\u00e1ctica. Neste acto tam\u00e9n participaron outros personaxes p\u00fablicos, tales como El\u00edas P\u00e9rez, o escritor Miguel Anxo Fern\u00e1n-Vello, Jos\u00e9 Gabriel V\u00e1zquez, Ascensi\u00f3n Cambr\u00f3n, ou Fernando Mar\u00edn.\nSobre a situaci\u00f3n da lingua galega: a normalizaci\u00f3n ling\u00fc\u00edstica.\nEsperanza Guis\u00e1n tam\u00e9n participou en diversos actos que xiraban en torno ao tema da normalizaci\u00f3n ling\u00fc\u00edstica. Non obstante, a postura defendida pola autora tendeu a ser pol\u00e9mica, dado que a catedr\u00e1tica de \u00c9tica apostou por unha defensa da lingua castel\u00e1, de modo que non se discriminase ning\u00fan uso de ningunha das d\u00faas linguas. Esta argumentaci\u00f3n obedece \u00e1 s\u00faa crenza de que, detr\u00e1s de toda a pol\u00edtica de normalizaci\u00f3n ling\u00fc\u00edstica, se agochaba unha gran xenofobia, un revanchismo e tam\u00e9n nesgos relixiosos. Segundo Guis\u00e1n, os defensores da \u201clingua de Cervantes\u201d en Galicia sufr\u00edan a persecuci\u00f3n e o martirio moral do resto, por non falar en lingua galega.\nA cr\u00edtica \u00e1 politizaci\u00f3n da lingua galega destaca cando, a finais de outubro do 2006, escribe un artigo no xornal La Voz de Galicia, onde defende que \u201cCoru\u00f1a se escribe con L, con L de libertad\u201d. A este respecto, escribe Guis\u00e1n: \n\"La p\u00e9rdida de una L en el top\u00f3nimo es expresiva de una visi\u00f3n totalizadora de las lenguas y del uso obligatorio de los lenguajes. (...) Se trata de una politizaci\u00f3n de la lengua, de un intento de normalizar (qu\u00e9 horrible palabra) otra lengua que s\u00f3lo puede ser acogida por la seducci\u00f3n inteligente. (...) Un refer\u00e9ndum entre los coru\u00f1eses no estar\u00eda de m\u00e1s para decidir algo que tambi\u00e9n ata\u00f1e a nuestras se\u00f1as de identidad, algo que es un bien irrenunciable, si no queremos romper la baraja y empezar a perder las libertades en funci\u00f3n de fundamentalismos m\u00e1s o menos larvados. (...) Lo pol\u00edticamente correcto en Galicia es hoy en d\u00eda normalizar. Pero lo \u00e9ticamente correcto es respetar la libertad de los individuos para usar la lengua de su elecci\u00f3n, siempre que no cercene los derechos iguales de los otros\". \nAs\u00ed pois, Guis\u00e1n reivindicaba que dende a lingua castel\u00e1 se ti\u00f1an feito achegas literarias indiscutiblemente valiosas, e as cales amosaban o amor profesado \u00e1 terra galega. Este era o caso de Emilia Pardo Baz\u00e1n, Ram\u00f3n M. del Valle-Incl\u00e1n, Wenceslao Fern\u00e1ndez Fl\u00f3rez, etc. Segundo a autora, non importa a lingua coa que fales, pois o sentimento de amor profundo a Galicia pode amosarse dende ambos idiomas; o amor a Galiza \u00e9 independente da lingua empregada. As\u00ed pois, a pesar de que sab\u00eda do pol\u00e9mica que era a s\u00faa idea, a autora continuou a defender a opci\u00f3n de \u201camar a Galicia en castel\u00e1n\u201d."}
{"id": "245353", "revid": "1888", "url": "https://gl.wikipedia.org/wiki?curid=245353", "title": "Esperanza Guis\u00e1n Seijas", "text": ""}
{"id": "245354", "revid": "89787", "url": "https://gl.wikipedia.org/wiki?curid=245354", "title": "Explorer 21", "text": "Explorer 21, tam\u00e9n co\u00f1ecido como IMP-B ou IMP-2 (acr\u00f3nimo de \"Interplanetary Monitoring Platform B\" ou \"2\"), foi un sat\u00e9lite artificial da NASA lanzado o 4 de outubro de 1964 mediante un foguete Delta C desde o Centro Espacial de Cabo Ca\u00f1averal.\nCaracter\u00edsticas.\nExplorer 21 foi lanzado coa misi\u00f3n de estudar o medio interplanetario no relativo \u00f3s campos magn\u00e9ticos, as part\u00edculas enerx\u00e9ticas, os raios c\u00f3smicos e os plasmas. A alimentaci\u00f3n el\u00e9ctrica do sat\u00e9lite era proporcionada por paneis solares e bater\u00edas. A telemetr\u00eda emit\u00edase en refachos de 81,9 segundos de duraci\u00f3n, contendo 795 bits de datos. Tras tres secuencias de datos transmit\u00edanse 81,9 segundos de datos anal\u00f3xicos do magnet\u00f3metro de vapor de rubidio.\nA nave foi insertada nunha \u00f3rbita cun apoxeo moito menor (menos da metade) do esperado, limitando a utilidade dos datos que recolleu. Funcionou sen problemas durante os primeiros meses e logo intermitentemente ata o 13 de outubro de 1965 en que se perdeu todo contacto. IMP-B foi inxectado nunha \u00f3rbita inicial de 95.590\u00a0km de apoxeo e 191\u00a0km de perixeo, cunha inclinaci\u00f3n orbital de 33,53 graos e un per\u00edodo de 2097,0 minutos. Reentrou na atmosfera o 30 de xaneiro de 1966."}
{"id": "245355", "revid": "4817", "url": "https://gl.wikipedia.org/wiki?curid=245355", "title": "IMP-B", "text": ""}
{"id": "245356", "revid": "4817", "url": "https://gl.wikipedia.org/wiki?curid=245356", "title": "IMP B", "text": ""}
{"id": "245357", "revid": "4817", "url": "https://gl.wikipedia.org/wiki?curid=245357", "title": "IMP-2", "text": ""}
{"id": "245358", "revid": "4817", "url": "https://gl.wikipedia.org/wiki?curid=245358", "title": "IMP 2", "text": ""}
{"id": "245359", "revid": "18868", "url": "https://gl.wikipedia.org/wiki?curid=245359", "title": "Mart\u00edns", "text": ""}
{"id": "245360", "revid": "89787", "url": "https://gl.wikipedia.org/wiki?curid=245360", "title": "Explorer 28", "text": "Explorer 28, tam\u00e9n co\u00f1ecido como IMP-C ou IMP-3 (acr\u00f3nimo de \"Interplanetary Monitoring Platform C\" ou \"3\"), foi un sat\u00e9lite artificial da NASA lanzado o 29 de maio de 1965 mediante un foguete Delta C desde o Centro Espacial de Cabo Ca\u00f1averal.\nCaracter\u00edsticas.\nExplorer 28 foi lanzado coa misi\u00f3n de estudar o medio interplanetario no relativo \u00f3s campos magn\u00e9ticos, as part\u00edculas enerx\u00e9ticas, os raios c\u00f3smicos e os plasmas. A alimentaci\u00f3n el\u00e9ctrica do sat\u00e9lite era proporcionada por paneis solares e bater\u00edas. A telemetr\u00eda emit\u00edase en refachos de 81,9 segundos de duraci\u00f3n, contendo 795 bits de datos. Tras tres secuencias de datos transmit\u00edanse 81,9 segundos de datos anal\u00f3xicos do magnet\u00f3metro de vapor de rubidio.\nIMP-C funcionou sen problemas ata finais de abril de 1967 e logo intermitentemente ata o 12 de maio de 1967 en que se perdeu todo contacto. IMP-C foi inxectado nunha \u00f3rbita inicial de 264.244\u00a0km de apoxeo e 195\u00a0km de perixeo, cunha inclinaci\u00f3n orbital de 33,86 graos e un per\u00edodo de 8558,1 minutos. Reentrou na atmosfera o 4 de xullo de 1968."}
{"id": "245361", "revid": "4817", "url": "https://gl.wikipedia.org/wiki?curid=245361", "title": "IMP-C", "text": ""}
{"id": "245362", "revid": "4817", "url": "https://gl.wikipedia.org/wiki?curid=245362", "title": "IMP C", "text": ""}
{"id": "245363", "revid": "4817", "url": "https://gl.wikipedia.org/wiki?curid=245363", "title": "IMP-3", "text": ""}
{"id": "245364", "revid": "4817", "url": "https://gl.wikipedia.org/wiki?curid=245364", "title": "IMP 3", "text": ""}
{"id": "245367", "revid": "5863", "url": "https://gl.wikipedia.org/wiki?curid=245367", "title": "Montserrat Concepci\u00f3n Viviana Caball\u00e9 Folch", "text": ""}
{"id": "245374", "revid": "23204", "url": "https://gl.wikipedia.org/wiki?curid=245374", "title": "Primeira Liga 2012/13", "text": "A tempada 2012\u201313 da Primeira Liga (por motivos de patrocinio Liga ZON Sagres) foi a 79\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 19 de agosto\u00a0de 2012 e finalizou o 19 de maio de 2013. O defensor do t\u00edtulo \u00e9 o Porto, que resultou novamente campi\u00f3n.\nClasificaci\u00f3n.\n&lt;br&gt;\n&lt;br&gt;\n&lt;br&gt;\nResultados.\nT\u00e1boa de resultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "245375", "revid": "1888", "url": "https://gl.wikipedia.org/wiki?curid=245375", "title": "El Aloya", "text": "El Aloya foi un semanario editado en Tui entre 1906 e 1913.\nHistoria e caracter\u00edsticas.\nApareceu en 1906, inspirado e dirixido por Venancio Lorenzo Rodr\u00edguez, alcalde e xefe da pol\u00edtica liberal do distrito. Era unha publicaci\u00f3n literaria e de informaci\u00f3n xeral. Cando morreu o director, en 1909, a publicaci\u00f3n continuou como \"Semanario independiente y defensor de los intereses generales del distrito\", dirixida por Heriberto Fern\u00e1ndez Est\u00e9vez, concelleiro de Tui e vinculado \u00e1 pol\u00edtica oficial. Entre os seus colaboradores estaba Jos\u00e9 Fern\u00e1ndez Barros. Mantivo pol\u00e9mica con \"La Opini\u00f3n\"."}
{"id": "245376", "revid": "23204", "url": "https://gl.wikipedia.org/wiki?curid=245376", "title": "Finlandia nos Xogos Ol\u00edmpicos", "text": "Finlandia participou por vez primeira nos Xogos Ol\u00edmpicos en 1908, e dende ent\u00f3n enviou deportistas para competir en cada edici\u00f3n dos Xogos Ol\u00edmpicos de Ver\u00e1n e Inverno. Finlandia foi sede dos Xogos na edici\u00f3n de 1952 celebrada en Helsinqui. Os deportistas finlandeses ga\u00f1aron un total de 305 medallas nos Xogos de Ver\u00e1n, a maior\u00eda delas nas disciplinas de atletismo e loita. Finlandia tam\u00e9n ga\u00f1ou 162 medallas nos Xogos de Inverno, a maior\u00eda delas na pobra de esqu\u00ed n\u00f3rdico.\nO Comit\u00e9 Ol\u00edmpico Nacional de Finlandia \u00e9 o Comit\u00e9 Ol\u00edmpico Finland\u00e9s, que foi creado e reco\u00f1ecido no ano 1907, cando o Gran Ducado de Finlandia era unha parte aut\u00f3noma do Imperio Ruso (at\u00e9 o ano 1917)."}
{"id": "245377", "revid": "23204", "url": "https://gl.wikipedia.org/wiki?curid=245377", "title": "Lamigueiro", "text": "O lamigueiro (Populus nigra), tam\u00e9n co\u00f1ecido como chopo negro ou \u00e1lamo negro, \u00e9 unha especie de \u00e1rbore de ribeira pertencente \u00e1 familia das salic\u00e1ceas.\nEspecie mediterr\u00e1nea com\u00fan nos r\u00edos da Pen\u00ednsula Ib\u00e9rica, com\u00fan en grandes plantaci\u00f3ns no centro de Espa\u00f1a para produci\u00f3n de madeira. En Galiza non aparece de xeito espont\u00e1neo, plant\u00e1ndose \u00e1s veces nos concellos m\u00e1is meridionais preto dos r\u00edos con fins madeireiros ou ornamentais, especialmente en obras p\u00fablicas, alamedas e beirarr\u00faas das vilas.\nEtimolox\u00eda.\nO termo galego lamigueiro fai referencia \u00e1 preferencia das especies a medrar en solos h\u00famidos, bra\u00f1as ou lameiros. Precisamente o nome vir\u00eda de lama, termo de orixe celta co mesmo significado ca barro ou lodo.\nDescrici\u00f3n.\n\u00c9 unha \u00e1rbore de folla caediza que acada de 20 a 30 m de altura, a\u00ednda que en ocasi\u00f3ns pode superar esta altura. Sistema radical formado por un eixo principal forte e fondo e unha maior\u00eda de ra\u00edces superficiais e estendidas. Toro xeralmente dereito, de casca cinsenta que logo racha en sentido lonxitudinal, form\u00e1ndose entre as fendas unhas costelas negrexadas, que dan o nome \u00e1 especie. A copa \u00e9 ampla, polo xeral pouco mesta, a\u00ednda que m\u00e1is c\u00e1 do chopo prateado (\"Populus alba\") e do \u00e1lamo tremo (\"Populus tremula\"). As follas te\u00f1en un pec\u00edolo de 2 a 6\u00a0cm de lonxitude, lateralmente comprimido e con frecuencia viloso. O limbo \u00e9 aveludado ao agromar, mais logo perde o pelo e t\u00f3rnase verde polas d\u00faas faces, de forma ovada-triangular oo ovada-r\u00f3mbica, acuminadas, festonado-serradas. As candeas precoces aparecen antes que as follas, nos meses de febreiro e marzo. O froito \u00e9 en c\u00e1psula con sementes pardas envoltas en abundante peluxe branca. Diseminaci\u00f3n en abril e maio.\nDistribuci\u00f3n.\nEst\u00e9ndese polo sur, centro e leste de Europa, centro e oeste de Asia (at\u00e9 o centro de Siberia) e norte de \u00c1frica. At\u00f3pase cultivado en Escandinavia. En Galiza non \u00e9 moi com\u00fan, sendo cultivado nalg\u00fans r\u00edos meridionais. Con todo tense naturalizado nalgunhas zonas, como na praia do Vao en Vigo, pola s\u00faa capacidade de adaptaci\u00f3n \u00e1 influencia do mar.\nAo terse cultivado e espallado dende a antig\u00fcidade non \u00e9 doado precisar a s\u00faa \u00e1rea de orixe, por\u00e9n non resulta aventurado situalo entre Asia occidental e Europa oriental.\nEn Am\u00e9rica do Sur, atopamos cultivada a variedade \"Populus nigra L. var. italica\" en Chile e na Arxentina.\nH\u00e1bitat.\nNas formaci\u00f3ns de ribeira mest\u00farase con especies de semellantes preferencias, como salgueiros, chopos prateados, freixos, umeiros etc.\nEn amplas zonas do cordal ib\u00e9rico \"Populus nigra\" aparece formando bosques de galer\u00eda con exemplares vellos, os chamados \"chopos cabeceiros\". Resultado dunha antiga actividade agroforestal, estes chopos son \u00e1rbores demoucadas cuxas p\u00f3las, rectas e altas, eran empregadas para trabes na construci\u00f3n, entre outros usos.\nHoxe en d\u00eda corren un serio perigo de desaparecer fundamentalmente por mor do abandono desta actividade. Ten gran capacidade de adaptaci\u00f3n \u00e1 influencia do mar.\nUsos.\nO lamigueiro cult\u00edvase pola s\u00faa madeira branda, porosa, lixeira e fr\u00e1xil, apta para a carpintar\u00eda lixeira de pouca resistencia, fabricaci\u00f3n de caixas para a froita, e para construci\u00f3n sempre que non te\u00f1a que aturar grandes cargas. \u00c9 unha boa madeira para a fabricaci\u00f3n de pasta de celulosa. A actividade do cultivo dos chopos denom\u00ednase populicultura. A le\u00f1a que proporciona \u00e9 de escasa calidade. As follas constit\u00faen unha boa forraxe, tense utilizado como recurso invernal.\nO outro uso \u00e9 ornamental, principalmente coma \u00e1rbore de sombra. Pl\u00e1ntase en Galiza en alamedas e parques urbanos, as\u00ed coma nos xard\u00edns das autov\u00edas, pola s\u00faa resistencia e r\u00e1pido crecemento. Ultimamente lim\u00edtase o seu uso pola gran cantidade de peluxe primaveral que bota. \nComa uso medicinal, a casca cont\u00e9n salicina e taninos, polo que se utilizou coma curtidor. \nCultivo.\n\u00c9 practicamente indiferente en canto a solos, por\u00e9n rexeita os excesivamente salinos. C\u00f3mpre de humidade no solo con renovo de auga, polo que adoita situarse na beira de cursos superficiais ou sobre correntes subterr\u00e1neas pouco fondas. \u00c9 bastante esixente en principios nutritivos e en canto \u00e1 luz, non atura ben a cuberta.\nSubespecies e variedades.\nHai tres subespecies, alg\u00fans bot\u00e1nicos distinguen unha cuarta:\nA subespecie \"betulifolia\" \u00e9 unha das \u00e1rbores m\u00e1is infrecuentes en Gran Breta\u00f1a e Irlanda, con s\u00f3 arredor de 7.000 exemplares co\u00f1ecidos, dos que s\u00f3 600 se te\u00f1en confirmado que son femininos.\nT\u00e9\u00f1ense seleccionado tam\u00e9n varios cultivares, que se espallan por estacas:\nNome com\u00fan.\nSalgueiro rubio, salgueira brava, olmo, limigueiro, lamigueiro, lameira, lamagueiro, lagumeiro, lagomeiro, lagameiro, chopo do pa\u00eds, chopo blanco (sic), chopo, choplo, bido, \u00e1lemo, \u00e1lamo."}
{"id": "245378", "revid": "12452", "url": "https://gl.wikipedia.org/wiki?curid=245378", "title": "Chopo negro", "text": ""}
{"id": "245379", "revid": "12452", "url": "https://gl.wikipedia.org/wiki?curid=245379", "title": "\u00c1lamo negro", "text": ""}
{"id": "245381", "revid": "98629", "url": "https://gl.wikipedia.org/wiki?curid=245381", "title": "Avanti! (filme)", "text": "Avanti! \u00e9 un filme dirixido por Billy Wilder e rodado en Italia. Bas\u00e9ase nunha obra de teatro de Samuel A. Taylor e estreouse no ano 1972.\nSinopse.\nA historia transcorre na illa de Isquia situada na entrada do golfo de N\u00e1poles. Wendell Armbruster (Jack Lemmon) \u00e9 un conservador home de negocios americano que se ve na obriga de viaxar a Italia, onde o seu pai faleceu nun accidente de tr\u00e1fico durante as s\u00faas vacaci\u00f3ns. Cando chega ao seu destino, dec\u00e1tase de que o seu pai ti\u00f1a unha amante, que o acompa\u00f1aba no momento do accidente."}
{"id": "245382", "revid": "1888", "url": "https://gl.wikipedia.org/wiki?curid=245382", "title": "La Opini\u00f3n (Tui)", "text": "La Opini\u00f3n foi un peri\u00f3dico editado en Tui entre 1908 e 1910.\nHistoria e caracter\u00edsticas.\nApareceu o 6 de decembro de 1908, para combater ao cacique Venancio Lorenzo e ao seu peri\u00f3dico \"El Aloya\". O seu propietario era Jes\u00fas Rivas Begar\u00edn e tivo como directores a Manuel Cela e Dar\u00edo \u00c1lvarez Limeses. Edit\u00e1base en Vigo, na imprenta La Nueva Prensa. Cesou a s\u00faa publicaci\u00f3n en febreiro de 1910."}
{"id": "245384", "revid": "5863", "url": "https://gl.wikipedia.org/wiki?curid=245384", "title": "Venancio Lorenzo", "text": "Venancio Isidro Lorenzo Rodr\u00edguez, finado o 7 de setembro de 1909, foi un pol\u00edtico galego.\nTraxectoria.\nFillo do perito agr\u00f3nomo Manuel Lorenzo Rodr\u00edguez e irm\u00e1n de Tirso Lorenzo Rodr\u00edguez. Foi vicec\u00f3nsul de Portugal en Tui. Representante da pol\u00edtica de Ezequiel Ord\u00f3\u00f1ez Gonz\u00e1lez, foi concelleiro e primeiro tenente de alcalde de Tui (1893) e foi nomeado alcalde de Tui a finais de decembro de 1893. Foi deputado provincial en 1896, 1901 e 1905. Volveu ser alcalde de Tui do 1 de xullo de 1909 ata o seu falecemento o 9 de setembro dese ano. Organizou e dirixiu os peri\u00f3dicos \"El Vencejo\" e \"El Aloya\".\nVida persoal.\nCasou en 1893 con In\u00e9s \u00c1lvarez Fonterosa."}
{"id": "245385", "revid": "1888", "url": "https://gl.wikipedia.org/wiki?curid=245385", "title": "Venancio Lorenzo Rodr\u00edguez", "text": ""}
{"id": "245389", "revid": "23204", "url": "https://gl.wikipedia.org/wiki?curid=245389", "title": "Chopo branco", "text": "O chopo branco, \u00e1lamo branco ou chopo prateado (\"Populus alba\"), \u00e9 unha \u00e1rbore de ribeira pertencente \u00e1s salic\u00e1ceas. En Galiza non \u00e9 com\u00fan ag\u00e1s en xardinaxe.\nEtimolox\u00eda.\nNome cient\u00edfico.\nO nome xen\u00e9rico \"Populus\" (do lat\u00edn, 'popular') por ser abundante e en gran cantidade. O nome espec\u00edfico \"alba\" ref\u00edrese \u00e1 cor abrancazada do env\u00e9s das follas. \nDescrici\u00f3n.\n\u00c1rbore caducifolia corpulenta de forma arredondada e r\u00e1pido crecemento, que pode acadar os 30 m de altura e 1 m de di\u00e1metro, de forma larga e porte de columna, de groso toro e sistema radical forte, con numerosas ra\u00edces secundarias longas que emiten multitude de fillos. Casca lisa, abrancazada, cinsenta, fendida, m\u00e1is escura no baseamento, con cicatrices negrexadas de p\u00f3las vella.\nA copa \u00e9 larga e irregular. Poli\u00f1as e gomos tomentosos (cubertos de lanuxe).\nAs follas son caedizas, simples, alternas, ovais ou palmadas, de bordo dentado; cubertas no env\u00e9s dunha camada mesta aveludada de cor abrancazada. Follas tomentosas nas d\u00faas faces e no pec\u00edolo, vari\u00e1beis nos gomos, con 3-5 l\u00f3bulos, brancas e vilosas de novas, as adultas coa face verde escura, glabra e env\u00e9s densamente branco-tomentoso, limbo moi polimorfo.\nFollas maiores normalmente palmado-lobuladas, de base a xeito de coraz\u00f3n. Follas das poli\u00f1as arredondadas a ovadas, pouco lobuladas, con menos tomento. Candeas p\u00e9nsiles. As masculinas de 3\u20136\u00a0cm de lonxitude, con lanuxe. As femininas m\u00e1is longas e magras.Polo outono a coloraci\u00f3n \u00e9 marr\u00f3n ou amarelenta.\nAs flores masculinas son grandes e arroibadas, en candeas ou amentos p\u00e9nsiles, as femininas son de cor amarela-verdosa en p\u00e9s distintos. Florea de febreiro a abril normalmente, antes de que abrochen as follas.\nO froito \u00e9 nunha c\u00e1psula bivalva, ovoide e sen vilosidade. As sementes comportan unha lanuxe a xeito de penacho.\nCultivo e usos.\nCultivo\nUsos\n\u00c1rbores senlleiras en Galiza.\nO chopo branco do balneario de Cuntis est\u00e1 inclu\u00eddo no Cat\u00e1logo de \u00c1rbores Senlleiras de Galicia."}
{"id": "245390", "revid": "47527", "url": "https://gl.wikipedia.org/wiki?curid=245390", "title": "\u00c1lamo", "text": ""}
{"id": "245392", "revid": "12452", "url": "https://gl.wikipedia.org/wiki?curid=245392", "title": "Chopo prateado", "text": ""}
{"id": "245394", "revid": "12452", "url": "https://gl.wikipedia.org/wiki?curid=245394", "title": "\u00c1lamo branco", "text": ""}
{"id": "245395", "revid": "23204", "url": "https://gl.wikipedia.org/wiki?curid=245395", "title": "Mark Dacascos", "text": "Mark Alan Dacascos, nado o 26 de febreiro de 1964 en Honolulu, Hawai, \u00e9 un actor e artista marcial hawaiano. Ga\u00f1ou numerosos campionatos de karate e diversos estilos de kung fu entre os 7 e 18 anos."}
{"id": "245396", "revid": "23204", "url": "https://gl.wikipedia.org/wiki?curid=245396", "title": "Jacques Perrin", "text": "Jacques Perrin, nado como Jacques Andr\u00e9 Simonet en Par\u00eds o 13 de xullo de 1941 e finado na mesma cidade o 21 de abril de 2022, foi un actor e produtor franc\u00e9s."}
{"id": "245397", "revid": "23204", "url": "https://gl.wikipedia.org/wiki?curid=245397", "title": "Nuovo cinema Paradiso", "text": ""}
{"id": "245398", "revid": "1131", "url": "https://gl.wikipedia.org/wiki?curid=245398", "title": "\u00c1ngel Tamargo Garc\u00eda", "text": "\u00c1ngel Tamargo Garc\u00eda, nado en Xix\u00f3n o 1 de febreiro de 1915 e finado na mesma cidade o 10 de novembro\u00a0de 1998, foi un futbolista espa\u00f1ol. Xogaba de centrocampista.\nTraxectoria.\nIniciouse no Cimadevilla e despois da Guerra Civil xogou no Oriamendi a tempada 1939\u201340. Na seguinte campa\u00f1a foi xogador do Racing de Santander en Segunda Divisi\u00f3n.\nNa tempada 1941\u201342 xogou no Deportivo da Coru\u00f1a en Primeira Divisi\u00f3n onde non foi un habitual do cadro titular (xogou 12 partidos). Na campa\u00f1a 1943\u201344 foi contratado polo Real Madrid, onde tampouco destacou demasiado, xogando tan s\u00f3 7 encontros nesa campa\u00f1a.\nNa tempada 1944\u201345 fichou polo Sporting de Gij\u00f3n, onde xogou d\u00faas tempadas, marcando na primeira delas o seu primeiro gol en Primeira Divisi\u00f3n. Na tempada 1946\u201347 foi contratado polo Real Oviedo, onde permaneceu tres tempadas.\nFinalizou a s\u00faa carreira no Cimadevilla, club no que empezara anos atr\u00e1s."}
{"id": "245399", "revid": "56817", "url": "https://gl.wikipedia.org/wiki?curid=245399", "title": "Max Elliott Slade", "text": "Max Elliot Slade, nado 4 de xullo de 1980 en Pasadena (California), \u00e9 un actor estadounidense. \u00c9 famoso polo seu traballo como actor infantil protagonizando \"3 Ninjas\", \"3 Ninjas Kick Back\" e \"3 Ninjas Knuckle Up\". Tam\u00e9n interpretou a Jay Lovell en \"Apollo 13\", a Mark Goddard en \"The Sweeper\" e a Gil Buckman en \"Parenthood\"."}
{"id": "245400", "revid": "56817", "url": "https://gl.wikipedia.org/wiki?curid=245400", "title": "El manifiesto desastre", "text": "El manifiesto desastre \u00e9 o cuarto \u00e1lbum de estudio do cantautor espa\u00f1ol Nacho Vegas, publicado por Limbo Starr en 2008."}
{"id": "245402", "revid": "25871", "url": "https://gl.wikipedia.org/wiki?curid=245402", "title": "Dustin Nguyen", "text": "Dustin Nguyen nado como Nguyen Xuan Tri o 17 de setembro de 1962 en Saig\u00f3n, \u00e9 un actor, director, guionista e artista marcial vietnamita."}
{"id": "245403", "revid": "80180", "url": "https://gl.wikipedia.org/wiki?curid=245403", "title": "La zona sucia", "text": "La zona sucia \u00e9 o quinto \u00e1lbum de estudio do cantautor espa\u00f1ol Nacho Vegas, publicado por Marxophone en 2011."}
{"id": "245404", "revid": "23204", "url": "https://gl.wikipedia.org/wiki?curid=245404", "title": "Nguyen Xuan Tri", "text": ""}
{"id": "245405", "revid": "56817", "url": "https://gl.wikipedia.org/wiki?curid=245405", "title": "Charles Kalani, Jr.", "text": "Charles \"Charlie\" J. Kalani, Jr., nado o 6 de xaneiro de 1930 en Honolulu e finado o 22 de agosto de 2000, foi un loitador, actor, boxeador, soldado, e artista marcial hawaiano. No mundo da loita profesional era co\u00f1ecido como Professor Toru Tanaka ou s\u00f3 Professor Tanaka."}
{"id": "245406", "revid": "23204", "url": "https://gl.wikipedia.org/wiki?curid=245406", "title": "Professor Toru Tanaka", "text": ""}
{"id": "245407", "revid": "23204", "url": "https://gl.wikipedia.org/wiki?curid=245407", "title": "Professor Tanaka", "text": ""}
{"id": "245409", "revid": "23204", "url": "https://gl.wikipedia.org/wiki?curid=245409", "title": "Crystle Lightning", "text": "Crystle Lea Lightning, nada o 5 de febreiro de 1981 en Edmonton, Alberta, \u00e9 unha actriz e DJ canadense de orixe cree. \u00c9 irm\u00e1 do tam\u00e9n actor Cody Lightning.\nTraxectoria.\nComezou no mundo da interpretaci\u00f3n en 1994, sendo o seu papel m\u00e1is memorable o de Lori Piestewa en \"Saving Jessica Lynch\". Lightning tam\u00e9n interpretou o papel de \"Jo\" no filme de 1995 \"3 Ninjas Knuckle Up\".\nEn 2005, interpretou a \"Chloe\" no filme \"\". A voz de Crystle foi empregada no videoxogo \"Prey\", no papel de Jen, a moza de Tommy."}
{"id": "245412", "revid": "98629", "url": "https://gl.wikipedia.org/wiki?curid=245412", "title": "J\u00fcrgen Klopp", "text": "J\u00fcrgen Norbert Klopp, nado en Stuttgart o 16 de xu\u00f1o de 1967, \u00e9 un exfutbolista e actual adestrador de f\u00fatbol alem\u00e1n. Xogaba de dianteiro e defensa e, dende 2015, adestra o Liverpool F.C.\nPalmar\u00e9s.\nBorussia Dortmund\nLiverpool"}
{"id": "245413", "revid": "56817", "url": "https://gl.wikipedia.org/wiki?curid=245413", "title": "Don Shanks", "text": "Donald L. \"Don\" Shanks, nado o 26 de febreiro de 1950 no Condado de Macoupin, Illinois, \u00e9 un actor e especialista de ascendencia cherokee. \u00c9 co\u00f1ecido polos seus papeis de Michael Myers en \"\", e Nakoma en \"The Life and Times of Grizzly Adams\"."}
{"id": "245414", "revid": "98629", "url": "https://gl.wikipedia.org/wiki?curid=245414", "title": "Max von Sydow", "text": "Carl Adolf \"Max\" von Sydow, nado en Lund o 10 de abril de 1929 e finado en Francia o 8 de marzo de 2020, foi un actor sueco de cidadan\u00eda francesa.\nVon Sydow apareceu en m\u00e1is de cen filmes e series de televisi\u00f3n. Os seus papeis m\u00e1is lembrados incl\u00faen o cabaleiro Antonius Block en \"O s\u00e9timo selo\" de Ingmar Bergman (1957), o primeiro dos once filmes que realizou co director, e que incl\u00fae as ic\u00f3nicas escenas en que a personaxe xoga ao xadrez coa morte.\nInterpretou a Xesucristo en \"The Greatest Story Ever Told\" de George Stevens (1965) e apareceu en \"O exorcista\" de William Friedkin, \"Dune\" de David Lynch (1984), \"Hannah e as s\u00faas irm\u00e1s\" de Woody Allen (1986), \"Espertares\" de Penny Marshall (1990), \"Minority Report\" de Steven Spielberg (2002), \"Le Scaphandre et le Papillo\" de Julian Schnabel (2007) e \"Shutter Island\" de Martin Scorsese (2010). Posteriormente apareceu en \"\" e na serie de HBO \"Game of Thrones\", pola que recibiu unha candidatura aos premios Emmy. Tam\u00e9n recibiu d\u00faas candidaturas ao \u00d3scar polas s\u00faas interpretaci\u00f3ns en \"Pelle Erobreren\" (1987) e \"Tan forte e tan preto\" (2011).\nFilmograf\u00eda.\nCinema.\nVon Sydow apareceu nos seguintes filmes:"}
{"id": "245415", "revid": "27155", "url": "https://gl.wikipedia.org/wiki?curid=245415", "title": "Virus do mosaico do tabaco", "text": "O virus do mosaico do tabaco (VMT), Tobacco mosaic virus ou TMV, \u00e9 un virus ARN que infecta plantas, especialmente ao tabaco e a outros membros da familia Solanaceae. A infecci\u00f3n produce manchas caracter\u00edsticas nas follas (de al\u00ed o seu nome).\nFoi o primeiro virus descuberto. Desde fins do s\u00e9culo XIX sab\u00edase que esta enfermidade infecciosa danaba as colleitas de tabaco, pero ata 1930 non se puido determinar que o axente infeccioso era un virus.\nHistoria.\nEn 1883, Adolf Mayer fixo a descrici\u00f3n inicial da enfermidade, indicando que pod\u00eda transferirse entre plantas de maneira similar \u00e1s infecci\u00f3ns bacterianas. Dimitri Ivanowski deu a primeira evidencia concreta da s\u00faa existencia en 1892. En 1898, Martinus Beijerinck demostrou que un medio de cultivo filtrado e libre de bacterias segu\u00eda contendo o axente infeccioso.\nEn 1935, Wendell Meredith Stanley cristalizou o virus e demostrou que permanece activo logo da cristalizaci\u00f3n. Por este traballo, compartiu un cuarto do Premio Nobel de Qu\u00edmica en 1946, a\u00ednda que despois se demostrou que algunhas das s\u00faas conclusi\u00f3ns (en particular, que os cristais eran prote\u00ednas puras, que se ensamblaban por autocat\u00e1lise) eran incorretas. As primeiras imaxes de microscopio electr\u00f3nico do VMT foron realizadas en 1939 por Gustav Kausche, Edgar Pfankuch e Helmut Ruska (irm\u00e1n do ga\u00f1ador do Nobel Ernst Ruska). En 1955, Heinz Fraenkel-Conrat e Robley Williams demostraron que o ARN do VMT e a prote\u00edna da s\u00faa c\u00e1pside ensamblan por si mesmos orixinando o virus funcional, indicando que esta \u00e9 a estrutura m\u00e1is estable (a que ten a enerx\u00eda libre m\u00e1is baixa), e probablemente o mecanismo natural de ensamblaxe sexa dentro da c\u00e9lula h\u00f3spede.\nA cristal\u00f3grafa Rosalind Franklin traballou para Stanley durante cerca dun mes en Berkeley, e logo dese\u00f1ou e constru\u00edu un modelo do VMT para a Exposici\u00f3n Xeral de primeira categor\u00eda de Bruxelas (1958). En 1958, ela especulou que o virus era oco, non s\u00f3lido, e hipotetizou que o ARN do VMT era monocatenario. Esta conxectura comprobouse logo da s\u00faa morte, e agora s\u00e1bese que o seu ARN \u00e9 unha fibra con sentido positivo."}
{"id": "245416", "revid": "1131", "url": "https://gl.wikipedia.org/wiki?curid=245416", "title": "Vila do Conde", "text": "Vila do Conde \u00e9 unha cidade portuguesa no distrito do Porto, rexi\u00f3n Norte e subrexi\u00f3n do Grande Porto, con 28.636 habitantes en 2011. Pertence \u00e1 Grande \u00c1rea Metropolitana do Porto. Vila do Conde \u00e9 sede dun municipio con 149,31\u00a0km\u00b2 de \u00e1rea e 79.533 habitantes (en 2011), subdividido en 30 fregues\u00edas. O municipio limita ao norte co da P\u00f3voa de Varzim, ao leste con Vila Nova de Famalic\u00e3o e ao sur conr Maia e por Matosinhos, e ao oeste ten litoral no oc\u00e9ano Atl\u00e1ntico.\nLocalizada na marxe norte da foz do r\u00edo Ave, Vila do Conde \u00e9 un importante centro industrial, porto de pesca e zona balnearia e tur\u00edstica, e configura un dos principais e m\u00e1is procurados centros de balneario de Portugal. A cidade fai parte do mesmo aglomerado urbano que a P\u00f3voa de Varzim.\nHistoria.\nA poboaci\u00f3n de Vila do Conde \u00e9 moi antiga, anterior \u00e1 fundaci\u00f3n de Portugal, e o seu top\u00f3nimo non sufriu alteraci\u00f3ns; dende sempre foi Vila do Conde. A primeira referencia a Vila do Conde \u00e9 do ano de 953 da era actual no libro da condesa Mumadona Dias, onde \u00e9 referida como \"Villa de Comite\".\nManuel I de Portugal concedeulle eido foral en 1516 e a poboaci\u00f3n da vila participa activamente nos descubrimentos portugueses, entre eles Paulo e Francisco Faria na viaxe de Vasco da Gama \u00e1 India. A praza Nova, hoxe praza Vasco da Gama, abriuse en 1538, no reinado de Xo\u00e1n III de Portugal, onde se edificaron novos edificios para os pazos do Concello. No s\u00e9culo XIX, as invasi\u00f3ns francesas causar\u00e1n grandes danos \u00e1 poboaci\u00f3n. En 1987 \u00e9 elevada \u00e1 categor\u00eda de cidade."}
{"id": "245417", "revid": "1888", "url": "https://gl.wikipedia.org/wiki?curid=245417", "title": "Ram\u00f3n Mar\u00eda de la Maza Quiroga", "text": ""}
{"id": "245418", "revid": "1888", "url": "https://gl.wikipedia.org/wiki?curid=245418", "title": "Pedro Barri\u00e9 Pastor", "text": "Pedro Barri\u00e9 Pastor, nado na Coru\u00f1a o 30 de xullo de 1843 e finado na mesma cidade o 27 de xaneiro de 1919, foi un banqueiro e empresario galego.\nTraxectoria.\nSobri\u00f1o de Jos\u00e9 Pastor Horta, dono da compa\u00f1\u00eda \"Jos\u00e9 Pastor y C\u00eda.\", empezou a traballar co seu t\u00edo e incorporouse como socio. Cando faleceu o seu t\u00edo en 1877, a compa\u00f1\u00eda quedou nas s\u00faas mans, mantendo o seu nome. Foi presidente da Caja de Ahorros-Monte de Piedad de La Coru\u00f1a e Comisario Regio de Fomento. Foi concelleiro da Coru\u00f1a e membro da Junta de Defensa. En 1888 entrou a colaborar na compa\u00f1\u00eda Ricardo Rodr\u00edguez Pastor, pasando a chamarse \"Sobrinos de Jos\u00e9 Pastor\". En 1915 incorporouse \u00e1 compa\u00f1\u00eda o fillo de Pedro Barri\u00e9 Pastor, Pedro Barri\u00e9 de la Maza, ao regresar da s\u00faa formaci\u00f3n financeira en Alema\u00f1a, Gran Breta\u00f1a e Francia. Finou na Coru\u00f1a o 27 de xaneiro de 1919.\nVida persoal.\nCasou con Amalia de la Maza Agar, filla de Ram\u00f3n de la Maza e neta de Pedro de Agar, e foi pai de Pedro Barri\u00e9 de la Maza."}
{"id": "245419", "revid": "98629", "url": "https://gl.wikipedia.org/wiki?curid=245419", "title": "Gilles Villeneuve", "text": "Joseph Gilles Henri Villeneuve, co\u00f1ecido como Gilles Villeneuve, nado en Richelieu (Quebec) o 18 de xaneiro de 1950 e finado en Zolder (B\u00e9lxica) o 8 de maio de 1982, foi un piloto canadense. Un entusiasta dos coches e a conduci\u00f3n r\u00e1pida desde moi nova idade, comezou a s\u00faa carreira profesional correndo en motos de neve na s\u00faa provincia natal do Quebec. Mudouse aos monoprazas, ga\u00f1ando os campionatos dos Estados Unidos e o Canad\u00e1 da Formula Atlantic en 1976, antes de que lle ofreceran unha unidade na F\u00f3rmula 1 co equipo McLaren no Gran Premio do Reino Unido de 1977. Foi contratado por Ferrari \u00f3 final da tempada, e desde ata a s\u00faa morte en pilotou para o equipo italiano. Ga\u00f1ou seis Grandes Premios nunha curta carreira ao m\u00e1is alto nivel. En , terminou segundo a catro puntos do campi\u00f3n, o seu compa\u00f1eiro de equipo Jody Scheckter.\nVilleneuve morreu nun accidente a 225\u00a0km/h causado por unha colisi\u00f3n co March de Jochen Mass durante a cualificaci\u00f3n para o Gran Premio de B\u00e9lxica de 1982 en Zolder. O accidente produciuse pouco menos de d\u00faas semanas despois dunha gran discusi\u00f3n co seu compa\u00f1eiro de equipo, Didier Pironi, sobre o adiantamento de Pironi a Villeneuve no anterior Gran Premio de San Marino. No momento da s\u00faa morte, Villeneuve era moi popular entre os afeccionados e converteuse nunha figura ic\u00f3nica na historia deste deporte. O seu fillo, Jacques Villeneuve, converteuse en campi\u00f3n do mundo de F\u00f3rmula Un en 1997 e, ata a data, o \u00fanico canadense en ga\u00f1ar o Campionato do Mundo de F\u00f3rmula Un. E tam\u00e9n era irm\u00e1n m\u00e1is vello de Jacques Villeneuve, que \u00e9 pai do anterior Jacques.\nVida Persoal e principios.\nVilleneuve naceu en Richelieu, un pequeno pobo na gran provincia franc\u00f3fona do Quebec no Canad\u00e1 e creceu en Berthierville, casou con Joann Barthe en 1970, con quen tivo dous fillos, Jacques e M\u00e9lanie. durante os seus inicios Villeneuve levou \u00e1 s\u00faa familia de viaxe con el nunha casa rodante durante a tempada de carreiras, un h\u00e1bito que continuou ata certo punto durante a s\u00faa carreira na F\u00f3rmula Un. A mi\u00fado dic\u00eda nacer en 1952. No momento en que obtivo a s\u00faa oportunidade na F\u00f3rmula Un, xa ti\u00f1a 27 anos e quitouse dous anos da s\u00faa idade para evitar ser considerado demasiado vello para facelo ao nivel m\u00e1is alto do automobilismo.\nNiki Lauda dixo del: \"Era o dia\u00f1o m\u00e1is tolo que xamais atopei na F\u00f3rmula 1 ... O feito era que, malia isto, era un personaxe sensible e amable un consumado esmorgueiro que o f\u00edxo un ser humano tan especial\".\nO seu irm\u00e1n m\u00e1is novo Jacques tam\u00e9n tivo unha exitosa carreira como piloto na F\u00f3rmula Atl\u00e1ntica, Can Am e CART. O fillo de Gilles, tam\u00e9n chamado Jacques, ga\u00f1ou o Indianapolis 500, o campionato da CART en 1995 e converteuse en campi\u00f3n do mundo de F\u00f3rmula Un en .\nInicios.\nVilleneuve comezou a conducir en competici\u00f3ns de carreiras locais, conducindo coches de estrada, unha versi\u00f3n modificada do Ford Mustang modelo 1967. Pronto aburriuse destas carreiras, e entrou na Escola de Carreiras Jim Russell no Circu\u00edto Mont-Tremblant para obter unha licenza de competici\u00f3n. Logo tivo unha tempada moi exitosa no campionato rexional da F\u00f3rmula Ford no Quebec, pilotando dous vellos coches de anos anteriores e ga\u00f1ando sete das dez carreiras nas que participou. Ao ano seguinte, o seu progreso permitiulle ir \u00e1 F\u00f3rmula Atlantic, competindo al\u00ed durante catro anos, levando ao seu propio coche de novo ao primeiro lugar nas s\u00faas catro tempadas. Ga\u00f1ou a s\u00faa primeira carreira da Atlantic en 1975 no circu\u00edto de Gimli Motosport Park baixo unha constante condici\u00f3n de forte choiva. En 1976, asociouse con Ecurie Chris Harrison Canad\u00e1 e co enxe\u00f1eiro de carreiras de March Engineering Ray Wardell, dominando a tempada ao ga\u00f1ar todas menos unha das carreiras e lev\u00e1ndose os t\u00edtulos dos Estados Unidos e o Canad\u00e1. Ga\u00f1ou o campionato canadense de novo en 1977.\nO di\u00f1eiro era moi escaso nos principios da s\u00faa carreira. Era piloto de carreiras profesional desde a s\u00faa adolescencia, sen outros ingresos. Nos primeiros anos a maior parte dos seus ingresos en realidade proced\u00edan de competici\u00f3ns en motos de neve, onde tivo un grande \u00e9xito, especialmente logo de ga\u00f1ar o Derby do Campionato do Mundo de motos de neve de 1974. Na s\u00faa segunda tempada na F\u00f3rmula Atl\u00e1ntic o seu patrocinador era o fabricante de motos de neve, Skiroule. Atrib\u00faese parte do seu \u00e9xito nas carreiras aos seus d\u00edas como piloto de motos de neve: \"Cada inverno, deb\u00edas contar con tres ou catro grandes envorcamentos, e eu estou falando de ser lanzado no xeo a m\u00e1is de 100 quil\u00f3metros por hora. As motos que se usan escorregan moito, e iso foi o que me ensinou moito sobre o control. E a visibilidade era terrible! A menos que foras de primeiro, non se pod\u00eda ver nada, con toda a neve voando a teu redor. Isto foi bo para as reacci\u00f3ns, nunca me detivo calquera preocupaci\u00f3n nas carreiras baixo a choiva.\"\nF\u00f3rmula Un.\nDurante finais dos anos 70 e principios dos 80, Villeneuve era un piloto valente, que pilotaba ao l\u00edmite e que non tem\u00eda \u00e1 morte. Debido a esta pilotaxe foi testemu\u00f1a de moitos trompos e accidentes. A maior parte da s\u00faa carreira realizouna no equipo de Maranello, Ferrari, sendo considerado como un heroe polos \"tiffosi\". Home de equipo, aceptou sen problemas ser o \"escudeiro\" de Jody Scheckter para que este puidese acadar o t\u00edtulo en .\nMorte.\nO 8 de maio de 1982, Villeneuve morreu logo dun accidente durante a sesi\u00f3n final de clasificaci\u00f3n para o Gran Premio de B\u00e9lxica en Zolder. Houbo varias circunstancias que propiciaron ese accidente. Na anterior carreira sentiuse traizoado polo seu compa\u00f1eiro de equipo (Pironi) que lle adiantou nos \u00faltimos compases da carreira, arrebat\u00e1ndolle a vitoria e o ambiente era tenso, os pneum\u00e1ticos de clasificaci\u00f3n s\u00f3 duraban unha volta e quer\u00eda bater a seu compa\u00f1eiro. No momento do accidente, Pironi fixara un tempo de 0\u00b41 segundos m\u00e1is r\u00e1pido que Villeneuve no sexto lugar. Villeneuve usaba a s\u00faa \u00faltima serie de pneum\u00e1ticos de cualificaci\u00f3n, e alg\u00fans din que estaba tratando de mellorar o seu tempo na s\u00faa \u00faltima volta. Alg\u00fans suxiren que apuntaba especificamente a bater a Pironi. Con todo, o bi\u00f3grafo Gerald Donaldson cita ao enxe\u00f1eiro de carreira de Villeneuve en Ferrari Mauro Forghieri dicindo que o canadense, a\u00ednda que premendo ao seu xeito habitual, volv\u00eda a boxes cando ocorreu o accidente. Si \u00e9 as\u00ed, non se estableceu un tempo nesa volta.\nA falta de oito minutos, Villeneuve achegouse, logo da primeira chicane, e atrapou Jochen Mass que viaxa m\u00e1is lentamente. Mass viu Villeneuve acheg\u00e1ndose a gran velocidade e moveuse cara \u00e1 dereita para deixarlle pasar. No mesmo instante Villeneuve tam\u00e9n se moveu \u00e1 dereita para pasar \u00f3 coche m\u00e1is lento. O Ferrari golpeou a parte traseira do coche de Mass \"e sa\u00edu lanzado polo aire a unha velocidade estimada en 200 a 225 km/h. Foi polo aire m\u00e1is de 100 m antes de tocar co morro no chan e se desintegrou dando un salto mortal ao longo do bordo da pista. Villeneuve, a\u00ednda atado ao seu asento, pero sen o seu casco, foi lanzado outros 50 metros contra a s barreiras de captura no bordo exterior da \"curva Terlamenbocht\" esquina.\nVarios pilotos detiv\u00e9ronse e apresur\u00e1ronse \u00e1 escena. John Watson e Derek Warwick retiraron a Villeneuve, da barreira. O primeiro m\u00e9dico chegou en 35 segundos para atopar que Villeneuve non respiraba, a\u00ednda que o seu pulso continuaba, foi entubado e ventilado antes de ser trasladado ao centro m\u00e9dico do circu\u00edto e logo en helic\u00f3ptero ao Hospital Universitario de San Rafael, onde lle foi diagnosticada unha fatal fractura do pescozo. Villeneuve mant\u00edvose vivo artificialmente, mentres que a s\u00faa esposa viaxou ao hospital e os m\u00e9dicos consultaban con especialistas de todo o mundo. Morreu \u00e1s 9:12 da noite.\nNon chegou a coroarse nunca como campi\u00f3n do mundo, pero a s\u00faa espectacular forma de pilotaxe convert\u00e9rono nunha lenda da F\u00f3rmula 1. A incrible loita que mantivo co franc\u00e9s Ren\u00e9 Arnoux no circu\u00edto de Dijon-Prenois no Gran Premio de Francia de 1979 (rodando emparellados e sacando o seu monopraza f\u00f3ra da pista si era necesario), \u00e9 parte xa da historia da F\u00f3rmula 1.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "245420", "revid": "89787", "url": "https://gl.wikipedia.org/wiki?curid=245420", "title": "Explorer 33", "text": "Explorer 33, tam\u00e9n co\u00f1ecido como IMP-D (acr\u00f3nimo de \"Interplanetary Monitoring Platform D\") e como AIMP-1 (\"Anchored Interplanetary Monitoring Platform 1\"), foi un sat\u00e9lite artificial da NASA lanzado o 1 de xullo de 1966 mediante un foguete Delta E desde o Centro Espacial de Cabo Ca\u00f1averal.\nCaracter\u00edsticas.\nA misi\u00f3n de Explorer 33 foi estudar o plasma interplanetario, as part\u00edculas enerx\u00e9ticas cargadas, os campos magn\u00e9ticos e os raios X solares a distancias lunares.\nA nave estabiliz\u00e1bazase mediante xiro, cun per\u00edodo de entre 2,2 e 3,6 segundos e co eixo de xiro perpendicular \u00f3 plano da ecl\u00edptica. Explorer 33 foi inxectado nunha \u00f3rbita inicial de 435.425\u00a0km de apoxeo e 15.900\u00a0km de perixeo, cunha inclinaci\u00f3n orbital de 28,69 graos e un per\u00edodo de 8540,0 minutos. Nos cinco anos de duraci\u00f3n da misi\u00f3n tanto o perixeo como a inclinaci\u00f3n orbital variaron substancialmente."}
{"id": "245421", "revid": "4817", "url": "https://gl.wikipedia.org/wiki?curid=245421", "title": "IMP-D", "text": ""}
{"id": "245422", "revid": "4817", "url": "https://gl.wikipedia.org/wiki?curid=245422", "title": "IMP D", "text": ""}
{"id": "245423", "revid": "4817", "url": "https://gl.wikipedia.org/wiki?curid=245423", "title": "AIMP-1", "text": ""}
{"id": "245424", "revid": "4817", "url": "https://gl.wikipedia.org/wiki?curid=245424", "title": "AIMP 1", "text": ""}
{"id": "245425", "revid": "23204", "url": "https://gl.wikipedia.org/wiki?curid=245425", "title": "Benazir Bhutto", "text": "Mohtarma Benazir Bhutto, en urd\u00fa \u0628\u06cc\u0646\u0638\u06cc\u0631 \u0628\u06be\u0679\u0648, nada en Karachi o 21 de xu\u00f1o de 1953 e finada en Rawalpindi o 27 de decembro de 2007, foi unha pol\u00edtica paquistan\u00ed, d\u00faas veces primeira ministra de seu pa\u00eds, torn\u00e1ndose a primeira muller a ocupar un cargo de xefe de goberno dun Estado musulm\u00e1n moderno.\nTraxectoria.\nBenazir Bhutto foi educada en Harvard e en Oxford, no Reino Unido, onde estudou Ciencias Pol\u00edticas e Filosof\u00eda. Filla do primeiro ministro Zulfikar Al\u00ed Bhutto (1971-1977), ela volveu ao Paquist\u00e1n en 1977, cando o xeneral Muhammad Zia Ul-Haq aplicou un golpe de Estado e depuxo seu pai, executado en 1979. Benazir asumiu, ao lado da nai, o liderado do Partido Popular do Paquist\u00e1n (PPP).\nFoi asasinada a tiros en Rawalpindi o 27 de decembro de 2007."}
{"id": "245430", "revid": "23204", "url": "https://gl.wikipedia.org/wiki?curid=245430", "title": "Salvador Parga Torreiro", "text": "Salvador Parga Torreiro, nado en Santiago de Compostela o 24 de setembro de 1838 e finado na mesma cidade o 28 de abril de 1901, foi un avogado e pol\u00edtico galego.\nTraxectoria.\nComezou os estudos de Bacharelato en 1848, e obtivo o Bacharel en Filosof\u00eda en 1854. Iniciou a carreira en Dereito na Universidade de Santiago de Compostela, que rematou en 1860. En 1865 obtivo o doutoramento en Dereito pola Universidade Central de Madrid. Foi nomeado catedr\u00e1tico supernumerario da USC en 1866 e catedr\u00e1tico numerario en 1867. Nese ano casou con Carmen Casal Amenedo. Foi elixido presidente da Academia compostel\u00e1 de Xurisprudencia en 1874 e en 1877 presidente da Real Sociedade Econ\u00f3mica de Amigos do Pa\u00eds de Santiago, cargo que mantivo ata 1884. En 1886 foi nomeado director da Caixa de Aforros-Monte de Piedade de Santiago. Non obtivo escano senatorial como representante da Universidade de Santiago en 1877, pero foi elixido Senador en representaci\u00f3n das sociedades econ\u00f3micas do noroeste ou do distrito de Le\u00f3n en 1892, sendo reelixido en anos sucesivos ata a s\u00faa morte en 1901.\nEn 1889 foille concedido o t\u00edtulo de Comendador de Mando da Real Orde de Isabel la Cat\u00f3lica, por m\u00e9ritos na ensinanza.\nFoi av\u00f3 do xe\u00f3logo Isidro Parga Pondal."}
{"id": "245431", "revid": "85894", "url": "https://gl.wikipedia.org/wiki?curid=245431", "title": "Domingo Antonio Guerra Par\u00eds", "text": "Domingo Antonio Guerra Par\u00eds, nado en Muros o 1 de decembro de 1964, \u00e9 un economista galego, especializado en Econom\u00eda P\u00fablica e Pol\u00edtica Econ\u00f3mica pola Universidade de Santiago de Compostela.\nTraxectoria.\nFuncionario de carreira con destino no Consello de Contas, traballa desde xu\u00f1o de 1992 facendo auditor\u00edas aos concellos, deputaci\u00f3ns e outras entidades locais de Galicia. \u00c9 Auditor de sistemas de informaci\u00f3n (RASI 80), mestrado en auditor\u00eda de contas (ICJCE e USC), experto en contabilidade e informaci\u00f3n financeira (ECIF 917) e experto contable acreditado (REC-ICJCE 1001).\nParticipa habitualmente como po\u00f1ente en congresos e xornadas sobre a actividade econ\u00f3mico-financeira e orzamentaria do sector p\u00fablico local. \u00c9 docente e titor na Escola Galega de Administraci\u00f3n P\u00fablica e colabora con artigos de opini\u00f3n sobre econom\u00eda municipal en diversos medios, fundamentalmente, no diario dixital da Costa da Morte \"Qu\u00e9 pasa na costa\".\nNo ano 2007, xunto con outros oito murad\u00e1ns vinculados entre si por lazos familiares e de amizade, funda a Asociaci\u00f3n SORUM (MUROS ao rev\u00e9s), que preside ata a s\u00faa desaparici\u00f3n e que ti\u00f1a como obxectivo estatutario a promoci\u00f3n da Vila de Muros.\nV\u00e9xase tam\u00e9n.\nLigaz\u00f3ns externas.\nArtigos de opini\u00f3n sobre econom\u00eda municipal en Qu\u00e9 pasa na costa\nBlog de Domingo Guerra: Onte estiven en Muros\nEl Correo Gallego: entrevista a Domingo A. Guerra Par\u00eds (en castel\u00e1n)\nLa Voz de Galicia: entrevista a Domingo A. Guerra Par\u00eds (en castel\u00e1n)\nLa Voz de Galicia: entrevista a Domingo Guerra sobre Asociaci\u00f3n SORUM (en castel\u00e1n)\nNoticia en La Voz de Galicia: Noche de gala de la Asociaci\u00f3n SORUM (en castel\u00e1n)\nNoticia La Voz de Galicia: primeira exposici\u00f3n pict\u00f3rica de artistas de Muros(en castel\u00e1n)\nInformaci\u00f3n sobre Domingo Guerra en The Muros Times\nEntrevista a Domingo Guerra en The Muros Times\nDialnet. Informaci\u00f3n sobre Domingo A. Guerra Par\u00eds\nNoticia libro \"Actividad econ\u00f3mica muradana\" en La Voz de Galicia"}
{"id": "245432", "revid": "27155", "url": "https://gl.wikipedia.org/wiki?curid=245432", "title": "Pseudomonas aeruginosa", "text": "Pseudomonas aeruginosa \u00e9 unha especie de bacterias com\u00fan que pode causar enfermidades nos animais, inclu\u00edndo os humanos. Enc\u00f3ntrase no solo, auga, flora da pel, e na maior\u00eda dos ambientes creados polo ser humano por todo o mundo. Prospera non s\u00f3 en atmosferas normais, sen\u00f3n tam\u00e9n en atmosferas hip\u00f3xicas (con pouco os\u00edxeno), o que lle permitiu colonizar moitos ambientes diferentes naturais e artificiais. Utiliza unha ampla variedade de compostos org\u00e1nicos para a s\u00faa nutrici\u00f3n; nos animais, a s\u00faa versatilidade capacita ao organismo para infectar os tecidos lesionados ou aos individuos con inmunidade reducida. Os s\u00edntomas que se presentan nas infecci\u00f3ns por esta bacteria son a inflamaci\u00f3n xeneralizada e a sepse. Se coloniza \u00f3rganos corporais vitais, como os pulm\u00f3ns, o tracto urinario, e os riles, o resultado pode ser mortal. Como pode vivir na maior\u00eda das superficies, esta bacteria tam\u00e9n se atopa mesmo no equipamento m\u00e9dico, como en cat\u00e9teres, causando infecci\u00f3ns cruzadas en hospitais e cl\u00ednicas. Est\u00e1 implicada en certas dermatites collidas nas ba\u00f1eiras de hidromasaxe. Tam\u00e9n pode descompo\u00f1er hidrocarburos e foi utilizada para degradar cru de vertidos petrol\u00edferos.\nIdentificaci\u00f3n.\n\u00c9 unha bacteria gramnegativa, aerobia, de tipo cocobacilo cun s\u00f3 flaxelo. \u00c9 un pat\u00f3xeno humano oportunista e tam\u00e9n pat\u00f3xeno de plantas. \"P. aeruginosa\" \u00e9 a especie tipo do x\u00e9nero \"Pseudomonas\".\n\"P. aeruginosa\" segrega diversos pigmentos, como a piocianina (azul verdoso), pioverdina (verde amarelento e fluorescente), e piorrubina (verde casta\u00f1o). King, Ward, e Raney desenvolveron o medio \"Pseudomonas\" Agar P (medio King A) para potenciar a produci\u00f3n de piocianina e piorrubina por parte da bacteria, e o medio \"Pseudomonas\" Agar F (medio King B) para potenciar a produci\u00f3n de fluoresce\u00edna.\n\"P. aeruginosa\" \u00e9 a mi\u00fado identificada preliminarmente pola s\u00faa aparencia nacarada e olor parecido ao das uvas ou de tortilla \"in vitro\". A identificaci\u00f3n cl\u00ednica definitiva de \"P. aeruginosa\" con frecuencia implica a identificaci\u00f3n da produci\u00f3n de piocianina e fluoresce\u00edna, e a s\u00faa capacidade de crecemento a 42\u00a0\u00b0C. \"P. aeruginosa\" pode crecer en combustible di\u00e9sel e en combustible para avi\u00f3ns a propulsi\u00f3n, xa que o seu metabolismo pode utilizar os hidrocarburos, causando corrosi\u00f3n microbiana.\nA\u00ednda que se clasifica como organismo aerobio, \"P. aeruginosa\" \u00e9 considerado moitas veces un organismo anaerobio facultativo, xa que est\u00e1 ben adaptado para proliferar en condici\u00f3ns de depleci\u00f3n de ox\u00edxeno total ou parcial. Este organismo pode conseguir crecer anaerobiamente con nitrato como aceptor final de electr\u00f3ns, e, na s\u00faa ausencia, tam\u00e9n pode fermentar arxinina e realizar fosforilaci\u00f3n a nivel de substrato. A adaptaci\u00f3n a ambientes anaerobios ou microanaerobios \u00e9 esencial para certos modos de vida de \"P. aeruginosa\", como por exemplo, durante as infecci\u00f3ns pulmonares en pacientes de fibrose qu\u00edstica, nas que as grosas capas de \"mucus\" pulmonar e os alxinatos que rodean as c\u00e9lulas bacterianas mucoides poden limitar a difusi\u00f3n do ox\u00edxeno.\nXenoma.\nO xenoma de \"P. aeruginosa\" \u00e9 relativamente grande (6-7 Mb) e codifica arredor de 6.000 marcos de lectura abertos ou ORFs (preditos); o n\u00famero exacto depende da cepa. Hai 5.021 xenes que est\u00e1n conservados nos cinco xenomas que foron analizados, con polo menos un 70% de identidade de secuencia. Este conxunto de xenes constit\u00fae o n\u00facleo (\"core\") do xenoma de \"P. aeruginosa\".\nO cromosoma de \"P. aeruginosa\" \u00e9 rico en G+C e consiste nun n\u00facleo xen\u00f3mico conservado e unha parte accesoria variable. Os xenomas dese n\u00facleo b\u00e1sico das cepas de \"P. aeruginosa\" son principalmente colineares, mostran un baixo grao de polimorfismo na secuencia, e conte\u00f1en poucos loci con diversidade de secuencia alta, os m\u00e1is notables dos cales son o locus da pioverdina, o regul\u00f3n flaxelar, \"pilA\", e o locus para a bios\u00edntese do ant\u00edxeno O. Os segmentos variables est\u00e1n espallados por todo o xenoma, e un terzo deles est\u00e1n inmediatamente adxacentes aos xenes do ARNt ou ARNtm. Tres \"puntos quentes\" co\u00f1ecidos de diversidade xen\u00f3mica son causados pola integraci\u00f3n de illas xen\u00f3micas da familia pKLC102/PAGI-2 nos xenes do ARNtLys ou ARNtGly. As illas difiren unhas doutras no seu repertorio de xenes metab\u00f3licos, mais comparten un conxunto de xenes sint\u00e9nicos que lle confiren o seu espallamento horizontal cara a outros clons e especies. A colonizaci\u00f3n de h\u00e1bitats de enfermidades at\u00edpicos predisp\u00f3n a deleci\u00f3ns, rearranxos xen\u00f3micos, e acumulaci\u00f3n de mutaci\u00f3ns de perda de funci\u00f3n no cromosoma de \"P. aeruginosa\". A poboaci\u00f3n de \"P. aeruginosa\" caracter\u00edzase por ter uns poucos clons dominantes moi com\u00fans nos h\u00e1bitats do medio ambiente e de enfermidades. O xenoma est\u00e1 composto de segmentos t\u00edpicos dos clons no n\u00facleo xen\u00f3mico e no xenoma accesorio, e de bloques no n\u00facleo xen\u00f3mico con fluxo x\u00e9nico non restrinxido na poboaci\u00f3n.\nPolisac\u00e1ridos da superficie celular.\nOs polisac\u00e1ridos da superficie celular xogan diversas funci\u00f3ns no modo de vida das bacterias. Serven como barreira entre a parede celular e o ambiente que as rodea, median as interacci\u00f3ns h\u00f3spede-pat\u00f3xeno, e forman compo\u00f1entes estruturais das biopel\u00edculas. Estes polisac\u00e1ridos sintet\u00edzanse a partir de precursores activados por nucle\u00f3tidos, e, en moitos casos, todos os encimas necesarios para a bios\u00edntese, ensamblaxe, e transporte do pol\u00edmero completo est\u00e1n codificados por xenes organizados en \"clusters\" espec\u00edficos do xenoma do organismo. O lipopolisac\u00e1rido \u00e9 un dos m\u00e1is importantes polisac\u00e1ridos da superficie celular, xa que xoga un papel estrutural na integridade da membrana externa, e \u00e9 un importante mediador das interacci\u00f3ns h\u00f3spede-pat\u00f3xeno. Foi claramente definida a xen\u00e9tica para a bios\u00edntese dos chamados ant\u00edxenos O de banda A (homopolim\u00e9rica) e banda B (heteropolim\u00e9rica), e avanzouse moito na comprensi\u00f3n das v\u00edas bioqu\u00edmicas da s\u00faa bios\u00edntese. O exopolisac\u00e1rido alxinato \u00e9 un copol\u00edmero linear de residuos de \u00e1cido D-manur\u00f3nico e \u00e1cido L-glicur\u00f3nico unidos por enlace glicos\u00eddico \u03b2-1,4, e \u00e9 responsble do fenotipo mucoide da bacteria nas \u00faltimas fases da fibrose qu\u00edstica. Os loci \"pel\" e \"psl\" son dous \"clusters\" de xenes recentemente descubertos, que tam\u00e9n codifican exopolisac\u00e1ridos importantes para a formaci\u00f3n de biopel\u00edculas. Os ramnol\u00edpidos son biosurfactantes cuxa produci\u00f3n est\u00e1 estreitamente regulada a nivel transcricional, pero o papel preciso que xogan na enfermidade non se comprende a\u00ednda ben. A glicosilaci\u00f3n de prote\u00ednas, especialmente da pilina e flaxelina, \u00e9 un foco recente de investigaci\u00f3n, e \u00e9 importante para a adhesi\u00f3n e invasi\u00f3n durante as infecci\u00f3ns bacterianas.\nPatox\u00e9nese.\n\"P. aeruginosa\" causa infecci\u00f3ns oportunistas, infeccci\u00f3n nosocomiais (en hospitais) en individuos inmunocomprometidos. \"P. aeruginosa\" infecta xeralmente os tractos pulmonar e urinario, queimaduras, feridas e tam\u00e9n causa outras infecci\u00f3ns do sangue.\n\u00c9 a causa m\u00e1is com\u00fan de infecci\u00f3ns nas queimaduras e de o\u00eddo externo (otite externa), e \u00e9 o colonizador m\u00e1is frecuente de dispositivos m\u00e9dicos (como cat\u00e9teres). \"Pseudomonas\" pode, en raras circunstancias, causar pneumon\u00eda adquirida na comunidade (non en hospitais) e pneumon\u00edas asociadas a respiradores artificiais m\u00e9dicos, e \u00e9 un dos axentes m\u00e1is com\u00fans que se illaron en varios estudos. A piocianina \u00e9 un factor de virulencia da baceria e s\u00e1bese que causa a morte no verme \"C. elegans\" por estr\u00e9s oxidativo. Por\u00e9n, o \u00e1cido salic\u00edlico pode inhibir a produci\u00f3n de piocianina. Unha de cada dez infecci\u00f3ns adquiridas nos hospitais \u00e9 debida a \"Pseudomonas\". Os pacientes de fibrose qu\u00edstica est\u00e1n tam\u00e9n predispostos a infecci\u00f3ns de \"P. aeruginosa\" nos pulm\u00f3ns. \"P. aeruginosa\" pode tam\u00e9n ser unha causa com\u00fan da foliculite das ba\u00f1eiras de hidromasaxe (dermatite), causada polo incorrecto mantemento da calidade da auga. A causa m\u00e1is com\u00fan de infecci\u00f3ns en queimaduras \u00e9 \"P. aeruginosa\". \"Pseudomonas\" \u00e9 tam\u00e9n unha causa com\u00fan de infecci\u00f3n postoperatoria nos pacientes que foron sometidos a queratorom\u00eda radial. O microorganismo est\u00e1 tam\u00e9n asociado coa lesi\u00f3n da pel chamada ectima gangrenoso. \"P. aeruginosa\" est\u00e1 frecuentemente asociada con osteomielite na que est\u00e1n implicadas feridas por picazos nos p\u00e9s, que se cre se produce polo inoculaci\u00f3n directa de \"P. aeruginosa\" desde o recheo acolchado de escuma dos zapatos tipo tenis, e o maior risco d\u00e1se en pacientes diab\u00e9ticos.\nToxinas.\n\"P. aeruginosa\" utiliza o factor de virulencia exotoxina A para inactivar por ADP-ribosilaci\u00f3n o factor de elongaci\u00f3n eucari\u00f3tico 2 na c\u00e9lula h\u00f3spede, de xeito similar ao que fai a toxina dift\u00e9rica. Sen o factor de elongaci\u00f3n 2, as c\u00e9lulas eucariotas non poden sintetizar prote\u00ednas e sofren necrose. A liberaci\u00f3n dos contidos intracelulares induce unha resposta inmunol\u00f3xica en pacientes inmunocompetentes.\nAdemais, \"P. aeruginosa\" utiliza un exoencima, ExoU, que degrada a membrana plasm\u00e1tica das c\u00e9lulas eucariotas, o que orixina a s\u00faa lise.\nActivaci\u00f3n.\nCando hai niveis baixos de fosfato, \"P. aeruginosa\" act\u00edvase e pasa de ser un simbionte benigno a expresar toxinas letais no tracto intestinal e dana gravemente ou mata ao seu h\u00f3spede. Isto pode mitigarse proporcionando un exceso de fosfato en vez de utilizar antibi\u00f3ticos.\nPlantas e invertebrados.\nNas plantas superiores, \"P. aeruginosa\" induce s\u00edntomas de pudrici\u00f3n branda, por exemplo en \"Arabidopsis thaliana\" e \"Lactuca sativa\" (leituga). Tam\u00e9n \u00e9 patox\u00e9nica para animais invertebrados, como o nematodo \"Caenorhabditis elegans\", a mosca da froita \"Drosophila\" e a avela\u00ed\u00f1a \"Galleria mellonella.\" As asociaci\u00f3ns de factores de virulencia son as mesmas para as infecci\u00f3ns de plantas e animais.\nPercepci\u00f3n do qu\u00f3rum.\nA regulaci\u00f3n da expresi\u00f3n x\u00e9nica pode facerse por medio da comunicaci\u00f3n c\u00e9lula a c\u00e9lula ou percepci\u00f3n do qu\u00f3rum (\"quorum sensing\") a trav\u00e9s da produci\u00f3n de pequenas mol\u00e9culas denominadas autoindutores. A percepci\u00f3n do qu\u00f3rum controla a expresi\u00f3n de diversos factores de virulencia. Outra forma de regulaci\u00f3n x\u00e9nica que permite que as bacterias se adapten rapidamente aos cambios no medio que as rodea \u00e9 por medio de sinalizaci\u00f3n ambiental. Recentes estudos descubriron que a anaerobiose pode impactar significativamente o principal circu\u00edto regulatorio da percepci\u00f3n do qu\u00f3rum. Esta importante ligaz\u00f3n entre a percepci\u00f3n do qu\u00f3rum e a anaerobiose ten unha influencia significativa na produci\u00f3n de factores de virulencia deste organismo. O allo bloquea experimentalmente a percepci\u00f3n do qu\u00f3rum en \"P. aeruginosa\".\nBiopel\u00edculas e resistencia ao tratamento.\nAs biopel\u00edculas que forma \"P. aeruginosa\" poden causar infecci\u00f3ns oportunistas cr\u00f3nicas, as cales son un serio problema nos servizos de atenci\u00f3n m\u00e9dica dos pa\u00edses industrializados, especialmente para os pacientes inmunocomprometidos e os vellos, os cales con frecuencia non poden ser tratados de forma efectiva con terapias de antibi\u00f3ticos tradicionais. As biopel\u00edculas protexen a estas bacterias dos factores ambientais adversos. \"P. aeruginosa\" pode causar infecci\u00f3ns nosocomiais (hospitalarias) e consid\u00e9rase un organismo modelo para o estudo de bacterias resistentes a antibi\u00f3ticos. Os investigadores consideran importante aprender m\u00e1is sobre os mecanismos moleculares que causan o cambio dun crecemento bacteriano de tipo planct\u00f3nico a un fenotipo de crecemento en biopel\u00edcula e sobre o papel da comunicaci\u00f3n interbacteriana nas bacterias resistentes aos tratamentos como \"P. aeruginosa\". Isto deber\u00eda contribu\u00edr a manexar clinicamente mellor os pacientes con infecci\u00f3ns cr\u00f3nicas, e deber\u00eda levar ao desenvolvemento de novas drogas terap\u00e9uticas.\nDiagnose.\nPara a diagnose, dependendo da natureza da infecci\u00f3n, rec\u00f3llese unha mostra apropiada e env\u00edase ao laboratorio de bacteriolox\u00eda para a s\u00faa identificaci\u00f3n. Real\u00edzase unha tinguidura de Gram, que mostrar\u00e1 os bacilos gramnegativos e/ou gl\u00f3bulos brancos do sangue. \"P. aeruginosa\" produce colonias cun caracter\u00edstico cheiro a uvas no medio bacteriol\u00f3xico. En cultivos mixtos, esta especie pode illarse en forma de colonias claras en \u00e1gar MacConkey (xa que non fermenta a lactosa), as cales dan positivo na proba da oxidase. Entre as probas de confirmaci\u00f3n est\u00e1n a produci\u00f3n do pigmento azul verdoso piocianina en \u00e1gar cetrimida e o crecemento a 42\u00a0\u00b0C. A mi\u00fado util\u00edzanse tubos inclinados de \u00e1gar TSI (\"Triple Sugar Iron\", Triplo Azucre Ferro) para distinguir as especies de \"Pseudomonas\" non fermentadoras dos esp\u00e9cimes pat\u00f3xenos ent\u00e9ricos fecais.\nTratamento.\n\"P. aeruginosa\" \u00edllase frecuentemente de sitios non est\u00e9riles (frotis bucais, esputos etc.), e, baixo esas circunstancias, a mi\u00fado a s\u00faa presenza representa colonizaci\u00f3n en vez de infecci\u00f3n. O illamento de \"P. aeruginosa\" a partir de mostras non est\u00e9riles deber\u00eda, por tanto, interpretarse con cautela, e moitas veces non \u00e9 necesario o tatamento. Polo contrario, cando se illa \"P. aeruginosa\" dun sitio est\u00e9ril (sangue, \u00f3sos, mostras profundas), a s\u00faa presenza pode ser m\u00e1is seria e requirir tratamento. Xeralmente \u00fasanse tratamentos combinados con dous antibi\u00f3ticos.\n\"P. aeruginosa\" \u00e9 de forma natural resistente a un gran n\u00famero de antibi\u00f3ticos e pode presentar unha resistencia adicional despois dun tratamento sen \u00e9xito, concretamente debido \u00e1 modificaci\u00f3n dunha porina. Deber\u00eda xeralmente ser posible dirixir o tratamento segundo as sensibilidades mostradas pola bacteria no laboratorio, en troques de elixir o antibi\u00f3tico empiricamente. Se o tratamento empezou sendo emp\u00edrico, despois debe procurarse obter canto antes cultivos da bacteria, e a escolla do antibi\u00f3tico usado deber\u00eda ser revisada cando se dispo\u00f1a dos resultados do cultivo.\nA terapia de fagos contra \"P. aeruginosa\" \u00e9 un dos tratamentos m\u00e1is efectivos, o cal pode combinarse coa administraci\u00f3n de antibi\u00f3ticos, e non ten contraindicaci\u00f3ns e presenta m\u00ednimos efectos adversos. Os fagos prep\u00e1ranse nun l\u00edquido est\u00e9ril, axeitado para a s\u00faa administraci\u00f3n.\nAplicouse a terapia de fagos contra as infecci\u00f3ns de o\u00eddo causadas por \"P. aeruginosa\"\nEntre os antibi\u00f3ticos que te\u00f1en actividade contra \"P. aeruginosa\" p\u00f3dense inclu\u00edr os seguintes:\nEstes antibi\u00f3ticos deben todos administrarse por inxecci\u00f3n, coa excepci\u00f3n das fluoroquinolonas, tobramicina en aerosol e aztreonam en aerosol. Por esta raz\u00f3n, nalg\u00fans hospitais, o uso de fluoroquinolona est\u00e1 moi restrinxido para evitar o desenvolvemento de cepas resistentes de \"P. aeruginosa\". Nos raros casos en que a infecci\u00f3n \u00e9 superficial e limitada (por exemplo, infecci\u00f3ns \u00f3ticas ou nas u\u00f1as), poden empregarse a xentamicina ou colistina de uso t\u00f3pico.\nResistencia a antibi\u00f3ticos.\nUnha das caracter\u00edsticas m\u00e1is preocupantes de \"P. aeruginosa\" \u00e9 a s\u00faa baixa susceptibilidade aos antibi\u00f3ticos, o cal se atrib\u00fae \u00e1 acci\u00f3n concertada de bombas de fluxo multidrogas con xenes de resistencia a antibi\u00f3ticos codificados no xenoma (por exemplo, \"mexAB\", \"mexXY\" etc.) e a baixa permeabilidade das envoltas celulares bacterianas. Ademais desta resistencia intr\u00ednseca, \"P. aeruginosa\" desenvolve doadamente unha resistencia adquirida a un antibi\u00f3tico ou ben por mutaci\u00f3ns en xenes codificados no xenoma ou ben por transferencia horizontal de xenes de determinantes de resistencia a antibi\u00f3ticos. O desenvolvemento de resistencia a m\u00faltiples drogas polos illados de \"P. aeruginosa\" require que se produzan varios eventos xen\u00e9ticos, como a adquisici\u00f3n de diferentes mutaci\u00f3ns e/ou a transferencia horizontal de xenes de resistencia a antibi\u00f3ticos. A hipermutaci\u00f3n favorece a selecci\u00f3n de resistencia a antibi\u00f3ticos dirixida por mutaci\u00f3ns en cepas de \"P. aeruginosa\" que producen infecci\u00f3ns cr\u00f3nicas, mentres que a agrupaci\u00f3n de varios xenes distintos de resistencia aos antibi\u00f3ticos en integr\u00f3ns favorece a adquisici\u00f3n concertada de determinantes de resistencia a antibi\u00f3ticos. Alg\u00fans estudos recentes mostraron que a resistencia fenot\u00edpica asociada \u00e1 formaci\u00f3n de biopel\u00edculas ou para a emerxencia de variantes de pequenas colonias pode ser importante na resposta das poboaci\u00f3ns de \"P. aeruginosa\" aos tratamentos con antibi\u00f3ticos.\nPrevenci\u00f3n.\nA profilaxe probi\u00f3tica pode impedir a colonizaci\u00f3n e atrasar o comezo dunha infeccin por pseudomonas nas unidades de coidados intensivos dos hospitais. Estase a investigar tam\u00e9n a inmunoprofilaxe contra pseudomonas."}
{"id": "245433", "revid": "27249", "url": "https://gl.wikipedia.org/wiki?curid=245433", "title": "Lingua adigue", "text": ""}
{"id": "245435", "revid": "5863", "url": "https://gl.wikipedia.org/wiki?curid=245435", "title": "Krai de Krasnodar", "text": "O krai de Krasnodar (en ruso \"\u041a\u0440\u0430\u0441\u043d\u043e\u0434\u0430\u0440\u0441\u043a\u0438\u0439 \u043a\u0440\u0430\u0439\") \u00e9 un suxeito federal de Rusia, un krai, localizado no Distrito Federal Sur. Pos\u00fae un territorio de tama\u00f1o modesto, 76.000\u00a0km\u00b2, sendo o n\u00famero 23 na lista de territorios rusos ordenados pola s\u00faa extensi\u00f3n. Este krai \u00e9 o m\u00e1is poboado do Distrito Federal Sur e o terceiro m\u00e1is poboado de Rusia. o seu centro administrativo \u00e9 a cidade de Krasnodar.\nXeograf\u00eda.\nO krai de Krasnodar arrodea a parte occidental da Ciscaucasia e parte das ladeiras setentrionais do Gran C\u00e1ucaso. As s\u00faas fronteiras, no sentido do reloxo desde o oeste, son Ucra\u00edna\u2014da cal est\u00e1 separada polo estreito de Kerch e o mar de Azov\u2014\u00f3blast de Rostov de Rusia, krai de Stavropol e a Rep\u00fablica de Karacheyevo-Cherkesia e a Rep\u00fablica de Abkhazia, disidente do pa\u00eds de Xeorxia. O territorio deste krai, rodea a Rep\u00fablica de Adiguesia. A fronteira austral do krai de Krasnodar est\u00e1 formada polo que queda da costa do mar Negro de Rusia, co porto m\u00e1is importante (Novorossiysk) e o balneario (Sochi) nesta parte do pa\u00eds.\nXeograficamente, a \u00e1rea est\u00e1 dividida en d\u00faas partes polo r\u00edo Kuban. A parte norte, designada moitas veces co nome \"Kuban\", representa dous terzos da \u00e1rea do krai e est\u00e1 composta por chairas correspondentes \u00e1 estepa p\u00f3ntica, e o terzo sur, historicamente co\u00f1ecido como Circasia, \u00e9 a extremidade occidental do sistema monta\u00f1oso do C\u00e1ucaso (o pico m\u00e1is alto \u00e9 o Tsajvoa, 3345 m), dentro da ecorrexi\u00f3n do complexo forestal submediterr\u00e1neo de Crimea.\nO maior lago da rexi\u00f3n \u00e9 o lago Abrau, na zona vin\u00edcola de Abrau-Djurso.\nClima.\nOs dous terzos norte do territorio te\u00f1en un clima continental con invernos relativamente fr\u00edos (no 2006 rexistr\u00e1ronse -33.7 graos en Krasnodar) e ver\u00e1ns calorosos. \u00c1 beira do mar Negro, ao norte de Tuapse, ten un clima mediterr\u00e1neo, e polo sur, un clima subtropical h\u00famido.\nRecursos naturais.\nO territorio do krai de Krasnodar pos\u00fae numerosos recursos naturais. Conc\u00e9ntranse sobre todo nas zonas de monta\u00f1a e nas s\u00faas abas. Atop\u00e1ronse dep\u00f3sitos de petr\u00f3leo, gas natural, marga, calcarios, area, grava, ferro, apatita e halita. O krai de Krasnodar foi a primeira rexi\u00f3n de Rusia en explotar os seus xacementos de petr\u00f3leo. A extracci\u00f3n comezou en 1864.\nDo mesmo modo, o krai pos\u00fae a m\u00e1is importante reserva de auga doce subterr\u00e1nea de Europa, a cunca de Kuban-Azov, como tam\u00e9n pos\u00fae reservas de augas termais e minerais.\nA madeira constit\u00fae outro importante recurso para o krai. O bosque recobre unha superficie de 18 000\u00a0km\u00b2 e ten unha grande importancia ambiental. O carballo e a faia ocupan respectivamente o 49% e o 19% da superficie forestal.\nZona horaria.\nO krai de Krasnodar local\u00edzase na Zona Horaria de Moscova (MSK/MSD). UTC +0300\u00a0(MSK)/+0400\u00a0(MSD).\nHistoria.\nAntes da revoluci\u00f3n de Outubro de 1917, a maior parte do territorio do krai de Krasnodar moderno era parte da \u00f3blast de Kuban, creada en 1860 nos terreos dominados pola hoste de Cosacos do Mar Negro, o sector occidental da li\u00f1a de defensa fortificada do C\u00e1ucaso. A \u00f3blast de Kuban era o territorio da hoste dos cosacos do Kuban. En 1900, a \u00f3blast contaba con cerca de dous mill\u00f3ns de habitantes. En 1913, a \u00f3blast de Kuban ocupaba a segunda posici\u00f3n en Rusia en canto \u00e1 produci\u00f3n de gran e a primeira en canto \u00e1 produci\u00f3n de pan. Tam\u00e9n se fomentou a industria activamente en canto \u00e1 elaboraci\u00f3n de produtos agr\u00edcolas e a industria qu\u00edmica, favorecidas pola construci\u00f3n do ferrocarril. Tras varias reformas administrativas, o krai de Krasnodar foi establecido o 13 de setembro de 1937.\nDemograf\u00eda.\nA poboaci\u00f3n conc\u00e9ntrase na cunca do r\u00edo Kuban, que tradicionalmente era terra dos cosacos . Os cosacos de Kuban hoxe en d\u00eda son considerados como parte dunha etnia rusa, a\u00ednda que a\u00ednda son unha minor\u00eda importante cos seus dereitos nesta \u00e1rea. Outros grupos \u00e9tnicos notables son os armenios (a maior\u00eda hamshenis cristi\u00e1ns) que se estableceron al\u00ed desde o s\u00e9culo XVIII.\nGrupos \u00e9tnicos.\nO censo ruso do ano 2002 declaraba a existencia de 33 grupos \u00e9tnicos de m\u00e1is de 2.000 integrantes cada un, facendo deste Suxeito Federal un dos m\u00e1is multiculturais de Rusia. Os habitante identific\u00e1ronse como membros de m\u00e1is de 140 grupos \u00e9tnicos, que incl\u00faen os seguintes:\n \nUn 0,26% dos habitantes declinou declarar a s\u00faa nacionalidade no cuestionario do censo.\nDivisi\u00f3ns administrativas.\nO krai de Krasnodar est\u00e1 dividido en sete \u00f3krugs urbanos e 37 rai\u00f3ns:\nEconom\u00eda.\nEn relaci\u00f3n \u00e1 realizaci\u00f3n na cidade de Sochi dos Xogos Ol\u00edmpicos de Inverno de 2014, esp\u00e9ranse grandes investimentos en canto \u00e1 infraestrutura na costa do mar Negro do krai de Krasnodar.\nDestacan na estrutura do PIB do krai o transporte (16.2 %, fronte ao 8.2% de toda Rusia) e a agricultura (16 % contra 7.8 % en Rusia). O peso espec\u00edfico da industria en comparaci\u00f3n coas porcentaxes medias da Federaci\u00f3n \u00e9 da metade (16 % respecto ao 33 % na Federaci\u00f3n Rusa e o 23 % no Distrito Federal Sur.\nA industria est\u00e1 centrada na transformaci\u00f3n das produci\u00f3ns locais. O sector alimenticio ocupa o 42,8 % do volume xeral da produci\u00f3n industrial; por detr\u00e1s del van a industria electroenerx\u00e9tica (13.4 %), a produci\u00f3n de combustible (10,5 %), a enxe\u00f1ar\u00eda mec\u00e1nica e a industria metal\u00farxica (9,4 %) e a industria dos materiais de construci\u00f3n (7,9 %). Os sectores qu\u00edmico e da madeira representan un 3\u20144 % da produci\u00f3n industrial.\nO turismo \u00e9 un sector crecentemente importante no krai, tanto na costa como nas zonas de monta\u00f1a e estepa. Sochi, Gelendzhik e Anapa son centros tur\u00edsticos a nivel nacional. A nivel rexional son importantes neste sentido Tuapse, Yeisk e Goriachi Kliuch. Destacan, ademais o rai\u00f3n de Abinsk, o rai\u00f3n de Apsheronsk, o rai\u00f3n de Yeisk, o rai\u00f3n de Mostovskoi, o rai\u00f3n de Slaviansk, o rai\u00f3n de Temriuk e os arredores de Novorossisk.\nTransporte.\nO krai de Krasnodar conta con cinco aeroportos, operados por Basel Aero (\u0411\u0430\u0437\u044d\u043b \u0410\u044d\u0440\u043e). Os de Krasnodar, Anapa e Sochi son aeroportos internacionais. Gelendzhik e Yeisk son para voos nacionais.\nPolo krai de Krasnodar pasan a estrada federal \"M4\" Moscova-Novorossisk (parte da ruta europea E115), a autoestrada \"M29 C\u00e1ucaso\" (parte da ruta europea E50), a autoestrada \"M25\" Novorossisk-estreito de Kerch (parte da ruta europea E97), a autoestrada \"M27\" Dzhubga-fronteira con Abckhazia (parte da ruta europea E97) e as estradas \"A146\", \"A148\" e \"P253\". Hai proxectos para constru\u00edr unha ponte entre a pen\u00ednsula de Crimea e o krai, entre Ucra\u00edna e Rusia.\nOs ferrocarr\u00eds da rexi\u00f3n son propiedade de RZhD e est\u00e1n vinculados ao ferrocarril do C\u00e1ucaso Norte. As li\u00f1as que pasan polo krai dir\u00edxense cara ao krai de Stavropol, Abckazia e Ucra\u00edna (por Crimea, mediante un transbordador para trens).\nAs cidades portuarias no mar de Azov son Yeisk e Temriuk. No mar Negro at\u00f3panse Port Kavkaz, Taman, Anapa, Novorossisk, Gelendzhik, Tuapse e Sochi."}
{"id": "245440", "revid": "98629", "url": "https://gl.wikipedia.org/wiki?curid=245440", "title": "\u00d3blast de Rostov", "text": "O \u00f3blast de Rostov (en ruso: \"\u0420\u043e\u0441\u0442\u043e\u0432\u0441\u043a\u0430\u044f \u043e\u0431\u043b\u0430\u0441\u0442\u044c\") \u00e9 un suxeito federal de Rusia (\u00f3blast) localizado no Distrito Federal do Sur. Esta \u00f3blast sit\u00faase no sur de Rusia, cunha \u00e1rea de 100.800\u00a0km\u00b2 e unha poboaci\u00f3n de 4.404.013 (censo de 2002), o cal o converte na quinta rexi\u00f3n m\u00e1is habitada de Rusia. O centro administrativo \u00e9 a cidade de Rostov do Don, que tam\u00e9n se converteu no centro administrativo do Distrito Federal do Sur en 2002.\nXeograf\u00eda.\nA \u00f3blast de Rostov limita con Ucra\u00edna polo nordeste, coa \u00f3blast de Volgogrado polo norte e coa \u00f3blast de Voronezh polo sur. Tam\u00e9n comparte fronteiras co krai de Krasnodar, co krai de Stavropol, as\u00ed como coa Rep\u00fablica de Kalmukia. Pertence \u00e1 zona horaria de Moscova (UTC+4).\nOrograf\u00eda.\nParte do R\u00edo Don, un dos m\u00e1is extensos de Europa, fl\u00fae polo territorio da \u00f3blast. S\u00f3 un 0,4% da \u00e1rea est\u00e1 cuberta por lagos.\nDemograf\u00eda.\nDos 4.404.013 habitantes (a data de 2002), un 89% son rusos, un 2.7% ucra\u00ednos, un 2,5% armenios, un 0,64% turcos e un 0,6% belarusos. O resto div\u00eddese en porcentaxes menores entre as 157 etnias rexistradas no censo.\nEconom\u00eda.\nBas\u00e9ase en agricultura e industrias relacionadas, procesado de alimentos, industria pesada, carb\u00f3n e manufactura de autom\u00f3biles.\nCultura.\nDestaca a tradici\u00f3n de Rostov en materia musical, principalmente no x\u00e9nero coral. Tam\u00e9n destaca a Orquestra Filharm\u00f3nica de Rostov. Durante 25 anos, celebrouse de forma anual o festival musical \"Don Musical Wave\"."}
{"id": "245441", "revid": "89787", "url": "https://gl.wikipedia.org/wiki?curid=245441", "title": "Krai de Stavropol", "text": "O krai de Stavropol ou krai de St\u00e1vropol (en ruso: \"\u0421\u0442\u0430\u0432\u0440\u043e\u043f\u043e\u043b\u044c\u0441\u043a\u0438\u0439 \u043a\u0440\u0430\u0439\") \u00e9 un suxeito federal de Rusia (un krai). O seu centro administrativo \u00e9 a cidade de Stavropol.\nXeograf\u00eda.\nO krai de Stavropol rodea a parte central do C\u00e1ucaso e a maior\u00eda das vertentes do norte do C\u00e1ucaso Maior. Limita coa \u00f3blast de Rostov, o krai de Krasnodar, a Rep\u00fablica de Kalmukia, a Rep\u00fablica de Daguest\u00e1n, a Rep\u00fablica de Chechenia, a Rep\u00fablica de Kabardino-Balkaria e a Rep\u00fablica de Karachayevo-Cherkesia.\nFuso horario.\nO krai de Stavropol est\u00e1 situado na zona horaria de Moscova (MSK/MSD). O desfase respecto o UTC \u00e9 +0300\u00a0(MSK)/+0400\u00a0(MSD)."}
{"id": "245442", "revid": "1131", "url": "https://gl.wikipedia.org/wiki?curid=245442", "title": "Cr\u00f3nica de Iria", "text": ""}
{"id": "245443", "revid": "23204", "url": "https://gl.wikipedia.org/wiki?curid=245443", "title": "Philippe Lacoue-Labarthe", "text": "Philippe Lacoue-Labarthe, nado en Tours o 6 de marzo de 1940 e finado en Par\u00eds o 27 de xaneiro de 2007, foi un fil\u00f3sofo, cr\u00edtico literario e tradutor franc\u00e9s.\nTraxectoria.\nLacoue-Labarthe escribiu extensamente sobre Martin Heidegger, Jacques Derrida, Jacques Lacan, o romanticismo alem\u00e1n, Paul Celan e a deconstruci\u00f3n. Ademais, traduciu obras de Heidegger, Celan, Nietzsche, Walter Benjamin e H\u00f6lderlin ao franc\u00e9s.\nLacoue-Labarthe foi membro e presidente do Colexio Internacional de Filosof\u00eda (Coll\u00e8ge international de philosophie).\nObra filos\u00f3fica.\nColaboraci\u00f3n con Jean-Luc Nancy.\nDespois das sesi\u00f3ns de seminarios conxuntos, Lacoue-Labarthe escribiu alg\u00fans libros e artigos en colaboraci\u00f3n con Jean-Luc Nancy, quen fora o seu colega e amigo, m\u00e1is que colaborador na Universit\u00e9 Marc Bloch en Estrasburgo. Colaboraci\u00f3ns que incl\u00faen \"Le Titre de la lettre: une lecture de Lacan\" (1973), e \"L'Absolu litt\u00e9raire: th\u00e9orie de la litt\u00e9rature du romantisme allemand\" (1978). Pierangeli Di Vittorio ref\u00edrese a ambos, e \u00e1 s\u00faa influencia en fil\u00f3sofos de todo o mundo, como \u00e1 \"Escola de Estrasburgo\".\nEn 1980, Lacoue-Labarthe e Nancy organizaron unha conferencia en Cerisy-la-Salle, centrada en torno ao ensaio de 1968 de Derrida: \"Les fins de l'homme\". Posteriormente \u00e1 conferencia, e a solicitude de Derrida, en novembro de 1980 fundaron o \"Centre de Recherches Philosophiques sur la Politique\". O \"Centre\" operou durante catro anos, e pretend\u00eda buscar enfoques filos\u00f3ficos, m\u00e1is que emp\u00edricos, \u00e1s cuesti\u00f3ns pol\u00edticas. Durante este per\u00edodo, Lacoue-Labarthe e Nancy produciron alg\u00fans estudos importantes, tanto xuntos como por separado. Alg\u00fans destes textos aparecen en \"Les Fins de l'homme \u00e0 partir du travail de Jacques Derrida: colloque de Cerisy, 23 juillet-2 ao\u00fbt 1980\" (1981), \"Rejouer le politique\" (1981), \"La retrait du politique\" (1983) e \"Le mythe nazi\" (1991).\nSobre Martin Heidegger.\nEn 1986, Lacoue-Labarthe publicou un libro sobre Celan e Heidegger intitulado \"La po\u00e9sie comme exp\u00e9rience\" (1986). Lacoue-Labarthe recibiu o seu doutoramento estatal (\"Doctorat d'\u00e9tat\") en 1987, fronte a un xurado presidido por G\u00e9rard Granel, que inclu\u00eda a Jacques Derrida, George Steiner e Jean-Fran\u00e7ois Lyotard. A monograf\u00eda entregada nesa ocasi\u00f3n foi \"La fiction du politique\" (1988): un estudo sobre a relaci\u00f3n de Heidegger co Nacionalsocialismo. A obra precede as\u00ed o interese que levantou posteriormente Victor Far\u00edas en torno \u00e1 relaci\u00f3n de Heidegger co nazismo.\nEn \"La Po\u00e9sie comme exp\u00e9rience\" (1986), Lacoue-Labarthe argumentou que, a\u00ednda que a poes\u00eda de Celan estaba profundamente informada pola filosof\u00eda de Heidegger, Celan foi sempre consciente das vacilaci\u00f3ns de Heidegger co Nazismo, o cal implicou sempre unha actitude circunspecta de parte de Celan cara Heidegger. Celan, por\u00e9n, estivo disposto a co\u00f1ecer persoalmente ao pensador da Selva Negra. Heidegger mesmo profesaba unha grande admiraci\u00f3n pola poes\u00eda do poeta xudeu, a\u00ednda que nunca escribiu extensas consideraci\u00f3ns filos\u00f3ficas sobre a s\u00faa poes\u00eda, como si foi o caso con H\u00f6lderlin e Trakl.\nEn canto \u00e1 discutida cuesti\u00f3n pol\u00edtica, para Lacoue-Labarthe o erro de Heidegger non consistiu tanto na temper\u00e1 adici\u00f3n ao nazismo, como no seu silencio respecto do holocausto e no que puido ter sido unha deconstruci\u00f3n do nazismo (se ben, Heidegger sempre afirmou que a s\u00faa cr\u00edtica do nazismo ti\u00f1a que ser buscada nos seus extensos textos sobre Nietzsche).\nCon todo, Lacoue-Labarthe estima que o pensamento de Heidegger ofrece moitas alternativas para a confrontaci\u00f3n frontal co nazismo, a\u00ednda que Heidegger non fose claro ao respecto.\nObra teatral.\nLacoue-Labarthe tam\u00e9n estivo envolto en produci\u00f3ns teatrais. Traduciu a versi\u00f3n de Ant\u00edgona de H\u00f6lderlin, e colaborou con Michel Deutsch para montar a obra no Teatro Nacional de Estrasburgo en 1978. Lacoue-Labarthe e Deutsch montaron tam\u00e9n as \"Mulleres fenicias\" de Eur\u00edpides en 1980. A traduci\u00f3n de Lacoue-Labarthe de Edipo Rei de H\u00f6lderlin foi escenificada en Avi\u00f1\u00f3n en 1998, con Charles Berling no papel principal."}
{"id": "245446", "revid": "18868", "url": "https://gl.wikipedia.org/wiki?curid=245446", "title": "Carballo branco", "text": ""}
{"id": "245447", "revid": "1888", "url": "https://gl.wikipedia.org/wiki?curid=245447", "title": "Alfonso Guerra Gonz\u00e1lez", "text": ""}
{"id": "245448", "revid": "89787", "url": "https://gl.wikipedia.org/wiki?curid=245448", "title": "O\u00eddio do carballo", "text": "O o\u00eddio do carballo \u00e9 un tipo de o\u00eddio cuxo axente causante \u00e9 a especie de fungo Microsphaera alphitoides ou Erysiphe alphitoides (\"Oidium quercinum\" na fase anamorfa) que adoita afectar \u00e1s follas do carballo com\u00fan. \u00c9 unha patolox\u00eda moi com\u00fan nos carballos galegos.\nAchado e taxonom\u00eda.\nHoxe en d\u00eda o o\u00eddio do carballo \u00e9 unha das fitopatolox\u00edas (doenzas das plantas) m\u00e1is com\u00fans das fragas europeas, mais crese que non sempre estivo presente nestas forestas. Os primeiros informes desta enfermidade aparecen en Par\u00eds e outras rexi\u00f3ns de Francia, Espa\u00f1a, Luxemburgo e os Pa\u00edses Baixos en 1907. Contra o 1908 a doenza xa se espallara pola meirande parte do territorio europeo, torn\u00e1ndose nun importante andazo. Polo 1909 chegou a Rusia e Turqu\u00eda, seguindo polo Brasil no 1912, pouco antes de se tornar unha peste mundial. O gromo tan de s\u00fapeto da doenza intrigou aos mic\u00f3logos, que non estaban seguros da orixe da peste. O seu anamorfo distinguiuse axi\u00f1a de \"Phyllactinia guttata\" que nun principio se pensara que era a causa do o\u00eddio dos carballos en Europa a baixa intensidade. Por\u00e9n amosou semellanzas con \"O\u00efdium quercinum\", \"Calocladia penicillata\" e \"Microsphaera penicillata\" que anteriormente foran informadas como a causa do o\u00eddio en carballos europeos. A aparici\u00f3n repentina e a alta incidencia da doenza fixo improb\u00e1bel que estivese causada por alg\u00fan destes pat\u00f3xenos, polo que alg\u00fans autores propuxeron a hip\u00f3tese de que estaba causada pola introduci\u00f3n de novas especies alleas a Europa. O o\u00eddio xa se estendera por Am\u00e9rica do Norte polo que se pensou que a nova enfermidade importouse dos carballos americanos at\u00e9 Europa. Por\u00e9n a ausencia da doenza nos carballos rubios americanos que medraban en Francia desbotou a hip\u00f3tese. Catro anos logo do gromo inicial atopouse un teleomorfo no sueste de Francia que Arnaud e Fox identificaron coma a especie americana, \"Microsphaera quercina\" (hoxe co\u00f1ecida coma \"Microsphaera alni\"). Un estudo morfol\u00f3xico detallado realizado por Griffon e mais por Maublanc en 1912 suxestionou que a especie era diferente de todas as anteriormente descritas e propuxo o nome de \"Microsphaera alphitoides\", refer\u00edndose ao aspecto fari\u00f1ento que amosa na abondosa esporulaci\u00f3n abrancazada. A identificaci\u00f3n ficou confusa at\u00e9 os anos 40 do s\u00e9culo XX. A orixe da doenza era daquela desco\u00f1ecida, a\u00ednda que en 1927 Raymond suxestionara que a patolox\u00eda poder\u00eda ter sido causada por un fungo identificado en 1877 en Portugal que probabelmente se importara das colonias lusas. En 1980, Boesewinkel demostrou que a mesma especie era a respons\u00e1bel do o\u00eddio tanto no \"Quercus robur\" (carballo com\u00fan) coma na mangueira en Nova Zelandia, apoiando a hip\u00f3tese de que o fungo cambiara o h\u00f3spede.\nRecentemente, a biolox\u00eda molecular forneceu novas ferramentas para a identificaci\u00f3n de especies e a comprensi\u00f3n da s\u00faa relaci\u00f3n. Un estudo do ADN de 33 mostras de o\u00eddio do carballo en Europa amosou que \"E. alphitoides\" cont\u00e9n id\u00e9nticas secuencias que \"O\u00efdium mangiferae\", a maior patolox\u00eda da mangueira en varias rexi\u00f3ns tropicais e \"O\u00efdium heveae\", un importante pat\u00f3xeno na econom\u00eda da seringueira (\"Hevea brasiliensis\"). \nEstes resultados reafirman as pescudas de Boesewinkel e suxestionan que \"E. alphitoides\" e \"O. mangiferae\" poidan ser coespec\u00edficas. A orixe da especie a\u00ednda \u00e9 incerta, por\u00e9n Mougou \"et. al\" (2008) cren que \"E. alphitoides\" probabelmente se orixinou nos tr\u00f3picos e espallouse polas carballeiras logo de entrar en Europa.\nPatolox\u00eda.\nS\u00f3 as follas novas a se desenvolver son suscept\u00edbeis \u00e1 colonizaci\u00f3n de \"E. alphitoides\". \nA necrose s\u00f3 \u00e9 inducida cando a a infecci\u00f3n \u00e9 moi ceda cando as follas est\u00e1n a medrar. Xa que o axente pat\u00f3xeno se desenvolve a finais da primavera, cando xa agromou a primeira quenda de follas no carballo, a segunda e terza quenda de follas (as de xullo e agosto) son as que se ven m\u00e1is afectadas. Este h\u00e1bito tam\u00e9n fai que a severidade sexa menor en \u00e1rbores vellas.\nEfectos no h\u00f3spede.\nA doenza pode ser moi severa no carballo com\u00fan (\"Quercus robur\") e no carballo albari\u00f1o (\"Quercus petraea\") en Europa (tam\u00e9n en Galiza en ambas as d\u00faas especies), particularmente nas \u00e1rbores novas. Nas \u00e1rbores maduras a peste \u00e9 menos dani\u00f1a, mais en combinaci\u00f3n con outros factores como a defoliaci\u00f3n por insectos, pode contribu\u00edr \u00e1 que as \u00e1rbores se tornen m\u00e1is febles. Un estudo dos efectos do \"E. alphitoides\" en \"Quercus robur\" amosou que a condutancia estom\u00e1tica se reduc\u00eda un 15\u201330%, non afectando a masa da folla \u00e1 taxa da \u00e1rea, reduc\u00edndose o contido de azote na folla e incrementando a respiraci\u00f3n escura. A fixaci\u00f3n de carbono tam\u00e9n se reduciu nas follas infectadas entre un 40 e un 50% nas follas totalmente infectadas e naquelas que foron moi afectadas con anterioridade. A\u00ednda que afecte \u00e1 taxa fotosint\u00e9tica das follas, o efecto non \u00e9 moi severo, e isto \u00e9 o que explica que as consecuencias para as \u00e1rbores son en xeral moderadas malia estaren moi infectadas. Como a infecci\u00f3n fai que as plantas sexan menos tolerantes \u00e1 sombra, pode provocar a morte das pl\u00e1ntulas que medra \u00e1 sombra.\nLoita.\nEn viveiro ou sobre a planta nova fortemente afectada efectuar o tratamento, na primavera e polo outono, con produtos a base de xofre."}
{"id": "245449", "revid": "18868", "url": "https://gl.wikipedia.org/wiki?curid=245449", "title": "Microsphaera alphitoides", "text": ""}
{"id": "245450", "revid": "18868", "url": "https://gl.wikipedia.org/wiki?curid=245450", "title": "Erysiphe alphitoides", "text": ""}
{"id": "245451", "revid": "18868", "url": "https://gl.wikipedia.org/wiki?curid=245451", "title": "Oidium quercinum", "text": ""}
{"id": "245455", "revid": "89787", "url": "https://gl.wikipedia.org/wiki?curid=245455", "title": "Narcose de nitr\u00f3xeno", "text": "A narcose de nitr\u00f3xeno \u00e9 unha alteraci\u00f3n reversible do estado de conciencia dun individuo no mergullo profundo con botella de aire comprimido. Prod\u00facese un efecto similar \u00e1 intoxicaci\u00f3n alcoh\u00f3lica ou \u00e1 inhalaci\u00f3n de \u00f3xido de nitr\u00f3xeno.\nO nitr\u00f3xeno respirado a alta presi\u00f3n pode provocar unha sensaci\u00f3n anormal de euforia e benestar e s\u00edntomas nerviosos e pode ralentizar ou entorpecer o funcionamento normal do cerebro. Os s\u00edntomas poden ser moi leves ao principio, aumentando a medida que o mergullador descende. Se un mergullador resulta afectado pola respiraci\u00f3n de nitr\u00f3xeno a alta presi\u00f3n, pode ter dificultades para realizar tarefas que normalmente ser\u00edan sinxelas, como ler e interpretar os instrumentos, tomar decisi\u00f3ns ou comunicarse cun compa\u00f1eiro. A narcose de nitr\u00f3xeno pode provocar vertixe ou desorientaci\u00f3n, e mesmo perda do co\u00f1ecemento se o mergullador segue descendendo.\nPode sobrevir a calquera profundidade, e v\u00f3lvese m\u00e1is evidente ao aumentar esta. Tampouco pode determinarse con precisi\u00f3n a profundidade \u00e1 que aparecen os s\u00edntomas. A maior\u00eda de mergulladores non presentan ning\u00fan s\u00edntoma en profundidades inferiores aos 18 ou 24 m pero a partir dos 24 ou 30 m alg\u00fans poden resultar visiblemente afectados.\nO tempo non \u00e9 un factor que interve\u00f1a na aparici\u00f3n ou alivio da narcose. Os s\u00edntomas poden aparecer no preciso momento de chegar a unha determinada profundidade e desaparecer en canto o mergullador ascende un pouco. Non se pode dicir que exista un per\u00edodo de recuperaci\u00f3n. Isto facilita o remedio: sinxelamente ascenden lentamente a unha menor profundidade.\nO mecanismo que desencadea a narcose de nitr\u00f3xeno nos mergulladores non est\u00e1 completamente explicado, pero \u00e9 un efecto directo das altas presi\u00f3ns de nitr\u00f3xeno sobre a transmisi\u00f3n nerviosa. Se ben o efecto narc\u00f3tico foi observado inicialmente co nitr\u00f3xeno, outros gases como o argon, o hidr\u00f3xeno causan efectos similares baixo altas presi\u00f3ns; o xenon mesmo pode ser usado como anest\u00e9sico a presi\u00f3n atmosf\u00e9rica. Este efecto dos gases baixo presi\u00f3n sobre o sistema nervioso \u00e9 co\u00f1ecido de xeito xeral como a narcose de gases inertes.\nDebido \u00e1 alteraci\u00f3n perceptual e cognitiva de quen padece unha narcose deste tipo, a s\u00faa aparici\u00f3n non \u00e9 doada de reco\u00f1ecer e a s\u00faa severidade \u00e9 dif\u00edcil de establecer. Ademais, pode resultar letal polo seu efecto t\u00f3xico intr\u00ednseco ou como resultado do comportamento il\u00f3xico nun ambiente de risco como \u00e9 o mergullo aut\u00f3nomo. Os efectos son, por\u00e9n, doadamente reversibles por desapareceren ao diminu\u00edr a presi\u00f3n (ao ascender a menores profundidades ou a presi\u00f3n atmosf\u00e9rica).\nEfectos.\nXunto cos baro-traumatismos e os accidentes por descompresi\u00f3n (riscos t\u00edpicos do ascenso), a narcose \u00e9 un dos factores de risco m\u00e1is importantes no mergullo con aire comprimido. O aspecto m\u00e1is perigoso desta condici\u00f3n \u00e9 a perda de obxectividade, a incapacidade de actuar racionalmente, a desorientaci\u00f3n e a mala coordinaci\u00f3n. Nas s\u00faas formas m\u00e1is graves, o mergullador empeza a sentirse invulnerable e a descoidar as normas de seguridade b\u00e1sicas do mergullo. D\u00e9ronse casos de mergulladores que quitan a m\u00e1scara e aceleran o seu descenso a profundidades excesivas. Hai unha gran cantidade de an\u00e9cdotas infames (aparentemente baseadas en historias ver\u00eddicas) de mergulladores que intentan compartir o aire do regulador cos peixes ou que pretenden fumar un cigarro estando en inmersi\u00f3n. Xeralmente o mergullador que padece esta condici\u00f3n non \u00e9 consciente desta, \u00e9 incapaz de xulgar o risco do seu estado.\nOutros efectos asociados \u00e1 respiraci\u00f3n de gases inertes a altas presi\u00f3ns son a vertixe, os formigueos e/ou formigos nos labios e nos dedos, e un esgotamento acentuado. Alg\u00fans mergulladores poden verse v\u00edtimas do p\u00e1nico, permanecendo no fondo por non se sentiren capaces de ascender. A s\u00edndrome tam\u00e9n pode presentar efectos hilarantes, de ansiedade extrema, depresi\u00f3n ou paranoia.\nA\u00ednda que cada individuo poden ser m\u00e1is ou menos vulnerable aos s\u00edntomas da narcose, as probas demostran que todo mergullador se ve invariablemente afectado pola narcose de nitr\u00f3xeno. A diferenza entre os mergulladores no xeito e o grao en que a narcose lles afecta \u00e9 debida en parte a factores de aclimataci\u00f3n, adestramento e t\u00e9cnicas respiratorias. Non obstante, \u00e9 claro que os efectos sempre subxacen presentes.\nNa seguinte t\u00e1boa res\u00famense os signos e s\u00edntomas da narcose de nitr\u00f3xeno tomados a diferentes profundidades (en metros e p\u00e9s) en auga do mar:\nFactores de risco.\nAo respirar aire, os efectos da narcose por nitr\u00f3xeno aparecen a partir dos -30 m, equivalente a unha presi\u00f3n parcial de nitr\u00f3xeno de 3,2 bar. Aos -90 m, equivalente a unha presi\u00f3n parcial de nitr\u00f3xeno de 8 bar, a narcose produce serias alucinaci\u00f3ns e eventualmente a perda do co\u00f1ecemento.\nA\u00ednda que \u00e9 unha condici\u00f3n que comunmente aparece por debaixo dos 30 m, \u00e9 probable que o estado de conciencia do mergullador se vexa afectado antes deste l\u00edmite, e simplemente os seus s\u00edntomas lle sexan imperceptibles. A\u00ednda as\u00ed non existe ning\u00fan m\u00e9todo fiable para predicir a severidade dos efectos de narcose en cada individuo, estes poden variar en cada inmersi\u00f3n (incluso nun mesmo d\u00eda).\nTal como acontece co mal das alturas, os seus efectos dependen de m\u00faltiples factores, con variaci\u00f3ns importantes entre individuos. Unha excelente forma cardio-vascular non \u00e9 protecci\u00f3n, as\u00ed como unha mala condici\u00f3n f\u00edsica non necesariamente predisp\u00f3n a padecelo. Os factores reco\u00f1ecidos que incrementan o risco e a severidade da narcose por nitr\u00f3xeno son o fr\u00edo, o estr\u00e9s, o esforzo, a fatiga e a retenci\u00f3n de gas carb\u00f3nico.\nMecanismo.\nUn dos principais factores que conducen \u00e1 narcose parece ser a velocidade vertical do descenso. A presi\u00f3n aumenta coa profundidade, pero o nitr\u00f3xeno dis\u00f3lvese m\u00e1is lentamente que outros gases nos tecidos.\nDe xeito an\u00e1logo aos efectos do alcohol, o cambio na presi\u00f3n parcial do nitr\u00f3xeno nos tecidos altera as propiedades de permeabilidade das membranas celulares, sendo afectadas particularmente as c\u00e9lulas do tecido nervioso que dependen do devandito equilibrio para a transmisi\u00f3n dos sinais. A hip\u00f3tese da concentraci\u00f3n m\u00ednima alveolar establece que a narcose aparece cando o gas penetra a capa lip\u00eddica das membranas das c\u00e9lulas nerviosas do cerebro interferindo coa transmisi\u00f3n dos sinais entre as neuronas.\nO aumento da presi\u00f3n ten efectos instant\u00e1neos nas cavidades a\u00e9reas que se poden comprender grazas \u00e1 lei de Boyle que explica a relaci\u00f3n inversamente proporcional que existe entre volume e presi\u00f3n, \u00e9 dicir, a maior presi\u00f3n menor \u00e9 o volume que ocupan os gases nos pulm\u00f3ns. Pero nalg\u00fan momento a presi\u00f3n, actuando sobre o aire nos pulm\u00f3ns, \u00e9 tan grande que o volume ocupado por eles \u00e9 m\u00ednimo, mesmo menor ao volume residual fisiol\u00f3xico, o cal producir\u00eda o colapso dos pulm\u00f3ns. Para poder facer inmersi\u00f3ns m\u00e1is profundas e de m\u00e1is longa duraci\u00f3n, \u00fasanse tanques de aire comprimido que permiten igualar a presi\u00f3n do aire dentro dos pulm\u00f3ns coa presi\u00f3n externa, pero mantendo o volume m\u00e1ximo dos pulm\u00f3ns (6 litros)Isto l\u00f3grase aumentando o n\u00famero de mol\u00e9culas que se respira e, polo tanto, incrementando o n\u00famero de moles de nitr\u00f3xeno nos alv\u00e9olos, explicado pola lei de Henry, pola cal a difusi\u00f3n de nitr\u00f3xeno ao sangue \u00e9 maior.\nO devandito aumento \u00e9 a causa da narcose, a cal se presenta en 2 fases. A primeira explicada pola lei dos Martinis (cada 15 m de profundidade \u00e9 equivalente \u00e1 intoxicaci\u00f3n por 1 Martini) que produce: perda das funci\u00f3ns motoras, deterioraci\u00f3n no razoamento, euforia e alucinaci\u00f3ns. A segunda \u00e9 un estado de somnolencia A explicaci\u00f3n molecular mediante reacci\u00f3ns bioqu\u00edmicas e neurofisiol\u00f3xicas no sistema. As alteraci\u00f3ns que se presentan pola interacci\u00f3n do nitr\u00f3xeno con diferentes receptores nicot\u00ednicos alterando a liberaci\u00f3n de neurotransmisores, de os\u00edxeno mitocondrial e de alteraci\u00f3n da bomba de sodio-potasio xerando como resultado a depresi\u00f3n do SNC. Esta interacci\u00f3n \u00e9 a principal explicaci\u00f3n da sintomatolox\u00eda da narcose.\nA alteraci\u00f3n da conduci\u00f3n axonal e as transmisi\u00f3ns sin\u00e1pticas pola inhibici\u00f3n total ou parcial dos impulsos el\u00e9ctricos e qu\u00edmicos mediante a interacci\u00f3n cos receptores, abrindo ou pechando canles como as canles de potasio que inhiben a restauraci\u00f3n do potencial de acci\u00f3n, as canles de sodio interactuan inhibindo a xeraci\u00f3n e propagaci\u00f3n do potencial de acci\u00f3n\nEn conclusi\u00f3n, a narcose de nitr\u00f3xeno pres\u00e9ntase pola elevada difusi\u00f3n de nitr\u00f3xeno ao sangue nos alv\u00e9olos debido \u00e1 presi\u00f3n que se exerce cada vez que o mergullador realiza unha inmersi\u00f3n. A interacci\u00f3n deste nitr\u00f3xeno difundido con diferentes receptores leva \u00e1 activaci\u00f3n ou inhibici\u00f3n de canles xerando as diferentes manifestaci\u00f3ns cl\u00ednicas da narcose. Ademais, factores como o n\u00famero e o tempo das inmersi\u00f3ns vense estreitamente ligadas ao desenvolvemento da narcose por nitr\u00f3xeno.\nA relaci\u00f3n entre profundidade e narcose co\u00f1\u00e9cese informalmente como a \"Lei dos Martinis\": algo as\u00ed como un cocktel de Martini por cada 10 m de profundidade a partir dos -20 m. Pero tr\u00e1tase aqu\u00ed s\u00f3 dun s\u00edmil humor\u00edstico, que non debe ser considerado ou substituto das regras de seguridade reais do mergullo aut\u00f3nomo. No mergullo profesional non se fan este tipo de c\u00e1lculos alegres, o mergullo profesional de profundidade require dun rigoroso adestramento onde se alcanzan profundidades importantes gradualmente e sempre respectando velocidades verticais de seguridade. Organismos como a Global Underwater Explorers soste\u00f1en que un mergullador xamais debe adestrarse para os efectos da narcose, da mesma forma, que non \u00e9 posible adestrarse para emborracharse tomando alcohol; a pr\u00e1ctica profesional prohibe o uso de gases con alto risco de narcose e favorece o uso de mesturas como o trimix.\nAtenuaci\u00f3n.\nAlgunhas organizaci\u00f3ns de mergullo ensinan os seus membros a controlar con certa frecuencia a s\u00faa lucidez mental durante a inmersi\u00f3n usando o \"test de dedos\". Os dous compa\u00f1eiros m\u00f3stranse regularmente un n\u00famero determinado de dedos. O primeiro fai acenos cun n\u00famero de dedos (p.ex. 2), e o segundo mergullador debe responder mostrando un m\u00e1is ou un menos (segundo o acordado previamente, p.ex. 3 ou 1). Se alg\u00fan dos dous se equivoca ou d\u00fabida na operaci\u00f3n, pode sospeitarse unha narcose.\nMedicamentos e substancias sedativas como o c\u00e1nnabis e o alcohol non deben ser consumidas antes dunha inmersi\u00f3n debido \u00e1 similitude do efecto aditivo destas. A deshidrataci\u00f3n aumenta o risco dos problemas de descompresi\u00f3n, a resaca, xunto a unha baixa condici\u00f3n f\u00edsica incrementan o risco de narcose. Os expertos recomendan total abstinencia durante as 24 horas previas \u00e1 inmersi\u00f3n, e a\u00ednda m\u00e1is para os grandes bebedores.\nPrevenci\u00f3n.\nO \u00fanico xeito fiable de evitar unha narcose de nitr\u00f3xeno \u00e9 respectar os l\u00edmites de seguridade durante o mergullo. Se unha narcose sobrev\u00e9n durante a inmersi\u00f3n, os seus efectos desaparecer\u00e1n case inmediatamente simplemente ascendendo a unha menor profundidade. Ao ser unha condici\u00f3n que se agrava co incremento da profundidade, un mergullo programado cara a baixas profundidades dimin\u00fae o risco de narcose grave. A maior\u00eda dos organismos de mergullo recreativo certifican aos seus membros no mergullo aut\u00f3nomo b\u00e1sico, ata 18 m de profundidade, pois ata esta profundidade a narcose de nitr\u00f3xeno non representa un risco importante.\nPara alcanzar profundidades de ata -30 m c\u00f3mpre un adestramento especial, que abranga unha cumprida informaci\u00f3n sobre a narcose de nitr\u00f3xeno, os seus s\u00edntomas, efectos, prevenci\u00f3n e cura. S\u00f3 algunhas organizaci\u00f3ns de mergullo recreativo reco\u00f1ecidas poden ofrecer adestramentos especiais para mergullos de ata 40 m, que consisten en cursos te\u00f3ricos e practicas adicionais.\nOutros gases.\nGases respirables como o trimix e o heliox son usados no mergullo profesional para reducir os riscos de narcose por nitr\u00f3xeno e de intoxicaci\u00f3n por os\u00edxeno. O risco de narcose por nitr\u00f3xeno dimin\u00fae ao substitu\u00edr parte do nitr\u00f3xeno na mestura por outros gases.\nA \"profundidade de equivalencia ao aire\" \u00e9 unha forma com\u00fan de expresar os efectos narc\u00f3ticos dun gas respirable. Tam\u00e9n existen t\u00e1boas de conversi\u00f3n est\u00e1ndar e factores de conversi\u00f3n: por exemplo, o neon a unha presi\u00f3n determinada presenta un efecto narc\u00f3tico equivalente ao do nitr\u00f3xeno a 0,28 veces esa presi\u00f3n, as\u00ed que, en principio, pode ser usado a profundidades catro veces maiores. Outros gases poden ter outros efectos perigosos se son inhalados a altas presi\u00f3ns; por exemplo, o os\u00edxeno a alta presi\u00f3n v\u00f3lvese t\u00f3xico. O helio \u00e9 o m\u00e1is estable dos gases respirables, pero a altas presi\u00f3ns causa a denominada \"s\u00edndrome nerviosa de altas presi\u00f3ns\", unha condici\u00f3n a\u00ednda pouco estudada que se presenta no mergullo profesional de profundidades extremas.\nOs efectos narc\u00f3ticos dos gases son s\u00f3 un dos factores a ter en conta na selecci\u00f3n do tipo de mestura a usar no mergullo profesional; os riscos ligados \u00e1s condici\u00f3ns de descompresi\u00f3n, a toxicidade do os\u00edxeno, as temperaturas e densidades das mesturas, os custos e outros factores tam\u00e9n son importantes."}
{"id": "245458", "revid": "89787", "url": "https://gl.wikipedia.org/wiki?curid=245458", "title": "London Welsh", "text": "O London Welsh RFC (en gal\u00e9s: \"Clwb Rygbi Cymry Llundain\") \u00e9 un club profesional de rugby, con sede na cidade de Oxford, creado en 1885 pola comunidade galesa de Londres, e que ascendeu por vez primeira na s\u00faa historia \u00e1 Aviva Premiership na tempada 2011/12. Actualmente xoga no RFU Championship logo de descender da Aviva Premiership 2014-2015. Xoga no Old Deer Park, estadio cunha capacidade de 5.850 persoas.\nMalia ser un club de xogadores non profesionais \u00f3 longo de m\u00e1is dun s\u00e9culo, e non ter un historial cheo de \u00e9xitos e t\u00edtulos, o club ten achegado unha cifra de 177 xogadores \u00e1 selecci\u00f3n galesa de rugby, e 43 \u00f3s B&amp;I Lions, entre os que se contan alg\u00fans dos mellores xogadores de rugby da historia, como JPR Williams ou Gerald Davies."}
{"id": "245462", "revid": "98629", "url": "https://gl.wikipedia.org/wiki?curid=245462", "title": "Daredevil (filme)", "text": "Daredevil \u00e9 un filme estadounidense dirixido por Mark Steven Johnson que se estreou no 2003. Bas\u00e9ase na serie de banda dese\u00f1ada \"Daredevil\" de Stan Lee e Bill Everett.\nSinopse.\nO avogado Matt Murdock \u00e9 cego a causa dun residuo radioactivo, pero os seus outros catro sentidos est\u00e1n especialmente desenvolvidos. De d\u00eda, Murdock representa \u00f3s oprimidos nos xulgados. Pola noite, \u00e9 Daredevil, un heroe enmascarado que vix\u00eda as escuras r\u00faas da cidade e loita contra toda clase de inxustizas."}
{"id": "245464", "revid": "5863", "url": "https://gl.wikipedia.org/wiki?curid=245464", "title": "Alejandro Garc\u00eda Padilla", "text": "Alejandro Javier Garc\u00eda Padilla, nado en Coamo, Porto Rico, o 3 de agosto de 1971, \u00e9 un pol\u00edtico e avogado portorrique\u00f1o, actual Gobernador de Porto Rico desde o 2 de xaneiro de 2013. Foi senador por acumulaci\u00f3n e presidente do Partido Popular Democr\u00e1tico de Porto Rico (PPD).\nGarc\u00eda postulouse como candidato do PPD \u00e1 Gobernaci\u00f3n de Porto Rico (para o per\u00edodo 2013-2016) nas elecci\u00f3ns xerais do 6 de novembro de 2012 resultando vitorioso coa maior\u00eda dos votos e derrotando, ao tam\u00e9n candidato e ent\u00f3n gobernador, Luis Fortu\u00f1o."}
{"id": "245466", "revid": "56817", "url": "https://gl.wikipedia.org/wiki?curid=245466", "title": "Frieira (medicina)", "text": "Unha frieira \u00e9 unha inflamaci\u00f3n da pel producida pola exposici\u00f3n prolongada e repetida \u00f3 fr\u00edo ou \u00e1 humidade.\nO fundamento biol\u00f3xico do fen\u00f3meno \u00e9 a constrici\u00f3n dos capilares nas \u00e1reas superficiais do corpo, que serve para regular e evitar unha excesiva perda de calor corporal. Cando a constrici\u00f3n dura demasiado tempo por mor da exposici\u00f3n prolongada, a falta do rego sangu\u00edneo produce danos nos tecidos.\nAdoita afectar a un reducido n\u00famero de partes do corpo, especialmente os p\u00e9s, as mans, o nariz e as orellas. A inflamaci\u00f3n pode causar dor ou pro\u00eddo. Cando cesa a exposi\u00f3n \u00f3 fr\u00edo, a inflamaci\u00f3n remite sen necesidade de tratamento nunha ou d\u00faas semanas. Naqueles casos m\u00e1is dif\u00edciles de tratar empr\u00e9gase a nifedipina.\nA xeito de prevenci\u00f3n, \u00e9 necesario protexer as partes m\u00e1is vulner\u00e1beis do fr\u00edo e a humidade. Tam\u00e9n se aconsella a realizaci\u00f3n de actividade f\u00edsica, pois este mal \u00e9 m\u00e1is com\u00fan en persoas sedentarias. A pr\u00e1ctica de deportes aer\u00f3bicos axuda a eliminalas, xa que a frieira ten orixe nos problemas circulatorios."}
{"id": "245468", "revid": "56817", "url": "https://gl.wikipedia.org/wiki?curid=245468", "title": "Dakota Blue Richards", "text": "Dakota Blue Richards, nada o 11 de abril de 1994 en Londres, \u00e9 unha actriz inglesa. Debutou no mundo do cine co filme \"The Golden Compass\", interpretando \u00e1 personaxe principal Lyra Belacqua."}
{"id": "245470", "revid": "89787", "url": "https://gl.wikipedia.org/wiki?curid=245470", "title": "Rose Leslie", "text": "Rose Eleanor Arbuthnot-Leslie, nada o 9 de febreiro de 1987 en Aberdeen, \u00e9 unha actriz escocesa de televisi\u00f3n e teatro.\nTraxectoria.\nNaceu en Aberdeen, e medrou no Castelo de Lickleyhead, propiedade ancestral da s\u00faa familia dende o s\u00e9culo XV. O seu pai, Sebastian Arbuthnot-Leslie, \u00e9 o Xefe do Clan Leslie en Aberdeenshire, e a s\u00faa nai \u00e9 Candida \"Candy\" Leslie (Candida Mary Sibyl Weld de solteira). Leslie \u00e9 a terceira de cinco irm\u00e1ns. A familia tam\u00e9n pos\u00fae o Castelo Warthill en Rayne, Aberdeenshire. O seu tataratatarav\u00f3 foi Guillermo de Landa y Escand\u00f3n, alcalde da Cidade de M\u00e9xico.\nLeslie fixo o seu debut en 2009 co telefilme \"New Town\", polo que ga\u00f1ou o BAFTA Scotland \u00e1 mellor interpretaci\u00f3n. Entre setembro e outubro de 2010, apareceu no Teatro do Globo coa obra de teatro \"Bedlam\" de Nell Leyshon. Tam\u00e9n interpretou a personaxe de Gwen na serie \"Downton Abbey\". Recentemente est\u00e1 a traballar na serie da HBO \"Game of Thrones\", na que interpreta a Ygritte."}
{"id": "245472", "revid": "23204", "url": "https://gl.wikipedia.org/wiki?curid=245472", "title": "Freddie Highmore", "text": "Alfred Thomas \"Freddie\" Highmore, nado o 14 de febreiro de 1992 en Londres, \u00e9 un actor ingl\u00e9s. \u00c9 co\u00f1ecido polos seus papeis nos filmes \"Finding Neverland\", \"Five Children and It\", \"Charlie e a f\u00e1brica de chocolate\", \"Arthur and the Invisibles\", \"August Rush\", \"The Golden Compass\", \"As cr\u00f3nicas de Spiderwick\" e \"The Art of Getting By\"."}
{"id": "245473", "revid": "23204", "url": "https://gl.wikipedia.org/wiki?curid=245473", "title": "M\u00e9lanie Thierry", "text": "M\u00e9lanie Thierry, nada o 17 de xullo de 1981 en Saint-Germain-en-Laye, Yvelines, \u00e9 unha actriz francesa. \u00c9 co\u00f1ecida polo seu papel de Aurora no filme de 2008 \"Babylon A.D.\"."}
{"id": "245474", "revid": "23204", "url": "https://gl.wikipedia.org/wiki?curid=245474", "title": "Hayden Christensen", "text": "Hayden Christensen, nado o 19 de abril de 1981 en Vancouver, \u00e9 un actor canadense. Acadou a fama internacional \u00f3 interpretar a Anakin Skywalker / Darth Vader en ' e '."}
{"id": "245477", "revid": "98629", "url": "https://gl.wikipedia.org/wiki?curid=245477", "title": "Argo (filme)", "text": "Argo \u00e9 un filme estadounidense dirixido, producido e protagonizado por Ben Affleck que se estreou no 2012. Ga\u00f1adora de 3 Premios Oscar: mellor filme, gui\u00f3n adaptado e montaxe.\nEstreouse en galego o 26 de setembro de 2020 a trav\u00e9s da tvG2. A traduci\u00f3n ao galego foi realizada por Mar\u00eda Alonso Seisdedos.\nSinopse.\nIr\u00e1n, ano 1979. Cando a embaixada dos Estados Unidos en Teher\u00e1n \u00e9 ocupada por seguidores do aiatol\u00e1 Khomeini para pedir a extradici\u00f3n do Sha de Persia, a CIA e o goberno canadense organizaron unha operaci\u00f3n para rescatar a seis diplom\u00e1ticos estadounidenses que se refuxiaran na casa do embaixador do Canad\u00e1. Con este fin, recorreuse a un experto en rescatar ref\u00e9ns e preparouse o escenario para a rodaxe dun filme de ciencia ficci\u00f3n, de t\u00edtulo \"Argo\", na que participaba un equipo de cazatalentos de Hollywood. A misi\u00f3n: ir a Teher\u00e1n e facer pasar \u00f3s diplom\u00e1ticos por un equipo de filmaci\u00f3n canadense para traelos de volta a casa."}
{"id": "245478", "revid": "29029", "url": "https://gl.wikipedia.org/wiki?curid=245478", "title": "Jos\u00e9 Manuel Vilari\u00f1o", "text": "'Jos\u00e9 Manuel Vilari\u00f1o Anca, nado en Ferrol en 1955, \u00e9 un pol\u00edtico e mestre galego.\nTraxectoria.\nEstudou para mestre na Universidade de Santiago de Compostela e licenciouse al\u00ed. Deu clase en distintos centros de ensino de Ferrolterra antes de dedicarse \u00e1 pol\u00edtica. Foi escollido concelleiro en Ferrol polo Partido Popular en 2003 e permaneceu na corporaci\u00f3n con cargos cando o PP estivo no goberno (2003-2007 e a partir de 2011), e cando non, na oposici\u00f3n. Ao mesmo tempo que era voceiro do grupo popular foi coordinador do edificio da Xunta en Ferrol.\nEn abril de 2013 foi nomeado presidente do porto de Ferrol, en substituci\u00f3n de \u00c1ngel del Real, co que deixou o concello."}
{"id": "245479", "revid": "25871", "url": "https://gl.wikipedia.org/wiki?curid=245479", "title": "John Bradley-West", "text": "John Bradley-West, nado o 5 de setembro de 1988, \u00e9 un actor ingl\u00e9s de cinema e televisi\u00f3n. \u00c9 principalmente co\u00f1ecido por interpretar a Samwell Tarly na serie de televisi\u00f3n da HBO \"Game of Thrones\"."}
{"id": "245481", "revid": "25871", "url": "https://gl.wikipedia.org/wiki?curid=245481", "title": "Rory McCann", "text": "Rory McCann, nado o 24 de abril de 1969 en Glasgow, \u00e9 un actor escoc\u00e9s de cinema e televisi\u00f3n."}
{"id": "245482", "revid": "5132", "url": "https://gl.wikipedia.org/wiki?curid=245482", "title": "AS B\u00e9ziers H\u00e9rault", "text": "O AS B\u00e9ziers Herault \u00e9 un club franc\u00e9s de rugby, con sede na cidade de B\u00e9ziers, fundado en 1911. Malia que \u00e9 o terceiro club con m\u00e1is t\u00edtulos de liga en Francia, leva competindo dende 2005 na segunda divisi\u00f3n do rugby franc\u00e9s (o Pro D2). "}
{"id": "245483", "revid": "25871", "url": "https://gl.wikipedia.org/wiki?curid=245483", "title": "Isaac Hempstead Wright", "text": "Isaac Hempstead Wright, nado o 9 de abril de 1999, \u00e9 un actor ingl\u00e9s de cinema e televisi\u00f3n. \u00c9 principalmente co\u00f1ecido por interpretar o papel de Bran Stark na serie de televisi\u00f3n da HBO \"Game of Thrones\"."}
{"id": "245484", "revid": "12452", "url": "https://gl.wikipedia.org/wiki?curid=245484", "title": "AS Beziers", "text": ""}
{"id": "245487", "revid": "98629", "url": "https://gl.wikipedia.org/wiki?curid=245487", "title": "Chain Reaction", "text": "Chain Reaction \u00e9 un filme estadounidense dirixido por Andrew Davis que se estreou en 1996.\nSinopse.\nUn espelido estudante de ciencias qu\u00edmicas, Eddie Kasalivich (Keanu Reeves), descobre un caso segredo do goberno para tapar un asunto de espionaxe industrial. Eddie forma parte dun equipo de investigaci\u00f3n que desenvolveu unha revolucionaria fonte de enerx\u00eda. Xusto despois de acadar os seus obxectivos, unha explosi\u00f3n destr\u00fae o laboratorio, mentres que o xefe do seu equipo \u00e9 misteriosamente asasinado. Eddie \u00e9 sinalado como principal sospeitoso, polo que se pon en contacto co \u00fanico que pode axudalo, un poderoso bur\u00f3crata (Morgan Freeman) que nun principio no cre na s\u00faa historia."}
{"id": "245488", "revid": "15490", "url": "https://gl.wikipedia.org/wiki?curid=245488", "title": "Jack Gleeson", "text": "Jack Gleeson, nado o 20 de maio de 1992 en Cork, \u00e9 un actor irland\u00e9s de cinema e televisi\u00f3n. \u00c9 principalmente co\u00f1ecido por interpretar a Joffrey Baratheon na serie de televisi\u00f3n da HBO \"Game of Thrones\".\nTraxectoria.\nGleeson comezou a actuar con sete anos no teatro independente Workshop. No cinema, fixo os seus primeiros papeis con aparici\u00f3ns minoritarias en \"Batman empeza\" (2005), \"Shrooms\" (2007) e \"A Shine of Rainbows\" (2009). No 2010 apareceu como protagonista en \"All Good Children\" de Alicia Duffy.\nRecentemente, acadou reco\u00f1ecemento internacional na serie da HBO \"Game of Thrones\", facendo o papel de Joffrey Baratheon."}
{"id": "245489", "revid": "17467", "url": "https://gl.wikipedia.org/wiki?curid=245489", "title": "Catalina de Cambridge", "text": ""}
{"id": "245494", "revid": "89787", "url": "https://gl.wikipedia.org/wiki?curid=245494", "title": "Luis Mar\u00eda Arga\u00f1a", "text": "Luis Mar\u00eda Arga\u00f1a, nado en Asunci\u00f3n o 9 de outubro de 1932 e finado na mesma o 23 de marzo de 1999, foi vicepresidente constitucional de Paraguai entre os anos 1998 e 1999, cando faleceu cribado na r\u00faa \"Diagonal Molas L\u00f3pez\" de Asunci\u00f3n, capital de Paraguai.\nBiograf\u00eda.\nArga\u00f1a formou parte do grupo pol\u00edtico que participou na ditadura militar de Alfredo Stroessner desde 1954 en Paraguai.\nTras o golpe de estado do Xral. Andr\u00e9s Rodr\u00edguez, Arga\u00f1a foi ministro de Asuntos Exteriores (1989-1990).\nFoi presidente da Asociaci\u00f3n Nacional Republicana (ANR) ou Partido Colorado durante os \u00faltimos anos da s\u00faa vida.\nMorte.\nNa investigaci\u00f3n xudicial realizada, determinouse que Arga\u00f1a foi asasinado por un grupo armado que se desprazaba nun autom\u00f3bil Fiat Tempra que interceptou o veh\u00edculo no que se trasladaban Arga\u00f1a, o seu gardacostas e o seu chofer. Os asasinos obstaculizaron a r\u00faa, detendo o veh\u00edculo de Arga\u00f1a. Baixaron organizadamente e dispararon repetidamente contra o gardacostas, o chofer e contra Arga\u00f1a, quen morrer\u00eda por tales disparos, ademais do seu gardacostas. O chofer sobrevivir\u00eda.\nDesde o inicio a investigaci\u00f3n xudicial estivo extremadamente politizada. A aparici\u00f3n dun testemu\u00f1o falso (que ser\u00eda asasinado anos despois en estra\u00f1as circunstancias) provocou d\u00fabidas sobre as circunstancias do asasinato de Arga\u00f1a.\nOs seus principais opositores, os seguidores de Lino Oviedo e el mesmo, negan que Oviedo ordenara o asasinato de Arga\u00f1a e consideran que todo foi unha conspiraci\u00f3n para provocar a renuncia de Ra\u00fal Cubas Grau e a ca\u00edda pol\u00edtica de Oviedo e dos seus partidarios.\nA pesar do politizado das investigaci\u00f3ns, obtiv\u00e9ronse algunhas probas obxectivas, como a identificaci\u00f3n do auto usado no asasinato, o dono orixinal do mesmo e a partir de a\u00ed identific\u00e1ronse os autores materiais dos disparos, entre eles a Pablo Vera Esteche, Luis Rojas, Fidencio Vega e Reinaldo Serv\u00edn; co\u00f1ecido dirixente pol\u00edtico, partidario de Oviedo. Os cruces de chamadas telef\u00f3nicas, rexistradas nos seus tel\u00e9fonos m\u00f3biles permitiron a s\u00faa vinculaci\u00f3n obxectiva.\nTodos xa foron condenados polo asasinato de Arga\u00f1a, a excepci\u00f3n de Fidencio Vega, que xunto ao pol\u00edtico Galeano Perrone, foron declarados pr\u00f3fugos pola xustiza paraguaia.\nNon se puideron atopar probas obxectivas irrefutables sobre a autor\u00eda moral do magnicidio de Arga\u00f1a, pero a participaci\u00f3n de Serv\u00edn permite orientar as sospeitas cara a Lino Oviedo segundo o fiscal da causa, Rub\u00e9n Villalba; algo que rechazan os seus seguidores, quen soste\u00f1en a s\u00faa propia teor\u00eda."}
{"id": "245495", "revid": "23204", "url": "https://gl.wikipedia.org/wiki?curid=245495", "title": "Arrane Ashoonagh dy Vannin", "text": "Arrane Ashoonagh dy Vannin (en man\u00e9s \"Himno nacional da Illa de Man\") foi escrito e composto por William Henry Gill (1839-1923), con traduci\u00f3n \u00f3 man\u00e9s de John J. Kneen (1873-1939). O t\u00edtulo en ingl\u00e9s \u00e9 \"O Land of Our Birth\"."}
{"id": "245496", "revid": "23204", "url": "https://gl.wikipedia.org/wiki?curid=245496", "title": "Himno nacional da Illa de Man", "text": ""}
{"id": "245498", "revid": "56817", "url": "https://gl.wikipedia.org/wiki?curid=245498", "title": "Xos\u00e9 Pi\u00f1eiro Priegue", "text": "Xos\u00e9 Pi\u00f1eiro Priegue, co\u00f1ecido como Pepe Esteir\u00e1n, nado en Esteiro (Muros) en 1930 e finado en 2002, foi un fot\u00f3grafo galego.\nTraxectoria.\nEn 1956, tras cumprir o servizo militar e \u00e1 idade de 26 anos trasladouse a Noia, onde o seu pai se establecera como fot\u00f3grafo nos anos corenta. Comezou a dedicarse \u00e1 fotograf\u00eda percorrendo a comarca en moto coa s\u00faa c\u00e1mara."}
{"id": "245506", "revid": "56817", "url": "https://gl.wikipedia.org/wiki?curid=245506", "title": "T\u00fa alfagra land m\u00edtt", "text": "T\u00fa alfagra land m\u00edtt (do fero\u00e9s: \"A mi\u00f1a terra, a m\u00e1is fermosa\") \u00e9 o himno das Illas Feroe. S\u00edmun av Skar\u00f0i (1872-1942) escribiu a letra e Peter Alberg (1885-1940) compuxo a melod\u00eda."}
{"id": "245511", "revid": "98629", "url": "https://gl.wikipedia.org/wiki?curid=245511", "title": "Escudo das Illas Feroe", "text": "O escudo das Illas Feroe documentouse por vez primeira nunha cadeira do s\u00e9culo XV localizada en Kirkjub\u00f8ur, unha poboaci\u00f3n da Illa Streymoy. Posteriormente, o s\u00edmbolo do carneiro empregouse como selo do L\u00f8gting, que daquela era o termo co que referirse \u00f3 tribunal de xustiza das illas.\nEste escudo deixou de utilizarse \u00f3 abolirse o L\u00f8gting en 1816 e malia que foi restablecido en 1852, non se recuperou. Despois da concesi\u00f3n dunha ampla autonom\u00eda \u00e1s Illas Feroe trala segunda guerra mundial, recuperouse o s\u00edmbolo do carneiro en 1948 a iniciativa do goberno das illas.\nA versi\u00f3n actual do escudo aprobouse o 1 de abril de 2004. O seu dese\u00f1o \u00e9 m\u00e1is semellante \u00f3 s\u00edmbolo do carneiro atopado en Kirkjub\u00f8ur que a versi\u00f3n anterior."}
{"id": "245527", "revid": "1093", "url": "https://gl.wikipedia.org/wiki?curid=245527", "title": "Condado de Norfolk, Inglaterra", "text": ""}
{"id": "245529", "revid": "1093", "url": "https://gl.wikipedia.org/wiki?curid=245529", "title": "North Yorkshire", "text": ""}
{"id": "245564", "revid": "89787", "url": "https://gl.wikipedia.org/wiki?curid=245564", "title": "Chor\u00e3o", "text": "Alexandre Magno Abr\u00e3o, nado en S\u00e3o Paulo o 9 de abril de 1970 e finado na mesma o 6 de marzo de 2013, m\u00e1is co\u00f1ecido polo seu nome art\u00edstico Chor\u00e3o, foi un cantante, compositor, director de cine, poeta, escritor e empresario brasileiro."}
{"id": "245567", "revid": "119614", "url": "https://gl.wikipedia.org/wiki?curid=245567", "title": "Charlie Brown Jr.", "text": "Charlie Brown Jr. foi unha banda de rock do Brasil formada en Santos no ano de 1992. Todos os membros da banda eran naturais da cidade de Santos, ag\u00e1s o vocalista Chor\u00e3o, que naceu en S\u00e3o Paulo."}
{"id": "245570", "revid": "75439", "url": "https://gl.wikipedia.org/wiki?curid=245570", "title": "Explorer 34", "text": "Explorer 34, tam\u00e9n co\u00f1ecido como IMP-F (acr\u00f3nimo de \"Interplanetary Monitoring Platform F\") e como IMP-4, foi un sat\u00e9lite artificial da NASA lanzado o 24 de maio de 1967 mediante un foguete Delta E desde o Centro Espacial de Cabo Ca\u00f1averal.\nCaracter\u00edsticas.\nA misi\u00f3n de Explorer 34 foi estudar o plasma interplanetario, as part\u00edculas enerx\u00e9ticas cargadas e os campos magn\u00e9ticos.\nA nave estabiliz\u00e1bazase mediante xiro, cun per\u00edodo inicial de 2,6 segundos."}
{"id": "245571", "revid": "4817", "url": "https://gl.wikipedia.org/wiki?curid=245571", "title": "IMP-F", "text": ""}
{"id": "245572", "revid": "4817", "url": "https://gl.wikipedia.org/wiki?curid=245572", "title": "IMP F", "text": ""}
{"id": "245573", "revid": "4817", "url": "https://gl.wikipedia.org/wiki?curid=245573", "title": "IMP-4", "text": ""}
{"id": "245574", "revid": "4817", "url": "https://gl.wikipedia.org/wiki?curid=245574", "title": "IMP 4", "text": ""}
{"id": "245577", "revid": "4817", "url": "https://gl.wikipedia.org/wiki?curid=245577", "title": "AIMP-D", "text": ""}
{"id": "245578", "revid": "4817", "url": "https://gl.wikipedia.org/wiki?curid=245578", "title": "AIMP D", "text": ""}
{"id": "245581", "revid": "25871", "url": "https://gl.wikipedia.org/wiki?curid=245581", "title": "Yousaf Raza Gillani", "text": "Makhdoom Syed Yousaf Raza Gillani (en Urd\u00fa: \u0645\u062e\u062f\u0648\u0645 \u0633\u064a\u062f \u064a\u0648\u0633\u0641 \u0631\u0636\u0627 \u06af\u06cc\u0644\u0627\u0646\u0649 ), nado en Karachi o 9 de xu\u00f1o de 1952, \u00e9 un pol\u00edtico paquistan\u00ed, foi o primeiro ministro do seu pa\u00eds entre o 24 de marzo de 2008 e o 19 de xu\u00f1o de 2012."}
{"id": "245585", "revid": "89787", "url": "https://gl.wikipedia.org/wiki?curid=245585", "title": "Explorer 35", "text": "Explorer 35, tam\u00e9n co\u00f1ecido como IMP-E (acr\u00f3nimo de \"Interplanetary Monitoring Platform E\") e como AIMP-2 (\"Anchored Interplanetary Monitoring Platform 2\"), foi un sat\u00e9lite artificial da NASA lanzado o 19 de xullo de 1967 mediante un foguete Delta E desde o Centro Espacial de Cabo Ca\u00f1averal.\nCaracter\u00edsticas.\nA misi\u00f3n de Explorer 35 foi estudar o plasma interplanetario, as part\u00edculas enerx\u00e9ticas cargadas, os campos magn\u00e9ticos e os raios X solares a distancias lunares.\nA nave estabiliz\u00e1bazase mediante xiro a 25,6 r.p.m. e co eixo de xiro perpendicular \u00f3 plano da ecl\u00edptica. Tras seis anos de funcionamento a nave foi apagada o 24 de xu\u00f1o de 1973."}
{"id": "245586", "revid": "4817", "url": "https://gl.wikipedia.org/wiki?curid=245586", "title": "IMP-E", "text": ""}
{"id": "245587", "revid": "4817", "url": "https://gl.wikipedia.org/wiki?curid=245587", "title": "IMP E", "text": ""}
{"id": "245588", "revid": "4817", "url": "https://gl.wikipedia.org/wiki?curid=245588", "title": "AIMP-2", "text": ""}
{"id": "245589", "revid": "4817", "url": "https://gl.wikipedia.org/wiki?curid=245589", "title": "AIMP 2", "text": ""}
{"id": "245590", "revid": "4817", "url": "https://gl.wikipedia.org/wiki?curid=245590", "title": "AIMP-E", "text": ""}
{"id": "245591", "revid": "4817", "url": "https://gl.wikipedia.org/wiki?curid=245591", "title": "AIMP E", "text": ""}
{"id": "245607", "revid": "89787", "url": "https://gl.wikipedia.org/wiki?curid=245607", "title": "Paul Davis", "text": "Paul Davis, nado o 21 de xullo de 1984 en Rochester, M\u00edchigan, \u00e9 un ex xogador profesional de baloncesto estadounidense. Cunha estatura de 2,11 metros xogaba nas posici\u00f3ns de ala-pivote e de pivote.\nTraxectoria.\nNBA.\nO 28 de xu\u00f1o de 2006, Davis foi seleccionado na 34\u00aa posici\u00f3n polos Los Angeles Clippers no Draft da NBA de 2006. Tras d\u00faas tempadas nos Clippers, converteuse en axente libre restrinxido \u00f3 remate da tempada 2007-08. Clippers renunciou \u00f3s seus dereitos, pero o ficharon de novo o 18 de agosto de 2008. Foi cortado polos Clippers en xaneiro de 2009.\nO 25 de setembro de 2009, Davis asinou cos Washington Wizards. Foi cortado o 11 de novembro de 2009, cando os Wizards ficharon \u00f3 base Earl Boykins.\nEuropa.\nO 8 de abril de 2010, Davis fichou polo Xacobeo Blu:Sens ata final de tempada. Contribu\u00edu con 13.2 puntos e 7.7 rebotes por partido, pero o Obradoiro acabar\u00eda descendendo \u00e1 Liga LEB Ouro tras unha tempada na ACB.\nEn setembro de 2010, fichou polo CB Sevilla. Na s\u00faa segunda tempada en Sevilla, disputou por primeira vez os playoffs da ACB, nos que o Cajasol Banca C\u00edvica perdeu na primeira rolda contra o Real Madrid por 2-0. Davis acadou 6.5 puntos e 6 rebotes por partido en playoffs.\nTras d\u00faas tempadas en Sevilla, en maio de 2012 fichou polo BC Khimki ruso."}
{"id": "245622", "revid": "75439", "url": "https://gl.wikipedia.org/wiki?curid=245622", "title": "Explorer 41", "text": "Explorer 41, tam\u00e9n co\u00f1ecido como IMP-G ou IMP-5 (acr\u00f3nimo de \"Interplanetary Monitoring Platform G\" ou \"5\"), foi un sat\u00e9lite artificial da NASA lanzado o 21 de xu\u00f1o de 1969 mediante un foguete Delta E desde o Centro Espacial de Cabo Ca\u00f1averal.\nCaracter\u00edsticas.\nA misi\u00f3n de Explorer 41 foi estudar o plasma interplanetario, as part\u00edculas enerx\u00e9ticas cargadas e os campos magn\u00e9ticos a distancias lunares.\nA nave estabiliz\u00e1bazase mediante xiro a 27,5 r.p.m. Explorer 41 foi inxectada nunha \u00f3rbita inicial de 213.849\u00a0km de apoxeo e 378\u00a0km de perixeo, cunha inclinaci\u00f3n orbital de 83,8 graos e un per\u00edodo de 4840,0 minutos. Funcionou sen problemas ata a s\u00faa reentrada na atmosfera o 23 de decembro de 1972."}
{"id": "245624", "revid": "4817", "url": "https://gl.wikipedia.org/wiki?curid=245624", "title": "IMP G", "text": ""}
{"id": "245625", "revid": "4817", "url": "https://gl.wikipedia.org/wiki?curid=245625", "title": "IMP-G", "text": ""}
{"id": "245626", "revid": "4817", "url": "https://gl.wikipedia.org/wiki?curid=245626", "title": "IMP-5", "text": ""}
{"id": "245627", "revid": "4817", "url": "https://gl.wikipedia.org/wiki?curid=245627", "title": "IMP 5", "text": ""}
{"id": "245637", "revid": "89787", "url": "https://gl.wikipedia.org/wiki?curid=245637", "title": "Explorer 43", "text": "Explorer 43, tam\u00e9n co\u00f1ecido como IMP-H ou IMP-6 (acr\u00f3nimo de \"Interplanetary Monitoring Platform H\" ou \"6\"), foi un sat\u00e9lite artificial da NASA lanzado o 13 de marzo de 1971 mediante un foguete Delta M desde o Centro Espacial de Cabo Ca\u00f1averal.\nCaracter\u00edsticas.\nA misi\u00f3n de Explorer 43 foi estudar o plasma interplanetario, as part\u00edculas enerx\u00e9ticas cargadas e os campos magn\u00e9ticos a distancias lunares. Tam\u00e9n levaba a bordo un experimento de radioastronom\u00eda. A nave ti\u00f1a forma de poliedro de 16 caras, cunha altura de 182,12\u00a0cm e un di\u00e1metro de 135,64\u00a0cm. A nave estabiliz\u00e1bazase mediante xiro a 5 r.p.m., co eixo de xiro perpendicular \u00f3 plano da ecl\u00edptica. A alimentaci\u00f3n el\u00e9ctrica era proporcionada por c\u00e9lulas solares que recubr\u00edan a superficie do sat\u00e9lite e que alimentaban unha serie de bater\u00edas. O sat\u00e9lite levaba dous transmisores a bordo: un capaz de emitir datos a 1600 bps e outro usado ademais para calcular a distancia da nave. Do corpo do sat\u00e9lite sobresa\u00edan tres pares de antenas dipolo ortogonais, un dos pares cunha lonxitude de 2,9 m, outro con 45,5 m e o terceiro con 27,6 m.\nExplorer 43 foi inxectada nunha \u00f3rbita inicial de 204.576\u00a0km de apoxeo e 353\u00a0km de perixeo, cunha inclinaci\u00f3n orbital de 28,8 graos e un per\u00edodo de 5656,1 minutos. Funcionou sen problemas ata a s\u00faa reentrada na atmosfera o 2 de outubro de 1974."}
{"id": "245638", "revid": "4817", "url": "https://gl.wikipedia.org/wiki?curid=245638", "title": "IMP H", "text": ""}
{"id": "245639", "revid": "4817", "url": "https://gl.wikipedia.org/wiki?curid=245639", "title": "IMP-H", "text": ""}
{"id": "245640", "revid": "4817", "url": "https://gl.wikipedia.org/wiki?curid=245640", "title": "IMP-6", "text": ""}
{"id": "245641", "revid": "4817", "url": "https://gl.wikipedia.org/wiki?curid=245641", "title": "IMP 6", "text": ""}
{"id": "245644", "revid": "56817", "url": "https://gl.wikipedia.org/wiki?curid=245644", "title": "The Bloom and the Blight", "text": "The Bloom and the Blight \u00e9 o cuarto \u00e1lbum da banda estadounidense de indie rock Two Gallants, publicado o 4 de setembro do 2012 a trav\u00e9s do selo ATO Records."}
{"id": "245645", "revid": "56817", "url": "https://gl.wikipedia.org/wiki?curid=245645", "title": "Fakebook", "text": "Fakebook \u00e9 o cuarto \u00e1lbum oficial da banda estadounidense de rock alternativo Yo La Tengo, publicado no ano 1990 a trav\u00e9s do selo Bar None Records. Est\u00e1 formado por once versi\u00f3ns e cinco canci\u00f3ns orixinais e ap\u00b4rtase do son m\u00e1is folk dos seus anteriores traballos."}
{"id": "245646", "revid": "23204", "url": "https://gl.wikipedia.org/wiki?curid=245646", "title": "The Wave Pictures", "text": "The Wave Pictures \u00e9 unha banda inglesa de rock alternativo formada en 1998 en Wymeswold. Est\u00e1 composta por David Tattersall (voces e guitarra), Franic Rozycki (baixo) e Jonny Helm (bater\u00eda)."}
{"id": "245659", "revid": "1131", "url": "https://gl.wikipedia.org/wiki?curid=245659", "title": "Mildio", "text": "O mildio (do ingl\u00e9s \"mildew\", por v\u00eda do franc\u00e9s \"mildiou\", balor, mofo) \u00e9 unha enfermidade criptog\u00e1mica das plantas que ataca especialmente a vi\u00f1a e se manifesta pola aparici\u00f3n de manchas nos \u00f3rganos afectados (follas, flores e froitos). Outros cultivos como a cebola, a pataca e o tomate tam\u00e9n sofren o mildio. Com\u00fan nas videiras galegas, nalgunhas zonas de Galiza ch\u00e1manlle \"mildeu\" e mera.\nO termo mildio \u00e9 moi xen\u00e9rico e se refire a calquera tipo de microbio tipo oomicetos que son parasitos das plantas. O mildio pertence exclusivamente a Peronosporaceae. Na agricultura profesional \u00e9 un problema especialmente para os produtores de cruc\u00edferas (Brassicaceae), vi\u00f1as e hortalizas (especialmente as que medran en emparrados). O principal exemplo \u00e9 \"Peronospora farinosa\" presentado en NCBI-Taxonomy e HYP3. Este pat\u00f3xeno non produce estruturas de supervivencia nos estados do norte dos EUA, e hiberna a xeito de colonias vivas de mildio nos estados da Costa do Golfo. Cada primavera vai avanzando cara o norte coa progresiva produci\u00f3n de cucurbit\u00e1ceas. \nAs perdas de rendemento na agricultura por mor do mildio est\u00e1 m\u00e1is asociada \u00e1s podremias brandas que ocorren despois de que as follas caian e se produzan queimaduras solares nos froitos. O mildio das cucurbit\u00e1ceas s\u00f3 afecta \u00e1s cucurbit\u00e1ceas.\nS\u00edntomas.\nOs s\u00edntomas iniciais incl\u00faen grandes \u00e1reas amareladas na face das follas. A medida que as lesi\u00f3ns maduran, est\u00e9ndense axi\u00f1a e se tornan pardas. O env\u00e9s das follas afectadas adoita aparecer enchoupado. Logo dunha inspecci\u00f3n m\u00e1is de preto, \u00f3llase que vai aparecendo unha especie de cerco avultado pardo purp\u00fareo (ver cogomelos na imaxe do apartado anterior).\nP\u00f3dense ollar pequenas esporas coa forma dunha pelota de f\u00fatbol entre os cercos cunha lupa de 10 aumentos. En condici\u00f3ns favor\u00e1beis para a doenza (noites fr\u00edas con longos per\u00edodos de orballo) o mildio esp\u00e1llase axi\u00f1a, destru\u00edndo o tecido foliar sen afectar aos talos ou aos pec\u00edolos.\nTratamento e manexo.\nMedios culturais.\nXa que o pat\u00f3xeno do mildio non hiberna sempre en todos os climas, a rotaci\u00f3n de cultivos e o arado non afecta o desenvolvemento da enfermidade. O pat\u00f3xeno acostuma establecerse a finais do ver\u00e1n sendo nesta \u00e9poca m\u00e1is intensa a enfermidade, logo o uso de variedades cedas pode reducir a ameza do mildio.\nControl qu\u00edmico.\n\u00c1s veces non \u00e9 necesaria a aplicaci\u00f3n de funxicidas espec\u00edficos para o control do mildio. Funxicidas de amplo espectro coma clorotalonil, mancozeb ou cobre fixo son pouco eficaces na protecci\u00f3n contra a infecci\u00f3n de mildio. Os funxicidas sist\u00e9micos recom\u00e9ndanse para o seu uso no mildio das cucurbit\u00e1ceas, mais s\u00f3 unha vez confirmada a enfermidade.\nMildios espec\u00edficos segundo a planta.\nVi\u00f1a.\nEn Galiza \u00e9 moi com\u00fan atopar mildio, principalmente polas condici\u00f3ns de calor e humidade de que existen, sendo moi popular nas videiras. O pat\u00f3xeno causante do mildio na vi\u00f1a \u00e9 \"Plasmopara viticola\", un protista da familia dos peronospor\u00e1ceos, que non \u00e9 sen\u00f3n un parasito en sentido estrito, polo que non \u00e9 pos\u00edbel cultivalo en laboratorio en medios sint\u00e9ticos. O ciclo de vida deste protista \u00e9 tremendamente complexo. Durante o inverno sobrevive nunha estrutura co\u00f1ecida co nome de o\u00f3spora ou ben se o inverno \u00e9 suave en forma de micelio dentro das xemas ou nas follas persistentes da videira (\"Vitis vinifera\"). Cando se acada unha temperatura ambiental que rolda os 12\u00a0\u00b0C, a o\u00f3spora xermola e forma un esporanxio, que pode ser dispersado a trav\u00e9s do vento. Para que un esporanxio xermole c\u00f3mpre a presenza de choivas, xa que son zo\u00f3sporas as resultantes desta xerminaci\u00f3n. \nNa vi\u00f1a non hai estruturas visibles at\u00e9 que a infecci\u00f3n xa danou de xeito grave ao h\u00f3spede, mais non de forma irrepar\u00e1bel. P. viticola \u00e9 un pat\u00f3xeno que afecta a parte a\u00e9rea da vide, por\u00e9n o m\u00e1is caracter\u00edstico \u00e9 un ataque \u00e1 folla. Nesta aparecen rexi\u00f3ns de aspecto amarelento que se co\u00f1ecen co nome de \"manchas de aceite\". Estas manchas de aceite son t\u00edpicas na face da folla, no env\u00e9s \u00f3llase, se o tempo vai h\u00famido, o t\u00edpico \"po de azucre\", que corresponde coa reproduci\u00f3n asexual, \u00e9 dicir, cos zoosporanxios que saen a trav\u00e9s dos estomas. Nesta fase p\u00f3dese confundir o ataque de P. viticola co ataque de Uncinula necator, respons\u00e1bel do o\u00eddio. A diferenza radica en que se se raspa o po de azucre aparecen as manchas de aceite, mentres que co o\u00eddio isto non ocorre. Se o ataque de P. viticola for forte, prod\u00facese unha seca parcial da folla que pode levar \u00e1 s\u00faa ca\u00edda prematura, o que afecta a produci\u00f3n. Conforme entra o outono a mancha de aceite colle tons en mosaico (de amarelo a marr\u00f3n). En rexi\u00f3ns achegadas \u00e1 floraci\u00f3n aparece unha curvatura en forma de 'S' e o raque do acio escurece. Se o tempo vai h\u00famido recubrirase cunha peluxe abrancazada. Se o ataque acontece nos per\u00edodos de floraci\u00f3n- callado pode se producir a perda total do acio, mentres que se o ataque \u00e9 serodio, s\u00f3 afectar\u00e1 a unha parte do acio. Xamais se ve ataque tralo cambio de cor do bago. \nNo acio a patolox\u00eda manif\u00e9stase de varios xeitos, os bagos perden forza e caen, de xeito semellante ao ataque da couza do acio (\"Lobesia botrana\"), outro modo \u00e9 o \"asocarramento\" da punta do cacho, os bagos da punta do acio, inclu\u00edndo a raspa, fican secos coma queimados mentres o resto do acio est\u00e1 san. Canto m\u00e1is desenvolvida estea a uva menos vulner\u00e1bel \u00e9 a esta enfermidade.\nSulfatos preventivos: Oxicloruro de cobre, cimoxalino, folpet. \nCurativos: Cimoxalino+folpet+fosetil.\nOutros cultivos.\nA patolox\u00eda tam\u00e9n se d\u00e1 na soia, onde o pat\u00f3xeno causante do mildio \u00e9 \"Peronospora manshurica\".\nOutra especie \u00e9 o mildio da espinaca, \"Peronospora farinosa\".\nO mildio do l\u00fapulo (causado por \"Pseudoperonospora humuli\") \u00e9 espec\u00edfico para o l\u00fapulo (\"Humulus lupulus\"). \u00c9 a enfermidade m\u00e1is devastadora nos campos de l\u00fapulo do oeste dos Estados Unidos, xa que o microbio se desenvolve en climas h\u00famidos. Os talos rubideiros do l\u00fapulo que est\u00e1n infectados se atrofian amosando acios engrosados de follas encrespadas e p\u00e1lidas. As manchas son avultadas e prateadas pola face da folla, mentres que polo env\u00e9s fican ennegrecidas polas esporas. Estas pequenas manchas ch\u00e1manse \"picos basais\". As manchas 'laterais' ou \"terminais\" prod\u00facense nas follas m\u00e1is alta da rubideira. Toda unha colleita de l\u00fapulo pode ser devastada en poucos d\u00edas.\nDo mesmo xeito, o mildio das cucurbit\u00e1ceas (causado por \"Pseudoperonospora cubensis\") \u00e9 espec\u00edfico desta familia (por exemplo, o mel\u00f3n (\" Cucumis melo\"), o cogombro (\" Cucumis sativus \"), a cabaza, a sand\u00eda (\" Citrullus lanatu]\") e outros membros da familia das Cucurbitaceae. Esta enfermidade \u00e9 unha das patolox\u00edas m\u00e1is importantes das cucurbit\u00e1ceas en todo o mundo.\nMildio e o\u00eddio.\nO mildio dist\u00ednguese do o\u00eddio polas seguintes caracter\u00edsticas:"}
{"id": "245660", "revid": "18868", "url": "https://gl.wikipedia.org/wiki?curid=245660", "title": "Mildew", "text": ""}
{"id": "245661", "revid": "98629", "url": "https://gl.wikipedia.org/wiki?curid=245661", "title": "Les Quatre Cents Coups", "text": "Les Quatre Cents Coups, \u00e9 unha pel\u00edcula francesa de 1959 dirixida por Fran\u00e7ois Truffaut. Foi a s\u00faa primeira longametraxe, considerada unha das primeiras obras da nouvelle vague.\nA pel\u00edcula e autobiogr\u00e1fica en gran parte e presenta a primeira aparici\u00f3n do personaxe de Antoine Doinel, \"alter ego\" do propio Truffaut e que interpretar\u00e1 ao longo de 20 anos o mesmo actor, Jean-Pierre L\u00e9aud.\n\"Les Quatre Cents Coups\" est\u00e1 amplamente considerada un dos mellores filmes franceses da historia; na enquisa a cr\u00edticos de \"Sight &amp; Sound\" de 2012, foi votado como o 39.\u00ba filme. Na mesma lista, na enquisa aos directores apareceu no posto 13.\nSinopse.\nAntoine Doinel \u00e9 un adolescente parisiense non especialmente querido pola s\u00faa familia. A s\u00faa nai, que o tivo de solteira, ten unha conduta severa con el. O seu padrasto, pola s\u00faa banda, fai o posible por toleralo.\nA falta de atenci\u00f3n da s\u00faa familia fai de Doinel un alumno d\u00edscolo no colexio, mais as s\u00faas trasnadas agotan a paciencia do seu profesor Sopruss. Un d\u00eda falta ao colexio co seu amigo Ren\u00e9: as\u00ed ver\u00e1 o boa que \u00e9 a vida f\u00f3ra da escola, ademais de cr\u00faa e real tras atopar a s\u00faa nai cun amante. Esta fuxida do colexio fai que Antoine comece a meterse en m\u00e1is problemas, ata o punto de que despois de sacar un cero nunha composici\u00f3n en que prometera unha boa nota aos seus pais, escapa co seu amigo.\nUn d\u00eda, ao intentar roubar unha m\u00e1quina de escribir na oficina do seu padrasto, \u00e9 descuberto e acaba no reformatorio s\u00f3, sen o seu mellor amigo. Por\u00e9n, cumpre un gran so\u00f1o que ti\u00f1a desde pequeno: ver o mar.\nElenco.\nTruffaut tam\u00e9n inclu\u00edu amigos en pequenos papeis: el mesmo e Philippe De Broca na escena da feira, Jacques Demy como polic\u00eda e as voces de Jean-Luc Godard e Jean-Paul Belmondo.\nLegado.\nTruffaut realizou outros catro filmes con L\u00e9aud interpretando a Antoine Doinel en diferentes etapas da s\u00faa vida: \"Antoine and Colette\" (contribuci\u00f3n de Truffaut ao filme antol\u00f3xico de 1962 \"L'Amour \u00e0 vingt ans\"), \"Baisers vol\u00e9s\", \"Domicile conjugal\" e \"L'amour en fuite\".\nOs cineastas Akira Kurosawa, Luis Bu\u00f1uel, Satyajit Ray, Jean Cocteau, Carl Theodor Dreyer, Richard Linklater, Tsai Ming Liang, Woody Allen, Richard Lester, P C Sreeram, Norman Jewison, Wes Anderson e Nicolas Cage citaron o filme como un dos seus favoritos. Kurosawa dixo que era \"un dos filmes m\u00e1is fermosos que nunca vin\".\nMartin Scorsese inclu\u00eduno nunha listaxe dos \"39 Essential Foreign Films for a Young Filmmaker\".\nO filme foi clasificado no posto 29 na lista da revista \"Empire\" dos \"100 mellores filmes do cinema mundial\" en 2010. En 2018, o filme foi votada como o oitavo mellor en lingua estranxeira de todos os tempos na enquisa da BBC a 209 cr\u00edticos en 43 pa\u00edses.\nO cartel do 71.\u00ba Festival Internacional de Cinema de Venecia foi un tributo ao filme, ao mostrar a personaxe de Antoine Doinel interpretada por Jean-Pierre L\u00e9aud."}
{"id": "245662", "revid": "89787", "url": "https://gl.wikipedia.org/wiki?curid=245662", "title": "Tiriz\u00f3", "text": "Tiriz\u00f3 ou oriz\u00f3 ref\u00edrese a un gran furuncho que sae na beira das p\u00e1lpebras. Tam\u00e9n se co\u00f1ece como toromelo, arz\u00f3n ou torzollo. Orix\u00ednase por unha inflamaci\u00f3n dalgunha gl\u00e1ndula de Zeiss ou de Moll na base das pestanas. Tam\u00e9n se lle d\u00e1 este nome \u00e1 inflamaci\u00f3n das gl\u00e1ndulas de Meibomio na p\u00e1lpebra, a\u00ednda que neste caso o termo que se adoita empregar \u00e9 o de tiriz\u00f3 interno ou calacio.\nNon \u00e9 unha afecci\u00f3n grave, mais pode chegar a ser bastante dolorosa. A causa deste trastorno \u00e9 unha infecci\u00f3n bacteriana producida comunmente polo \"Staphylococcus aureus\". Os tiriz\u00f3s son particularmente com\u00fans nos nenos.\nCadro cl\u00ednico.\nUn tiriz\u00f3 externo \u00e9 unha inflamaci\u00f3n arroibada e mol ao tacto no bordo da p\u00e1lpebra que tende a drenar espontaneamente en pouco tempo. No lugar da lesi\u00f3n p\u00e1lpase un n\u00f3dulo duro e moi doloroso.\nOs tiriz\u00f3s internos adoitan localizarse m\u00e1is afastados da beira da p\u00e1lpebra e tardan m\u00e1is en sandaren se os comparamos cos tiriz\u00f3s externos, porque absceso non pode drenar de xeito tan doado. \nOs s\u00edntomas poden asemellarse aos doutros trastornos polo que c\u00f3mpre consultar un m\u00e9dico.\nEtiolox\u00eda.\nO tiriz\u00f3 d\u00e9bese a unha proliferaci\u00f3n de xermes que forman un pequeno absceso nas gl\u00e1ndulas seb\u00e1ceas antes mencionadas.\nTratamento.\nNon se debe intentar apertar, fretar nin extirpar os tiriz\u00f3s ou calquera outro tipo de protuberancia da p\u00e1lpebra, sen\u00f3n deixalos que drenen por si sos.\nO tratamento consiste simplemente nas medidas hixi\u00e9nicas que axuden ao mantemento da limpeza da zona, para previr infecci\u00f3ns. Tam\u00e9n pode ser de axuda para ceibar o atoamento da gl\u00e1ndula, a aplicaci\u00f3n de compresas quentes. A administraci\u00f3n de gotas con antibi\u00f3ticos pode ser eficaz se se produciu unha conxuntivite secundaria por contaminaci\u00f3n directa nos casos de oriz\u00f3s recorrentes ou persistentes. \nXa que o ollo fornece un ingreso directo no sistema linf\u00e1tico e sangu\u00edneo \u00e9 particularmente recomend\u00e1bel consultar un m\u00e9dico antes de aplicar unha menci\u00f1a, xa que aplicala sen unha previa recomendaci\u00f3n cl\u00ednica pode ser perigosa para o ollo e incluso para a vista. Os tratamentos de elecci\u00f3n foron cambiando de acordo cos resultados das pescudas m\u00e1is recentes. O cloranfenicol, por exemplo, foi eliminado como sistema de antibi\u00f3tico polos pos\u00edbeis danos que pode producir no ollo. \nOs tiriz\u00f3s nalg\u00fans casos poden deixar coma secuela unha b\u00f3la de graxa dura, que c\u00f3mpre extirpar cirurxicamente ou ben realizar a s\u00faa drenaxe mediante unha fendi\u00f1a co bistur\u00ed. C\u00f3mpre non premer para conseguir o seu baleirado, pois con esta manobra poder\u00eda espallarse a infecci\u00f3n."}
{"id": "245663", "revid": "18868", "url": "https://gl.wikipedia.org/wiki?curid=245663", "title": "Oriz\u00f3", "text": ""}
{"id": "245664", "revid": "1093", "url": "https://gl.wikipedia.org/wiki?curid=245664", "title": "Mildeu", "text": ""}
{"id": "245665", "revid": "1131", "url": "https://gl.wikipedia.org/wiki?curid=245665", "title": "Torre de Collserola", "text": "A Torre de Collserola \u00e9 unha torre de comunicaci\u00f3ns situada no Pico da Vilana, preto do Tibidabo (serra de Collserola), no municipio de Barcelona.\nHistoria e caracter\u00edsticas.\nFoi constru\u00edda entre febreiro de 1990 e xullo de 1992 con motivo dos Xogos Ol\u00edmpicos de Barcelona 1992 e desde a\u00ed real\u00edzanse a maior\u00eda de enlaces audiovisuais do \u00e1rea metropolitana e a provincia. Esta torre de dese\u00f1o futurista disp\u00f3n dun miradoiro p\u00fablico no nivel 10 desde onde se divisa a cidade de Barcelona. Ten unha altura de 288,4 metros e foi dese\u00f1ada polo arquitecto brit\u00e1nico Norman Foster e os enxe\u00f1eiros de cami\u00f1os Julio Mart\u00ednez Calz\u00f3n e Manuel Juli\u00e0 Vilardell, e constru\u00edda por Cubiertas y MZOV, S.A..\nComo peculiaridade cabe destacar que a Torre de Collserola pos\u00fae tam\u00e9n servizos de c\u00e1tering para empresas, onde se pode celebrar calquera evento. Disp\u00f3n dunha sala de recepci\u00f3n e aperitivo, unha sala polivalente onde se poden participar en reuni\u00f3ns de negocios ou empresariais e a planta miradoiro ten unha cabida de ata 100 comensais, onde calquera pode deleitarse coas s\u00faas vistas cara a Barcelona ou a comarca do Vall\u00e8s Occidental.\nA Torre de Collserola \u00e9 membro da Federaci\u00f3n Mundial de Grandes Torres."}
{"id": "245669", "revid": "1131", "url": "https://gl.wikipedia.org/wiki?curid=245669", "title": "Torre Picasso", "text": "A Torre Picasso \u00e9 un ra\u00f1aceos situado en Madrid, Espa\u00f1a, na Praza de Pablo Ruiz Picasso, dentro do complexo empresarial e comercial AZCA, situado xunto ao Paseo da Castellana no coraz\u00f3n financeiro da capital espa\u00f1ola.\nNo seu momento, coas s\u00faas 47 plantas e 157 metros de altura, foi o ra\u00f1aceos m\u00e1is alto de Madrid e de Espa\u00f1a. Foi proxectada polo arquitecto estadounidense de orixe xaponesa Minoru Yamasaki quen tam\u00e9n proxectou o desaparecido World Trade Center de Nova York, en colaboraci\u00f3n co equipo espa\u00f1ol dirixido por Jordi Mir Valls e Rafael Coll Pujol. En decembro de 2011 foi adquirida por Pontegadea Inmobiliaria, do empresario galego Amancio Ortega, polo valor de 400 mill\u00f3ns de euros.\nHistoria.\nProxectada no ano 1974, a s\u00faa construci\u00f3n non se iniciou ata finais de 1982, e foi inaugurado en decembro de 1988. Desde ent\u00f3n, este foi o edificio m\u00e1is alto de Madrid, superando \u00e1 Torre de Madrid; pero deixouno de ser durante a construci\u00f3n das catro torres do Cuatro Torres Business Area. Foi as\u00ed mesmo o m\u00e1is alto de Espa\u00f1a ata que o excedeu o Gran Hotel Bali de Benidorm (Alacant).\nCaracter\u00edsticas.\nUnha caracter\u00edstica notable da Torre Picasso \u00e9 o seu amplo arco de entrada, que soporta toda a fachada por encima do mesmo, contando cunha estrutura subterr\u00e1nea de aceiro como reforzo. O oco baixo este arco est\u00e1 cuberto mediante un tipo especial de cristal de seguridade chamado STADIP, o mesmo usado na Torre Agbar de Barcelona.\nA Torre Picasso \u00e9 un calco da Rainier Tower, en Seattle (Estados Unidos), tam\u00e9n dese\u00f1ada por Minoru Yamasaki. No caso do edificio estadounidense este pos\u00fae un fuste sobre o que se eleva o resto do corpo da torre, que pos\u00fae as mesmas li\u00f1as esveltas e acabados brancos que a torre madrile\u00f1a, constru\u00edda 11 anos m\u00e1is tarde.\nNa actualidade, o inmoble \u00e9 propiedade do fundador e presidente de Inditex, Amancio Ortega, quen pagou 400 mill\u00f3ns de euros ao seu anterior propietario, Fomento de Construcciones y Contratas, S.A.. Xesti\u00f3nao e comercial\u00edzao PER Gestora Inmobiliaria, S.L. A compra formalizouse o 29 de decembro de 2011."}
{"id": "245671", "revid": "75439", "url": "https://gl.wikipedia.org/wiki?curid=245671", "title": "Explorer 47", "text": "Explorer 47, tam\u00e9n co\u00f1ecido como IMP-I ou IMP-7 (acr\u00f3nimo de \"Interplanetary Monitoring Platform I\" ou \"7\"), foi un sat\u00e9lite artificial da NASA lanzado o 23 de setembro de 1972 mediante un foguete Delta 1604 desde o Centro Espacial de Cabo Ca\u00f1averal.\nCaracter\u00edsticas.\nA misi\u00f3n de Explorer 47 foi estudar o plasma interplanetario, as part\u00edculas enerx\u00e9ticas cargadas e os campos magn\u00e9ticos a distancias lunares. A nave ti\u00f1a forma de poliedro de 16 caras, cunha altura de 157\u00a0cm e un di\u00e1metro de 135\u00a0cm. A nave estabiliz\u00e1bazase mediante xiro, cun per\u00edodo de rotaci\u00f3n de 1,3 segundos, co eixo de xiro perpendicular \u00f3 plano da ecl\u00edptica. A alimentaci\u00f3n el\u00e9ctrica era proporcionada por c\u00e9lulas solares que recubr\u00edan a superficie do sat\u00e9lite e que alimentaban unha serie de bater\u00edas. O sat\u00e9lite transmit\u00eda datos a unha velocidade de 1600 bps.\nExplorer 47 foi inxectado nunha \u00f3rbita inicial de 235.639\u00a0km de apoxeo e 201.599\u00a0km de perixeo, cunha inclinaci\u00f3n orbital de 17,2 graos e un per\u00edodo de 17.702,1 minutos. Funcionou sen problemas ata que foi apagado o 31 de outubro de 1978."}
{"id": "245672", "revid": "4817", "url": "https://gl.wikipedia.org/wiki?curid=245672", "title": "IMP-I", "text": ""}
{"id": "245673", "revid": "4817", "url": "https://gl.wikipedia.org/wiki?curid=245673", "title": "IMP-7", "text": ""}
{"id": "245674", "revid": "4817", "url": "https://gl.wikipedia.org/wiki?curid=245674", "title": "IMP I", "text": ""}
{"id": "245675", "revid": "4817", "url": "https://gl.wikipedia.org/wiki?curid=245675", "title": "IMP 7", "text": ""}
{"id": "245680", "revid": "1888", "url": "https://gl.wikipedia.org/wiki?curid=245680", "title": "Antonio Erias Rey", "text": ""}
{"id": "245681", "revid": "23204", "url": "https://gl.wikipedia.org/wiki?curid=245681", "title": "Tir\u00e1spol", "text": "Tir\u00e1spol (, ) \u00e9 a capital do estado autoproclamado Transnistria e a segunda cidade m\u00e1is poboada de Moldavia. A cidade queda na beira leste do Dnister. Tiraspol \u00e9 un centro rexional da industria lixeira, como son a produci\u00f3n de mobles e produtos el\u00e9ctricos.\nA moderna cidade de Tir\u00e1spol fundouna o xeneral\u00edsimo Alexander Suvorov en 1792, a\u00ednda que a zona estivo habitada durante miles de anos por diversas etnias. A cidade celebra cada ano o seu aniversario o 14 de outubro. \nHistoria.\nHistoria precl\u00e1sica.\nTyras (\u03a4\u03cd\u03c1\u03b1\u03c2), tam\u00e9n denominada \"Tiras\", foi unha colonia da cidade grega de Mileto, probablemente fundada ao redor do 600 a.C., situada a \u00fans 10 km da desembocadura do r\u00edo Tiras (Dniester). De pouca importancia nos primeiros tempos, no s\u00e9culo II a.C. foi destru\u00eddo polos tracios Xetae ao redor do 50 a.C.\nNo 56 d.C., a Rep\u00fablica romana restaurou a cidade e f\u00edxoa parte da provincia colonial de Moesia inferior. Existen unha serie das s\u00faas moedas que incl\u00faen cabezas de emperadores romanos desde Domiciano ata Alexander Severus. Ao pouco tempo do \u00faltimo, a cidade foi destru\u00edda de novo, esta vez pola invasi\u00f3n dos godos. O seu goberno estaba en mans de cinco arcontes, un senado, unha asemblea popular e un rexistro civil. As imaxes das s\u00faas moedas deste per\u00edodo suxiren o comercio de trigo, vi\u00f1o e peixe. As poucas inscrici\u00f3ns existentes est\u00e1n principalmente relacionadas co comercio.\nEstes antigos restos arqueol\u00f3xicos son escasos, xa que no sitio da cidade constru\u00eduse a gran fortaleza medieval de Monocastro ou Akkerman. Durante a Idade Media, a zona en torno a Tir\u00e1spol foi unha zona tamp\u00f3n entre os t\u00e1rtaros e os moldofvos e habitada por ambos grupos \u00e9tnicos.\nFundaci\u00f3n rusa.\nO Imperio ruso conquistou o seu cami\u00f1o cara ao R\u00edo Dnister, conquistando territorio do Imperio Otom\u00e1n. Para fortalecer a nova fronteira do estado do Imperio Ruso en 1792, na marxe esquerda do r\u00edo Dniester, a petici\u00f3n do mariscal de campo Alexander Suvorov (considerado o fundador do moderno Tir\u00e1spol), constru\u00edronse, preto dunha aldea moldova chamada Sucleia, fortificaci\u00f3ns e a cidade de Tir\u00e1spol polo arquitecto Fran\u00e7ois Sainte de Wollant, a s\u00faa estatua \u00e9 o fito m\u00e1is distintivo da cidade. A cidade tomou o nome de \"Tyras\", o nome grego do r\u00edo Dniester no que se atopa. Tras a aparici\u00f3n de Tir\u00e1spol, moitos alde\u00e1ns de Sucleia mudaronse a Tir\u00e1spol, en 1795 a poboaci\u00f3n de Tir\u00e1spol era de 2.500 persoas.\nEn 1828, o goberno ruso estableceu unha aduana en Tir\u00e1spol para intentar suprimir o contrabando. A aduana estaba subordinada ao xefe da rexi\u00f3n aduaneira de Odesa. Comezou as operaci\u00f3ns con 14 empregados. Inspeccionaban os env\u00edos de pan, papel, aceite, vi\u00f1o, azucre, froitas e outras mercador\u00edas.\nEn 1867 foi constru\u00eddo un ferrocarril que ligaba Tir\u00e1spol con Odesa e en 1873 creouse un ferrocarril para Chisinau.\nTir\u00e1spol sovi\u00e9tico.\nDespois da Revoluci\u00f3n Rusa, en 1924 creouse a Rep\u00fablica Socialista Sovi\u00e9tica Aut\u00f3noma Moldavia en Ucra\u00edna, con Balta como capital. A rep\u00fablica ti\u00f1a o roman\u00e9s, o ucra\u00edno e o ruso como linguas oficiais. A s\u00faa capital trasladouse en 1929 a Tir\u00e1spol, que permaneceu como a capital da ASSR moldova ata 1940.\nEn 1940, seguindo as disposici\u00f3ns secretas do Pacto Molotov-Ribbentrop, a URSS obrigou a Roman\u00eda a ceder Besarabia. Integrou Tir\u00e1spol, ata ent\u00f3n parte da Rep\u00fablica Socialista Sovi\u00e9tica de Ucra\u00edna, na recentemente formada Rep\u00fablica Socialista Sovi\u00e9tica de Moldavia. O 7 de agosto de 1941, despois da invasi\u00f3n da Uni\u00f3n Sovi\u00e9tica, a cidade foi tomada por tropas romanesas. Durante a ocupaci\u00f3n, Tir\u00e1spol estivo baixo a administraci\u00f3n romanesa. Durante ese per\u00edodo case toda a s\u00faa poboaci\u00f3n xud\u00eda morreu, foron asasinados \"in situ\" ou deportados aos campos de exterminio nazis alem\u00e1ns, onde foron asasinados.\nEn 1941 antes da ocupaci\u00f3n, fundouse o xornal \"Dnestrovskaya Pravda\" por deputados populares do Concello de Tir\u00e1spol. Esta \u00e9 a publicaci\u00f3n peri\u00f3dica m\u00e1is antiga da rexi\u00f3n. O 12 de abril de 1944, a cidade foi recuperada polo Ex\u00e9rcito Vermello e volveu a formar parte da RSS moldova.\nCoa ca\u00edda da Uni\u00f3n Sovi\u00e9tica e a independencia da Rep\u00fablica de Moldavia en 27 de agosto de 1989, a rexi\u00f3n de Transnistria proclamou a s\u00faa independencia o 2 de setembro de 1990 e Tir\u00e1spol converteuse na capital de Transnistria.\nPost-independencia.\nO 27 de xaneiro de 1990, os cidad\u00e1ns en Tir\u00e1spol aprobaron un referendo declarando a cidade como un territorio independente. A cidade pr\u00f3xima de Bendery tam\u00e9n declarou a s\u00faa independencia de Moldavia. A medida que o movemento independentista de lingua rusa ga\u00f1ou forza, alg\u00fans gobernos locais agrup\u00e1ronse para resistir a presi\u00f3n do goberno de Moldavia para a s\u00faa nacionalizaci\u00f3n.\nO 2 de setembro de 1990, Tir\u00e1spol foi proclamada capital da nova Rep\u00fablica Socialista Sovi\u00e9tica Moldaviana Pridnestrovia. A nova rep\u00fablica non foi reco\u00f1ecida oficialmente polas autoridades sovi\u00e9ticas, con todo, recibiu o apoio dalg\u00fans importantes l\u00edderes sovi\u00e9ticos, como Anatoly Lukyanov. Despois da disoluci\u00f3n da Uni\u00f3n Sovi\u00e9tica, o territorio ao leste do r\u00edo Dni\u00e9ster declarou a s\u00faa independencia como Rep\u00fablica Moldavia Pridnestrova (PMR), con Tir\u00e1spol como capital. Non foi reco\u00f1ecida pola comunidade internacional.\nO 1 de xullo de 2005, o Liceo \"Lucian Blaga\", escola secundaria con roman\u00e9s como lingua docente, rexistrouse como unha ONG transnistriana. O rexistro de 6 escolas que usaban ese idioma foi obxecto de negociaci\u00f3ns desde o ano 2000. As tensi\u00f3ns creceron no ver\u00e1n de 2004, cando as autoridades transnistrias pecharon as escolas que ensinaban moldovo co alfabeto latino. Segundo a opini\u00f3n oficial do PMR, iso consid\u00e9rase que \u00e9 roman\u00e9s. O moldovo, escrito no alfabeto cir\u00edlico, \u00e9 un dos tres idiomas oficiais do PMR. O roman\u00e9s non o \u00e9. Houbo sanci\u00f3ns e boicots a \u00e1mbalas d\u00faas marxes do Dni\u00e9ster.\nAs tensi\u00f3ns reflect\u00edronse en incidentes terroristas. O 6 de xullo de 2006, unha explosi\u00f3n, que se cr\u00eda causada por unha bomba, matou polo menos oito persoas nun microb\u00fas. O 13 de agosto de 2006, unha explosi\u00f3n de granadas nun troleb\u00fas matou a d\u00faas persoas e feriu a dez.\nEtimolox\u00eda.\nO nome v\u00e9n do grego: \"Tyras\" (Dnister) e \"polis\" (cidade).\nDemograf\u00eda.\nTiraspol \u00e9 a segunda cidade m\u00e1is grande de Moldavia (tras Chi\u015fin\u0103u) e a maior na marxe esquerda do pa\u00eds. Segundo o censo realizado en novembro de 2004 polas autoridades de Transn\u00edstria. A poboaci\u00f3n total de Tiraspol foi de 159.163 persoas, das cales:\n1926.\nNo ano 1926, Tir\u00e1spol ti\u00f1a 29.700 habitantes.\n2004.\nSegundo o censo, o 90,4% dos habitantes te\u00f1en a cidadan\u00eda de Transn\u00edstria, pero moitos deles te\u00f1en segunda cidadan\u00eda:"}
{"id": "245682", "revid": "98629", "url": "https://gl.wikipedia.org/wiki?curid=245682", "title": "Mongol (filme)", "text": "Mongol (en ) \u00e9 un filme dirixido por Sergei Bodrov que se estreou no 2007. O filme bas\u00e9ase na vida de Tem\u00fcjin, o khan mongol que m\u00e1is tarde ser\u00eda co\u00f1ecido como Xenxis Kan. Os actores Tadanobu Asano, Sun Honglei e Khulan Chuluun interpretan os papeis principais. Superproducci\u00f3n de corte \u00e9pico que foi seleccionada por Casaquist\u00e1n como candidata \u00f3 \u00d3scar \u00f3 mellor filme en lingua non inglesa na 80\u00aa edici\u00f3n dos Oscar.\nSinopse.\nVida do lendario e temible Xenxis Kan dende a s\u00faa escravitude ata que conquistou a metade do mundo co\u00f1ecido."}
{"id": "245689", "revid": "1131", "url": "https://gl.wikipedia.org/wiki?curid=245689", "title": "Ni\u00f1o de andori\u00f1a", "text": "O ni\u00f1o de andori\u00f1a (en ucra\u00edno: \"\u041b\u0430\u0441\u0442\u0456\u0432\u0447\u0438\u043d\u0435 \u0433\u043d\u0456\u0437\u0434\u043e\", e en t\u00e1rtaro de Crimea: \"Qar\u0131l\u011fa\u00e7 yuvas\u0131\") \u00e9 un castelo decorativo preto de Ialta na Pen\u00ednsula de Crimea na Ucra\u00edna.\nFoi constru\u00eddo entre os anos 1911 e 1921 en Gaspra , na cima dun acantilado de 40 metros de altura cun dese\u00f1o neog\u00f3tico do arquitecto ruso Leonid Sherwood.\nO castelo domina o Cabo Ai-Todor sobre o Mar Negro e local\u00edzase preto das ru\u00ednas do castro romano de Charax, Crimea. \u00c9 un dos simbolos do turismo en Crimea e \u00e9 unha das principais atracci\u00f3ns tur\u00edsticas de Ucra\u00edna.\nO edificio \u00e9 de forma compacta, e mide s\u00f3 10 metros de ancho e 20 metros de largo. O seu dese\u00f1o incl\u00fae un vest\u00edbulo de entrada, sal\u00f3n, escaleira para a torre, e dous cuartos en diferentes niveis dentro da torre. O interior do cuarto est\u00e1 decorado con paneis de madeira, as paredes do resto das instalaci\u00f3ns est\u00e1n acabadas en escaiola e pintadas. O castelo remata nunha terraza panor\u00e1mica, onde se ve o mar e a praia Ialta."}
{"id": "245691", "revid": "102241", "url": "https://gl.wikipedia.org/wiki?curid=245691", "title": "Lingua mongol", "text": "O mongol (en escritura mongol: , '; en mongol cir\u00edlico: , ') \u00e9 a lingua propia do pobo mongol, a lingua oficial de Mongolia e a m\u00e1is co\u00f1ecida da familia ling\u00fc\u00edstica mongol. O n\u00famero de falantes de t\u00f3dolos dialectos chega \u00f3s 5,2 mill\u00f3ns, inclu\u00edndo os habitantes de Mongolia e \u00f3s residentes da Mongolia Interior, unha rexi\u00f3n aut\u00f3noma de China. En Mongolia, o dialecto khalkha, escrito en cir\u00edlico (e outrora en alfabeto latino), \u00e9 o predominante, mentres que en Mongolia Interior, a lingua \u00e9 m\u00e1is diversa dialectalmente e escr\u00edbese na escritura mongol."}
{"id": "245700", "revid": "27155", "url": "https://gl.wikipedia.org/wiki?curid=245700", "title": "Lactuca sativa", "text": ""}
{"id": "245704", "revid": "89787", "url": "https://gl.wikipedia.org/wiki?curid=245704", "title": "Clan Leslie", "text": "O Clan Leslie (en ) \u00e9 un clan escoc\u00e9s das Terras Baixas.\nHistoria.\nOrixes.\nO proxenitor do Clan Leslie era un home chamado \"Bartolf\", que era un nobre de Hungr\u00eda e chegou a Escocia en 1067. Bartolf pertenc\u00eda supostamente \u00f3 s\u00e9quito de Edgar \u00c6theling, irm\u00e1n de Santa Margarida de Escocia, quen posteriormente ser\u00eda ra\u00ed\u00f1a de Malcolm III de Escocia. Postriormente, casou coa irm\u00e1 de Malcolm III, a princesa Beatriz de Escocia. De Bartolf dic\u00edase que era un home espelido e valente, e como resultado diso, Malcolm III f\u00edxoo gobernador do Castelo de Edimburgo e deulle terras en Fife, Angus, Mearns e Aberdeenshire. Bartolf axudou \u00e1 ra\u00ed\u00f1a a cruzar a cabalo un r\u00edo perigoso e foi cando Bartolf lle dixo o deu \"grip fast\" (\"ag\u00e1rrate axi\u00f1a\"), que \u00e9 de onde v\u00e9n o lema do clan.\nBartolf estableceuse en Garioch, no distrito de Aberdeenshire, nun lugar co\u00f1ecido como Lesselyn. En Lesselyn, constru\u00edu un castelo e o nome do lugar deveu en Lesley, o nome do clan. O fillo de Bartolf chamouse Malcolm e foi feito gardi\u00e1n do Castelo Inverury, que mantivo para David II de Escocia. O seu tataraneto foi Sir Norman Lesley, quen adquiriu as terras de Fythkill en Fife, que posteriormente foron chamadas Lesley arredor do 1282."}
{"id": "245707", "revid": "98629", "url": "https://gl.wikipedia.org/wiki?curid=245707", "title": "Arturo Salgado", "text": "Arturo Salgado Biempica, nado en Lobeira o 6 de xullo de 1882 e finado en Segovia o 16 de abril de 1937, foi un avogado e pol\u00edtico galego.\nTraxectoria.\nEra o fillo m\u00e1is novo de Constantino Salgado Monasterio. Desde 1901 dedicouse a traballos mercant\u00eds e ao xornalismo fundando o semanario \"Ecos de Orense\". Foi un dos impulsores do C\u00edrculo Cat\u00f3lico de Obreros de Orense e fundador do Monte de Piedad y Caja de Ahorros de Orense. Foi presidente do Comit\u00e9 maurista de Ourense. Na ditadura de Primo de Rivera foi vicepresidente da Deputaci\u00f3n de Ourense, gobernador civil de Murcia (1924-1927), xefe provincial da Uni\u00f3n Patri\u00f3tica de Ourense e delegado rexio para a represi\u00f3n do contrabando. Representante das organizaci\u00f3ns provinciais da Uni\u00f3n Patri\u00f3tica de Ourense na Asemblea Nacional Consultiva en 1927. Amigo e colaborador de Jos\u00e9 Calvo Sotelo (do que chegou a ser secretario particular), foi nomeado por este subdirector de CAMPSA en 1928. Durante a Segunda Rep\u00fablica seguiu colaborando con Calvo Sotelo e foi secretario do Bloque Nacional. Finou en Segovia o 16 de abril de 1937.\nVida persoal.\nCasou con Rosina Lamas, filla de Valent\u00edn Lamas Carvajal."}
{"id": "245714", "revid": "98629", "url": "https://gl.wikipedia.org/wiki?curid=245714", "title": "Little Mix", "text": "Little Mix (formado orixinalmente como Rhythmix) \u00e9 un cuarteto musical feminino brit\u00e1nico formado en 2011, durante o programa The X Factor. Os seus membros son Perrie Edwards, Jesy Nelson, Leigh-Anne Pinnock e Jade Thirlwall.\nEn 2011, Little Mix foi formado con motivo do The X Factor, dado que os seus catro membros foron rexeitados como solistas. Orixinalmente, o grupo era chamado Rhythmix, pero xa hab\u00eda unha instituci\u00f3n de caridade co mesmo nome, polo tanto foi mudado a Little Mix. Durante o programa, o cuarteto foi orientado pola xu\u00edza Tulisa Contostavlos e cantaron diversos temas, como \"ET\", de Katy Perry e \"Don't Stop the Music\", de Rihanna. Ao final, elas conseguiron superar a Marcus Collins e ga\u00f1aron o programa, polo que Little Mix converteuse no primeiro grupo que ga\u00f1aron The X Factor, dado que outros grupos como One Direction e JLS non o conseguiron. Despois diso, lanzaron \"Cannonball\", como o seu primeiro sinxelo, un cover de Damien Rice e alcanzaron o n\u00famero un nas principais listas do Reino Unido e Irlanda.\nNon foi ata xullo de 2011 que Little Mix lanzou \"Wings\", o primeiro sinxelo propio. Rapidamente, a canci\u00f3n estreou no n\u00famero un das listas do Reino Unido e Irlanda, dando o cuarteto de seu segundo n\u00famero un en ambos territorios. Ademais, despois ascendido en Australia, con actuaci\u00f3ns de \"Wings\" en The X Factor e Sunrise, ga\u00f1ou reco\u00f1ecemento en Australia. Con iso, a canci\u00f3n alcanzou o terceiro posto no Australian Singles Chart e recibiu disco dobre de platino por vender m\u00e1is de 140 000 exemplares al\u00ed.\nOs dous singles posteriores, \"DNA\" e \"Change Your Life\", non lles deu m\u00e1is reco\u00f1ecemento internacional, pero si dous top 15 nas listas brit\u00e1nicas e irland\u00e9sas. O disco a o que pertencen estes, ADN, foi ben recibido en Australia, Irlanda, Nova Zelandia e o Reino Unido. Tam\u00e9n recibiu un disco de ouro polo ARIA e bo IRMA vendas. Ata a data, Little Mix non recibiu ning\u00fan premio ou reco\u00f1ecemento especial."}
{"id": "245718", "revid": "23204", "url": "https://gl.wikipedia.org/wiki?curid=245718", "title": "Cristo do Outeiro", "text": "O Cristo do Outeiro (en castel\u00e1n: Cristo del Otero) \u00e9 unha xigantesca escultura, s\u00edmbolo da cidade de Palencia, situada nun outeiro preto da cidade. A procesi\u00f3n v\u00eda-crucis da cidade de Palencia, de Interese Tur\u00edstico Internacional, acaba no alto do outeiro onde se sit\u00faa a escultura.\nDescrici\u00f3n.\nO Cristo (nomeado as\u00ed polos palentinos) parece estar nunha posici\u00f3n para bendicir a cidade. Foi constru\u00eddo en 1931, de acordo co proxecto do escultor palentino Victorio Macho. O seu estilo recorda ao Art Deco.\nA\u00ednda que non hai datos oficiais, a informaci\u00f3n tur\u00edstica que da a cidade de Palencia \u00e9 que mide mais de 20 metros de altura, posicionandoo ao mesmo nivel que o cristo do R\u00edo de Xaneiro. Hai moitas disputas sobre este dato, dado que as d\u00faas est\u00e1n empatadas en altura segundo moitas plataformas.\nO Cristo do Outeiro \u00e9 a segunda escultura de Cristo mais grande de Europa, superada pola Estatua de Cristo Rei, en Polonia."}
{"id": "245731", "revid": "89787", "url": "https://gl.wikipedia.org/wiki?curid=245731", "title": "Aglicona", "text": "Unha aglicona ou xenina (tam\u00e9n aglic\u00f3n) en qu\u00edmica org\u00e1nica, \u00e9 a porci\u00f3n ou grupo non glic\u00eddico que forma parte dun glic\u00f3sido. Tal como a define a IUPAC \u00e9 o composto sen azucres que queda despois de substitu\u00edr por un \u00e1tomo de hidr\u00f3xeno o grupo glicosilo dun glic\u00f3sido. Por exemplo, nos glic\u00f3sidos card\u00edacos a aglicona \u00e9 un esteroide.\nA aglicona pres\u00e9ntase en forma dunha mol\u00e9cula pequena como un alcohol, fenol ou un composto que conte\u00f1a nitr\u00f3xeno e xofre.\nA aglicona, determina a familia do glic\u00f3sido e d\u00e1lle a algunhas plantas o seu poder terap\u00e9utico. Clases de fitoqu\u00edmicos que se atopan na aglicona e nos glic\u00f3sidos son, por exemplo, os polifenois. Nas saponinas a aglicona denom\u00ednase sapoxenina."}
{"id": "245735", "revid": "75439", "url": "https://gl.wikipedia.org/wiki?curid=245735", "title": "Wheeler Dealers", "text": "Wheeler Dealers \u00e9 un programa da televisi\u00f3n brit\u00e1nica producida por Attaboy TV para Discovery Channel, protagonizada por Mike Brewer (comercial) e o mec\u00e1nico Edd China.\nSerie.\nO programa estruturado como documental bas\u00e9ase na busca de coches de segunda man en internet e poxas que son mercados por Mike Brewer e reparados e axustados polo mec\u00e1nico Edd China. Cun orzamento axustado tentan ga\u00f1ar cartos d\u00e1ndolles aos coches unha nova xeira. Durante o programa visitan obradoiros de coches e persoas que traballan no sector mercando pezas e servizos que axuden a mellorar o coche e subir o prezo de venda. O mec\u00e1nico Edd explica os pasos que segue para arranxar o coche e d\u00e1 consellos de como melloralo. O coche xa arranxado ponse \u00e1 venda nun anuncio, entrevistan os posibles compradores e tratan o prezo."}
{"id": "245738", "revid": "98629", "url": "https://gl.wikipedia.org/wiki?curid=245738", "title": "Promecio", "text": "O promecio ou prometio \u00e9 un elemento qu\u00edmico da t\u00e1boa peri\u00f3dica cuxo s\u00edmbolo \u00e9 Pm e o seu n\u00famero at\u00f3mico \u00e9 61. Alg\u00fan tempo denomin\u00f3uselle \"ilinio\" (por Illinois). A\u00ednda que, tras a observaci\u00f3n de certas li\u00f1as espectrais, alg\u00fans cient\u00edficos reclamaron descubrir este elemento na natureza, ningu\u00e9n puido illalo de substancias naturais.\nDescrici\u00f3n.\nX\u00e9rase artificialmente en reactores nucleares, xa que \u00e9 un dos elementos resultantes da fisi\u00f3n do uranio, do torio e do plutonio. Todos os is\u00f3topos co\u00f1ecidos son radioactivos. Util\u00edzanse principalmente en investigaci\u00f3n con trazadores.\nS\u00faa aplicaci\u00f3n principal \u00e9 na industria de substancias fosforescentes. Tam\u00e9n usase en fabricaci\u00f3n de calibradores de aberturas e en bater\u00edas nucleares empregadas en aplicaci\u00f3ns \"exoespaciais\" (espazo exterior).\nEn 1902, Brauner predixo a existencia deste elemento. Diversos grupos argumentaron que o obtiveron, pero -debido \u00e1 dificultade para separar o prometio doutros elementos- non puideron confirmar tales descubrimentos. Jacob A. Marinsky, Lawrence E. Glendenin e Charles D. Coryell, en 1944, probaron a existencia do prometio.\nDemasiado ocupados coas investigaci\u00f3ns relacionadas coa defensa durante a segunda guerra mundial, non reivindicaron seu descubrimento ata 1947. O obtiveron analizando subprodutos da fisi\u00f3n do uranio xerados nun reactor nuclear situado nos laboratorios Clinton, en Tennessee.\nActualmente o prometio recuperase a\u00ednda de subprodutos da fisi\u00f3n do uranio. Tam\u00e9n se pode producir mediante o bombardeo de 146Nd con neutr\u00f3ns. Por captura dun neutr\u00f3n, este n\u00facleo transformase en 147Nd (cuxa vida media \u00e9 de 11 d\u00edas), que por emisi\u00f3n dunha part\u00edcula beta transmutase en 147Pm. A\u00ednda que na Terra non existe naturalmente, detectouse no espectro dunha estrela da constelaci\u00f3n de Andr\u00f3meda.\nA vida media do is\u00f3topo m\u00e1is estable do prometio, o 145Pm, \u00e9 de 17,7 anos. Mediante captura electr\u00f3nica decae en 145Nd.\nO prometio poder\u00edase aproveitar para a elaboraci\u00f3n dunha bater\u00eda que funcione con enerx\u00eda nuclear, que usar\u00eda as part\u00edculas beta emitidas pola transmutaci\u00f3n do prometio para propiciar que unha substancia fosforescente emitira luz, que a s\u00faa vez mediante un dispositivo similar a un panel solar se converter\u00eda logo en electricidade. Estimase que este tipo de bater\u00eda poder\u00eda subministrar enerx\u00eda durante cinco anos.\nAs\u00ed mesmo o prometio se poder\u00eda usar: "}
{"id": "245744", "revid": "27155", "url": "https://gl.wikipedia.org/wiki?curid=245744", "title": "Xenina", "text": ""}
{"id": "245746", "revid": "56817", "url": "https://gl.wikipedia.org/wiki?curid=245746", "title": "Contador el\u00e9ctrico", "text": "O contador el\u00e9ctrico \u00e9 un aparello electr\u00f3nico (os antigos eran electromec\u00e1nicos) empregado para medir a enerx\u00eda el\u00e9ctrica consumida nun circu\u00edto ou instalaci\u00f3n.\nA unidade de medida da enerx\u00eda el\u00e9ctrica \u00e9 o vatio ( joule por segundo), e o seu m\u00faltiplo o kWh (quilovatio por hora). Os contadores el\u00e9ctricos son de diverso tipo. Nas vivendas e pequenos consumidores son de corrente monof\u00e1sica e para grandes consumidores son trif\u00e1sicos. Os contadores tam\u00e9n poden medir a enerx\u00eda activa e a enerx\u00eda reactiva.\nOs contadores el\u00e9ctricos son precintados polas compa\u00f1\u00edas el\u00e9ctricas tanto se est\u00e1n en alugueiro como se son propiedade do cliente.\nFuncionamento.\nA potencia reactiva m\u00eddese en \"quilo voltios-amperios reactivos por hora\", (kvarh). Unha carga indutiva, coma un motor el\u00e9ctrico, ter\u00e1 potencia reactiva positiva. Unha carga capacitiva ter\u00e1 a potencia reactiva negativa.\nA distorsi\u00f3n da corrente el\u00e9ctrica polas cargas m\u00eddese de varias maneiras. O factor de potencia \u00e9 a relaci\u00f3n entre a carga resistiva (o valor real) en voltios-amperios (VA). Unha carga capacitiva ten un factor de potencia positivo, e unha carga indutiva ten un factor de potencia negativo. Unha carga puramente resistiva (tal como unha luz de incandescencia, quentador el\u00e9ctrico o caldeira) da un factor de potencia de 1. Os harm\u00f3nicos de corrente son unha medida da distorsi\u00f3n da forma de onda. As cargas electr\u00f3nicas tales como fontes de alimentaci\u00f3n de ordenador extraen a s\u00faa corrente no pico de tensi\u00f3n para cargar os seus elementos de almacenamento internos (condensadores). Este pode conducir a unha ca\u00edda significativa de voltaxe cerca do pico de tensi\u00f3n de alimentaci\u00f3n que se amosa como un aplanamento da forma de onda de tensi\u00f3n. Este aplanamento provoca harm\u00f3nicos impares que non son permisibles se exceden os l\u00edmites espec\u00edficos, xa que son non s\u00f3 un desperdicio, tam\u00e9n poden interferir co funcionamento doutro equipo. As emisi\u00f3ns de harm\u00f3nicos est\u00e1n reguladas por lei na UE e limitadas dentro duns estritos valores. As compa\u00f1\u00edas el\u00e9ctricas aplican penalizaci\u00f3ns cobrando m\u00e1is pola enerx\u00eda consumida en funci\u00f3n dos valores.\nOs contadores el\u00e9ctricos monof\u00e1sicos ou trif\u00e1sicos miden o gasto de corrente activa (potencia activa).\nContadores de Ferraris.\nFuncionan segundo o principio de induci\u00f3n de Galileo Ferraris\nDobre tarifa.\nSon contadores dobres que poden facer unha facturaci\u00f3n diferenciada segundo a faixa horaria programada.\nContador electr\u00f3nico.\nO medidor de enerx\u00eda electr\u00f3nico non conten elementos m\u00f3biles. O fluxo de corrente m\u00eddese xa por medio de transformadores de corrente, sistemas de detecci\u00f3n de corrente con bobinas de Rogowski, resistencias en derivaci\u00f3n ou sensores Hall. As medici\u00f3ns dos sensores son posteriormente procesados por circu\u00edtos electr\u00f3nicos. Os resultados son valores alfanum\u00e9ricos que se amosan nas pantallas LCD.\nContadores electr\u00f3nicos con telelectura.\nSon unha mellora dos contadores electr\u00f3nicos permitindo a telelectura. Empregando tecnolox\u00eda PLC (Power Line Communication). Poden ser consultados empregando as li\u00f1as el\u00e9ctricas como li\u00f1as de comunicaci\u00f3n para a lectura dos contadores e facer a facturaci\u00f3n.\nNormativa.\nNa Comunidade Europea os contadores deben cumprir varias normas:"}
{"id": "245753", "revid": "98629", "url": "https://gl.wikipedia.org/wiki?curid=245753", "title": "Olmo mediterr\u00e1neo", "text": "O olmo mediterr\u00e1neo, tam\u00e9n co\u00f1ecido como ulmeiro mediterr\u00e1neo e umeiro, (Ulmus minor) \u00e9 unha \u00e1rbore caducifolia da familia das Ulmaceae. Abunda preto dos r\u00edos, sendo un olmo pouco com\u00fan en Galiza; onde aparece m\u00e1is frecuentemente o olmo de monta\u00f1a (\"Ulmus glabra\").\nDescrici\u00f3n.\n\u00c1rbore de porte elevado e robusta, que pode acadar unha altura de at\u00e9 40 m. O seu toro \u00e9 groso, algo torto e oco nos exemplares vellos, especialmente os sometidos a podas e demoucas; casca pardo cinsenta ou pardo escura, moi \u00e1spera e rachada. Copa ampla, de follaxe densa, arredondada, que proxecta unha sombra intensa. Poli\u00f1as delgadas, sen vilosidade, coa casca lisa, de cor parda, en ocasi\u00f3ns con cortiza. Follas simples, alternas, ovadas, rematadas en punta, co bordo simplemente ou dobremente serrado, arredondadas ou en forma de coraz\u00f3n, con asimetr\u00eda basal por mor a que a inserci\u00f3n superior do limbo no pec\u00edolo ten lugar a unha distancia menor da inserci\u00f3n co ramillo. Flores precoces, agrupadas en inflorescencias de at\u00e9 30 flores, de xeito que o froito madura e se disemina antes de que as follas estean completamente formadas. Os froitos te\u00f1en forma de s\u00e1mara esmagada cunha \u00e1 orbicular que arrodea completamente a semente, e est\u00e1n agrupados. Inicialmente son de cor verde clara, frecuentemente tinxidos de vermello, especialmente nas proximidades da semente, torn\u00e1ndose pardo-amarelentos antes de caer; te\u00f1en unha lonxitude de entre 7 e 9 mm.\nFlorea a finais de inverno, por febreiro ou marzo; os froitos disem\u00ednanse en abril.\nH\u00e1bitat.\nMedra en solos frescos e fondos, principalmente en fragas e beiras dos r\u00edos onde se asocia con frecuencia con salgueiros, amieiros, chopos e freixos. Prefire os climas temperados, de a\u00ed que non ascendan moito por riba dos 1000 msnm.\nDistribuci\u00f3n.\nEn gran parte de Europa, norte de \u00c1frica e Asia occidental; cultivado dende tempos remotos, foi espallado polos romanos polo que o seu l\u00edmite real \u00e9 dif\u00edcil de precisar. Atop\u00e1molo cultivado ou espont\u00e1neo pola meirande parte da Pen\u00ednsula Ib\u00e9rica, especialmente nas rexi\u00f3ns de clima mediterr\u00e1neo.\nEtimolox\u00eda.\nEn lingua galega o termo olmo ou ulmeiro, deriva do lat\u00edn \"Ulmus\" que foi aceptado finalmente por Linneaus como ep\u00edteto cient\u00edfico para o x\u00e9nero. A designaci\u00f3n mediterr\u00e1nea v\u00e9n de que \u00e9 o olmo que aparece en climas m\u00e1is quentes, a diferenza do olmo de monta\u00f1a, que aparece en Galiza.\nUsos.\nA madeira do olmo mediterr\u00e1neo ten a cerna marr\u00f3n clara ou parda avermellada, cos aneis de crecemento moi marcados e textura algo grosa; \u00e9 doada de traballar, dif\u00edcil de fender e moi resistente \u00e1 podremia se se mant\u00e9n h\u00famida, polo que se emprega en construci\u00f3ns navais, trabes de mina, e antigamente era a favorita para facer conduci\u00f3ns de auga.\nO olmo mediterr\u00e1neo \u00e9 ademais unha \u00e1rbore ornamental, unha das mellores \u00e1rbores de sombra que atura ben a poda e con variedades de xardinaxe con forma de parasol.\nCultivo e coidados.\nDoada de transplantar e de reproducir, xa que a semente xermola sen problema se se sementa en alcouve, e tam\u00e9n polos rebentos e fillos que botan as ra\u00edces.\nTen o inconveniente de sufrir con frecuencia unha enfermidade, a grafiose, que \u00e9 producida por un fungo da familia das ofiostomat\u00e1ceas (o \"Ceratocystis ulmi\"), que atora os vasos e fai que as follas sequen; esta peste eliminou practicamente todos os exemplares aut\u00f3ctonos da Pen\u00ednsula Ib\u00e9rica e gran parte de Europa, por mor disto introduc\u00edronse variedades ex\u00f3ticas m\u00e1is resistentes \u00e1 doenza.\nNome com\u00fan.\nOlmo, olmeiro, olma, negrillo, lameira, g\u00fcelmo, chopro, chopo, choplo e \u00e1lamo."}
{"id": "245755", "revid": "12452", "url": "https://gl.wikipedia.org/wiki?curid=245755", "title": "Ulmus minor", "text": ""}
{"id": "245765", "revid": "1093", "url": "https://gl.wikipedia.org/wiki?curid=245765", "title": "Vallum Hadriani", "text": ""}
{"id": "245768", "revid": "1093", "url": "https://gl.wikipedia.org/wiki?curid=245768", "title": "Newcastle-upon-Tyne", "text": ""}
{"id": "245775", "revid": "1093", "url": "https://gl.wikipedia.org/wiki?curid=245775", "title": "Vitoria Euxenia de Battenberg", "text": ""}
{"id": "245795", "revid": "98629", "url": "https://gl.wikipedia.org/wiki?curid=245795", "title": "Clay Regazzoni", "text": "Gianclaudio Giuseppe \"Clay\" Regazzoni, nado o 5 de setembro de 1939 e finado o 15 de decembro de 2006, foi un piloto de carreiras su\u00edzo. Competiu en carreiras de F\u00f3rmula Un de a , ga\u00f1ou cinco Grandes Premios. O seu primeiro triunfo foi o Gran Premio de Italia en Monza na s\u00faa primeira tempada, pilotando un Ferrari. Permaneceu co equipo italiano ata . Logo dunha tempada con BRM, Regazzoni regresou a Ferrari por un per\u00edodo de tres anos, a . Finalmente, logo de deixar Ferrari a finais de 1976, Regazzoni uniuse aos equipos Ensign e Shadow, antes de trasladarse a Williams en , onde obtivo a primeira vitoria nun Gran Premio para o equipo brit\u00e1nico, o Gran Premio do Reino Unido de 1979 en Silverstone.\nFoi substitu\u00eddo por Carlos Reutemann en Williams para a tempada e volveu de novo a Ensing. Logo dun accidente no Gran Premio do oeste dos Estados Unidos de 1980 quedou paralizado da cintura para abaixo, terminando a s\u00faa carreira na F\u00f3rmula Un. Regazzoni non deixou as carreiras, competiu no Par\u00eds-Dakar e nas 12 horas de Sebring cun coche con mando na man durante a d\u00e9cada de 1980 e principios de 1990. En 1996, Regazzoni converteuse en comentarista da TV Italiana.\nMorreu nun accidente de coche en Italia o 15 de decembro de 2006.\nVida persoal e principios.\nGianclaudio Regazzoni naceu en Mendrisio, Su\u00edza o 5 de setembro de 1939, poucos d\u00edas despois do inicio da segunda guerra mundial. Regazzoni creceu en Porza no Cant\u00f3n de Ticino, na parte Su\u00edza de lingua italiana. Estaba casado con Maria Pia, con quen tivo dous fillos, Alessia e Gian Maria.\nTraxectoria.\nPre-F\u00f3rmula Un.\nInicios e a F\u00f3rmula Tres.\nRegazzoni comezou a competir en carreiras de autom\u00f3biles en 1963, \u00e1 relativamente tard\u00eda idade de 24 anos. Moitas das s\u00faas primeiras experiencias no deporte do motor estaban al\u00e9n da fronteira con Italia, Su\u00edza prohibira o automovilismo logo do horrible accidente na carreira das 24 Horas de Le Mans de 1955. As s\u00faas primeiras carreiras foron no seu Austin-Healey Sprite, c\u00f3 que logrou dous podios nas s\u00faas tres primeiras carreiras. Este \u00e9xito inmediato alentou a Regazzoni para subir a un Mini Cooper para a tempada de carreiras de 1964.\n1965 viu a Clay Regazzoni ao volante dun coche de rodas abertas por primeira vez, ao entrar no campionato europeo de F\u00f3rmula Tres cun Brabham. Esta primeira tempada tivo un \u00e9xito moderado, a mellora en 1966 (esta vez pilotando un De Tomaso) tr\u00f3uxoo \u00e1 atenci\u00f3n do ambicioso construtor italiano Tecno. Tecno ofreceu a Regazzoni o uso dun dos seus chasis F3 de 1967, onde as s\u00faas actuaci\u00f3ns r\u00e1pidas e confiables reportaronlle a oferta dunha unidade Tecno de f\u00e1brica en F\u00f3rmula 2 para o ano seguinte. Malia isto, Regazzoni seguiu pilotando en carreiras de F\u00f3rmula Tres durante o 1968 e, non por \u00faltima vez, tivo a sorte de sobrevivir a un grave accidente. Ao sa\u00edr da chicane durante a carreira de F\u00f3rmula 3 do Gran Premio de M\u00f3naco, Regazzoni perdeu o control do seu auto e chocou fortemente coa barreira de seguridade. O diminuto tama\u00f1o da m\u00e1quina da F\u00f3rmula 3 permitiulle pasar por baixo do garda rail, o bordo de metal afiado da Armco cortaron a parte superior da cabina aberta. Por sorte para el, o instinto de supervivencia de Regazzoni f\u00edxose presente e agachou a cabeza o suficientemente baixo no asento do condutor para que o gardarail pasara por encima del, non perdendo a cabeza por unha pequena marxe. O coche finalmente parou cando o arco antienvorcos, trala cabeza de Regazzoni e significativamente m\u00e1is baixo que a parte superior do seu casco, quedou encaixada debaixo da barreira.\nF\u00f3rmula 2.\nNa F\u00f3rmula D\u00faas, Regazzoni atopou o socio ideal en Tecno. O seu duro estilo encaixaba \u00e1 perfecci\u00f3n na ambiciosa visi\u00f3n de futuro de TEcno, e Regazzoni desenvolveu rapidamente unha reputaci\u00f3n como un duro competidor. Regazzoni estivo implicado na morte do novo piloto brit\u00e1nico Chris Lambert de F\u00f3rmula Dous no Gran Premio dos Pa\u00edses Baixos de 1968. Alg\u00fans observadores acusaron a Regazzoni, de botar de forma deliberada a Lambert f\u00f3ra da pista. Lambert perdeu o control e estrelouse contra unha ponte. Regazzoni foi exonerado completamente na investigaci\u00f3n posterior, a\u00ednda que os rumores persistiron durante moitos anos despois. O pai de Lambert iniciou unha acci\u00f3n privada contra Regazzoni, que se prolongou durante cinco anos antes de ser finalmente abandonado. Regazzoni quedou con Tecno ao longo dos seus tres anos na F\u00f3rmula D\u00faas (malia que pilotou a maior parte da tempada 1969 para o equipo Ferrari de F\u00f3rmula D\u00faas.) E en 1970 lograron o Campionato de Europa de F\u00f3rmula D\u00faas xuntos.\nAutombilismo de resistencia.\nAdemais de carreiras de monoplazas, Regazzoni participou en carreiras de resistencia, inclu\u00edndo as 24 Horas de Le Mans de 1970, onde el e Arturo Merzario correron cun Ferrari 512S. Con todo, a parella retirouse logo de completar s\u00f3 38 voltas. Esta \u00eda ser a \u00fanica aparici\u00f3n de Regazzoni nas 24 Horas de Le Mans, a\u00ednda que o fixo unha proba para a carreira de 1972.\nDurante os dous anos seguintes Regazzoni foi titular indiscutible de Ferrari en automobilismo de competici\u00f3n. Regularmente acompa\u00f1ado de Jacky Ickx, a parella obtivo o segundo lugar nos 1.000 quil\u00f3metros da BOAC en Brands Hatch en 1971, e ga\u00f1ou a primeira manga nos 500 quil\u00f3metros de Imola. Regazzoni tam\u00e9n ga\u00f1ou a carreira das 9 horas de Kyalami, esta vez en colaboraci\u00f3n con Brian Redman. Outros \u00e9xitos seguiron en 1972, co segundo lugar nos 1000 quil\u00f3metros de Bos Aires, asociado novamente con Redman, e os prestixiosos 1.000\u00a0km de Spa. O punto \u00e1lxido da tempada chegou cando a asociaci\u00f3n Regazzoni/Ickx ga\u00f1ou a carreira dos 1000\u00a0km. de Monza.\nCoa s\u00faa sa\u00edda de Ferrari en 1973, os resultados en autos deportivos de Regazzoni remataron.\nF\u00f3rmula Un.\n1970 - 1972: Ferrari.\nDurante as primeiras carreiras da tempada de F\u00f3rmula Un de Ferrari s\u00f3 presentou un coche, o do b\u00e9lga Jacky Ickx, pero na cuarta rolda en B\u00e9lxica, o equipo decidiu presentar un segundo coche para probar alg\u00fans pilotos m\u00e1is novos. O Italiano Ignazio Giunti levou o segundo asento en B\u00e9lxica, onde terminou cuarto, mentres que Regazzoni tomou o seu lugar na seguinte rolda en Holanda, tam\u00e9n terminou cuarto. Giunti volveu no seguinte Gran Premio en Francia, pero terminou d\u00e9cimo cuarto, a tres voltas do vencedor e o eventual campi\u00f3n do mundo de 1970 Jochen Rindt.\nRegazzoni estaba de volta no Ferrari para o Gran Premio de Gran Breta\u00f1a, onde terminou cuarto outra vez, pero esta vez Regazzoni mantivo o posto de carreira. Catro podios seguidos de Regazzoni durante as \u00faltimas seis roldas da tempada 1970, inclu\u00edndo unha vitoria en Monza, a carreira de casa de Ferrari. A carreira viuse ensombrecida pola morte do l\u00edder do campionato, Rindt, durante a cualificaci\u00f3n para a carreira. A primeira pole position, na carreira final en M\u00e9xico, foi a guinda a moi exitosa primeira tempada na f\u00f3rmula 1. Regazzoni terminou terceiro no campionato de pilotos con 33 puntos, 12 puntos por detr\u00e1s do campi\u00f3n do mundo p\u00f3stumo Rindt.\nTrala morte de Giunti nun evento deportivo no inverno de 1970, Ferrari optou por Ickx e Regazzoni para a tempada de F\u00f3rmula Un. Antes do comezo das probas europeas do Campionato do Mundo de F\u00f3rmula Un, Regazzoni ga\u00f1ou a prestixiosa Carreira de Campi\u00f3ns en Brands Hatch, batendo a Jackie Stewart no segundo lugar. Malia este prometedor inicio, o Ferrari 312 B e B2 resultaron ser inferiores \u00f3 Tyrrell 003 de Stewart. Regazzoni s\u00f3 logrou tres podios na tempada, as\u00ed como unha 'pole position' no Gran Premio de Gran Breta\u00f1a. O su\u00edzo terminou s\u00e9timo no campionato de pilotos este ano, 49 puntos por detr\u00e1s do campi\u00f3n do mundo Jackie Stewart.\nA decepci\u00f3n de Regazzoni seguiu na tempada , cun s\u00f3 podio, en Alema\u00f1a, malia que anotou dous puntos m\u00e1is que a tempada anterior. Regazzoni novamente terminou s\u00e9timo no campionato de pilotos, 46 puntos por detr\u00e1s do campi\u00f3n do mundo Emerson Fittipaldi.\n1973: BRM.\nRegazzoni optou por deixar Ferrari en , a favor de BRM patrocinado por Marlboro polo que se considerou como \"unha cifra astron\u00f3mica\". Aqu\u00ed uniuse ao novo piloto Niki Lauda, e os dous fix\u00e9ronse bos amigos. Unha vez m\u00e1is Regazzoni enganou a morte por moi pouco, logo dun grande accidente durante o Gran Premio de Sur\u00e1frica. Foi sacado dos restos en chamas por Mike Hailwood, que m\u00e1is tarde foi galardonado cunha medalla polo seu heroismo. Resultou ser un ano de fracaso para Regazzoni. Anotou s\u00f3 dous puntos durante toda a tempada, a s\u00faa peor puntuaci\u00f3n nunha tempada completa na F\u00f3rmula Un. Conseguiu un humilde 17\u00ba lugar no campionato.\n1974-1976: de novo a Ferrari.\nFerrari fixo unha gran reorganizaci\u00f3n de persoal a principios da tempada de , despois de que Luca di Montezemolo fora contratado para dirixir o equipo italiano. Ambos Regazzoni e, a proposta de Regazzoni, Lauda foron contratados por Ferrari. Regazzoni non tardou en volver ao podio. Sete podios, inclu\u00edndo unha vitoria en Alema\u00f1a, o primeiro desde a s\u00faa vitoria no debut da tempada en Monza catros anos antes, as\u00ed como unha pole position en Nivelles permitiron a Reggazoni anotar m\u00e1is puntos que Lauda. Chegando \u00e1 \u00faltima carreira da tempada, nos Estados Unidos Regazzoni estaba ben colocado na pelexa polo t\u00edtulo, e s\u00f3 ti\u00f1a que terminar por diante do seu rival, Emerson Fittipaldi, para levarse a coroa. Regazzoni sufriu problemas de direcci\u00f3n durante a carreira debido a un amortecedor defectuoso e terminou 11\u00ba logo de d\u00faas paradas en boxes. Terminou segundo no campionato de pilotos, a s\u00faa marca persoal, a s\u00f3 tres puntos por detr\u00e1s de Fittipaldi. Ferrari impuxera as ordes de equipo no seu favor, Regazzoni case logrou o t\u00edtulo ese ano.\nFerrari conservou os servizos de Lauda e Regazzoni para a tempada de e a parella logrou seis vitorias entre eles: cinco de Lauda, e outra para Regazzoni no Gran Premio de Italia de 1975. Regazzoni tam\u00e9n ga\u00f1ou outro Gran Premio, f\u00f3ra de campionato o Gran Premio de Su\u00edza, o \u00fanico piloto su\u00edzo que o fixo. Ferrari conseguiu o Campionato de Construtores, e Lauda ga\u00f1ou o primeiro dos seus tres t\u00edtulos mundiais. Regazzoni terminou quinto no campionato de pilotos con 39\u00b45 puntos, o medio punto ven do Gran Premio de Austria de 1975, na que s\u00f3 concederonse a metade dos puntos debido a suspensi\u00f3n da carreira debido \u00e1s fortes choivas.\nA tempada de F\u00f3rmula Un de resultar\u00eda ser o inicio de tendencia \u00e1 baixa de Regazzoni na F\u00f3rmula Un. Malia ga\u00f1ar desde a pole position en Long Beach, e outros tres podios, Ferrari substitu\u00edu \u00f3 su\u00edzo polo Arxentino Carlos Reutemann. O arxentino non se levaba ben con Lauda ao ocntrario que Regazzoni. Cando sa\u00edu de Ferrari, Regazzoni era o piloto que m\u00e1is tempo militara en Ferrari.\n1977: Ensing.\nLogo da s\u00faa sa\u00edda de Ferrari, Regazzoni optou por fichar polo equipo Ensing. O seu traslado a un equipo tan modesto sorprendeu a alg\u00fans, pero Regazzoni optou polo equipo pequeno en lugar dunha oferta de Bernie Ecclestone para pilotar un Brabham, como el dixo \"para correr con boa xente\". A s\u00faa tempada con Ensing, malia conseguir puntuar no seu debut en Arxentina, non tivo \u00e9xito. Regazzoni terminou nos puntos s\u00f3 d\u00faas veces m\u00e1is, e terminou a tempada cun total de cinco puntos. En maio Regazzoni participou nas 500 Millas de Indian\u00e1polis pilotando un McLaren - Offenhauser do equipo Theodore Racing. Estrelouse con forza na pr\u00e1ctica, pero cualificou. Acabou no posto 30.\n1978: Shadow.\nRegazzoni pasou a Shadow en , en substituci\u00f3n de Alan Jones que abandonara para unirse a Williams. S\u00f3 conseguiu sumar puntos en d\u00faas carreiras e terminou a tempada 16\u00ba no campionato de pilotos, a 60 puntos do campi\u00f3n do mundo Mario Andretti.\n1979: Williams.\nFrank Williams deu Regazzoni o seu \u00faltimo coche competitivo xunto a Alan Jones. O Williams FW07 demostrado ser moi competitivo, sobre todo na parte final da tempada, con FW07s ga\u00f1ando cinco das \u00faltimas sete carreiras da tempada . \u00c9 significativo, que a primeira vitoria foi para Regazzoni, en Silverstone, a primeira de m\u00e1is de 100 vitorias para o equipo Williams Grand Prix. En deferencia aos patrocinadores sauditas do equipo, cel\u00e9braron o podio con Lilt. Malia os seus logros, unha vez m\u00e1is, foi substitu\u00eddo por Carlos Reutemann ao final da tempada. No Gran Premio de Italia, o xornalista Nigel Roebuck preguntou a Regazzoni por que segu\u00eda pilotando \u00e1 idade de 40 anos, sen ningunha perspectiva dun asento competitivo. Regazzoni respondeu: \"\u00c1moa [F\u00f3rmula], e sobre todo enc\u00e1ntame conducir coches de carreiras. Por que debo deixalo cando me sento deste xeito?\".\n1980: de volta con Ensing.\nA falta dunha oferta para un coche competitivo en , Regazzoni volveu con Ensing. A s\u00faa tempada tivo un abrupto final na cuarta carreira do ano. Espetouse no Gran Premio do oeste dos Estados Unidos de 1980, celebrado en Long Beach, cando o pedal do freo do seu Ensing fallou \u00f3 final dunha recta, e bateu de fronte, a uns 280\u00a0km/h. contra o Brabham do retirado Ricardo Zunino que estaba estacionado no cami\u00f1o de escape. Regazzoni m\u00e1is tarde recordou, \"golpeei o coche de Zunino, logo rebotei na barreira. Durante preto de 10 minutos perd\u00edn o co\u00f1ecemento. Ent\u00f3n recordo un terrible dor nas mi\u00f1as cadeiras ...\". O accidente deixou a Regazzoni paralizado da cintura para abaixo, po\u00f1endo fin \u00e1 s\u00faa carreira competitiva. Na recuperaci\u00f3n, Regazzoni demandou aos organizadores da carreira, reclamando que os seus procedementos de seguridade eran deficientes. Os organizadores da carreira ga\u00f1aron o caso.\nLogo da F\u00f3rmula Un.\nLogo deste accidente, Regazzoni f\u00edxose co\u00f1ecido polas s\u00faas actividades para axudar \u00e1s persoas con discapacidade te\u00f1an igualdade de oportunidades na vida e a sociedade.\nRegazzoni recuperou a s\u00faa licenza de carreiras e converteuse nun dos primeiros pilotos con discapacidade en participar nos deportes de motor de alto nivel. Malia que as s\u00faas lesi\u00f3ns fixeron o retorno imposible \u00e1 F\u00f3rmula Un, Regazzoni correu con certo \u00e9xito nos rally raids (por exemplo, Dakar) e carreiras de resistencia (por exemplo, o 12 Horas de Sebring). Estes logros prepararon o cami\u00f1o para unha aceptaci\u00f3n m\u00e1is ampla das persoas con discapacidade no automovilismo e os deportes de motor. A \u00faltima carreira competitiva de Regazzoni foi en 1990, malia que en ocasi\u00f3ns apareceu en probas de conduci\u00f3n de coches de carreiras durante a d\u00e9cada de 1990.\nUn relato da s\u00faa vida p\u00f3dese atopar na s\u00faa autobiograf\u00eda \"E questione di cuore\" (\"\u00c9 unha cuesti\u00f3n de coraz\u00f3n\"), publicado a mediados da d\u00e9cada de 1980. En ocasi\u00f3ns servio como comentarista de F\u00f3rmula 1 para a televisi\u00f3n su\u00edza e italiana.\nMorte.\nO 15 de decembro de 2006, Regazzoni morreu cando o Chrysler Voyager que conduc\u00eda golpeou a parte traseira dun cami\u00f3n na autoestrada A1 italiana, preto de Parma. Os investigadores estiman que viaxaba a uns 100\u00a0km/h nese momento e, malia as especulaci\u00f3ns, unha autopsia exclu\u00edu especificamente un infarto como responsable da perda do control de Regazzoni. O seu funeral celebrouse o 23 de decembro, en Lugano, e contou con Jackie Stewart, Emerson Fittipaldi e Niki Lauda, entre moitas figuras do mundo de F\u00f3rmula Un.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "245796", "revid": "89787", "url": "https://gl.wikipedia.org/wiki?curid=245796", "title": "\u00c9lisabeth Badinter", "text": "\u00c9lisabeth Badinter, nada en Boulogne-Billancourt (Altos do Sena, Illa de Francia) o 5 de marzo de 1944 \u00e9 unha escritora e pensadora francesa.\nTraxectoria.\n\u00c9 catedr\u00e1tica na Escola Polit\u00e9cnica de Par\u00eds e membro do comit\u00e9 cient\u00edfico da Biblioteca Nacional de Francia. Na s\u00faa faceta como historiadora salienta como especialista na Ilustraci\u00f3n. \u00c9 tam\u00e9n expo\u00f1ente do pensamento feminista. Ten reflexionado sobre a identidade de x\u00e9nero e a maternidade, defendendo o feminismo como opci\u00f3n intelectual a prol da emancipaci\u00f3n da muller como ser independente. "}
{"id": "245799", "revid": "39164", "url": "https://gl.wikipedia.org/wiki?curid=245799", "title": "Elisabeth Badinter", "text": ""}
{"id": "245806", "revid": "75439", "url": "https://gl.wikipedia.org/wiki?curid=245806", "title": "Explorer 50", "text": "Explorer 50, tam\u00e9n co\u00f1ecido como IMP-J ou IMP-8 (acr\u00f3nimo de \"Interplanetary Monitoring Platform J\" ou \"8\"), foi un sat\u00e9lite artificial da NASA lanzado o 26 de outubro de 1973 mediante un foguete Delta 1604 desde o Centro Espacial de Cabo Ca\u00f1averal.\nCaracter\u00edsticas.\nExplorer 50 foi o \u00faltimo da serie de sat\u00e9lites IMP. A s\u00faa misi\u00f3n foi estudar o plasma interplanetario, as part\u00edculas enerx\u00e9ticas cargadas e os campos magn\u00e9ticos interplanetarios. A nave ti\u00f1a forma de poliedro de 16 caras, cunha altura de 157,4\u00a0cm e un di\u00e1metro de 135,6\u00a0cm. A nave estabiliz\u00e1bazase mediante xiro, a 23 r.p.m., co eixo de xiro perpendicular \u00f3 plano da ecl\u00edptica. A alimentaci\u00f3n el\u00e9ctrica era proporcionada por c\u00e9lulas solares que recubr\u00edan a superficie do sat\u00e9lite e que alimentaban unha serie de bater\u00edas, producindo ata 150 vatios de potencia. O sat\u00e9lite transmit\u00eda datos a unha velocidade de 1600 bps.\nExplorer 50 foi inxectado nunha \u00f3rbita inicial de 288.857\u00a0km de apoxeo e 141.184\u00a0km de perixeo, cunha inclinaci\u00f3n orbital de 28,7 graos e un per\u00edodo de 17.279,1 minutos. Foi o sat\u00e9lite da serie IMP m\u00e1is lonxevo, devolvendo datos ata o 7 de outubro de 2006."}
{"id": "245807", "revid": "4817", "url": "https://gl.wikipedia.org/wiki?curid=245807", "title": "IMP J", "text": ""}
{"id": "245808", "revid": "4817", "url": "https://gl.wikipedia.org/wiki?curid=245808", "title": "IMP-J", "text": ""}
{"id": "245809", "revid": "4817", "url": "https://gl.wikipedia.org/wiki?curid=245809", "title": "IMP 8", "text": ""}
{"id": "245810", "revid": "4817", "url": "https://gl.wikipedia.org/wiki?curid=245810", "title": "IMP-8", "text": ""}
{"id": "245811", "revid": "4817", "url": "https://gl.wikipedia.org/wiki?curid=245811", "title": "IMS 1", "text": "Indian Mini-Satellite 1, tam\u00e9n co\u00f1ecido como IMS-1 foi un sat\u00e9lite artificial da axencia espacial india ISRO lanzado o 28 de abril de 2008 mediante un foguete PSLV-CA desde Sriharikota.\nCaracter\u00edsticas.\nIndian Mini-Satellite 1 \u00e9 un sat\u00e9lite indio adicado \u00e1 observaci\u00f3n terrestre. Ten unha masa de 83\u00a0kg e os seus paneis solares xeran unha potencia de ata 220 vatios. Leva a bordo unha c\u00e1mara multiespectral no rango visible que ten unha resoluci\u00f3n de 37 metros e unha c\u00e1mara no infravermello pr\u00f3ximo cunha resoluci\u00f3n de 506 metros."}
{"id": "245812", "revid": "4817", "url": "https://gl.wikipedia.org/wiki?curid=245812", "title": "Indian Mini-Satellite 1", "text": ""}
{"id": "245813", "revid": "4817", "url": "https://gl.wikipedia.org/wiki?curid=245813", "title": "IMS-1", "text": ""}
{"id": "245814", "revid": "25871", "url": "https://gl.wikipedia.org/wiki?curid=245814", "title": "Virus (grupo musical)", "text": "Virus \u00e9 unha banda arxentina de rock alternativo, new wave e synthpop. Os seus integrantes son Julio Moura, Marcelo Moura, Daniel Sbarra, Ariel Na\u00f3n, Fernando Monteleone e Lulo Isod. A banda foi liderada polo vocalista Federico Moura at\u00e9 a s\u00faa morte no ano 1988 causada polo VIH. O seu lugar foi ocupado polo seu irm\u00e1n e a banda continuou ata finais do ano 1989.\nEn marzo de 1994, a banda volveu reunirse para retomar as s\u00faas actividades, continuando ata a actualidade."}
{"id": "245830", "revid": "865", "url": "https://gl.wikipedia.org/wiki?curid=245830", "title": "Virus (banda)", "text": ""}
{"id": "245846", "revid": "89787", "url": "https://gl.wikipedia.org/wiki?curid=245846", "title": "Tileiro de folla mi\u00fada", "text": "O tileiro de folla mi\u00fada (Tilia cordata) \u00e9 unha especie arb\u00f3rea orixinaria de Europa, que vive dende a Pen\u00ednsula Ib\u00e9rica at\u00e9 os Montes Urais.\nMedra at\u00e9 os 20-30 metros de altura e ten de 1 a 1,5 m de circunferencia na base do toro. As s\u00faas follas te\u00f1en forma de coraz\u00f3n. Cada ver\u00e1n, produce flores mi\u00fadas de cor entre amarelo e verde. Estas flores son visitadas frecuentemente polas abellas.\nHibridaci\u00f3n e especies semellantes.\nEn Europa hai d\u00faas especies de tileira que se asemellan moito: \"T. cordata\" e \"Tilia platyphyllos\". As d\u00faas poden hibridarse e o produto dese cruzamento \u00e9 a \"Tilia x vulgaris\", \u00e1rbore que a mi\u00fado se utiliza na xardinaxe.\nPor\u00e9n, non \u00e9 dif\u00edcil distinguir as d\u00faas especies grazas a estes particulares:\nExisten importantes problemas taxon\u00f3micos, a\u00ednda por arranxar, dentro do x\u00e9nero - en particular para os chamados h\u00edbridos."}
{"id": "245847", "revid": "27155", "url": "https://gl.wikipedia.org/wiki?curid=245847", "title": "Mycobacterium tuberculosis", "text": "Mycobacterium tuberculosis (MTB) \u00e9 a especie bacteriana pat\u00f3xena da familia das Mycobacteriaceae que \u00e9 o axente causante da maior\u00eda dos casos de tuberculose (TB). Descubriuna en 1882 o alem\u00e1n Robert Koch, polo que informalmente se lle chama tam\u00e9n bacilo de Koch. \"M. tuberculosis\" ten unha infrecuente cuberta cerosa na s\u00faa superficie celular (feita principalmente de \u00e1cido mic\u00f3lico), o que fai \u00e1 c\u00e9lula impenetrable \u00e1 hora de facer a tinguidura de Gram. En vez da tinguidura de Gram \u00fasase a detecci\u00f3n por t\u00e9cnicas que determinan a s\u00faa resistencia \u00e1cido alcohol \u00e1 decoloraci\u00f3n. A fisiolox\u00eda de \"M. tuberculosis\" \u00e9 moi aerobia e require niveis de ox\u00edxeno altos. Principalmente \u00e9 un pat\u00f3xeno do sistema respiratorio de mam\u00edferos, que infecta os pulm\u00f3ns. Os m\u00e9todos de diagn\u00f3stico usados normalmente para a tuberculose son a proba cut\u00e1nea da tuberculina, a tinguidura de resistencia \u00e1cido alcohol, e as radiograf\u00edas pulmonares.\nO xenoma de \"M. tuberculosis\" secuenciouse en 1998.\nFisiopatolox\u00eda.\n\"M. tuberculosis\" require ox\u00edxeno para crecer (aerobio obrigado). Non ret\u00e9n ben ningunha tinguidura bacteriol\u00f3xica debido ao alto contido lip\u00eddico da s\u00faa parede, e \u00e9 dif\u00edcil determinar se \u00e9 grampositiva ou gramnegativa (pode dar un resultado debilmente grampositivo ou indeterminado); polo que en vez da tinguidura de Gram se utiliza xeralmente a tinguidura de Ziehl-Neelsen ou da resistencia \u00e1cido alcohol (resistencia \u00e1 decoloraci\u00f3n polos \u00e1cidos e alcohois ou \"acid-fastness\"). A\u00ednda que estas bacterias non se poden encadrar claramente dentro da categor\u00eda das grampositivas desde un punto de vista emp\u00edrico (\u00e9 dicir, non rete\u00f1en o pigmento cristal violeta), clasif\u00edcanse como bacterias grampositivas \u00e1cido alcohol resistentes (\"acid-fast\") debido a que carecen de membrana externa, o que \u00e9 caracter\u00edstico das paredes grampositivas.\n\"M. tuberculosis\" div\u00eddese cada 15\u201320 horas, o cal \u00e9 un ritmo extremadamente lento comparado co doutras bacterias, que xeralmente miden o seu tempo de divisi\u00f3n en minutos (\"Escherichia coli\" div\u00eddese aproximadamente cada 20 minutos). \u00c9 un pequeno bacilo que pode resistir os desinfectantes febles e pode sobrevivir en estado seco durante semanas. A s\u00faa pouco com\u00fan parede celular, rica en l\u00edpidos (como o \u00e1cido mic\u00f3lico), \u00e9 seguramente a responsable desta grande resistencia e \u00e9 un factor de virulencia esencial.\nCando est\u00e1 nos pulm\u00f3ns, \"M. tuberculosis\" \u00e9 captada polos macr\u00f3fagos alveolares, pero estes non poden dixerila. A s\u00faa parede celular impide a fusi\u00f3n do fagosoma co lisosoma. Especificamente, \"M. tuberculosis\" bloquea a mol\u00e9cula ponte entre ambos os dous org\u00e1nulos, o autoant\u00edxeno endos\u00f3mico temper\u00e1n 1 (EEA1, \"early endosomal autoantigen 1\"); por\u00e9n, este bloqueo non impide a fusi\u00f3n de ves\u00edculas cheas de nutrientes. En consecuencia, a bacteria multipl\u00edcase sen parar dentro do propio macr\u00f3fago. A bacteria tam\u00e9n pos\u00fae o xene \"UreC\", que impide a acidificaci\u00f3n do fagosoma. A bacteria tam\u00e9n evita que a maten os macr\u00f3fagos ao neutralizar os intermediatos de nitr\u00f3xeno reactivo.\nA capacidade de producir mutantes de \"M. tuberculosis\" e comprobar a presenza de produtos x\u00e9nicos concretos con funci\u00f3ns espec\u00edficas fixo aumentar significativamente o noso co\u00f1ecemento da patox\u00e9nese e factores de virulencia de \"M. tuberculosis\". Co\u00f1\u00e9cense moitas prote\u00ednas segregadas e exportadas que son importantes na patox\u00e9nese.\nVariaci\u00f3ns nas cepas.\n\"M. tuberculosis\" pertence ao x\u00e9nero \"Mycobacterium\", que comprende aproximadamente 100 especies reco\u00f1ecidas ou propostas. As especies m\u00e1is co\u00f1ecidas son \"M. tuberculosis\" e \"M. leprae\" (causante da lepra).\n\"M. tuberculosis\" \u00e9 moi diversa xeneticamente, o cal d\u00e1 lugar a significativas diferenzas fenot\u00edpicas entre os illamentos cl\u00ednicos. As distintas cepas de \"M. tuberculosis\" est\u00e1n asociadas con diferentes rexi\u00f3ns xeogr\u00e1ficas. Por\u00e9n, os estudos fenot\u00edpicos suxiren que a variaci\u00f3n das cepas nunca ten implicaci\u00f3ns no desenvolvemento de novas vacinas e diagn\u00f3sticos. A variaci\u00f3n microevolutiva non afecta \u00e1 eficacia biol\u00f3xica relativa e \u00e1 din\u00e1mica de transmisi\u00f3n das cepas resistentes a antibi\u00f3ticos.\nA tipificaci\u00f3n das cepas \u00e9 \u00fatil na investigaci\u00f3n dos estalidos epid\u00e9micos de tuberculose, porque lle d\u00e1 ao investigador probas a favor ou en contra da transmisi\u00f3n de persoa a persoa. Se consideramos a situaci\u00f3n na que unha persoa A ten tuberculose e se cre que a adquiriu da persoa B, e comprobamos que os illamentos de cada persoa pertencen a diferentes tipos, ent\u00f3n a transmisi\u00f3n de A a B queda difinitivamente desbotada; pero se as bacterias son da mesma cepa, ent\u00f3n isto apoiar\u00eda (pero non probar\u00eda definitivamente) a hip\u00f3tese de que B infectou a A.\nAta comezos da d\u00e9cada de 2000, as cepas de \"M. tuberculosis\" eran tipificadas (ou tipadas) por electroforese en xel de campo pulsado (PFGE). Pero esta agora foi substitu\u00edda pola t\u00e9cnica do exame das VNTR (\"variable number tandem repeat\", n\u00famero variable de repetici\u00f3ns en t\u00e1ndem), que \u00e9 tecnicamente m\u00e1is sinxela de realizar e permite discriminar mellor entre cepas. Este m\u00e9todo examina a presenza de secuencias de ADN repetidas no xenoma de \"M. tuberculosis\".\nHai tres xeraci\u00f3ns de tipificaci\u00f3n de VNTR para \"M. tuberculosis\". O primeiro esquema, chamado ETR (\"exact tandem repeat\", repetici\u00f3n en t\u00e1ndem exacta), utiliza s\u00f3 cinco loci, pero a resoluci\u00f3n que ofrec\u00edan estes cinco loci non era tan boa coma a PFGE. O segundo esquema, chamado MIRU (\"mycobacterial interspersed repetitive unit\", unidade repetitiva intercalada micobacteriana) presentaba unha discriminaci\u00f3n igual de boa ca a PFGE. A terceira xeraci\u00f3n desta t\u00e9cnica ou MIRU2 engadiu nove loci m\u00e1is \u00e1 an\u00e1lise ata un total de 24. Isto proporciona un grao de resoluci\u00f3n maior ca a da PFGE e \u00e9 a que actualmente est\u00e1 estandarizada para a tipificaci\u00f3n de \"M. tuberculosis\".\nCapas hipervirulentas.\nOs estalidos epid\u00e9micos de \"Mycobacterium\" c\u00e1usanos xeralmente cepas hipervirulentas de \"M. tuberculosis\". En experimentos de laboratorio, estes illamentos cl\u00ednicos provocan unha inmunopatolox\u00eda pouco usual, e poden ser hiperinflamatorias ou hipoinflamatorias. Diversos estudos indicaron que a maior\u00eda dos mutantes hipervirulentos te\u00f1en deleci\u00f3ns nos encimas que modifican a s\u00faa parede celular ou en reguladores que responden aos est\u00edmulos do ambiente. O estudo destes mutantes indicou os mecanismos que permiten que \"M. tuberculosis\" enmascare o seu potencial patox\u00e9nico completo, inducindo a formaci\u00f3n dun granuloma que lle proporciona un nicho protector, e permite que os bacilos mante\u00f1an unha infecci\u00f3n persistente a longo prazo.\nMicroscopia.\n\"M. tuberculosis\" caracter\u00edzase por formar granulomas caseosos que conte\u00f1en c\u00e9lulas xigantes de Langhans, que te\u00f1en n\u00facleos con forma de ferradura. As bacterias identif\u00edcanse pola s\u00faa cor vermella na tinguidura para a resistencia \u00e1 decoloraci\u00f3n por \u00e1cido-alcohol.\nXenoma.\nO xenoma da cepa H37Rv publicouse en 1998. O tama\u00f1o deste xenoma era de 4 mill\u00f3ns de pares de bases, con 3.959 xenes; do 40% deses xenes xa se caracterizou a s\u00faa funci\u00f3n, e postulouse unha funci\u00f3n probable para outro 44%. O xenoma cont\u00e9n seis pseudoxenes.\nO xenoma cont\u00e9n 250 xenes impicados no metabolismo dos \u00e1cidos graxos, con 39 deles implicados no metabolismo de polic\u00e9tidos que xera a cuberta c\u00e9rea da bacteria. Un n\u00famero tan grande de xenes conservados mostra a importancia evolutiva da cuberta c\u00e9rea para a supervivencia do pat\u00f3xeno.\nArredor do 10% da capacidade codificante est\u00e1 reservada \u00e1s familias de xenes PE/PPE que codifican as prote\u00ednas ricas en glicina \u00e1cidas. Estas prote\u00ednas te\u00f1en un motivo N-terminal conservado, e a deleci\u00f3n deste motivo prexudica \u00e1 s\u00faa capacidade de crecemento nos macr\u00f3fagos e nos granulomas.\nCaracteriz\u00e1ronse nove ARNs pequenos (sRNA) non codificantes en \"M. tuberculosis\", e prediciuse a existencia doutros 56 nun exame bioinform\u00e1tico.\nEvoluci\u00f3n.\nO complexo de especies ao que pertence \"Mycobacterium tuberculosis\" evolucionou en \u00c1frica e moi probablemente no Corno de \u00c1frica. O grupo \"M. tuberculosis\" ten varios membros entre os que se incl\u00faen \"Mycobacterium africanum\", \"Mycobacterium bovis\" (bacilo de Dassie), \"Mycobacterium caprae\", \"Mycobacterium microti\", \"Mycobacterium mungi\", \"Mycobacterium orygis\" e \"Mycobacterium pinnipedii\". Este grupo pode tam\u00e9n inclu\u00edr o clado de \"Mycobacterium canettii\".\nO clado de \"M. canettii\", que incl\u00fae a \"Mycobacterium prototuberculosis\", \u00e9 un grupo de especies de \"Mycobacterium\" que forman colonias lisas. A diferenza dos membros establecidos do grupo \"M. tuberculosis\", estes sufriron a recombinaci\u00f3n con outras especies. A maior\u00eda das cepas co\u00f1ecidas deste grupo foron illadas no Corno de \u00c1frica.\nOs membros establecidos do complexo de \"M. tuberculosis\" son todos clonais na s\u00faa propagci\u00f3n. As principais especies que infectan aos humanos foron clasificadas en sete oligotipos: tipo 1, que cont\u00e9n cepas de \u00c1frica oriental-India (EAI) e algunhas cepas Manu (indias); tipo 2, que \u00e9 o grupo de Beijing; tipo 3, que comprende as cepas de Asia Central (CAS); tipo 4, propio de Ghana e Haarlem (H/T), Am\u00e9rica Latina-Mediterr\u00e1neo (LAM) e cepas X; tipos 5 e 6 correspondentes a \"Mycobacterium africanum\" observadas predominantemente e con alta frecuencia en \u00c1frica occidental. Illouse un s\u00e9timo tipo do Corno de \u00c1frica. As outras especies deste complexo pertencen a varios oligotipos e non infectan normalmente aos humanos.\nOs tipos 2 e 3 est\u00e1n m\u00e1is estreitamente relacionados entre si que cos outros tipos. Os tipos 5 e 6 est\u00e1n m\u00e1is pr\u00f3ximos \u00e1s especies que non infectan normalmente aos humanos. O tipo 3 foi dividido en dous clados: CAS-Kili (que se encontra en Tanzania) e CAS-Delhi (atopado na India e Arabia Saudita).\nO antepasado com\u00fan m\u00e1is recente do complexo de \"M. tuberculosis\" evolucionou hai ~40.000 anos. O antepasado com\u00fan m\u00e1is recente das cepas EAI e LAM est\u00edmase que data de hai 13.700 e 7.000 anos, respectivamente. As cepas Beijing e CAS diverxiron hai ~17.100 anos. Todos os tipos de \"M. tuberculosis\" empezaron a s\u00faa actual expansi\u00f3n hai ~5.000 anos, nun per\u00edodo que coincide coa aparici\u00f3n de \"Mycobacterium bovis\". A cepa Beijing parece que foi a que m\u00e1is \u00e9xito tivo cun incremento de ~500 no tama\u00f1o de poboaci\u00f3n efectivo (Ne) desde que empezou a s\u00faa expansi\u00f3n. O menos exitoso das principais li\u00f1axes parece que foi a que quedou limitada a \u00c1frica, onde sufriu un incremento de Ne de s\u00f3 5 veces m\u00e1is. Desde a s\u00faa evoluci\u00f3n inicial \"M. bovis\" experimentou unha expansi\u00f3n do seu Ne de ~65 veces m\u00e1is.\nOs datos xen\u00e9ticos apoian a idea de que \"M. tuberculosis\" procede dun pat\u00f3xeno orixinalmente humano. Posteriormente desde os humanos a especie saltou a outros animais, como as vacas (a hip\u00f3tese contraria, que tam\u00e9n se ten formulado, non est\u00e1 apoiada polos estudos xen\u00e9ticos de todo o complexo \"M. tuberculosis\"). A transici\u00f3n do h\u00f3spede humano a h\u00f3spedes animais estivo ligada \u00e1 domesticaci\u00f3n de animais e ao cultivo de plantas que tivo lugar no Crecente f\u00e9rtil a partir de hai uns 13.000 anos. As sociedades agrarias que se orixinaron nesa \u00e9poca e nas posteriores, que viviron en vilas ateigadas de xente, foron o ambiente ideal para que se expandise a epidemia entre os humanos.\nHistoria.\n\"M. tuberculosis\", despois co\u00f1ecido como \"bacilo da tuberculose\" ou \"de Koch\", foi descrito en 1882 por Robert Koch, que posteriormente recibir\u00eda o Premio Nobel de Medicina e Fisiolox\u00eda de 1905 por este descubrimento.\nA tuberculose existiu durante toda a historia e seguramente xa antes desde o Neol\u00edtico. En 1720, a historia da tuberculose empezou a parecerse a como actualmente entendemos a enfermidade, cando o m\u00e9dico Benjamin Marten describiu no seu libro \"Unha teor\u00eda da tise\" (\"A theory of Consumption\"), que a tuberculose pod\u00eda ser causada por pequenas criaturas vivas que se transmit\u00edan a trav\u00e9s do aire a outras persoas."}
{"id": "245848", "revid": "18868", "url": "https://gl.wikipedia.org/wiki?curid=245848", "title": "Tilia cordata", "text": ""}
{"id": "245849", "revid": "18868", "url": "https://gl.wikipedia.org/wiki?curid=245849", "title": "Tileiro de folla pequena", "text": ""}
{"id": "245854", "revid": "47041", "url": "https://gl.wikipedia.org/wiki?curid=245854", "title": "Sheikh Mujibur Rahman", "text": "Sheikh Mujibur Rahman, nado o 17 de marzo de 1920 e finado o 15 de agosto de 1975, foi un pol\u00edtico bengal\u00ed e o l\u00edder fundador de Bangladesh, considerado o Pai da Patria.\nTraxectoria.\nEncabezou a Liga Awami, exerceu como o primeiro Presidente de Bangladesh e, m\u00e1is tarde, converteuse en Primeiro Ministro. \u00c9 popularmente co\u00f1ecido como Sheikh Mujib e co t\u00edtulo honor\u00edfico de Bangabandhu (\"Amigo de Bengala\"). A s\u00faa filla m\u00e1is vella, Sheikh Hasina Wased \u00e9 a actual l\u00edder da liga Awami e actual Primeira Ministra de Bangladesh.\nMujib xurdiu como l\u00edder pol\u00edtico estudantil no Paquist\u00e1n Oriental. Era co\u00f1ecido nas fileiras da Liga Awami como un orador carism\u00e1tico. Defensor do socialismo, Mujib tornouse popular pola s\u00faa oposici\u00f3n \u00e1 discriminaci\u00f3n contra os bengal\u00eds, que compu\u00f1an a maior\u00eda da poboaci\u00f3n do antigo Paquist\u00e1n Oriental. El demandou unha maior autonom\u00eda para a provincia, e op\u00faxose \u00f3 r\u00e9xime do Mariscal Ayub Khan."}
{"id": "245855", "revid": "158", "url": "https://gl.wikipedia.org/wiki?curid=245855", "title": "Sheik Mujibur Rahman", "text": ""}
{"id": "245856", "revid": "88215", "url": "https://gl.wikipedia.org/wiki?curid=245856", "title": "Primeiro ministro de Bangladesh", "text": "O primeiro ministro de Bangladesh \u00e9 o xefe de goberno de Bangladesh, e xeralamente \u00e9 o xefe do principal partido pol\u00edtico o coalisi\u00f3n de partidos que gobernan o pa\u00eds.\nEsta \u00e9 a lista de primeiros ministros de Bangladesh de 1971 ata os d\u00edas de hoxe."}
{"id": "245857", "revid": "785", "url": "https://gl.wikipedia.org/wiki?curid=245857", "title": "Fontecelta", "text": "Fontecelta \u00e9 unha empresa galega adicada ao envasado de auga mineral natural situada no concello de Sarria (Lugo).\nHistoria.\nA planta de Fontecelta est\u00e1 situada no val que forman os r\u00edos Neira e Sarria, na localidade de C\u00e9ltigos, no concello de Sarria. At\u00f3pase no lugar dun antigo balneario que desapareceu na d\u00e9cada de 1960.\nEn 1903 a auga do manancial foi declarada de utilidade p\u00fablica e en 1928 foi declarada auga mineiro-medicinal polas s\u00faas propiedades. Na d\u00e9cada de 1950 comeza o envasado e comercializaci\u00f3n da auga Fontecelta, unha auga mineral natural con mineralizaci\u00f3n d\u00e9bil. Na actualidade, as instalaci\u00f3ns ampli\u00e1ronse en 8\u00a0000 metros cadrados, chegando a un total de 15\u00a0000.\nA empresa foi propiedade de Rumasa, despois de Corporaci\u00f3n Noroeste e logo do expresidente do Celta de Vigo, Horacio G\u00f3mez.\nFontecelta envasa aproximadamente o 2% da auga producida en Espa\u00f1a, uns 110 mill\u00f3ns de litros cada ano."}
{"id": "245858", "revid": "7523", "url": "https://gl.wikipedia.org/wiki?curid=245858", "title": "Laboral Kutxa Baskonia", "text": ""}
{"id": "245859", "revid": "1505", "url": "https://gl.wikipedia.org/wiki?curid=245859", "title": "Presidente de Kenya", "text": "Esta \u00e9 a lista dos xefes de estado de Kenya dende a independencia do pa\u00eds, o 12 de decembro de 1963."}
{"id": "245866", "revid": "5863", "url": "https://gl.wikipedia.org/wiki?curid=245866", "title": "Ecos de Orense", "text": "Ecos de Orense foi un peri\u00f3dico editado en Ourense entre 1910 e 1911.\nHistoria e caracter\u00edsticas.\nApareceu a principios de xullo de 1910. Foi bisemanario e logo semanario. De tendencia cat\u00f3lica, estaba promovido por Arturo Salgado Biempica e dirixido por Higinio Ameijeiras. Entre os seus colaboradores figuraron Jos\u00e9 Fern\u00e1ndez Gallego e Marcial Ginzo Soto. En abril de 1911 anunciou a suspensi\u00f3n temporal para converterse en diario. Non hai novas sobre esa sa\u00edda como diario."}
{"id": "245868", "revid": "27155", "url": "https://gl.wikipedia.org/wiki?curid=245868", "title": "Bacilo da tuberculose", "text": ""}
{"id": "245869", "revid": "27155", "url": "https://gl.wikipedia.org/wiki?curid=245869", "title": "Bacilo de Koch", "text": ""}
{"id": "245870", "revid": "4817", "url": "https://gl.wikipedia.org/wiki?curid=245870", "title": "Injun (sat\u00e9lites)", "text": "Injun foi o nome dun modelo de sat\u00e9lites artificiais estadounidense adicados \u00f3 estudo da magnetosfera terrestre, os cintos de radiaci\u00f3n, as auroras e outros fen\u00f3menos xeof\u00edsicos.\nEn total lanz\u00e1ronse seis sat\u00e9lites da serie Injun, todos exitosos salvo o Injun 2."}
{"id": "245881", "revid": "89787", "url": "https://gl.wikipedia.org/wiki?curid=245881", "title": "Memoria da noite", "text": "\"Memoria da noite\" \u00e9 unha canci\u00f3n do grupo galego de folk e m\u00fasica celta Luar na Lubre. Foi composta por Bieito Romero e sobre a base mel\u00f3dica o poeta Xabier Cordal escribiu a letra. Interpretouna orixinalmente Rosa Cedr\u00f3n, antigo membro do grupo. Foi inclu\u00edda no \u00e1lbum de estudio \"Hai un para\u00edso\" (2004) e no directo \"Ao vivo\" (2009), novamente esta \u00faltima engadida no recompilatorio \"Sons da lubre nas noites de luar\" (2012).\nA canci\u00f3n trata sobre o afundimento e posterior cat\u00e1strofe do Prestige, convert\u00e9ndose nun dos himnos da reivindicaci\u00f3n social da cat\u00e1strofe. O grupo espa\u00f1ol de heavy metal M\u00e4go de Oz fixo unha versi\u00f3n desta canci\u00f3n, malia non co\u00f1eceren o galego."}
{"id": "245896", "revid": "27155", "url": "https://gl.wikipedia.org/wiki?curid=245896", "title": "\u00c1cido mic\u00f3lico", "text": "Os \u00e1cidos mic\u00f3licos son \u00e1cidos graxos de cadea longa que se encontran nas paredes celulares dun grupo de bacterias chamadas micoladas (\"mycolata\"), entre as que est\u00e1 \"Mycobacterium tuberculosis\", o axente causante da tuberculose. Son o principal compo\u00f1ente da parede celular destas bacterias. Malia o seu nome (coa ra\u00edz mico), os \u00e1cidos mic\u00f3licos non est\u00e1n bioloxicamente relacionados cos fungos; o seu nome d\u00e9bese \u00e1 aparencia filamentosa destas bacterias a grande aumento. A presenza de \u00e1cidos mic\u00f3licos na parede celular tam\u00e9n lles d\u00e1 unha caracter\u00edstica morfolox\u00eda grosa ou \"cordada\" (con aspecto de corda). Os \u00e1cidos mic\u00f3licos foron illados inicialmente por Stodola \"et al.\" en 1938 a partir dun extracto de \"M. tuberculosis\".\nOs \u00e1cidos mic\u00f3licos est\u00e1n compostos por d\u00faas cadeas: unha cadea beta-hidroxi m\u00e1is longa, e unha cadea lateral alfa-alquilo m\u00e1is curta. Cada mol\u00e9cula cont\u00e9n entre 60 e 90 \u00e1tomos de carbono. O n\u00famero exacto de carbonos var\u00eda segundo a especie e pode usarse como axuda para a identificaci\u00f3n. A maior\u00eda dos \u00e1cidos mic\u00f3licos tam\u00e9n conte\u00f1en varios grupos funcionais.\n\u00c1cidos mic\u00f3licos de \"M. tuberculosis\".\n\"M. tuberculosis\" produce tres tipos principais de \u00e1cidos mic\u00f3licos: alfa-, metoxi-, e ceto-. Os \u00e1cidos alfa-mic\u00f3licos comprenden polo menos o 70% dos \u00e1cidos mic\u00f3licos presentes no microorganismo e conte\u00f1en varios aneis de ciclopropano. Os \u00e1cidos metoxi-mic\u00f3licos, que conte\u00f1en varios grupos metoxi, comprenden entre o 10% e o 15% dos \u00e1cidos mic\u00f3licos do microorganismo. O restante 10% a 15% dos \u00e1cidos mic\u00f3licos son \u00e1cidos ceto-mic\u00f3licos, os cales conte\u00f1en varios grupos cetona.\nA presenza de \u00e1cidos mic\u00f3licos d\u00e1lle a \"M. tuberculosis\" moitas caracter\u00edsticas que a fan resistente a moitos tratamentos m\u00e9dicos. Danlle \u00e1 bacteria unha maior resistencia aos danos qu\u00edmicos e \u00e1 deshidrataci\u00f3n, e impiden a actividade efectiva dos antibi\u00f3ticos hidrof\u00f3bicos. Ademais, os \u00e1cidos mic\u00f3licos perm\u00edtenlle \u00e1 bacteria crecer facilmente no interior dos macr\u00f3fagos (que as fagocitaron), ao facelas indetectables polo sistema inmunitario do h\u00f3spede. A bios\u00edntese de micolatos \u00e9 crucial para a supervivencia e patox\u00e9nese de \"M. tuberculosis\". A v\u00eda de s\u00edntese e os encimas utilizados co\u00f1\u00e9cense en detalle. A v\u00eda ten cinco pasos, que se resumen como segue:\nAs v\u00edas da \u00e1cido graxo sintase-I e a \u00e1cido graxo sintase-II produtoras de \u00e1cidos mic\u00f3licos est\u00e1n ligadas polo encima beta-cetoacil-(prote\u00edna portadora de acilos) sintase III, xeralmente designada mtFabH. Novos inhibidores deste encima poder\u00edan potencialmente usarse como axentes terap\u00e9uticos.\nOs \u00e1cidos mic\u00f3licos mostran interesenates propiedades de control das inflamaci\u00f3ns. Os \u00e1cidos mic\u00f3licos promoven unha clara resposta tolerox\u00e9nica en asma experimental. Por\u00e9n, os extractos naturais son quimicamente heterox\u00e9neos e inflamatorios. Por s\u00edntese org\u00e1nica, poder\u00edan obterse puros os diferentes hom\u00f3logos das mesturas naturais e probar a s\u00faa actividade biol\u00f3xica. Unha subclase demostrou ser un supresor moi bo da asma, funcionando cun modo de acci\u00f3n totalmente novo. Esrtes compostos est\u00e1n agora baixo investigaci\u00f3n. Unha segunda subclase desencadea a resposta inmunitaria celular (de Th1 e Th17), polo que se est\u00e1n a facer estudos para usar esta subclase como un adxuvante para a vacinaci\u00f3n.\nA estrutura exacta dos \u00e1cidos mic\u00f3licos parece estar moi ligada \u00e1 virulencia do organismo, xa que a modificaci\u00f3n de grupos funcionais da mol\u00e9cula pode levar a unha atenuaci\u00f3n do crecemento \"in vivo\". Ademais, os individuos con mutaci\u00f3ns nos xenes responsables da s\u00edntese de \u00e1cido mic\u00f3lico mostran unha alteraci\u00f3n das estruturas con forma de corda.\nImportancia cl\u00ednica.\nUn estudo internacional probou que o delamanid (OPC-67683), un novo axente derivado do nitro-dihidro-imidazooxazole, que inhibe a s\u00edntese de \u00e1cido mic\u00f3lico, ten unha potente actividade contra as cepas resistentes \u00e1s drogas de \"M. tuberculosis\" tanto \"in vivo\" coma \"in vitro\".\n\u00c1cidos mic\u00f3licos de \"Rhodococcus\" sp..\nOs \u00e1cidos mic\u00f3licos de membros do x\u00e9nero \"Rhodococcus\", outro membro do grupo das bacterias con \u00e1cido mic\u00f3lico, difiren en varios aspectos dos que presenta \"M. tuberculosis\". Non conte\u00f1en grupos funcionais, pero no seu lugar poden ter varios enlaces insaturados. Existen dous perf\u00eds diferentes de \u00e1cidos mic\u00f3licos de \"Rhodococcus\". O primeiro ten entre 28 e 46 \u00e1tomos de carbono con ning\u00fan ou un enlace insaturado. O segundo ten entre 34 e 54 \u00e1tomos de carbono con de 0 a 4 enlaces insaturados. Sutcliffe (1998) propuxo que est\u00e1n ligados ao resto da parede celular por mol\u00e9culas de arabinogalactano."}
{"id": "245897", "revid": "27155", "url": "https://gl.wikipedia.org/wiki?curid=245897", "title": "Archaea", "text": ""}
{"id": "245907", "revid": "27155", "url": "https://gl.wikipedia.org/wiki?curid=245907", "title": "Aglic\u00f3n", "text": ""}
{"id": "245916", "revid": "15490", "url": "https://gl.wikipedia.org/wiki?curid=245916", "title": "Carlos Filipe Ximenes Belo", "text": "Carlos Filipe Ximenes Belo, nado en Baucau o 3 de febreiro de 1948 \u00e9 un bispo cat\u00f3lico de Timor Leste, Premio Nobel da Paz en 1996.\nTraxectoria.\nPasou unha infancia precaria, trala morte do seu pai cando ti\u00f1a dous anos. Adicouse ao pastoreo de b\u00fafalos e a mendicidade. Ingresou en 1962 no seminario de Menegah de Dili e m\u00e1is tarde no de Dili. Continuou os estudos en Portugal. Entrou na orde salesiana e completou a s\u00faa formaci\u00f3n na Universidade Pontificia desa orde. Adoitaba visitar poboados marxinais e v\u00edtimas da represi\u00f3n.\nFoi ordenado bispo por Xo\u00e1n Paulo II en 1988 tras designalo en 1983 administrador apost\u00f3lico de Dili. Continuou a s\u00faa loita a prol dos dereitos humanos, denunciando violaci\u00f3ns e abusos e publicando listas de desaparecidos, acusando ao ex\u00e9rcito indonesio. Foi vixiado e expiado. Pediu \u00e1 ONU a descolonizaci\u00f3n de Timor Oriental. Sufriu varios intentos de asasinato.\nTras a concesi\u00f3n do premio Nobel da Paz, entrevistouse co presidente de Indonesia Yusuf Habibie a quen lle pediu un referendo de autodeterminaci\u00f3n e o ensino na lingua ind\u00edxena tetun. Mediou entre as partes en conflito buscando a reconciliaci\u00f3n.\nEn 2004 marchou de misioneiro a Mozambique onde desenvolve acci\u00f3ns de promoci\u00f3n social, axuda econ\u00f3mica e educativa de poboaci\u00f3ns ind\u00edxenas empobrecidas."}
{"id": "245917", "revid": "72012", "url": "https://gl.wikipedia.org/wiki?curid=245917", "title": "Injun 1", "text": "Injun 1 foi un sat\u00e9lite artificial da USAF xestionado pola Universidade de Iowa lanzado o 29 de xu\u00f1o de 1961 mediante un foguete Thor Ablestar desde o Centro Espacial de Cabo Ca\u00f1averal xunto cos sat\u00e9lites Transit 4A e SOLRAD 3.\nCaracter\u00edsticas.\nInjun 1 foi o primeiro sat\u00e9lite da serie Injun, dese\u00f1ado, constru\u00eddo e xestionado pola Universidade de Iowa para a USAF. A s\u00faa misi\u00f3n foi estudar a magnetosfera terrestre, os cintos de radiaci\u00f3n, as auroras e outros fen\u00f3menos xeof\u00edsicos. Foi lanzado xunto cos sat\u00e9lites Transit 4A e SOLRAD 3. Unha vez en \u00f3rbita os tres sat\u00e9lites ti\u00f1an que terse separado, pero Injun 1 e SOLRAD 3 non conseguiron desacoplarse. Injun 1 estaba dese\u00f1ado para ali\u00f1arse magneticamente co campo magn\u00e9tico terrestre mediante o uso dun fot\u00f3metro, pero debido \u00e1 presenza de SOLRAD 3 bloqueando o fot\u00f3metro houbo que usar o magnet\u00f3metro para determinar a actitude do conxunto de sat\u00e9lites.\nInjun 1 enviou datos ata o 6 de marzo de 1963.\nInstrumentos.\nInjun 1 levaba a bordo os seguintes instrumentos:"}
{"id": "245918", "revid": "56817", "url": "https://gl.wikipedia.org/wiki?curid=245918", "title": "Nono de Pan\u00f3polis", "text": "Nono de Pan\u00f3polis (en grego: \u039d\u03cc\u03bd\u03bd\u03bf\u03c2, \"Nonnos; e Nonnus na traduci\u00f3n latina)\" foi un poeta \u00e9pico en lingua grega da Antig\u00fcidade tard\u00eda, nado en Pan\u00f3polis (\u00e9 a denominaci\u00f3n grega; en \u00e1rabe era \u0623\u062e\u0645\u064a\u0645\u200e, Ajmin ou Akhmin), na Tebaida exipcia, por ent\u00f3n parte do Imperio Romano de Oriente.\nTraxectoria.\nViviu probabelmente a finais do s\u00e9culo IV ou comezos do s\u00e9culo V de nosa era.\nEnrico Livrea \u00e9 partidario de identificar ao poeta co bispo sirio de Edessa, que ten o mesmo nome.\nEscribiu as \"Dionis\u00edacas\", relato \u00e9pico sobre o deus Dioniso, unha par\u00e1frase do Evanxeo de Xo\u00e1n e dous poemas que se perderon: a \"Batalla dos Xigantes\" e a \"Basarica\".\nObras.\nAs \"Dionis\u00edacas\" \u00e9 a obra principal de Nono. \u00c9 un poema \u00e9pico, escrito en Alexandr\u00eda, en corenta e oito libros (os mesmos que a \"Il\u00edada\" e a \"Odisea\" sumadas), nuns 21.000 hex\u00e1metros hom\u00e9ricos cuxo tema principal \u00e9 a expedici\u00f3n de Dioniso \u00e1 India e o seu regreso. O tema xa fora tratado con anterioridade, especialmente logo da expedici\u00f3n de Alexandre Magno \u00e1 India, xa que o rei macedonio era a mi\u00fado comparado con Dioniso.\nNos primeiros libros do poema n\u00e1rrase o rapto de Europa, a Xigantomaquia, a historia m\u00edtica de Tebas, e s\u00f3 no libro VIII se describe o nacemento de Dioniso. A partir de a\u00ed, o poema narra os feitos e faza\u00f1as do deus, como un antigo compendio mitol\u00f3xico sobre Dioniso, cunha linguaxe colorida e alusi\u00f3ns veladas a misterios dionis\u00edacos, relixi\u00f3ns orientais, maxia, astrolox\u00eda e mesmo elementos cristi\u00e1ns. A obra foi comparada cos poemas \u00e9picos da India, por mor da s\u00faa desmesurada extensi\u00f3n. Destaca por unha versificaci\u00f3n extremadamente correcta, que chega a facerse mon\u00f3tona. Para moitos autores, poida que sexa o \u00faltimo gran poema do paganismo antigo.\nCons\u00e9rvase tam\u00e9n outra obra s\u00faa consistente nunha par\u00e1frase do Evanxeo de Xo\u00e1n, que parece indicar -a\u00ednda que isto se discute- que nos seus \u00faltimos anos Nono se converteu ao cristianismo. Cons\u00e9rvanse 3.750 hex\u00e1metros desta obra. Esta obra, pouco estudada, traslada o texto de San Xo\u00e1n a verso hom\u00e9rico e de sabor arcaizante.\nHai outras obras atribu\u00eddas a Nono polas fontes, a\u00ednda que dubidosas. S\u00f3 se conservan catro versos dunhas \"Bas\u00e1ricas\" (cuxo tema era tam\u00e9n Dioniso) nun comentario de Estevo de Bizancio. De acordo cun epigrama da Antolox\u00eda Palatina , Nono puido ser tam\u00e9n autor dunha obra titulada \"Batalla dos Xigantes\"."}
{"id": "245920", "revid": "5132", "url": "https://gl.wikipedia.org/wiki?curid=245920", "title": "Liga LEB Ouro 2012-13", "text": "A tempada 2012-13 da LEB Ouro foi a 17\u00aa edici\u00f3n da segunda competici\u00f3n nacional de liga de baloncesto en Espa\u00f1a coa denominaci\u00f3n actual. O torneo estivo composto por 14 equipos, 3 deles galegos: o CB Breog\u00e1n, o CB Coru\u00f1a e o Club Ourense Baloncesto.\n\u00d3 remate da tempada regular, o Ford Burgos conseguiu a primeira posici\u00f3n e o ascenso directo \u00e1 Liga ACB. O Club Melilla Baloncesto, pola contra, rematou na derradeira posici\u00f3n e descendeu \u00e1 LEB Prata.\nTempada regular.\nAs\u00ed rematou a tempada regular despois de 26 xornadas. O Ford Burgos acadou o ascenso \u00e1 Liga ACB coa primeira posici\u00f3n da t\u00e1boa:\nEliminatorias polo ascenso.\nTrala tempada regular estanse a disputar as eliminatorias polo ascenso, nas que compiten os equipos que remataron entre a 2\u00aa e a 9\u00aa posici\u00f3n da t\u00e1boa."}
{"id": "245921", "revid": "6279", "url": "https://gl.wikipedia.org/wiki?curid=245921", "title": "Torrente 3", "text": ""}
{"id": "245922", "revid": "6279", "url": "https://gl.wikipedia.org/wiki?curid=245922", "title": "Torrente 2", "text": ""}
{"id": "245926", "revid": "85894", "url": "https://gl.wikipedia.org/wiki?curid=245926", "title": "Manuel L\u00f3pez Lorenzo", "text": "Manuel L\u00f3pez Lorenzo, nado en Santiago de Compostela o 19 de maio de 1842 e finado en Chivilcoy (Buenos Aires) o 28 de abril de 1883, foi un xornalista e escritor galego.\nTraxectoria.\nIngresou no Seminario de Santiago de Compostela, pero abandonouno con 20 anos. En 1864 emigrou a Arxentina, onde foi director de diversas escolas de Buenos Aires. Colaborou en varias publicaci\u00f3ns peri\u00f3dicas."}
{"id": "245927", "revid": "1131", "url": "https://gl.wikipedia.org/wiki?curid=245927", "title": "Caxigo", "text": "O termo Caxigo pode referirse a:"}
{"id": "245928", "revid": "98629", "url": "https://gl.wikipedia.org/wiki?curid=245928", "title": "Roger the Engineer", "text": "Roger the Engineer (t\u00edtulo orixinal no Reino Unido: Yardbirds, nos Estados Unidos, Alema\u00f1a e Francia: Over Under Sideways Down) \u00e9 un \u00e1lbum da banda inglesa de blues rock The Yardbirds, editado o 15 de xullo de 1966 a trav\u00e9s do selo Columbia Records. Foi producido pola baixista Paul Samwell-Smith e por Simon Napier-Bell. \u00c9 o \u00fanico traballo dos Yardbirds con todas as canci\u00f3ns orixinais. A\u00ednda que o disco foi oficialmente titulado \"Yardbirds\", dende ent\u00f3n referiuse a el, primeiro de xeito coloquial e despois semioficialmente, como \"Roger the Engineer\", un t\u00edtulo derivado do debuxo da portada do disco no que aparece o enxe\u00f1eiro Roger Cameron debuxado polo membro da banda Chris Dreja.\nNo ano 2003, o \u00e1lbum foi colocado no n\u00famero 349 da lista da revista \"Rolling Stone\" dos \"500 mellores \u00e1lbums de todos os tempos\".\nListaxe de canci\u00f3ns.\nTodos os temas compostos por Chris Dreja, Jim McCarty, Jeff Beck, Keith Relfe Paul Samwell-Smith (o apelido de Dreja aparece como \"Drega\" na edici\u00f3n estadounidense). Todas as canci\u00f3ns foron gravadas en est\u00e9reo ag\u00e1s onde se indique."}
{"id": "245930", "revid": "54334", "url": "https://gl.wikipedia.org/wiki?curid=245930", "title": "Tileiro de folla grande", "text": "O tileiro de folla grande (Tilia platyphyllos),o tileiro com\u00fan, \u00e9 unha especie arb\u00f3rea pertencente \u00e1 familia das tili\u00e1ceas, moi habitual nos bosques de Europa. En Galiza s\u00f3 aparece coma ornamental.\nDescrici\u00f3n.\n\u00c1rbore caducifolia de copa de forma piramidal, co toro de casca cinsenta, gretada lonxitudinalmente, e que pode acadar grande altura (uns 30m). P\u00f3las e xemas de cor avermellada. Follas de 6\u201312\u00a0cm de lonxitude, de forma orbicular-ovada, dentada e punteadas, face verde botella e parte do env\u00e9s algo esvaecido, rematan nun longo e evidente pico. Flores mi\u00fadas de 5 p\u00e9talos brancas ou amarelentas moi recendentes. Re\u00fanense en feixes de entre 2 e 7 collidos por un longo rabi\u00f1o que pendura dunha especie de folli\u00f1a a xeito de ling\u00fceta. Esta folli\u00f1a (br\u00e1ctea) \u00e9 moi rechamangueira e caracter\u00edstica, un tanto fibrosa e de cor verde p\u00e1lida. Froito ovalado, moi viloso e con 5 costelas que resaltan, polo menos cando maduro. Cont\u00e9n de 1 a 2 sementes. Madura a finais do ver\u00e1n ou polo outono. A casca \u00e9 cinsenta, lisa en exemplares novos e rachada ao longo nos m\u00e1is idosos. Rami\u00f1as de cor parda avermellada ou verdosas, ao principio e aveludadas. Florea a final de primavera e no ver\u00e1n.\nH\u00e1bitat.\nEspecie bastante esixente en humidade, pode medrar en solos calcarios ou sil\u00edceos. Chega a formar mouteiras monoespec\u00edficas. fragas de abas rochosas, foces e cavorcos. Medra espallado nas fragas caducifolias onde adoita aparecer na compa\u00f1a de carballos(caxigos, veri\u00f1os etc), pi\u00f1eiros, abeleiras, faias, pradairos, capudres e freixos.\nDistribuci\u00f3n.\nAt\u00f3pase espallado por gran parte de Europa, especialmente polo centro e sur, chegando at\u00e9 o oeste de Asia. Na pen\u00ednsula Ib\u00e9rica aparece nos Pireneos, no Cordal Cant\u00e1brico e no Sistema Ib\u00e9rico. Non chega aos montes galegos."}
{"id": "245932", "revid": "18868", "url": "https://gl.wikipedia.org/wiki?curid=245932", "title": "Tilia platyphyllos", "text": ""}
{"id": "245935", "revid": "5132", "url": "https://gl.wikipedia.org/wiki?curid=245935", "title": "Milo\u0161 Teodosi\u0107", "text": "Milo\u0161 Teodosi\u0107, nado o 19 de marzo de 1987 en Valjevo, Serbia, \u00e9 un xogador de baloncesto que xoga na demarcaci\u00f3n de base cunha altura de 1,96 metros. Actualmento xoga para a Virtus Bologna da LBA, m\u00e1xima categor\u00eda do baloncesto italiano.\nTraxectoria.\nComezou xogando na elite no FMP \u017deleznik e no Borac \u010ca\u010dak serbios. En 2007 ficha polo Olympiacos BC grego e en 2011 ficha polo CSKA Moscova tras ser nomeado pola FIBA Europa \"Mellor Xogador Europeo do 2010\".\nInternacional.\nTeodosi\u0107 foi internacional cas categor\u00edas inferiores da Selecci\u00f3n de Serbia cas que ga\u00f1ou a medalla de ouro nos Campionatos de Europa sub-16 en 2003, sub-18 en 2005 e sub-20 en 2007, campionato no cal foi nomeado MVP.\nNa actualidade xoga no equipo absoluto co que xogou no Eurobasket 2007 e no Eurobasket 2009, onde o equipo chegou ata a final, onde perdeu ante Espa\u00f1a, sendo nomeado membro do quinteto ideal do torneo. Un momento importante foi no Mundial de Basket de Turqu\u00eda 2010, cando en cuartos de final anotou a falta de tres segundos para o remate do encontro unha tripla que supuxo o pase dos serbios a semifinais."}
{"id": "245936", "revid": "1131", "url": "https://gl.wikipedia.org/wiki?curid=245936", "title": "Paseo da Castellana", "text": "O paseo da Castellana \u00e9 unha das principais avenidas da cidade de Madrid (Espa\u00f1a), que percorre a cidade desde a praza de Col\u00f3n, no centro, ata o N\u00f3 Norte.\nO seu trazado inicial correspond\u00eda ao da antiga canle fluvial do arroio da Fuente Castellana (fonte que manaba algo m\u00e1is ao norte da actual praza do Doutor Mara\u00f1\u00f3n), ata os chamados Nuevos Ministerios, onde se atopaba o antigo hip\u00f3dromo de Madrid. Desde al\u00ed f\u00edxose unha prolongaci\u00f3n, proxectada en tempos da Primeira Rep\u00fablica, ata alcanzar case os l\u00edmites do antigo pobo de Fuencarral, hoxe barrio de Madrid.\nXunto co paseo del Prado e o paseo de Recoletos, a Castellana forma un eixe viario fundamental que atravesa Madrid de norte a sur. Est\u00e1 prevista a s\u00faa prolongaci\u00f3n cara ao norte por Fuencarral, dentro dun importante proxecto urban\u00edstico co\u00f1ecido como \u00abOperaci\u00f3n Chamart\u00edn\u00bb.\nLugares de interese.\nTralo seu arranque na praza de Col\u00f3n, o Paseo ten en ambas marxes gran cantidade de edificios p\u00fablicos, especialmente ministerios e embaixadas de diferentes pa\u00edses. Son edificios que datan de finais do s\u00e9culo XIX ata mediados do s\u00e9culo XX. Neste primeiro tramo, que \u00e9 sinuoso e m\u00e1is estreito que os subseguintes, at\u00f3panse as prazas de Emilio Castelar e do Doutor Mara\u00f1\u00f3n.\nTras pasar a praza do Doutor Mara\u00f1\u00f3n, atopamos o Museo de Ciencias Naturais e a Escola T\u00e9cnica Superior de Enxe\u00f1eiros Industriais na beirarr\u00faa par, e trala seguinte praza, San Juan de la Cruz, at\u00f3panse os Nuevos Ministerios, complexo que agrupa varios edificios p\u00fablicos.\nUnha vez pasados os Nuevos Ministerios, comeza un tramo de avenida posterior ao resto, co\u00f1ecido entre 1952 e 1981 como Avenida do Xeneral\u00edsimo, onde os edificios predominantes son tanto vivendas como oficinas. Neste tramo at\u00f3pase o complexo financeiro de AZCA, o m\u00e1is importante da cidade. Este tramo do paseo est\u00e1 interrompido por tres prazas: praza de Lima, praza de Cuzco e praza de Castilla.\nAtopamos en torno \u00e1 praza de Lima o Palacio Municipal de Exposici\u00f3ns e Congresos e o estadio Santiago Bernab\u00e9u. Ademais, este tramo incl\u00fae dous grandes intercambiadores de transportes, praza de Castilla e Nuevos Ministerios.\nPasada a praza de Castilla, at\u00f3pase o \u00faltimo tramo, con caracter\u00edsticas propias dunha autoestrada urbana, posto que carece de cruces a nivel e sem\u00e1foros na calzada central. No lado impar at\u00f3pase o novo complexo Cuatro Torres Business Area, nos terreos da antiga cidade deportiva do Real Madrid."}
{"id": "245943", "revid": "98629", "url": "https://gl.wikipedia.org/wiki?curid=245943", "title": "TED", "text": "TED Tecnolox\u00eda, Entretemento, Dese\u00f1o (en ingl\u00e9s: \"Technology, Entertainment, Design\") \u00e9 unha organizaci\u00f3n sen \u00e1nimo de lucro adicada \u00e1s \"Ideas dignas de difundir\" (do ingl\u00e9s: \"Ideas worth spreading\"). TED \u00e9 amplamente co\u00f1ecida polo seu congreso anual (TED Conference) e as s\u00faas charlas TED Talks que cobren un amplo espectro de temas que incl\u00faen ciencias, arte, dese\u00f1o, pol\u00edtica, educaci\u00f3n, cultura, negocios, asuntos globais, tecnolox\u00eda, desenvolvemento e entretemento. Entre os seus conferenciantes te\u00f1en inclu\u00eddo eminencias nos seus \u00e1mbitos de actuaci\u00f3n como: distintos galardoados co Premio Nobel, (James D. Watson e Murray Gell-Mann); o ex Presidente dos Estados Unidos, Bill Clinton; o seu vicepresidente Al Gore; o co-fundador de Microsoft, Bill Gates; os co-fundadores de Google, Sergey Brin e Larry Page e Billy Graham entre outros.\nHai m\u00e1is de 1000 charlas TED dispo\u00f1ibles na s\u00faa web para descargar ou visualizar online, coa posibilidade de subtitulalas en diferentes idiomas. O 13 de novembro chegaron aos 1000 mill\u00f3ns de vistas en todo o mundo.\nHistoria.\nA conferencia TED foi fundada por Richard Saul Wurman e Harry Marks en 1984, l\u00e9vase a cabo anualmente dende 1990. Despois da conferencia de 2002, Wurman cedeulle os dereitos do evento a Chris Anderson, quen \u00e9 agora o anfitri\u00f3n desta. A conferencia \u00e9 propiedade de The Sapling Foundation. A fundaci\u00f3n sen \u00e1nimo de lucro de Anderson est\u00e1 adicada a \"potenciar o poder das ideas para cambiar o mundo\".\nA organizaci\u00f3n de TED ten as s\u00faas oficinas en Nova York e Vancouver. A conferencia realizouse en Monterei (California), dende a s\u00faa fundaci\u00f3n, pero a partir de 2009 l\u00e9vase a cabo en Long Beach (California). A conferencia TED conta dende 2005 cun evento asociado, TED Global, que \u00e9 realizado en distintos lugares. En 2005, TED Global realizouse en Oxford (Inglaterra) e en 2007 en Arusha (Tanzania), onde se denominou TED \u00c1frica. Progresivamente foise realizando en m\u00e1is lugares (Mysore, Edimburgo, Washington, D.C. etc.\nTEDx.\nNo ano 2009 cr\u00e9ase o programa TEDx para a realizaci\u00f3n de eventos locais, organizados independentemente, que buscan reunir persoas para compartir ideas que merezan ser difundidas. Nun evento TEDx, onde o \u201cx\u201d significa \u201cevento organizado independentemente\u201d, disertadores en vivo comb\u00ednanse con TEDTalks para incitar ao debate profundo e \u00e1 interconexi\u00f3n. A conferencia TED ofrece unha gu\u00eda xeral ao programa TEDx, pero cada evento individual TEDx \u00e9 independente de TED. Como regra xeral, estes eventos te\u00f1en unha duraci\u00f3n dun d\u00eda e a s\u00faa entrada \u00e9 de balde.\nOs conferenciantes non cobran e te\u00f1en que comprometerse a lle ceder a TED o dereito para editar e distribu\u00edr a s\u00faa presentaci\u00f3n baixo licenza Creative Comons. A finais do ano 2012, m\u00e1is de 16.000 conferencias foron dadas en m\u00e1is de 5.000 eventos TEDx en 1.200 cidades en 133 pa\u00edses.\nTEDxGalicia.\nPor primeira vez levouse a cabo TEDxGalicia no ano 2010. En 2013 levouse a cabo a cuarta edici\u00f3n.\nTED Prize.\nO premio TED (TED Prize) foi creado no ano 2005. Inicialmente, cada ano, tres individuos recib\u00edan 100.000 d\u00f3lares cada un e a posibilidade de formar un \"desexo para cambiar o mundo\" que presentan durante a conferencia. Dende 2010, pr\u00e9miase anualmente un so\u00f1o con 1.000.000 de d\u00f3lares.\nGa\u00f1adores do TED Price en anos anteriores:"}
{"id": "245945", "revid": "1888", "url": "https://gl.wikipedia.org/wiki?curid=245945", "title": "Jos\u00e9 Fern\u00e1ndez-Novoa Rodr\u00edguez", "text": "Jes\u00fas Jos\u00e9 Fern\u00e1ndez-Novoa Rodr\u00edguez, nado na Estrada o 20 de decembro de 1920 e finado no mesmo concello o 9 de maio de 1991, foi un empresario e pol\u00edtico galego.\nTraxectoria.\nFoi nomeado alcalde da Estrada en febreiro de 1971 e cesou o 19 de abril de 1979 coas primeiras elecci\u00f3ns municipais democr\u00e1ticas. Foi posteriormente concelleiro. Foi tesoureiro da C\u00e1marra de Comercio, Industria e Navegaci\u00f3n de Vilagarc\u00eda de Arousa."}
{"id": "245946", "revid": "25871", "url": "https://gl.wikipedia.org/wiki?curid=245946", "title": "Mario Blanco Fuentes", "text": "Mario Blanco Fuentes, nado en Cuntis o 18 de setembro de 1917 e finado na Estrada o 21 de outubro do 2000, foi un mestre, avogado e pol\u00edtico galego.\nTraxectoria.\nSobri\u00f1o de Roberto Blanco Torres. Estudou o Bacharelato na Estrada. En 1937 incorporouse ao Ex\u00e9rcito durante a Guerra civil. O rematar a guerra f\u00edxose mestre e exerceu en Orazo e Baloira. Licenciouse en Dereito na Universidade de Santiago de Compostela en 1948 e desenvolveu a s\u00faa actividade profesional como avogado na Estrada. Foi nomeado alcalde da Estrada o 1 de agosto de 1959 e cesou o 27 de febreiro de 1971. Foi deputado provincial entre 1960 e 1964.\n\u00c9 pai de Roberto Blanco Vald\u00e9s."}
{"id": "245947", "revid": "22570", "url": "https://gl.wikipedia.org/wiki?curid=245947", "title": "Manuel Campos Paseiro", "text": "Manuel Campos Paseiro, nado na Estrada en 1913 e finado no mesmo concello o 23 de outubro de 2002, foi un m\u00e9dico e pol\u00edtico galego.\nTraxectoria.\nM\u00e9dico da Estrada. Foi nomeado alcalde da Estrada o 31 de xullo de 1952 e cesou o 9 de xu\u00f1o de 1958.\nVida persoal.\nCasou con Isola Pena Caneiro e foi pai de Manuel, Celina, Alfredo e \u00c1ngel Campos Pena."}
{"id": "245948", "revid": "5863", "url": "https://gl.wikipedia.org/wiki?curid=245948", "title": "Miguel de la Calle S\u00e1enz", "text": "Miguel de la Calle S\u00e1enz, nado na Estrada en abril de 1913 e finado o 27 de setembro de 1991, foi un pol\u00edtico galego.\nTraxectoria.\nComerciante. Concelleiro en 1940 e segundo tenente de alcalde, f\u00edxose cargo da Alcald\u00eda provisionalmente o 31 de maio de 1940, por renuncia do alcalde e primeiro tenente de alcalde, e cesou o 25 de novembro dese ano. Foi nomeado alcalde da Estrada en xu\u00f1o de 1942 e dimitiu o 31 de xullo de 1952."}
{"id": "245949", "revid": "23204", "url": "https://gl.wikipedia.org/wiki?curid=245949", "title": "Liga de Campi\u00f3ns da EHF 2012-13", "text": "A tempada 2012-13 da Liga de Campi\u00f3ns da EHF \u00e9 a 53\u00aa edici\u00f3n da m\u00e1xima competici\u00f3n continental de balonm\u00e1n a nivel de clubs en Europa. O campionato arrancou o 26 de setembro de 2012 e rematar\u00e1 o 2 de xu\u00f1o de 2013 no Lanxess Arena de Colonia, onde ter\u00e1 lugar a final a 4 entre os d\u00edas 1 e 2 de xu\u00f1o de 2013.\nFormato.\nO formato do torneo contou con catro fases:\nDatas das roldas e sorteos.\nT\u00f3dolos sorteos celebr\u00e1sonse na sede da EHF en Viena (Austria).\nRolda de Cualificaci\u00f3n.\nTorneo de cualificaci\u00f3n.\nUn total de 14 equipos tomaron parte nos torneos de cualificaci\u00f3n. Os equipos foron sorteados en tres grupos de catro e xogaron unha semifinal e a final. Os campi\u00f3ns dos grupos pasou \u00e1 fase de grupos, mentres que os equipos eliminados pasaron a disputar a Copa EHF. Os partidos xog\u00e1ronse os d\u00edas 8 e 9 de setembro de 2012. O sorteo tivo lugar o 3 de xullo de 2012 \u00e1s 11:00 (hora local en Viena, Austria). Tres dos catro grupos estiveron formados por equipos campi\u00f3ns das ligas europeas que se encontran entre os postos 11\u00ba e 27\u00ba da clasificaci\u00f3n de ligas da EHF. O outro grupo o formaron catro equipos convidados pola EHF.\nEquipos.\nOs dous equipos restantes do bombo 1 e o bombo 4 xogaron unha eliminatoria a ida e volta, da cal o ga\u00f1ador pasou \u00e1 fase de grupos. O sorteo tivo lugar o 3 de xullo de 2012.\nTorneo de cualificaci\u00f3n 1.\nO RK Partizan organizou o evento.\nTorneo de cualificaci\u00f3n 2.\nO Haslum HK organizou o evento.\nTorneo de cualificaci\u00f3n 3.\nO HCM Constan\u0163a organizou o evento."}
{"id": "245950", "revid": "4817", "url": "https://gl.wikipedia.org/wiki?curid=245950", "title": "Injun 2", "text": ""}
{"id": "245951", "revid": "89787", "url": "https://gl.wikipedia.org/wiki?curid=245951", "title": "Injun 3", "text": "Injun 3 foi un sat\u00e9lite artificial da USAF xestionado pola Universidade de Iowa lanzado o 13 de decembro de 1962 mediante un foguete Thor desde a Base Vandenberg da Forza A\u00e9rea xunto cos sat\u00e9lites Poppy 1A, Poppy 1B, Surcal 2 e Calsphere 1.\nCaracter\u00edsticas.\nInjun 3 foi o terceiro sat\u00e9lite da serie Injun, dese\u00f1ado, constru\u00eddo e xestionado pola Universidade de Iowa para a USAF. A s\u00faa misi\u00f3n foi estudar a magnetosfera terrestre, os cintos de radiaci\u00f3n, as auroras e outros fen\u00f3menos xeof\u00edsicos. Injun 3 estaba dese\u00f1ado para ali\u00f1arse magneticamente co campo magn\u00e9tico terrestre. A alimentaci\u00f3n el\u00e9ctrica era proporcionada por c\u00e9lulas solares e bater\u00edas. Injun 3 funcionou ata finais de outubro de 1963, momento no que as bater\u00edas fallaron.\nInjun 3 foi inxectado nunha \u00f3rbita inicial de 2781,9\u00a0km de apoxeo e 246,3\u00a0km de perixeo, cunha inclinaci\u00f3n orbital de 70,34 graos e un per\u00edodo de 116,3 minutos. Reentrou na atmosfera o 25 de agosto de 1968."}
{"id": "245952", "revid": "27249", "url": "https://gl.wikipedia.org/wiki?curid=245952", "title": "N\u00e9beda", "text": "\"Non confundir con \"n\u00e9boda\", de nome cient\u00edfico Potentilla erecta\"\nA n\u00e9beda ou calaminta (Calamintha nepeta ) \u00e9 unha especie bot\u00e1nica herb\u00e1cea perenne. \u00c9 un membro da familia das mentas, e \u00e9 usada en Galicia para cocer coas casta\u00f1as e facelas m\u00e1is dixest\u00edbeis. Tam\u00e9n \u00e9 com\u00fan na coci\u00f1a italiana onde lle chaman \"mentuccia\", \"nipitella\" or \"nepitella\". En galego tam\u00e9n recibe como nomes \"calaminta\" e a variante \"n\u00e9boda\".\nDistribuci\u00f3n.\n\u00c9 nativa do norte de \u00c1frica (Alxeria, Marrocos, Tunisia); oeste asi\u00e1ico: (Turqu\u00eda), C\u00e1ucaso (Armenia, Acerbaix\u00e1n, Xeorxia, Rusia, Ciscaucasia, Daxestan); Europa: Reino Unido, Austria, Hungr\u00eda, Su\u00edza, Moldavia, Ucra\u00edna [incl. Crimea], Albania, Bulgaria; Grecia [incl. Creta]; Italia [incl. Sarde\u00f1a, Sicilia]; Iugoslavia, Francia [incl. C\u00f3rsega]; Espa\u00f1a [incl. Baleares, Portugal. Tam\u00e9n aparece en Galiza.)\nH\u00e1bitat.\nMedra en bosques pouco mestos, sebes e lugares incultos, ao p\u00e9 dos valados e muros.\nDescrici\u00f3n.\n\u00c9 unha herba perenne, faner\u00f3gama da familia das labiadas, vivaz, moi ramificada, de 40 a 80\u00a0cm de altura, coas follas opostas, as flores brancas ou purp\u00fareas reunidas nunha inflorescencia espiciforme e cun cheiro agradable e intenso.\nUsos.\nPlanta ornamental, e medicinal. \u00dasase para a cocedura das casta\u00f1as xunto a outras herbas como o fi\u00fancho. Os seus compostos qu\u00edmicos son mentol, pulegona e piperitona.\nPropiedades.\nPrincipios activos: A esencia cont\u00e9n at\u00e9 o 57% de pulegona, l-mentona e l-alfa-pineno.\nIndicaci\u00f3ns: \u00e9 t\u00f3nico, estomacal, sudor\u00edfico, carminativo, antiespasm\u00f3dico, expectorante, adstrinxente, emenagogo.\nCocemento: Unha chisca de follas nunha cunca de auga a ferver."}
{"id": "245953", "revid": "18868", "url": "https://gl.wikipedia.org/wiki?curid=245953", "title": "Calamintha nepeta", "text": ""}
{"id": "245954", "revid": "18868", "url": "https://gl.wikipedia.org/wiki?curid=245954", "title": "N\u00e9boda", "text": ""}
{"id": "245955", "revid": "5863", "url": "https://gl.wikipedia.org/wiki?curid=245955", "title": "Jes\u00fas Puente Fontanes", "text": "Jes\u00fas Ignacio Puente Fontanes, nado na Cardavella (parroquia de Guimarei, no concello da Estrada) o 19 de outubro de 1898 e finado en Pontevedra o 5 de xu\u00f1o de 1937, foi un pol\u00edtico galego.\nTraxectoria.\nTi\u00f1a unha xastrer\u00eda na r\u00faa P\u00e9rez Viondi da Estrada. Vinculado ao sindicato agrario de Guimarei, figurou na candidatura do Centro Republicano que ga\u00f1ou as elecci\u00f3ns municipais de 1931, e foi elixido concelleiro e nomeado tenente de alcalde na corporaci\u00f3n que presidiu Juan Manuel Rodr\u00edguez Seijo. Cando no outono de 1934 hai unha crise no goberno municipal, pasou a ocupar a alcald\u00eda, pero o 15 de outubro foi detido por orde militar debido aos sucesos de Asturias, a\u00ednda que foi liberado en poucos d\u00edas. Foi Secretario de Propaganda de Izquierda Republicana en 1935. O 5 de maio de 1936 constitu\u00eduse a Comisi\u00f3n Xestora Municipal que o elixiu como alcalde presidente da mesma. Co golpe de Estado do 18 de xullo de 1936 foi detido e xulgado en Pontevedra por rebeli\u00f3n militar. Sentenciado a pena de morte, foi executado na Avenida de Bos Aires de Pontevedra o 5 de xu\u00f1o de 1937 xunto cos tenentes de alcalde Ram\u00f3n Fern\u00e1ndez Rico, Jos\u00e9 Rodr\u00edguez Sangiao, e os republicanos C\u00e1ndido Tafalla Froiz, Manuel Nogueira Gonz\u00e1lez e Jos\u00e9 Mar\u00eda Pena L\u00f3pez. En 1939 abr\u00edronlle expediente de responsabilidade civil."}
{"id": "245956", "revid": "1888", "url": "https://gl.wikipedia.org/wiki?curid=245956", "title": "Jes\u00fas Ignacio Puente Fontanes", "text": ""}
{"id": "245957", "revid": "18868", "url": "https://gl.wikipedia.org/wiki?curid=245957", "title": "Satureja calamintha", "text": ""}
{"id": "245958", "revid": "98629", "url": "https://gl.wikipedia.org/wiki?curid=245958", "title": "Injun 4", "text": "Injun 4, tam\u00e9n co\u00f1ecido coa denominaci\u00f3n Explorer 25, foi un sat\u00e9lite artificial da USAF xestionado pola Universidade de Iowa lanzado o 21 de novembro de 1964 mediante un foguete Scout X4 desde a Base Vandenberg da Forza A\u00e9rea xunto co sat\u00e9lite Explorer 24.\nCaracter\u00edsticas.\nInjun 4 foi o cuarto sat\u00e9lite da serie Injun, dese\u00f1ado, constru\u00eddo e xestionado pola Universidade de Iowa para a USAF, e lanzado tam\u00e9n baixo o programa Explorer. A s\u00faa misi\u00f3n principal foi medir o fluxo de part\u00edculas enerx\u00e9ticas na atmosfera terrestre e estudar o quecemento atmosf\u00e9rico e o seu aumento coa altura; ademais tam\u00e9n fixo medici\u00f3ns da radiaci\u00f3n tanto natural como artificial atrapada nos cintos de radiaci\u00f3n. Injun 4 estaba dese\u00f1ado para ali\u00f1arse magneticamente co campo magn\u00e9tico terrestre. A alimentaci\u00f3n el\u00e9ctrica era proporcionada por c\u00e9lulas solares e bater\u00edas e levaba a bordo unha grabadora de cinta e conversores de anal\u00f3xico a dixital. Para transmitir datos en tempo real usaba un transmisor de amplitude modulada a 136,29 MHz, mentres que para transmitir datos da cinta usaba un transmisor de modulaci\u00f3n por pulsos a 136,86\u00a0MHz. Injun 4 funcionou ata decembro de 1966.\nInstrumentos.\nInjun 4 levaba os seguintes instrumentos a bordo:"}
{"id": "245959", "revid": "4817", "url": "https://gl.wikipedia.org/wiki?curid=245959", "title": "Explorer 25", "text": ""}
{"id": "245961", "revid": "89787", "url": "https://gl.wikipedia.org/wiki?curid=245961", "title": "Injun 5", "text": "Injun 5, tam\u00e9n co\u00f1ecido coa denominaci\u00f3n Explorer 40, foi un sat\u00e9lite artificial da USAF xestionado pola Universidade de Iowa lanzado o 8 de agosto de 1968 mediante un foguete Scout B desde a Base Vandenberg da Forza A\u00e9rea xunto co sat\u00e9lite Explorer 39.\nCaracter\u00edsticas.\nInjun 5 foi o quinto sat\u00e9lite da serie Injun, dese\u00f1ado, constru\u00eddo e xestionado pola Universidade de Iowa para a USAF, e lanzado tam\u00e9n baixo o programa Explorer. A s\u00faa misi\u00f3n principal foi medir o fluxo de part\u00edculas enerx\u00e9ticas na atmosfera terrestre, estudar as radioemisi\u00f3ns de frencuencia moi baixa (VLF) na ionosfera asociadas co fluxo de part\u00edculas, estudar os electr\u00f3ns, prot\u00f3ns e part\u00edculas alfa atrapadas nos cintos de radiaci\u00f3n, estudar os raios c\u00f3smicos e medir a temperatura e densidade de electr\u00f3ns e i\u00f3ns positivos de enerx\u00eda termal ou pr\u00f3xima a esta. Injun 5 estaba dese\u00f1ado para ali\u00f1arse magneticamente co campo magn\u00e9tico terrestre. A alimentaci\u00f3n el\u00e9ctrica era proporcionada por c\u00e9lulas solares e bater\u00edas, pero un problema a bordo do sat\u00e9lite reduciu a cantidade dispo\u00f1ible de enerx\u00eda procedente das c\u00e9lulas solares, limitando o per\u00edodo de tempo en que a grabadora de cinta de a bordo pod\u00eda funcionar sen interrupci\u00f3n. Injun 5 foi desconectado entre o 31 de maio de 1970 e o 18 de febreiro de 1971, despois do cal foi encendido de novo. Deixou de funcionar definitivamente en xu\u00f1o de 1971.\nInstrumentos.\nInjun 5 levaba os seguintes instrumentos a bordo:"}
{"id": "245962", "revid": "4817", "url": "https://gl.wikipedia.org/wiki?curid=245962", "title": "Explorer 40", "text": ""}
{"id": "245963", "revid": "4817", "url": "https://gl.wikipedia.org/wiki?curid=245963", "title": "Injun 6", "text": "Injun 6, tam\u00e9n co\u00f1ecido coa denominaci\u00f3n Explorer 52 e Hawkeye, foi un sat\u00e9lite artificial da USAF xestionado pola Universidade de Iowa lanzado o 3 de xu\u00f1o de 1974 mediante un foguete Scout E1 desde a Base Vandenberg da Forza A\u00e9rea.\nCaracter\u00edsticas.\nInjun 6 foi o sexto e \u00faltimo sat\u00e9lite da serie Injun, dese\u00f1ado, constru\u00eddo e xestionado pola Universidade de Iowa para a USAF, e lanzado tam\u00e9n baixo o programa Explorer. A s\u00faa misi\u00f3n principal foi facer estudos dos campos e part\u00edculas nos polos da magnetosfera terrestre a distancias de ata 21 radios terrestres. Como obxectivos secundarios adicouse a medir a distribuci\u00f3n do campo magn\u00e9tico e do plasma no vento solar e a estudar as radioemisi\u00f3ns de tipo 3 producidas polo fluxo de electr\u00f3ns solares no medio interplanetario. Injun 6 estabiliz\u00e1base mediante xiro, cun per\u00edodo de rotaci\u00f3n de 11 segundos. A alimentaci\u00f3n el\u00e9ctrica era proporcionada por c\u00e9lulas solares que produc\u00edan entre 22 e 36 vatios de potencia.\nInjun 6 participou no Estudo Magnetosf\u00e9rico Internacional (IMS, \"International Magnetospheric Study\"). O sat\u00e9lite s\u00f3 pod\u00eda enviar datos en tempo real e transmit\u00eda a 136 ou 400 MHz, cunha velocidade de entre 100 e 200 bps.\nInjun 6 foi inxectado nunha \u00f3rbita inicial de 126.793\u00a0km de apoxeo e 638\u00a0km de perixeo, cunha inclinaci\u00f3n orbital de 89,8 graos e un per\u00edodo de 3078,1 minutos. Reentrou na atmosfera o 30 de abril de 1978.\nInstrumentos.\nInjun 6 levaba os seguintes instrumentos a bordo:"}
{"id": "245964", "revid": "72012", "url": "https://gl.wikipedia.org/wiki?curid=245964", "title": "Explorer 52", "text": ""}
{"id": "245965", "revid": "72012", "url": "https://gl.wikipedia.org/wiki?curid=245965", "title": "Hawkeye", "text": ""}
{"id": "245966", "revid": "1888", "url": "https://gl.wikipedia.org/wiki?curid=245966", "title": "Juan Manuel Rodr\u00edguez Seijo", "text": "Juan Manuel Rodr\u00edguez Seijo, nado na Estrada o 26 de novembro de 1866 e finado no mesmo concello o 4 de xullo de 1957, foi un pol\u00edtico galego.\nTraxectoria.\nPerito agr\u00edcola. Foi concelleiro agrario da Estrada en 1916 e volveu ser elixido concelleiro en 1922. Ao proclamarse a Rep\u00fablica foi nomeado presidente da xunta xestora da que formaban parte Perfecto Porto Fraiz, Jos\u00e9 Caram\u00e9s Pazos, Jos\u00e9 \u00c1lvarez, Jos\u00e9 Mar\u00eda Pena e Albino Chao Coro. Foi elixido concelleiro nas elecci\u00f3ns celebradas o 31 de abril de 1931 e nomeado alcalde da Estrada en maio de 1931. Presidiu a Corporaci\u00f3n ata o 24 de xu\u00f1o de 1933, cando foi incapacitado pola corporaci\u00f3n. Foi reposto pola Audiencia Provincial. Cesou no cargo en agosto de 1934. Foi deputado provincial. Militante de Acci\u00f3n Republicana, foi elixido vocal do Consello provincial en agosto de 1933. Integrouse despois en Izquierda Republicana, e foi elixido membro do Consello provincial de Pontevedra pola Estrada en xaneiro de 1936.\nO 21 de febreiro de 1936 foi reposto como alcalde da Estrada xunto cos concelleiros cesados en 1934, e permaneceu no cargo ata o 5 de maio de 1936, cando se constitu\u00edu unha comisi\u00f3n xestora municipal presidida por Jes\u00fas Puente Fontanes. Finou na Estrada o 4 de xullo de 1957."}
{"id": "245967", "revid": "92340", "url": "https://gl.wikipedia.org/wiki?curid=245967", "title": "Antonio Valenzuela Ulloa", "text": "Antonio Valenzuela Ulloa, finado en decembro de 1922, foi un avogado e pol\u00edtico galego.\nTraxectoria.\nFoi concelleiro na Estrada e o 18 de febreiro de 1922 foi elixido alcalde. S\u00f3 permaneceu no cargo ata o 1 de abril dese mesmo ano. A partir desa data foi primeiro tenente de alcalde na corporaci\u00f3n que presidiu Jes\u00fas Dur\u00e1n Taboada."}
{"id": "245968", "revid": "22570", "url": "https://gl.wikipedia.org/wiki?curid=245968", "title": "Jos\u00e9 Garc\u00eda Pichel", "text": "Jos\u00e9 Garc\u00eda Pichel foi un pol\u00edtico galego.\nTraxectoria.\nFoi nomeado alcalde da Estrada o 1 de abril de 1920, a\u00ednda que durante o seu mandato presidiu de forma reiterada os plenos o primeiro tenente de alcalde Andr\u00e9s Varela S\u00e1nchez e despois o segundo tenente, Andr\u00e9s Cora. Elixido un novo primeiro tenente de alcalde, Mart\u00edn Otero Garc\u00eda, ser\u00e1 este quen presida as sesi\u00f3ns ata febreiro de 1922, cando suspenden ao alcalde e alg\u00fans concelleiros."}
{"id": "245969", "revid": "5312", "url": "https://gl.wikipedia.org/wiki?curid=245969", "title": "Narciso", "text": "Narciso pode referirse a:"}
{"id": "245970", "revid": "8354", "url": "https://gl.wikipedia.org/wiki?curid=245970", "title": "Teodoro Estudita", "text": "Teodoro Estudita (\"Theodorus Studita\", en grego \u0398\u03b5\u03cc\u03b4\u03c9\u03c1\u03bf\u03c2) (nado en Constantinopla en 759 e morto en Chalcite, Bitinia, o 11 de novembro de 826) foi un abade do mosteiro de Studium.\nTraxectoria.\nEntrou no mosteiro de \"Saccudium\" (onde era abade o seu t\u00edo Plat\u00f3n) o 781, e no 794 sucedeu ao seu t\u00edo, que renunciara. Foi un defensor do culto \u00e1s imaxes e o seu celo procuroulle unha gran reputaci\u00f3n entre os monxes.\nO 795 o emperador Constantino casou con Teodota contra as leis can\u00f3nicas; Teodoro anatemizou ao emperador e denunciou ao patriarca Tarasio (que ao ano seguinte foi desterrado a Tesal\u00f3nica). \u00c1 morte do emperador en 797, foi chamado a Constantinopla onde entrou con gran pompa e conseguiu o favor da emperatriz Irene.\nO 798, debido a un ataque \u00e1rabe, trasladouse ao mosteiro de Studium, moi preto de Constantinopla. En 806 Nic\u00e9foro I foi nomeado patriarca e o abade Xos\u00e9, que autorizara o matrimonio do emperador Constantino foi restaurado na comu\u00f1\u00f3n da igrexa por un concilio que tivo lugar na capital, e Teodoro op\u00faxose e un\u00edronselle moitos monxes; o papa Le\u00f3n III condenouno e contestoulle con arrogancia e insolencia; finalmente foi desterrado o 809 xunto co seu irm\u00e1n Xos\u00e9 e o seu t\u00edo Plat\u00f3n, nunha illa da Prop\u00f3ntida.\nForon liberados o 811, Cando o 813 o emperador Le\u00f3n V emitiu un edito contra o culto das imaxes, Teodoro op\u00faxose e desafiouno e incitou no pobo \u00e1 sedici\u00f3n; foi posto en residencia vixiada pero como que non paraba de enviar cartas contra o emperador, foi enviado a prisi\u00f3n (pasou por unhas cantas) ata que acabou en Esmirna.\nO 821 foi liberado polo emperador Miguel II e puido volver a Studium onde recuperou a condici\u00f3n de abade. Non se fixo m\u00e1is moderado e o 824, indignado pola carencia de decisi\u00f3n do emperador contra os iconoclastas, apoiou a Tom\u00e9, que quer\u00eda derrocar a Miguel e cando o intento fracasou Teodoro retirouse de Constantinopla e finalmente estableceuse na illa de Calcita (\"Chalcite\") onde morreu cinco anos m\u00e1is tarde mentres dic\u00eda misa no mosteiro de Hagios Tryphon (Akritas, Bit\u00ednia).\nObras.\nAs s\u00faas obras son:\nVeneraci\u00f3n.\nFoi enterrado no mosteiro de Hagios Tryphon, pero o seu corpo foi trasladado ao mosteiro de Studium o 26 de xaneiro de 844. Foi canonizado daquela polas igrexas cat\u00f3lica e ortodoxa, con festividade conxunta o 11 de novembro."}
{"id": "245975", "revid": "22570", "url": "https://gl.wikipedia.org/wiki?curid=245975", "title": "Manuel Torres Agrelo", "text": "Manuel Torres Agrelo, nado na Estrada, foi un agrarista e pol\u00edtico galego.\nTraxectoria.\nFillo de Andr\u00e9 Torres Gonz\u00e1lez (de Callobre) e Manuela Agrelo Porto. Emigrou a Nova York e retornou definitivamente a principios do s\u00e9culo XX, instal\u00e1ndose na Estrada, desfrutando dunha posici\u00f3n econ\u00f3mica desafogada. Constru\u00edu un serradoiro en Callobre. Pr\u00f3ximo a Ant\u00f3n Losada Di\u00e9guez e presidente da Asociaci\u00f3n Agr\u00edcola de Pardemar\u00edn, foi un dos l\u00edderes do momento inicial do movemento agrarista da Estrada. Presentouse \u00e1s elecci\u00f3ns municipais en 1907 resultando elixido. Presidiu a Federaci\u00f3n de Sindicatos Agr\u00edcolas Estradenses constitu\u00edda en decembro de 1908. Foi membro da Irmandade Nazonalista Galega.\nColaborou en \"El Emigrado\". Durante a ditadura de Primo de Rivera foi o l\u00edder da Uni\u00f3n Patri\u00f3tica da Estrada e deputado provincial. Ao final da ditadura participou en actos de propaganda republicana.\nVida persoal.\nCasou con Dora Emmons Plat que faleceu en Nova York en 1903 e coa que tivo unha filla, Manuela Torres Emmons, nada en Nova York o 23 de agosto de 1895. Casou en segundas nupcias en Santiago de Compostela con Felisa Pena Recarei o 10 de outubro de 1904."}
{"id": "245976", "revid": "98629", "url": "https://gl.wikipedia.org/wiki?curid=245976", "title": "Amarelle (planta)", "text": "Os amarelles ou narcisos son plantas bulbosas anuais pertencentes ao x\u00e9nero Narcissus, da familia das amarilid\u00e1ceas, da que existen distintas especies, con follas radicais estreitas e flores moi arom\u00e1ticas, brancas ou amarelas con forma de tubo.\nSon orixinarios da conca mediterr\u00e1nea e Europa. En Galiza atopamos varias especies; \"Narcissus cyclamineus\" \u00e9 end\u00e9mica de Galiza. A meirande parte das especies te\u00f1en floraci\u00f3n primaveral, a\u00ednda que as hai que florean polo outono. Amarelle \u00e9 o nome com\u00fan galego xunto a narciso para o x\u00e9nero. A maior\u00eda das s\u00faas especies son nativas da rexi\u00f3n mediterr\u00e1nea, por\u00e9n unhas cantas especies se atopan ao longo de Asia Central e a China. A cantidade de formas cultivadas aumentaron grandemente, con novas variaci\u00f3ns nos viveiros de cultivo practicamente cada ano.\nDescrici\u00f3n.\nFlores en umbela ou solitarias, cunha espata membranosa dunha soa br\u00e1ctea. Perianto con tubo xeralmente moi desenvolvido. Coroa normalmente ben desenvolvida. Estames insertos no tubo do periantio ou na base da coroa. Anteras medifixas, introrsas.\nEtimolox\u00eda.\nO nome galego amarelle deriva do grego que d\u00e1 nome \u00e1 familia: Amaryllidaceae. Amarelle \u00e9 tam\u00e9n un apelido galego.\nO nome xen\u00e9rico e o galego narciso v\u00e9n de Narciso, da mitolox\u00eda grega \u039d\u03ac\u03c1\u03ba\u03b9\u03c3\u03c3\u03bf\u03c2 (\"Narkissos\") fillo do deus r\u00edo \"Cephissus\" e da ninfa \"Leiriope\"; que se distingu\u00eda pola s\u00faa beleza.\nO nome deriva da verba grega \u03bd\u03b1\u03c1\u03ba\u1f70\u03bf, nark\u00e0o (= narc\u00f3tico) refer\u00edndise ao cheiro penetrante e embriagante das flores dalgunhas especies (alg\u00fans soste\u00f1en que a palabra deriva da verba persiana \u0646\u0631\u06af\u0633 que se pronuncia \"Nargis\", que indica que esta planta \u00e9 embriagadora).\nOs amarelles en Am\u00e9rica do Norte denom\u00ednanse \"jonquils\", mais falando con propiedade este nome s\u00f3 se debe de aplicar \u00e1 especie \"Narcissus jonquilla\" (xunqui\u00f1os) e aos t\u00e1xones semellantes que te\u00f1en as follas coma os xuncos.\nSimbolox\u00eda.\n\u00c9 unha flor com\u00fan e end\u00e9mica de Galicia e o Norte de Portugal medrando \u00e1 beira dos regatos. \u00c9 a flor nacional do Pa\u00eds de Gales. No primeiro de marzo, cel\u00e9brase o d\u00eda que coincide coa data do soterramento de San David (\"Dewi Sant\"), levando os homes un allo porro e as mulleres un amarelle. A lenda di que nas v\u00e9speras dunha importante batalla contra os sax\u00f3ns, o santo recomendou levar un allo porro para distinguirse dos inimigos aos que se infrinxiu unha importante derrota. As\u00ed, o allo porro pasou ser o s\u00edmbolo do pa\u00eds. Pero en gal\u00e9s allo porro e narciso pron\u00fancianse de xeito moi parecido: \"cenhinen\" ('allo porro') e \"cenhinen pedr\" ('narciso') e crese que houbo unha mala traduci\u00f3n que levou \u00e1 confusi\u00f3n.\nDescrici\u00f3n.\nOs amarelles son [[plantas bulbosas]], con [[folla]]s e [[escapo]] basais. As flores, solitarias ou en grupos, pos\u00faen seis [[t\u00e9palo]]s [[p\u00e9talo|petaloides]]. Os [[estame]]s, en n\u00famero de seis, est\u00e1n insertados no tubo do perigonio. Os [[froito]]s son [[C\u00e1psula (froito)|c\u00e1psulas]] trilobuladas que conte\u00f1en xeralmente numerosas tripas.\nClasificaci\u00f3n hort\u00edcola.\nA\u00ednda que co\u00f1ecidos dende tempos remotos polos [[Horticultura|horticultores]], foi a partir da segunda metade do s\u00e9culo XIX cando comezou a selecci\u00f3n e a produci\u00f3n masiva de [[cultivar]]es e h\u00edbridos; o n\u00famero dos producidos actualmente \u00e9 practicamente innumer\u00e1bel. En [[horticultura]] clasif\u00edcanse en 11 grupos que se describen na t\u00e1boa a seguir. Nalgunhas publicaci\u00f3ns ad\u00f3itase engadir o grupo 12 onde se incl\u00faen os amarelles que non poden pertencer a ning\u00fan dos outros grupos.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Narcissus| ]]\n[[Categor\u00eda:Flores]]\n[[Categor\u00eda:Plantas bulbosas]]\n[[Categor\u00eda:S\u00edmbolos de Gales]]\n[[Categor\u00eda:Plantas ornamentais]]"}
{"id": "245977", "revid": "1131", "url": "https://gl.wikipedia.org/wiki?curid=245977", "title": "Narcissus", "text": ""}
{"id": "245982", "revid": "25871", "url": "https://gl.wikipedia.org/wiki?curid=245982", "title": "Ricardo Zunino", "text": "Ricardo H\u00e9ctor Zunino, nado o 13 de abril de 1949, Cidade de San Juan, Arxentina, \u00e9 un ex-piloto de automobilismo, que participou na F\u00f3rmula Un desde ata .\nCompetiu en 11 Grandes Premios de F\u00f3rmula 1. No Gran Premio do Canad\u00e1 de substitu\u00edu a Niki Lauda na escuder\u00eda Brabham, chegando s\u00e9timo. Despois do Gran Premio de Francia de foi substitu\u00eddo por H\u00e9ctor Rebaque.\nEn 1981 correu para Tyrrell os Grandes Premios do Brasil e a Arxentina. As s\u00faas d\u00faas mellores actuaci\u00f3ns foron en carreiras f\u00f3ra de campionato: o Gran Premio de Espa\u00f1a de 1980 e o Gran Premio de Sur\u00e1frica de 1981, ambos con Brabham, chegando a estar segundo nesta \u00faltima.\nEn 1979 ga\u00f1ou unha carreira do campionato Aurora, a bordo dun Arrows, no circu\u00edto de Brands Hatch.\nNa Arxentina tivo unha destacada actuaci\u00f3n no Turismo Nacional, coro\u00e1ndose Campi\u00f3n Arxentino da clase \"C\" en 1975 e 1976, alternando un Fiat 125 cun Fiat Coup\u00e9.\nLogo da s\u00faa retirada das pistas, dedicouse a negocios de hostaler\u00eda na s\u00faa provincia natal.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "245984", "revid": "5863", "url": "https://gl.wikipedia.org/wiki?curid=245984", "title": "Matilda II", "text": "O Matilda II (Infantry Tank Mark II) foi un carro de combate de infanter\u00eda brit\u00e1nico da segunda guerra mundial. Serviu dende o principio ata o final de conflito e asociouse particularmente \u00e1 campa\u00f1a do norte de \u00c1frica. Foi substitu\u00eddo no servizo polo Valentine. Coa s\u00faa blindaxe pesada o Matilda II foi un excelente carro de combate de apoio \u00e1 infanter\u00eda, pero estaba limitado pola s\u00faa velocidade e armamento.\nCando o anterior Infantry Tank Mark I, tam\u00e9n co\u00f1ecido como \"Matilda\", foi retirado do servizo o Infantry Tank Mk II pasou a ser co\u00f1ecido sinxelamente por ese nome.\nDesenvolvemento.\nA primeira suxesti\u00f3n para un gran carro de infanter\u00eda foi realizada en 1936, coa especificaci\u00f3n A12 e o contratista foi decidido a finais de ano.\nO Infantry Tank Mk II foi dese\u00f1ado no Royal Arsenal, en Woolwich para a especificaci\u00f3n do Estado Maior A.12 e constru\u00eddo por Vulcan Foundry. O dese\u00f1o estaba baseado no A7 (que comezara a desenvolverse en 1929) en lugar de no Infantry Tank Mk I, que era un carro de dous homes cunha \u00fanica metralladora como armamento.\nCando a guerra f\u00edxose inminente, ordenouse a produci\u00f3n do Matilda II e restrinxiuse a do Matilda I. O primeiro pedido, de 140 unidades fabricadas por Vulcan Foundry, foi realizado pouco despois de que se rematasen as probas a mediados de 1938."}
{"id": "245985", "revid": "5863", "url": "https://gl.wikipedia.org/wiki?curid=245985", "title": "T-40", "text": "O T-40 foi un carro de combate lixeiro anfibio usado pola Uni\u00f3n Sovi\u00e9tica durante a segunda guerra mundial.\nA capacidade anfibia era importante para o Ex\u00e9rcito Vermello, como evidenciaba a produci\u00f3n duns 1.500 destes veh\u00edculos nos anos 30. O T-40 apareceu coa intenci\u00f3n de substitu\u00edr os vellos T-37 e T-38. Era un dese\u00f1o superior, pero debido \u00e1s presi\u00f3ns da guerra, os sovi\u00e9ticos favoreceron a produci\u00f3n de dese\u00f1os m\u00e1is sinxelos e s\u00f3 un pequeno n\u00famero de T-40 foi fabricado."}
{"id": "245989", "revid": "27155", "url": "https://gl.wikipedia.org/wiki?curid=245989", "title": "Bacteria", "text": ""}
{"id": "245990", "revid": "1987", "url": "https://gl.wikipedia.org/wiki?curid=245990", "title": "Universidade de Tubinga", "text": "A Universidade de Tubinga (en alem\u00e1n: \"Eberhard Karls Universit\u00e4t T\u00fcbingen\") \u00e9 a universidade da Tubinga. Foi fundada en 1477 polo Eberhard I. de W\u00fcrttemberg (\"Eberhard im Bart\")."}
{"id": "245991", "revid": "98629", "url": "https://gl.wikipedia.org/wiki?curid=245991", "title": "Maj Sj\u00f6wall", "text": "Maj Sj\u00f6wall, nada en Estocolmo o 25 de setembro de 1935 e finada o 29 de abril de 2020, foi unha escritora e tradutora sueca.\nTraxectoria.\n\u00c9 autora, co seu compa\u00f1eiro sentimental, Per Wahl\u00f6\u00f6 (1926-1975), dunha serie de dez novelas polic\u00edacas protagonizadas polo inspector Martin Beck e publicadas entre 1965 e 1975. M\u00e1is al\u00e1 dos par\u00e1metros da novela negra, estas novelas ofrecen unha visi\u00f3n fortemente cr\u00edtica da sociedade e o sistema pol\u00edtico da Suecia da \u00e9poca, desde o punto de vista comprometidamente marxista dos autores.\nA parella durou 14 anos e tivo dous fillos, Tetz e Jens. Despois de Per morrer de cancro de p\u00e1ncreas (1975), Maj Sj\u00f6wall seguiu a facer traduci\u00f3ns do ingl\u00e9s, o dan\u00e9s e o noruegu\u00e9s para editoriais suecas; escribiu alg\u00fans relatos breves e \u00e9 co-autora da novela \"Kvinnan Som Liknade Greta Garbo\" (1990) xunto ao alem\u00e1n Tomas Ross.\nBibliograf\u00eda.\nNingunha das s\u00faas novelas est\u00e1 traducida ao galego, a\u00ednda que todas o est\u00e1n ao espa\u00f1ol e algunhas ao portugu\u00e9s."}
{"id": "245992", "revid": "2985138", "url": "https://gl.wikipedia.org/wiki?curid=245992", "title": "Universidade de T\u00fcbingen", "text": ""}
{"id": "245993", "revid": "98629", "url": "https://gl.wikipedia.org/wiki?curid=245993", "title": "Inspektor", "text": "Inspektor ou Inspector foi un sat\u00e9lite artificial alem\u00e1n constru\u00eddo por Daimler-Benz Aerospace e lanzado o 5 de outubro de 1997 a bordo da Progress M36 mediante un foguete Soiuz U desde o cosm\u00f3dromo de Baikonur.\nCaracter\u00edsticas.\nInspektor foi un pequeno prototipo de sat\u00e9lite para inspeccionar e dar servizo \u00e1 estaci\u00f3n espacial Mir e posteriormente a outras estaci\u00f3ns espaciais. Inspektor voou a bordo da nave lox\u00edstica Progress M36 e soltado por esta tras ter cumprido a s\u00faa misi\u00f3n e desacoplarse da estaci\u00f3n. A s\u00faa misi\u00f3n principal consist\u00eda en voar arredor da Mir (ata a 100 metros de distancia) e fotografala, pero debido a problemas de control e orientaci\u00f3n do sat\u00e9lite foi afastado da mesma. Reentrou na atmosfera o 1 de novembro de 1998.\nInspektor ti\u00f1a forma de prisma hexagonal usaba dous propulsores de 40 mN de pulo para moverse e tres xiroscopios para controlar a s\u00faa actitude. Levaba unha c\u00e1mara estelar e unha c\u00e1mara de v\u00eddeo, ademais de tres xiroscopios \u00f3pticos, para determinar a s\u00faa actitude e posici\u00f3n. A alimentaci\u00f3n el\u00e9ctrica era proporcionada por c\u00e9lulas solares na s\u00faa superficie que alimentaban varias bater\u00edas."}
{"id": "245994", "revid": "4817", "url": "https://gl.wikipedia.org/wiki?curid=245994", "title": "Inspector", "text": ""}
{"id": "245996", "revid": "7523", "url": "https://gl.wikipedia.org/wiki?curid=245996", "title": "Milos Teodosic", "text": ""}
{"id": "245997", "revid": "5749", "url": "https://gl.wikipedia.org/wiki?curid=245997", "title": "Renzo Zorzi", "text": "Renzo Zorzi, nado en Ziano di Fiemme, Trentino, o 12 de decembro de 1946, \u00e9 un ex-piloto italiano que participou en 7 Grandes Premios de F\u00f3rmula 1 entre e .\nEntre as ocasionais carreiras co Williams na F\u00f3rmula Un, Zorzi correu no equipo Williams de F\u00f3rmula 3. En correu con Shadow, apoiado polo seu patrocinador italiano Franco Ambrosio. Foi despedido do equipo logo de cinco carreiras, nas que s\u00f3 terminou unha vez, logrando un punto no campionato do mundo. M\u00e1is tarde correu no Aurora AFX series F1, pilotando un Arrows.\nZorzi participou indirectamente nun terrible accidente durante o Gran Premio de Sur\u00e1frica de 1977, cando retirou o seu coche cun fallo de motor, deu lugar a un pequeno incendio. Zorzi tratou de apagar o lume co seu extintor de abordo, dous bombeiros correron pola pista e un, Jansen Van Vuuren, foi golpeado e morto polo coche do compa\u00f1eiro de Zorzi Tom Pryce, quen tam\u00e9n morreu.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "245999", "revid": "1888", "url": "https://gl.wikipedia.org/wiki?curid=245999", "title": "Manuel Gonz\u00e1lez Oliveira", "text": "Manuel Gonz\u00e1lez Oliveira, co\u00f1ecido como Porri\u00f1o, nado en Catoira o 27 de agosto de 1913 e finado en Barcelona en 2002, foi un fot\u00f3grafo galego.\nTraxectoria.\nFoi albanel, traballou na empresa de auga e nunha f\u00e1brica de arame. Marchou \u00e1 Coru\u00f1a, onde aprendeu o oficio de fot\u00f3grafo. Regresou a Vilagarc\u00eda de Arousa, onde puxo un pequeno estudo de fotograf\u00eda cun socio. Coa folga de 1933 foi detido o 12 de decembro acusado de disparar contra uns gardas de seguridade e xulgado en xaneiro de 1934. Co golpe de Estado do 18 de xullo de 1936 tivo que refuxiarse no monte para evitar a morte. Entregouse en novembro de 1938. Foi xulgado en Pontevedra por auxilio \u00e1 rebeli\u00f3n e condenado a 12 anos de prisi\u00f3n. Estivo preso no Instituto Valle-Incl\u00e1n de Pontevedra e no penal de Oca\u00f1a (Toledo). Foille conmutada a pena a un ano e extinguiuna o 29 de novembro de 1939. Sufriu expediente de responsabilidades pol\u00edticas iniciado en agosto de 1939. Volveu traballar como fot\u00f3grafo en Vilagarc\u00eda ata 1987, cando marchou a vivir a Barcelona coa s\u00faa filla."}
{"id": "246000", "revid": "89787", "url": "https://gl.wikipedia.org/wiki?curid=246000", "title": "Intasat", "text": "Intasat foi o primeiro sat\u00e9lite artificial espa\u00f1ol. Foi lanzado o 15 de novembro de 1974 mediante un foguete Delta 2310 desde a Base Vandenberg da Forza A\u00e9rea.\nCaracter\u00edsticas.\nIntasat orient\u00e1base magneticamente e estabiliz\u00e1base mediante xiro; a s\u00faa misi\u00f3n principal foi realizar estudos da ionosfera. Foi lanzado xunto con varios outros sat\u00e9lites. Ti\u00f1a forma de prisma de 12 caras, cunha distancia de 44,2\u00a0cm entre v\u00e9rtices opostos e 41\u00a0cm de alto. As antenas despregadas radialmente a partir do corpo do sat\u00e9lite med\u00edan uns 175\u00a0cm contando desde o centro. Contaba ademais con catro antenas de 49\u00a0cm de longo para telemetr\u00eda que se despregaban diagonalmente desde un dos extremos do sat\u00e9lite. O sistema el\u00e9ctrico funcionaba a 16 voltios e era alimentado por c\u00e9lulas solares e un conxunto de doce bater\u00edas de n\u00edquel-cadmio.\nIntasat foi inxectado nunha \u00f3rbita heliosincr\u00f3nica. Uns 40 postos de observaci\u00f3n terrestre seguiron o sat\u00e9lite para facer estudos ionosf\u00e9ricos. O sat\u00e9lite foi apagado automaticamente tras dous anos de funcionamento por un temporizador programado."}
{"id": "246002", "revid": "27155", "url": "https://gl.wikipedia.org/wiki?curid=246002", "title": "Archaebacteria", "text": ""}
{"id": "246006", "revid": "25871", "url": "https://gl.wikipedia.org/wiki?curid=246006", "title": "Loggia", "text": "Unha loxa \u00e9 un elemento arquitect\u00f3nico, utilizado especialmente na arquitectura italiana do s\u00e9culo XVII (\"loggia\"). Asem\u00e9llase a unha soleira do pazo galego. Na casa se\u00f1orial, coincide coa planta nobre.\nFunciona a xeito de galer\u00eda ou p\u00f3rtico e est\u00e1 aberto integramente polo menos por un dos seus lados e sostido por columnas ou piares e arcos. At\u00f3pase normalmente a rente do chan, a\u00ednda que tam\u00e9n pode atoparse a niveis m\u00e1is elevados sobre doutro a rentes do chan. Neste caso ch\u00e1mase \"loggia dupla\".\n\u00c9 semellante \u00e1 Sto\u00e1 grega pero \u00e9 diferente do soportal, da galer\u00eda e do per\u00edstilo a\u00ednda que estea presente unha columnata.\nA s\u00faa orixe \u00e9 discutida a\u00ednda que hai autores que falan da s\u00faa antig\u00fcidade, sendo unha das poucas contribuci\u00f3ns dos hititas \u00e1 arquitectura. Por\u00e9n, e usualmente reco\u00f1ecido que aparece no renacemento\u00a0en\u00a0Italia, no Trecento e xa xeneralizadas no Quattrocento, e o seu uso irase estendendo por toda Europa pola reputaci\u00f3n dos arquitectos e escultores que a foron empregando como: Giambologna,\u00a0Michelangelo,\u00a0ou Pietro Tacca...\nNa arquitectura moderna, na casa, este termo ref\u00edrese de xeito xeral a un balc\u00f3n cuberto no desborde da fachada, sen tama\u00f1o ou forma espec\u00edfica."}
{"id": "246007", "revid": "98629", "url": "https://gl.wikipedia.org/wiki?curid=246007", "title": "Mesquita Azul", "text": "A mesquita Azul ou mesquita do sult\u00e1n Ahmed (en turco: Sultanahmet Camii) \u00e9 unha mesquita otom\u00e1 de Istambul, Turqu\u00eda. Foi constru\u00edda entre 1609 e 1616 e est\u00e1 situada no barrio de Emin\u00f6n\u00fc, no distrito de Fatih en fronte da Igrexa de Santa Sof\u00eda da cal se encontra separada por un fermoso espazo axardinado. \u00c9 a \u00fanica mesquita de Istambul que pos\u00fae seis minaretes.\nA mesquita Azul \u00e9 un triunfo en harmon\u00eda, proporci\u00f3n e elegancia. Constru\u00edda nun estilo cl\u00e1sico otom\u00e1n, o seu magn\u00edfico exterior non fai sombra a seu suntuoso interior. Unha verdadeira sinfon\u00eda de belos mosaicos azuis de Iznik dan a este espazo unha atmosfera moi especial. \nA mesquita foi revestida con azulexos azuis e pos\u00fae ricos vidreiras tam\u00e9n do mesmo ton. Non hai figuras no interior da mesquita pois os musulm\u00e1ns non adoran imaxes.\nHistoria.\nOs emperadores Bizantinos constru\u00edron un gran palacio onde se atopa hoxe a mesquita Azul. En 1606 o sult\u00e1n Ahmed I quixo constru\u00edr unha mesquita maior, mais impo\u00f1ente e mais bonita do que a Igrexa de Santa Sof\u00eda.\nAs mesquitas xeralmente eran constru\u00eddas cunha finalidade de servizo p\u00fablico. Exist\u00edan diversos predios ao lado da mesquita Azul que incl\u00faen: escola de teolox\u00eda, unha sauna turca, unha coci\u00f1a que fornec\u00eda sopa aos pobres, e tendas (o Bazar Arasta), cuxas rendas se destinaban a financiar o complexo.\nArquitectura.\nO dese\u00f1o da mesquita Azul \u00e9 a culminaci\u00f3n de dous s\u00e9culos de evoluci\u00f3n da igrexa bizantina e a mesquita otom\u00e1. Mestura elementos bizantinos da achegada \u2018\u2019Hagia Sophia\u2019\u2019 (Snata Sof\u00eda) coa arquitectura isl\u00e1mica tradicional, sendo considerada a \u00faltima gran mesquita do per\u00edodo cl\u00e1sico otom\u00e1n. O arquitecto logrou sintetizar as ideas do seu mestre, Sinan, en canto ao impresionante tama\u00f1o, o maxest\u00e1tico e o esplendor; por\u00e9n, non acadou aplicar a s\u00faa creatividade no interior.\nExterior.\nMehmet Pa\u015fa empregou grandes cantidades de materiais, especialmente pedra e m\u00e1rmore, o que fixo que se esgotasen as existencias para outras obras importantes. O trazado da mesquita \u00e9 irregular, xa que o arquitecto tivo que se adaptar \u00e1s restrici\u00f3ns da localizaci\u00f3n. A fachada principal, que serve de entrada ao edificio, at\u00f3pase fronte ao hip\u00f3dromo. O arquitecto baseouse na mesquita Sehzade (1543-1548) de Istambul, a primeira obra a grande escala de Sinan. Conta cun sistema ascendente de c\u00fapulas e semic\u00fapulas (c\u00fapulas sobre pendentes), cada unha delas apoiadas en tres exedras, que remata nunha gran c\u00fapula central, de 23,5 m de di\u00e1metro e 43 m de alto no centro. As c\u00fapulas acougan en catro enormes piares que lembran os da mesquita de Selim, en Edirne, obra tam\u00e9n de Sinan. \u00c9 evidente que Mehmet Pa\u015fa coidou de abondo na marxe de seguranza das columnas, xa que prexudicou as elegantes proporci\u00f3ns da c\u00fapula. Estas \"patas de elefante\" constan de varios sucos convexos no m\u00e1rmore da base, mentres que a metade superior est\u00e1 pintada, separada da inferior mediante unha fita con inscrici\u00f3ns douradas. Dende o patio, o perfil da mesquita resalta pola vela\u00ed\u00f1a sucesi\u00f3n de c\u00fapulas e semic\u00fapulas. O efecto xeral do exterior \u00e9 de harmon\u00eda visual, dirixindo a vista cara o cumio da c\u00fapula central.\nA fachada da entrada constru\u00eduse do mesmo xeito c\u00e1 da mesquita de S\u00fcleymaniye, ag\u00e1s as das pequenas torres das c\u00fapulas das esquinas. O patio \u00e9 case tan grande como a propia mesquita e \u00e1chase arrodeado por unha galer\u00eda continua (\"revak\"). Conta con espazo para a abluci\u00f3n en ambos os catro lados. A fonte hexagonal que se atopa no centro \u00e9 relativamente mi\u00fada comparada coas dimensi\u00f3ns do patio. A monumental porta de acceso ao patio el\u00e9vase dende a galer\u00eda. A s\u00faa semic\u00fapula conta cunha delicada estrutura en forma de estalactitas, coroada por unha pequena c\u00fapula nervada sobre un tambor de grande altura.\nDa parte superior da entrada oeste ao patio pendura unha pesada cadea de ferro. S\u00f3 o sult\u00e1n pod\u00eda pasar ao patio da mesquita da cabalo, polo que a cadea serv\u00eda para que o sult\u00e1n tivese que se inclinar cada vez que entraba no patio, aceno simb\u00f3lico de humildade perante Al\u00e1.\nInterior.\nNa parte inferior e en cada piar, o interior da mesquita est\u00e1 revestido con m\u00e1is de 20.000 azulexos de cer\u00e1mica feitos a man, fabricados en \u0130znik (a antiga Nicea) con m\u00e1is de cincuenta dese\u00f1os diferentes de tulip\u00e1ns. Os azulexos dos niveis inferiores contan cun dese\u00f1o tradicional, mentres que os das galer\u00edas contan cun dese\u00f1o m\u00e1is rechamangueiro, con representaci\u00f3ns de flores, froitas e alciprestes. O azulexado levouse a cabo baixo a supervisi\u00f3n do mestre ceramista Ka\u015f\u0131c\u0131 Hasan, de \u0130znik, e Mustafa Mersin Efendi, de Avanos. O di\u00f1eiro que pod\u00edan gastar os construtores nos azulexos estaba fixado mediante decreto do sult\u00e1n; ocorreu que o prezo dos azulexos aumentou co paso do tempo, polo que os azulexos dos \u00faltimos anos eran de menor calidade, perdendo intensidade nas cores co paso do tempo (por exemplo os vermellos torn\u00e1ronse marr\u00f3ns e os verdes en azuis, collendo ademais manchas brancas; ademais o vidrado perdeu o brillo. Os azulexos da terraza traseira prove\u00f1en do har\u00e9n do Palacio de Topkap\u0131, cando o serrallo se incendiou en 1574.\nOs niveis superiores do interior est\u00e1n dominados polas pinturas de cor azul, todas elas dunha calidade pobre. A luz natural entra a trav\u00e9s de m\u00e1is de 200 vidreiras de complexos dese\u00f1os, ao tempo que diversas l\u00e1mpadas de ara\u00f1a fornecen luz adicional. Nas l\u00e1mpadas hai ovos de avestruz que se colocaron para evitar que as ara\u00f1eiras na mesquita. A decoraci\u00f3n incl\u00fae versos do Cor\u00e1n, moits deles realizados por Seyyid Kasim Gubari, considerado o mellor cal\u00edgrafo da s\u00faa \u00e9poca. O han fica cuberto con tapices que doan os fieis e que se substit\u00faen a medida que se l\u00faen. As numerosas e amplas xanelas aportan \u00e1 mesquita a sensaci\u00f3n dun maior espazo interior. As fiestras da parte inferior est\u00e1n decoradas con opus sectile. Cada exedra conta con cinco xanelas, algunhas delas cegas. Cada semic\u00fapula ten 14 fiestras e a c\u00fapula central, 28 (catro delas, cegas). As vidreiras das fiestras foron un agasallo da Signoria de Venecia ao sult\u00e1n. A meirande parte das vidreiras substitu\u00edronse por versi\u00f3ns modernas de pouca importancia.\nO elemento m\u00e1is importante do interior da mesquita \u00e9 o mihrab, de m\u00e1rmore finamente esculpido, cun nicho e un panel duplo con inscrici\u00f3ns. As paredes adxacentes est\u00e1n cubertas de azulexos. Por\u00e9n, as numerosas xanelas arredor do mihrab fano menos espectacular. \u00c1 dereita do mihrab at\u00f3pase o minbar, onde o im\u00e1n se coloca cando dirixe o serm\u00f3n durante o rezo dos venres ou nas festividades. A mesquita est\u00e1 dese\u00f1ada de tal xeito que cando estea chea todos poidan ouvir e ver o im\u00e1n.\nEl Pavill\u00f3n Real at\u00f3pase na esquina sueste. Consta dunha plataforma, unha loxia e dous pequenos cuartos reservados. A trav\u00e9s deles acc\u00e9dese \u00e1 sala real da galer\u00eda superior sueste da mesquita. Estes cuartos convert\u00e9ronse na sede do Gran Visir durante a supresi\u00f3n do corpo de Xan\u00edzaros en 1826. A sala real (\"h\u00fcnk\u00e2r mahfil\") conta con dez columnas de m\u00e1rmore e o seu propio mihrab, decorado no pasado cunha rosa de xade e ouro e cen Cor\u00e1ns sobre atr\u00eds dourados e con incrustraci\u00f3ns.\nNo pasado, as numerosas l\u00e1mpadas que alumaban o interior estaban cubertas de ouro e xemas. Entre as l\u00e1mpadas de cristal, at\u00f3panse ovos de avestruz e b\u00f3las de cristal. Todos estes enfeites foron retirados ou levados aos museos.\nAs campas das paredes te\u00f1en os nomes dos califas e versos do Cor\u00e1n, gravados inicialmente polo cal\u00edgrafo Ametli Kas\u0131m Gubar\u0131m (s\u00e9culo XVII), a\u00ednda que se te\u00f1en restaurado en diversas ocasi\u00f3ns.\nMinaretes.\nA mesquita Azul \u00e9 unha das d\u00faas mesquitas de Turqu\u00eda que contan con seis minaretes, xunto con Adana. Cando se soubo o n\u00famero de minaretes que ter\u00eda a mesquita, criticouse o sult\u00e1n por presuntuoso, xa que, naquel momento, era o mesmo n\u00famero de minaretes que a mesquita da Kaaba, na Meca. O sult\u00e1n arranxou o problema constru\u00edndo un s\u00e9timo minarete na mesquita da Meca.\nCatro dos minaretes at\u00f3panse nas esquinas da mesquita. Son estriados e con forma de lapis, e contan con tres socalcos (\"\u1e63erefe\") con m\u00e9nsulas, mentres que os outros dous, ao final do patio dianteiro, s\u00f3 te\u00f1en dous socalcos sen canzorros.\nAt\u00e9 hai pouco tempo, o muec\u00edn ti\u00f1a que subir mediante unha estreita escaleira de caracol cinco veces ao d\u00eda para chamar \u00e1 oraci\u00f3n. Hoxe en d\u00eda, util\u00edzante altofalantes e a chamada p\u00f3dese ouvir na parte antiga da cidade grazas a outras mesquitas achegadas.\nTurismo.\nA mesquita segue a ser un edificio relixioso e de oraci\u00f3n musulm\u00e1. Entrar na mesquita \u00e9 pos\u00edbel e de balde, respectando un horario para as visitas tur\u00edsticas. Ao entrar na mesquita c\u00f3mpre tirar os zapatos. Pantal\u00f3ns curtos, minisaias, bermudas ou camisetas sen mangas non son recomendados. Os funcionarios da mesquita fornecen unha especie de mantelo para cubrir as partes do corpo como sinal de respecto \u00e1 relixi\u00f3n musulm\u00e1, ademais duns protectores hixi\u00e9nicos para os p\u00e9s. A visita aos non musulm\u00e1ns non permite percorrer todo o edificio, s\u00f3 unha parte est\u00e1 habilitada."}
{"id": "246008", "revid": "18868", "url": "https://gl.wikipedia.org/wiki?curid=246008", "title": "Mesquita do Sult\u00e1n Ahmed", "text": ""}
{"id": "246010", "revid": "22570", "url": "https://gl.wikipedia.org/wiki?curid=246010", "title": "Noctourniquet", "text": "Noctourniquet \u00e9 o sexto \u00e1lbum da banda de rock progresivo estadounidense The Mars Volta, publicado o 26 de marzo do 2012 a trav\u00e9s do selo Warner Bros. Records. Producido polo guitarrista e compositor Omar Rodr\u00edguez-L\u00f3pez, \u00e9 o primeiro disco do grupo en contar co bater\u00eda Deantoni Parks, e tam\u00e9n o primeiro no que non colabora o guitarrista John Frusciante.\nInspirado pola canci\u00f3n infantil \"Solomon Grundy\", e o mito grego de Xacinto, \"Noctourniquet\" \u00e9 un \u00e1lbum conceptual.\nListaxe de canci\u00f3ns.\nTodas as letras escritas por Cedric Bixler-Zavala e toda a m\u00fasica composta por Omar Rodr\u00edguez-L\u00f3pez."}
{"id": "246011", "revid": "27155", "url": "https://gl.wikipedia.org/wiki?curid=246011", "title": "Macr\u00f3fago alveolar", "text": "Un macr\u00f3fago alveolar (\u00e1s veces chamado c\u00e9lula do po) \u00e9 un tipo de macr\u00f3fago que se encontra nos alv\u00e9olos pulmonares, nas proximidades dos pneumocitos, pero separado da parede alveolar. A actividade fagoc\u00edtica dos macr\u00f3fagos alveolares \u00e9 relativamente alta porque est\u00e1n localizados nun dos l\u00edmites m\u00e1is importantes do corpo entre o ambiente externo e o interior do organismo. Estas c\u00e9lulas son derivados de monocitos que se instalan nos pulm\u00f3ns e residen nas superficies respiratorias, limpando as part\u00edculas como as do po ou os microorganismos que chegan ata al\u00ed.\nOs macr\u00f3fagos alveolares con frecuencia conte\u00f1en gr\u00e1nulos de material ex\u00f3xeno como o carbono particulado que recollen das superficies respiratorias. Ditos gr\u00e1nulos negros adoitan ser com\u00fans entre fumadores e habitantes de cidades contaminadas.\nAs v\u00edas respiratorias est\u00e1n tapizadas por c\u00e9luas epitreliais ciliadas, que est\u00e1n expostas continuamente a material nocivo procedente do aire inspirado. Cando estes axentes nocivos se infiltran nas barreiras superficiais, o sistema inmunitario do h\u00f3spede responde mobilizando unha serie de c\u00e9lulas e procesos que os neutralizan.\nA \u00e1rbore respiratoria acaba nos alv\u00e9olos pulmonares, onde se realiza o intercambio respiatorio de gases (captaci\u00f3n de ox\u00edxeno e eliminaci\u00f3n de di\u00f3xido de carbono). Na parede do alv\u00e9olo at\u00f3panse tres tipos de c\u00e9lulas, que son:\nMecanismo.\nOs macr\u00f3fagos alveolares son fagocitos que xogan un papel cr\u00edtico na homeostase, defensa do h\u00f3spede, a resposta de substancias alleas, e a remodelaci\u00f3n dos tecidos. Como os macr\u00f3fagos alveolares son reguladores esenciais da homeostase inmunol\u00f3xica local, a s\u00faa densidade de poboaci\u00f3n \u00e9 decisiva en moitos procesos inmunitarios dos pulm\u00f3ns. Son compo\u00f1entes moi adaptativos do sistema inmunitario innato e poden ser modificados especificamente para realizar as funci\u00f3ns que se necesiten dependendo do seu estado de diferenciaci\u00f3n e factores microambientais. Os macr\u00f3fagos alveolares liberan numerosos produtos secretores e interaccionan con outras c\u00e9lulas e mol\u00e9culas por medio dos seus diversos receptores de superficie. Os macr\u00f3fagos alveolares est\u00e1n tam\u00e9n implicados na fagocitose de c\u00e9lulas apopt\u00f3ticas e necr\u00f3ticas que sufriron morte celular. Para combateren as infecci\u00f3ns, os fagocitos do sistema inmunitario innato pos\u00faen moitos receptores de reco\u00f1ecemento de padr\u00f3n (PRR) que axudan a reco\u00f1ecer os padr\u00f3ns moleculares asociados a pat\u00f3xenos (PAMPs) presentes na superficie dos microorganisos patox\u00e9nicos. As prote\u00ednas implicadas no reco\u00f1ecemento do padr\u00f3n microbiano incl\u00faen o receptor de manosa, receptores do complemento, DC-SIGN, receptores de tipo Toll (TLRs), o receptor limpador (\"scavenger\"), CD14, e Mac-1. Os PRRs dos macr\u00f3fagos poden dividirse en tres clases:\nO reco\u00f1ecemento e eliminaci\u00f3n dos microorganismos invasores ten lugar por medio de v\u00edas que poden ser dependentes ou independentes de opsoninas. Os mecanismos moleculares que facilitan a fagocitose dependente de opsoninas son diferentes para pares espec\u00edficos opsonina/receptor. Por exemplo, a fagocitose de pat\u00f3xenos opsonizados por IgG prod\u00facese por medio dos receptores Fc\u03b3 (Fc\u03b3R), e implica a formaci\u00f3n de pseud\u00f3podos arredor do microbio, o que ten como resultado a produci\u00f3n de mediadores porinflamatorios. Polo contrario, a inxesti\u00f3n de pat\u00f3xenos mediada por receptor do complemento ten lugar sen formaci\u00f3n observable de extensi\u00f3ns da c\u00e9lula (pseud\u00f3podos), xa que as part\u00edculas simplemente penetran na c\u00e9lula, e xeralmente non causa unha resposta de mediador inflamatorio.\nDespois da internalizaci\u00f3n, o microbio queda encerrado nunha ves\u00edcula chamada fagosoma, que se fusiona con lisosomas primarios ou secundarios, formando un fagolisosoma. Hai varios mecanismos que causan a morte intracelular do microbio nos macr\u00f3fagos alveolares, como procesos oxidativos, e outros independentes do metabolismo oxidativo. Os primeiros implican a activaci\u00f3n de sistemas encim\u00e1ticos de membrana que orixinan unha estimulaci\u00f3n da captaci\u00f3n de ox\u00edxeno (co\u00f1ecida como explosi\u00f3n respiratoria), e a s\u00faa reduci\u00f3n a intermediatos reactivos do ox\u00edxeno, especies moleculares que son moi t\u00f3xicas para os microorganismos. O encima responsable da estimulaci\u00f3n da explosi\u00f3n respiratoria \u00e9 a NADPH oxidase, encima composto de cinco subunidades. Un dos seus compo\u00f1entes \u00e9 un citocromo de membrana formado por d\u00faas subunidades proteicas chamadas gp91phox e p22phox; e os outros tres compo\u00f1entes son as prote\u00ednas derivadas do citosol p40phox, p47phox, e p67phox. A NADPH oxidase do citosol dos macr\u00f3fagos alveolares est\u00e1 nun estado inactivo; pero cando se activa, dous dos seus compo\u00f1entes citos\u00f3licos, o p47phox e o p67phox, son fosforilados nos seus residuos de tirosina e serina, e ent\u00f3n poden mediar a translocaci\u00f3n da NADPHox ao compo\u00f1ente citocromo, gp91phox/p22phox, na membrana plasm\u00e1tica por medio de elementos citoesquel\u00e9ticos.\nComparados con outros fagocitos, a explosi\u00f3n respiratoria nos macr\u00f3fagos alveolares e de maior magnitude. Os mecanismos microbicidas independentes do ox\u00edxeno est\u00e1n baseados na produci\u00f3n de \u00e1cido, secreci\u00f3n de lisozimas, prote\u00ednas de uni\u00f3n ao ferro, e na s\u00edntese de polip\u00e9ptidos cati\u00f3nicos t\u00f3xicos. Os macr\u00f3fagos pos\u00faen un repertorio de mol\u00e9culas antimicrobianas empaquetadas nos seus gr\u00e1nulos e lisosomas. Estes org\u00e1nulos conte\u00f1en un conxunto de encimas degradativos e p\u00e9ptidos antimicrobianos que son liberados nos fagolisosomas, como proteases, nucleases, fosfatases, esterases, lipases, e p\u00e9ptidos moi b\u00e1sicos. Por outra parte, os macr\u00f3fagos pos\u00faen varios mecanismos de deprivaci\u00f3n de nutrientes que se usan para facer que os pat\u00f3xenos fagocitados queden privados de micronutrientes esenciais. En certos microorganismos evolucionaron contramedidas que lles permiten evitar a destruci\u00f3n por parte dos fagocitos. A\u00ednda que a degradaci\u00f3n mediada por lisosomas \u00e9 un medio eficiente para neutralizar unha infecci\u00f3n e impedir a colonizaci\u00f3n, varios pat\u00f3xenos poden parasitar aos macr\u00f3fagos, utiliz\u00e1ndoos como unha c\u00e9lula h\u00f3spede onde crecer, manterse e replicarse. Parasitos como \"Toxoplasma gondii\" e as micobacterias poden impedir a fusi\u00f3n de fagosomas cos lisosomas, escapando as\u00ed da acci\u00f3n nociva das hidrolases lisos\u00f3micas. Outros evitan aos lisosomas abandonando o vac\u00faolo fagoc\u00edtico, e pasando \u00e1 matriz do citosol onde o seu desenvolvemento pode realizarse sen oposici\u00f3n. Nestes casos, os macr\u00f3fagos poden ser activados para destru\u00edr activamente os microorganismos fagocitados producindo diversas mol\u00e9culas moi t\u00f3xicas e inducindo mecanismos de deprivaci\u00f3n de nutrientes para as\u00ed matalos. Finalmente, alg\u00fans microbios te\u00f1en encimas para a detoxificaci\u00f3n de metabolitos do ox\u00edxeno formados durante a explosi\u00f3n respiratoria.\nCando os macr\u00f3fagos alveolares son insuficientes para neutrralizar a ameaza poden liberar citocinas proinflamatorias e quimiocinas para convocar unha rede moi desenvolvida de c\u00e9lulas fagoc\u00edticas defensivas e outras responsables das respostas inmunitaria adaptativas.\nOs pulm\u00f3ns son especialmente susceptibles a sufrir danos, polo que para evitar danos colaterais que afecten aos pneumocitos tipo I e II, os macr\u00f3fagos alveolares mant\u00e9\u00f1ense nun estado quiescente, no que producen poucas citocinas inflamatorias e realizan pouca actividade fagoc\u00edtica, como se evidencia pola regulaci\u00f3n \u00e1 baixa da expresi\u00f3n do receptor fagoc\u00edtico chamado ant\u00edxeno macr\u00f3fago 1 (Mac-1). En condici\u00f3ns normais, os macr\u00f3fagos alveolares suprimen activamente a induci\u00f3n de dous dos sistemas inmunitarios do corpo: a inmunidade adaptativa e a humoral. A inmunidade adaptativa supr\u00edmese por efecto dos macr\u00f3fagos alveolares sobre as c\u00e9lulas dendr\u00edticas intersticiais, c\u00e9lulas B e T, xa que estas c\u00e9lulas son menos selectivas cos obxectivos que destr\u00faen, e con frecuencia causan danos innecesarios \u00e1s c\u00e9lulas normais. Para impediren unha inflamaci\u00f3n incontrolada no tracto respiratorio inferior, os macr\u00f3fagos alveolares segregan \u00f3xido n\u00edtrico, prostaglandinas, interleucinas 4 e 10 (IL-4, IL-10), e factor de crecemento transformante \u03b2 (TGF-\u03b2)."}
{"id": "246013", "revid": "29398", "url": "https://gl.wikipedia.org/wiki?curid=246013", "title": "Lucian Msamati", "text": "Lucian Gabriel Wiina Msamati, m\u00e1is co\u00f1ecido Lucian Msamati, nado o 5 de marzo de 1976 no Reino Unido, \u00e9 un actor de televisi\u00f3n, cinema e teatro brit\u00e1nico-cimbabuense."}
{"id": "246022", "revid": "1131", "url": "https://gl.wikipedia.org/wiki?curid=246022", "title": "Manuelito", "text": "Manuelito, tam\u00e9n co\u00f1ecido como Hastiin Ch\u02bcil Haajin\u00ed, nado en 1818 e finado en 1893, foi un dos principais xefes do pobo navajo antes, durante e despois do per\u00edodo da Longa marcha.\nTraxectoria.\nNaceu no seo do Clan Bit\u02bcahnii, preto de Bear's Ears, no sueste de Utah. Como moitos Navajo, \u00f3 longo da s\u00faa vida foi co\u00f1ecido por diferentes nomes dependendo do contexto. No seu pobo, foi co\u00f1ecido como Ashkii Diyinii (\"Neno Santo\"), Dahaana Baadaan\u00e9 (\"Xenro de texano\"), Hastiin Ch\u02bcilhaajin\u00ed (\"Herbas Negras\") e Nab\u00e1\u00e1h Ji\u0142t\u02bcaa (\"Guerreiro Xefe\"). Os seus inimigos cham\u00e1rono \"Burato de bala\".\nManuelito foi un l\u00edder destacado que uniu \u00f3 seu pobo en contra da opresi\u00f3n do ex\u00e9rcito dos Estados Unidos. Durante varios anos, liderou un grupo de guerreiros que tentaron resistir os esforzos federais que pretend\u00edan mover o pobo navajo \u00e1 forza ata Bosque Redondo, Novo M\u00e9xico. Ese traslado tivo lugar en 1864 e co\u00f1\u00e9cese como a Longa marcha dos navajo. Despois do traslado, Manuelito foi un dos l\u00edderes que asinou o tratado de 1868, finalizando as\u00ed un per\u00edodo no que o seu pobo estivo preso en campos de concentraci\u00f3n do goberno, e finalmente puideron establecer unha reserva. Manuelito tam\u00e9n foi un f\u00e9rreo defensor da educaci\u00f3n para os nenos navajo."}
{"id": "246023", "revid": "25871", "url": "https://gl.wikipedia.org/wiki?curid=246023", "title": "Hastiin Ch\u02bcil Haajin\u00ed", "text": ""}
{"id": "246027", "revid": "89787", "url": "https://gl.wikipedia.org/wiki?curid=246027", "title": "No B\u00e9arla", "text": "No B\u00e9arla (\"Ingl\u00e9s Non\" en galego) \u00e9 un filme documental de catro episodios que se emitiu na canle en lingua irlandesa TG4 en 2007, e que foi producido pola Dearg Films RT\u00c9/TG4. Est\u00e1 presentado polo escritor e viaxeiro Manch\u00e1n Magan, cuxa misi\u00f3n \u00e9 a de percorrer toda Irlanda sen falar unha soa palabra en ingl\u00e9s. Con este experimento pretende desterrar a crenza xeneralizada de que o irland\u00e9s goza de boa sa\u00fade e demostrar a pouca preocupaci\u00f3n e o baixo nivel que hai no pa\u00eds, a pesar de ser a primeira lingua oficial."}
{"id": "246031", "revid": "1131", "url": "https://gl.wikipedia.org/wiki?curid=246031", "title": "Ipomoea batatas", "text": ""}
{"id": "246033", "revid": "85894", "url": "https://gl.wikipedia.org/wiki?curid=246033", "title": "Jenaro Otero Vinseiro", "text": "Jenaro Otero Vinseiro, nado en Ribeira (A Estrada) e finado na Estrada en marzo de 1921, foi un avogado e pol\u00edtico galego.\nTraxectoria.\nFoi alcalde da Estrada do 1 de xaneiro de 1890 ao 1 de xullo de 1891 e volveu \u00e1 alcald\u00eda do 1 de xaneiro 1904 ao 1 de xaneiro de 1906. A primeiros de 1918 tomou posesi\u00f3n como xu\u00edz municipal suplente e entre 1919 e 1921 foi xu\u00edz municipal titular."}
{"id": "246034", "revid": "50011", "url": "https://gl.wikipedia.org/wiki?curid=246034", "title": "San Tirso Sociedad Deportiva", "text": "O San Tirso Sociedad Deportiva \u00e9 un club de f\u00fatbol galego, da parroquia de Mabegondo, no concello de Abegondo. Foi fundado en 1940 e compite no Grupo Norte da Preferente Auton\u00f3mica de Galicia."}
{"id": "246035", "revid": "895", "url": "https://gl.wikipedia.org/wiki?curid=246035", "title": "San Tirso SD", "text": ""}
{"id": "246036", "revid": "5863", "url": "https://gl.wikipedia.org/wiki?curid=246036", "title": "Manuel Cagide Iglesias", "text": "Manuel Cagide Iglesias-Deza, nado na Estrada e finado no mesmo concello en xu\u00f1o de 1911, foi un avogado, comerciante e pol\u00edtico galego.\nTraxectoria.\nDesempe\u00f1ou o cargo de fiscal municipal de 1900 a 1902. Foi alcalde da Estrada do 1 de xaneiro de 1902 ao 1 de xaneiro de 1904. Foi deputado provincial.\nVida persoal.\nCasou con Flora Ciorraga Soto, filla do secretario do xulgado municipal Jos\u00e9 Ciorraga, e foi pai do tam\u00e9n avogado Eduardo Cagide Ciorraga."}
{"id": "246037", "revid": "88215", "url": "https://gl.wikipedia.org/wiki?curid=246037", "title": "Agrupaci\u00f3n Estudiantil", "text": "O Agrupaci\u00f3n Estudiantil \u00e9 un club de f\u00fatbol galego, fundado en 1982 na parroquia de Loimil, no concello da Estrada, e que dende 2020 ten a s\u00faa sede en Santiago de Compostela. \nCompite na Preferente Norte e dende o seu traslado a Santiago xoga os seus partidos como local no Campo Municipal de Santa Isabel (ata ent\u00f3n fac\u00edao no Campo dos Casares da Estrada).\nHistoria.\nNa tempada 2016/17 o Estudiantil quedou a tres puntos de ser campi\u00f3n de Preferente, o que lle dar\u00eda o ascenso directo a Terceira Divisi\u00f3n. O club acudiu ao Comit\u00e9 de Competici\u00f3n da Federaci\u00f3n Galega de F\u00fatbol para impugnar o partido contra o CSD Arz\u00faa, por ali\u00f1aci\u00f3n indebida deste, ao considerar que un dos xogadores non pod\u00eda xogar por estar sancionado. O comit\u00e9 non lle deu a raz\u00f3n, polo cal o club foi ao Comit\u00e9 de Apelaci\u00f3n que si lle deu a raz\u00f3n e adxudicoulle ao Estudiantil os tres puntos daquel partido que ga\u00f1ara o Arz\u00faa no campo. Nese punto o Arz\u00faa acudiu ao Comit\u00e9 Galego de Xustiza Deportiva, que lle volveu dar a raz\u00f3n quit\u00e1ndolle de novo os puntos ao Estudiantil. Ent\u00f3n o Estudiantil denunciou o caso ante a xustiza ordinaria, quen fallou na s\u00faa contra a finais de 2018. O Estudiantil non se deu por vencido e presentou un recurso perante o Tribunal Superior de Xustiza de Galicia, quen esta vez fallou definitivamente a favor, outorg\u00e1ndolle o dereito a xogar na Terceira Divisi\u00f3n. Finalmente, o club aceptou a proposta da Federaci\u00f3n de xogar a tempada 2019/20 na \u00faltima categor\u00eda do f\u00fatbol galego, Terceira Auton\u00f3mica, e ascender a Terceira espa\u00f1ola na 2020/21.\nEn xu\u00f1o de 2020 o club cambiou a s\u00faa sede a Santiago de Compostela, tras chegar a un acordo co Vista Alegre Sociedad Deportiva de dita cidade, que pasar\u00e1 a ser o seu equipo filial. O acordo foi aprobado polos socios nunha asemblea na que se elixiu tam\u00e9n unha nova directiva presidida por Manuel Varela Pereiro. O seu terreo de xogo pasou a ser o Campo Municipal de Santa Isabel."}
{"id": "246039", "revid": "109216", "url": "https://gl.wikipedia.org/wiki?curid=246039", "title": "Mark Addy", "text": "Mark Addy Johnson, nado o 14 de xaneiro de 1964 en York, \u00e9 un actor ingl\u00e9s de cinema, televisi\u00f3n e teatro. \u00c9 principalmente co\u00f1ecido por interpretar o Detective Constable Gary Boyle en \"The Thin Blue Line\", a Dave en \"The Full Monty\", e recentemente a Robert Baratheon na serie da HBO \"Game of Thrones\"."}
{"id": "246043", "revid": "23204", "url": "https://gl.wikipedia.org/wiki?curid=246043", "title": "Michelle Fairley", "text": "Michelle Fairley, nada no ano 1964 en Coleraine, Condado de Derry, \u00e9 unha actriz de cinema, televisi\u00f3n e teatro de Irlanda do Norte. \u00c9 principalmente co\u00f1ecida por interpretar a Catelyn Stark na serie da HBO \"Game of Thrones\"."}
{"id": "246044", "revid": "23204", "url": "https://gl.wikipedia.org/wiki?curid=246044", "title": "Salduero", "text": "Salduero \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 172 habitantes (INE 2012) e ocupa unha superficie de 2,69 km\u00b2."}
{"id": "246045", "revid": "23204", "url": "https://gl.wikipedia.org/wiki?curid=246045", "title": "San Felices", "text": "San Felices \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 63 habitantes (INE 2012) e ocupa unha superficie de 21,10 km\u00b2."}
{"id": "246046", "revid": "98629", "url": "https://gl.wikipedia.org/wiki?curid=246046", "title": "San Pedro Manrique", "text": "San Pedro Manrique \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 642 habitantes (INE 2012) e ocupa unha superficie de 176,20 km\u00b2."}
{"id": "246047", "revid": "23204", "url": "https://gl.wikipedia.org/wiki?curid=246047", "title": "Santa Cruz de Yanguas", "text": "Santa Cruz de Yanguas \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 76 habitantes (INE 2012) e ocupa unha superficie de 33,52 km\u00b2."}
{"id": "246048", "revid": "56817", "url": "https://gl.wikipedia.org/wiki?curid=246048", "title": "Natalia Tena", "text": "Natalia Gastiain Tena, nada o 1 de novembro de 1984 en Londres, \u00e9 unha m\u00fasico e actriz inglesa de cinema, televisi\u00f3n e teatro. Filla de nai estreme\u00f1a e pai vasco. Toca o acorde\u00f3n na banda Molotov Jukebox, pero \u00e9 principalmente co\u00f1ecida por interpretar a Nymphadora Tonks na serie de \"filmes de Harry Potter\" e a Osha na serie da HBO \"Game of Thrones\"."}
{"id": "246049", "revid": "23204", "url": "https://gl.wikipedia.org/wiki?curid=246049", "title": "Santa Mar\u00eda de Huerta", "text": "Santa Mar\u00eda de Huerta \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 352 habitantes (INE 2012) e ocupa unha superficie de 49,15 km\u00b2."}
{"id": "246050", "revid": "23204", "url": "https://gl.wikipedia.org/wiki?curid=246050", "title": "Santa Mar\u00eda de las Hoyas", "text": "Santa Mar\u00eda de las Hoyas \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 133 habitantes (INE 2012) e ocupa unha superficie de 45,41 km\u00b2."}
{"id": "246051", "revid": "23204", "url": "https://gl.wikipedia.org/wiki?curid=246051", "title": "Ser\u00f3n de N\u00e1gima", "text": "Ser\u00f3n de N\u00e1gima \u00e9 un concello espa\u00f1ol\u00a0da provincia de Soria (Castela e Le\u00f3n). A s\u00faa poboaci\u00f3n \u00e9 de 152 habitantes (INE 2013) e ocupa unha superficie de 60,16 km\u00b2."}
{"id": "246054", "revid": "89787", "url": "https://gl.wikipedia.org/wiki?curid=246054", "title": "Contactor", "text": "O contactor \u00e9 un dos equipos m\u00e1is empregados en sistemas de automatizaci\u00f3n industrial e dom\u00e9stica, e un dos m\u00e1is importantes de todo sistema autom\u00e1tico.\nDefinir\u00e9molo como un interruptor que pode ser accionado a distancia mediante un dispositivo electromagn\u00e9tico (un electroim\u00e1n) que ten incorporado interiormente.\nO contactor forma parte tanto do circu\u00edto de mando como do circu\u00edto de forza dun sistema de control autom\u00e1tico.\nTen unha \u00fanica posici\u00f3n de traballo, xa que permanece accionado unicamente mentres recibe enerx\u00eda el\u00e9ctrica. Cando deixa de recibila, retorna \u00e1 s\u00faa posici\u00f3n orixinal.\nComposici\u00f3n.\nO contactor est\u00e1 composto por diversos elementos, tales como os contactos principais, os contactos auxiliares e o circu\u00edto electromagn\u00e9tico.\nOs contactos principais son aqueles a trav\u00e9s dos cales se alimenta ao accionador ou motor\ne que permiten a circulaci\u00f3n de grandes intensidades de corrente, de a\u00ed que se denominen\ntam\u00e9n contactos de potencia. Int\u00e9granse no circu\u00edto de potencia.\nOs contactos auxiliares son os que se utilizan para o sistema de control ou mando. Poden\nser normalmente abertos, NA (mante\u00f1en ausencia de contacto entre os seus extremos ou\nbornes cando o contactor est\u00e1 en repouso), ou cerrados, NC, que funcionan de forma inversa\naos anteriores. Tanto uns como outros, permiten o paso de correntes de baixa intensidade, que son as\nempregadas no circu\u00edto de mando. Int\u00e9granse no circu\u00edto de mando.\nO circu\u00edto electromagn\u00e9tico est\u00e1 composto dun electroim\u00e1n, que acciona, simultaneamente,\nos contactos principais e os auxiliares.\nDito electroim\u00e1n, \u00e1 s\u00faa vez, est\u00e1 formado por unha bobina, un circu\u00edto magn\u00e9tico.\nO circu\u00edto magn\u00e9tico est\u00e1 composto dunha culata ou parte fixa e dun martelo ou parte m\u00f3bil,\nque ser\u00e1 o elemento atra\u00eddo pola bobina cando esta recibe enerx\u00eda el\u00e9ctrica.\nOutros compo\u00f1entes do contactor son a carcasa, que serve de envolvente exterior,\ne o resorte, que ten a funci\u00f3n de facer retornar o martelo \u00e1 s\u00faa posici\u00f3n de repouso cando se\ndesconecta a alimentaci\u00f3n el\u00e9ctrica na bobina.\nCaracter\u00edsticas dun contactor.\nEndurancia el\u00e9ctrica.\nDef\u00ednese como o n\u00famero medio de manobras en carga que os contactos de forza poden\nefectuar sen mantemento.\nA endurancia el\u00e9ctrica depende da categor\u00eda de emprego, da corrente e da tensi\u00f3n asignada\nde emprego.\nEndurancia mec\u00e1nica.\nDef\u00ednese como o n\u00famero medio de ciclos de manobras en baleiro, (\u00e9 dicir, sen corrente nos\ncontactos principais) que o contactor pode efectuar sen fallos mec\u00e1nicos.\nPotencia consumida.\nA potencia depender\u00e1 do electroim\u00e1n que se utilice. \u00c9 un dato importante que c\u00f3mpre ter en conta no\ndese\u00f1o do sistema autom\u00e1tico cando a cantidade de contactores \u00e9 elevada.\nAlimentaci\u00f3n el\u00e9ctrica.\nUn contactor pode ser alimentado con CC ou en CA, dependendo das s\u00faas caracter\u00edsticas\nconstrutivas.\nTensi\u00f3n de alimentaci\u00f3n.\nEn funci\u00f3n das caracter\u00edsticas do sistema, poderase elixir un contactor con diferentes tensi\u00f3ns\nde alimentaci\u00f3n. As m\u00e1is habituais son 24V, 48V, 110V e 230V.\nContactores electr\u00f3nicos.\nOs contactores electr\u00f3nicos son equipos que xorden como resultado da evoluci\u00f3n\nda tecnolox\u00eda electr\u00f3nica. Son equipos nos que o accionamento non se fai de forma\nelectromec\u00e1nica sen\u00f3n electr\u00f3nica. De a\u00ed que neles desaparezan compo\u00f1entes como o circu\u00edto\nelectromagn\u00e9tico e non haxa partes m\u00f3biles para a conexi\u00f3n e desconexi\u00f3n dos circu\u00edtos de\nmando e potencia.\nOs contactores electr\u00f3nicos son tam\u00e9n denominados contactores de estado s\u00f3lido.\nEmpr\u00e9ganse en aplicaci\u00f3ns especiais, como regulaci\u00f3ns, alta frecuencia de manobras etc."}
{"id": "246055", "revid": "98629", "url": "https://gl.wikipedia.org/wiki?curid=246055", "title": "Alfredo \u00c1lvarez Paredes", "text": "Alfredo \u00c1lvarez Paredes, co\u00f1ecido como Fredi, nado en Moa\u00f1a o 27 de febreiro de 1976, \u00e9 un exfutbolista e actual adestrador de f\u00fatbol galego. Actualmente adestra ao CD Boiro.\nTraxectoria.\nIniciada a tempada 2012/13\u00a0foi contratado pola SD Compostela, substitu\u00edndo a Anxo Casalderrey en outubro de 2012..\nTras ascender ao equipo \u00e1 Segunda B na tempada 2012/2013 e conseguir a permanencia na categor\u00eda na Segunda B 2013/14, a directiva da SD Compostela decidiu non renovalo no ver\u00e1n de 2014.\nEse mesmo ver\u00e1n fichou polo Celta de Vigo B de Segunda B. Na tempada 2015/16 ficha de novo pola SD Compostela, en Segunda B, nun intento de salvar ao equipo do descenso. Actualmente adestra ao CD Boiro, equipo de Segunda B."}
{"id": "246056", "revid": "25871", "url": "https://gl.wikipedia.org/wiki?curid=246056", "title": "Natalie Dormer", "text": "Natalie Dormer, nada o 11 de febreiro de 1982 en Reading, Berkshire, \u00e9 unha actriz inglesa de cinema, teatro e televisi\u00f3n. \u00c9 principalmente co\u00f1ecida por interpretar a Ana Bolena na serie \"The Tudors\" e a Margaery Tyrell na serie de HBO \"Game of Thrones\"."}
{"id": "246057", "revid": "98629", "url": "https://gl.wikipedia.org/wiki?curid=246057", "title": "Rally de Noia de 2013", "text": "O Rally de Noia de 2013 foi a 29\u00ba edici\u00f3n e a terceira rolda da tempada 2013 do Campionato de Galicia de Rally. Celebrouse do 19 ao 21 de abril."}
{"id": "246058", "revid": "92340", "url": "https://gl.wikipedia.org/wiki?curid=246058", "title": "Eliseo de Silva Espinosa", "text": "Eliseo de Silva Espinosa, nado na Estrada en 1844, foi un avogado e pol\u00edtico galego.\nTraxectoria.\nEscrib\u00e1n do Xulgado da Estrada. Concelleiro e tenente de Alcalde, o 1 de xullo de 1881 f\u00edxose cargo oficialmente da Alcald\u00eda. En xu\u00f1o de 1884 decretouse o procesamento e suspensi\u00f3n do alcalde e varios tenentes de alcalde polo xulgado do Partido e cesou o 13 de xu\u00f1o. En marzo de 1886 o Gobernador Civil restitu\u00edu no cargo ao alcalde e concelleiros suspendidos e no pleno de 17 de marzo dese ano son repostos nos seus cargos, cesando o 6 de setembro de 1886. Foi secretario do Xulgado da Estrada at\u00e9 1931, cando pasou a ser secretario do Xulgado de Arz\u00faa.\nFoi t\u00edo do tam\u00e9n alcalde Jos\u00e9 Mario de Silva G\u00f3mez."}
{"id": "246059", "revid": "92340", "url": "https://gl.wikipedia.org/wiki?curid=246059", "title": "Jos\u00e9 Mario de Silva G\u00f3mez", "text": "Jos\u00e9 Mario de Silva G\u00f3mez, nado na Estrada o 5 de marzo de 1875, foi un pol\u00edtico galego.\nTraxectoria.\nSobri\u00f1o do tam\u00e9n alcalde Eliseo de Silva Espinosa. Rexentaba unha librer\u00eda. Foi nomeado alcalde da Estrada o 13 de abril de 1930 e cesou en abril de 1931."}
{"id": "246060", "revid": "1888", "url": "https://gl.wikipedia.org/wiki?curid=246060", "title": "Benito Vigo Munilla", "text": "Benito Vigo Munilla, nado en Sis\u00e1n (Ribadumia) en 1875, foi un pol\u00edtico galego.\nTraxectoria.\nFillo de C\u00e1ndido Vigo e Balbina Munilla, en 1898 establ\u00e9cese na Estrada como perito agr\u00edcola. Presidiu o Gimnasio entre 1917 e 1918. Foi nomeado fiscal suplente do Xulgado municipal para o cuadrienio 1921-24 e outra vez en 1930. Na ditadura de Primo de Rivera foi nomeado alcalde da Estrada o 4 de febreiro de 1924 e permaneceu no posto ata finais de marzo de 1930. Logo do golpe de Estado do 18 de xullo de 1936 foi nomeado concelleiro e primeiro tenente de alcalde da Estrada en decembro de 1937.\nVida persoal.\nCasou en 1901 con Mar\u00eda Girbau Chundurreta, e foi pai de Manuela, Balbina e C\u00e1ndido Vigo Girbau."}
{"id": "246062", "revid": "5863", "url": "https://gl.wikipedia.org/wiki?curid=246062", "title": "Panzer 38(t)", "text": "O Panzerkampfwagen 38(t) foi orixinalmente un dese\u00f1o carro de combate checo de antes da segunda guerra mundial. Despois de que Checoslovaquia fose conquistada por Alema\u00f1a, foi adoptado polo ex\u00e9rcito alem\u00e1n, participando nas invasi\u00f3ns Polonia, Francia e Rusia. A s\u00faa produci\u00f3n rematou en 1942, cando o seu armamento demostrou ser pouco axeitado. En total fabric\u00e1ronse m\u00e1is de 1.400 unidades. O chasis continuou sendo producido para os cazacarros Marder III (1942-1944) e o Hetzer (1944-1945), para can\u00f3ns de asalto sen torreta, can\u00f3ns antitanque e can\u00f3ns antia\u00e9reos.\nO (t) v\u00e9n de \"tschechisch\", que en alem\u00e1n significa checo; a designaci\u00f3n checoslovaca era LT vz. 38. Entre as designaci\u00f3ns de fabricaci\u00f3n estaban TNH, TNHPS, LTP e LTH). A designaci\u00f3n especial para o carro de combate en Alema\u00f1a foi Sd.Kfz. 140."}
{"id": "246063", "revid": "5863", "url": "https://gl.wikipedia.org/wiki?curid=246063", "title": "T-28", "text": "O T-28 foi un carro de combate sovi\u00e9tico que estivo entre os primeiros carros medios do mundo. O prototipo completouse en 1931 e a s\u00faa fabricaci\u00f3n comezou a finais de 1932. Foi un carro de combate de apoio \u00e1 infanter\u00eda creado para atravesar defensas fortificadas. O T-28 foi dese\u00f1ado para complementar ao m\u00e1is pesado T-35, co cal compart\u00eda moitos compo\u00f1entes. O modelo non tivo moito \u00e9xito en combate, pero xogou un importante papel como un proxecto de desenvolvemento para os dese\u00f1adores sovi\u00e9ticos. Unha serie de novas ideas e soluci\u00f3ns foron probadas no T-28 e posteriormente incorporadas a futuros modelos.\nDese\u00f1o.\nO T\u201328 foi en moitos sentidos semellante ao Vickers A1E1 Independent brit\u00e1nico, que influenciou enormemente o dese\u00f1o de carros de combate no per\u00edodo de entreguerras, a pesar de que era s\u00f3 un prototipo. A f\u00e1brica Kirov de Leningrado comezou a producir un carro de combate baseado no dese\u00f1o do Independent en 1932. O T\u201328 foi oficialmente aprobado o 11 de agosto de 1933. O veh\u00edculo ti\u00f1a unha gran torreta cun can\u00f3n de 76,2\u00a0mm e d\u00faas m\u00e1is pequenas con metralladoras de 7,62\u00a0mm. Un total de 503 T\u201328 ser\u00edan fabricados nun per\u00edodo de 8 anos, dende 1933 ata 1941."}
{"id": "246069", "revid": "89787", "url": "https://gl.wikipedia.org/wiki?curid=246069", "title": "Jard rock con fe", "text": "Jard rock con fe \u00e9 o noveno \u00e1lbum da banda de rock galega Heredeiros da Crus, publicado en 2013.\nComo sinxelo publicouse \"A duquesa de Poi\"."}
{"id": "246070", "revid": "23204", "url": "https://gl.wikipedia.org/wiki?curid=246070", "title": "Todd Graff", "text": "Todd Graff, nado en Nova York o 22 de outubro de 1959, \u00e9 un actor, guionista e director estadounidense, m\u00e1is co\u00f1ecido pola s\u00faa pel\u00edcula independente de 2003 \"Camp\" e o seu papel de Alan \"Hippy\" Carnes na pel\u00edcula de ciencia ficci\u00f3n \"The Abyss\" (1989).\nTraxectoria.\nGraff naceu en Nova York, Nova York, fillo de Judith Clarice (de solteira, Oxhorn), unha profesora de piano e directora de coro, e Jerome Lawrence Graff, un m\u00fasico. A s\u00faa irm\u00e1 \u00e9 a actriz Ilene Graff.\nGraff cantou nos \u00e1lbums do elenco orixinal de \"Sesame Street\" (1970) e \"Sesame follow-up Street 2\" (1971), pero chegou \u00e1 fama en 1975, cando se xuntou ao elenco da serie de televisi\u00f3n \"The Electric Company\". Desempe\u00f1ou o papel de Jesse, un membro do Short Circus e permaneceu na serie ata o final da s\u00faa produci\u00f3n en 1977 (substitu\u00edu a Stephen Gustafson).\nGraff actuou en varios filmes, inclu\u00edndo \"Smoochy\", \"Dominick and Eugene\", \"Strange Days\", \"Not Quite Paradise\" e \"The Abyss\". En 1984 foi nomeado para o premio Tony pola s\u00faa interpretaci\u00f3n de Danny no musical de Broadway \"Baby\".\nEn 2006 Graff dirixiu o musical teatral \"13\", de Jason Robert Brown e Dan Elish, no Mark Taper Forum. En 2009, co-escribiu e dirixiu a pel\u00edcula \"Bandslam\". En 2012, escribiu e dirixiu a pel\u00edcula \"Joyful Noise\"."}
{"id": "246075", "revid": "98629", "url": "https://gl.wikipedia.org/wiki?curid=246075", "title": "Escrache", "text": "Un escrache \u00e9 un tipo de manifestaci\u00f3n na que un grupo de activistas se dirixe \u00f3 domicilio ou posto de traballo de algu\u00e9n \u00f3 que se quere denunciar. Ten como finalidade facer vis\u00edbeis ante a opini\u00f3n p\u00fablica os feitos denunciados ou a actitude tomada polo denunciado ante o feito concreto, xa sexa por acci\u00f3n ou por omisi\u00f3n. Normalmente tr\u00e1tase dunha denuncia popular contra persoas acusadas de violaci\u00f3ns \u00f3s dereitos humanos ou de corrupci\u00f3n, e ad\u00f3itanse facer actos como sentadas, c\u00e1nticos, pintadas ou carteis diante do seu domicilio particular ou en lugares p\u00fablicos.\nEste tipo de manifestaci\u00f3ns t\u00e9\u00f1ense usado en pa\u00edses de Am\u00e9rica do Sur como a Arxentina ou Chile. Util\u00edzase como unha forma protesta, e \u00e1s veces, de intimidaci\u00f3n e acoso p\u00fablico, e nalg\u00fans casos t\u00e9\u00f1ense producido actividades violentas."}
{"id": "246084", "revid": "1131", "url": "https://gl.wikipedia.org/wiki?curid=246084", "title": "Emilio Zapico", "text": "Emilio Rodr\u00edguez Zapico, nado en Le\u00f3n o 27 de maio de 1944 e finado en Huete (Castela-A Mancha) o 6 de agosto de 1996, foi un piloto de automobilismo espa\u00f1ol.\nTraxectoria.\nParticipou nun Gran Premio de F\u00f3rmula 1, o Gran Premio de Espa\u00f1a de 1976, con Williams, pero non se clasificou. O Williams FW04 que Zapico utilizado xa ti\u00f1a un ano, e foi utilizado m\u00e1is adiante por Brian McGuire.\nM\u00e1is tarde regresou aos Touring Cars na d\u00e9cada de 1980 antes de retirarse. Zapico morreu nun accidente a\u00e9reo, pilotando o seu ultralixeiro en Huete, Espa\u00f1a, en 1996.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "246085", "revid": "2985664", "url": "https://gl.wikipedia.org/wiki?curid=246085", "title": "Emilio Rodr\u00edguez Zapico", "text": ""}
{"id": "246086", "revid": "98629", "url": "https://gl.wikipedia.org/wiki?curid=246086", "title": "Cortes\u00eda verbal", "text": "A cortes\u00eda verbal \u00e9 unha instituci\u00f3n cultural que participa no establecemento e mantemento das relaci\u00f3ns sociais. Dende unha perspectiva xeral facilita a interacci\u00f3n entre as persoas. Este car\u00e1cter cultural mostra diferenzas notables entre unhas sociedades e outras. Sirva de exemplo a funci\u00f3n dos eructos nas sociedades isl\u00e1micas fronte as occidentais.\nA cortes\u00eda interact\u00faa con conceptos pragm\u00e1ticos coma os actos de fala, que se poden caracterizar coma corteses ou non corteses, as\u00ed alagar, ofrecer ou invitar son actos corteses, mentres que ordenar, pedir, mandar ou insultar son actos que evidencian unha descortes\u00eda.\nA visi\u00f3n de Robin Lakoff.\nCon respecto ao estudo da Cortes\u00eda dentro da vertente pragm\u00e1tica, unha das primeiras autoras que propuxo estratexias ling\u00fc\u00edsticas, en forma de m\u00e1ximas, foi Robin Lakoff. Prop\u00f3n tres estratexias:\nA primeira regra aplicarase sobre todo a actos exhortativos, de tal maneira que se suavicen e pasen de ser mandatos a ser rogos ou petici\u00f3ns, cambiar a modalidade exclamativa pola interrogativa. Tam\u00e9n a segunda regra se pode referir ao uso da modalidade epist\u00e9mica en lugar da pura aseveraci\u00f3n, de modo que as mensaxes comecen con recursos corteses do tipo \"eu coido que...\" ou \"penso que...\". Este tipo de estratexias que tratan de minorar un acto descort\u00e9s denom\u00ednanse \"de cortes\u00eda negativa\",\nA terceira m\u00e1xima ten un \u00e1mbito de aplicaci\u00f3n m\u00e1is xeral, implica reforzar a cortes\u00eda en si, non s\u00f3 con actos ling\u00fc\u00edsticos do tipo alago, ofrecemento etc, sen\u00f3n tam\u00e9n empregando elementos cin\u00e9sicos e prox\u00e9micos como sorrisos, caricias, palmadas, entre outros, que forman parte do d\u00eda a d\u00eda nas nosas interacci\u00f3ns. F\u00e1lase ent\u00f3n de estratexias de \"cortes\u00eda positiva\".\nA an\u00e1lise custo-beneficio de G. Leech.\nEn 1983, G. Leech interpreta a cortes\u00eda coma o \"principio regulador da distancia social\" e fala de \"cortes\u00eda relativa\", que depende das posici\u00f3ns sociais dos interlocutores, e de \"cortes\u00eda absoluta\", que caracteriza os actos de fala como tales. Un exemplo de cortes\u00eda relativa ser\u00eda tratar de \"vostede\", ou simplemente falarlle co respecto que se sup\u00f3n se merece, a unha persoa maior, ou a algu\u00e9n de rango social elevado, coma o representante dunha instituci\u00f3n (presidentes, reis etc). Fronte a isto, un exemplo de \"cortes\u00eda relativa\" \u00e9 transformar unha orde ou un mandato nunha petici\u00f3n, ou nunha simple pregunta.\nSegundo Leech, unha acci\u00f3n \u00e9 m\u00e1is cort\u00e9s canto maior \u00e9 o custo para o emisor e maior sexa o beneficio para o destinatario, as\u00ed: ofrecer, invitar etc. Pola contra, canto maior sexa o custo para o destinatario e maior o beneficio para o emisor, o acto ser\u00e1 m\u00e1is descort\u00e9s: mandar, pedir etc. As\u00ed, establ\u00e9cense catro tipo de acci\u00f3ns en relaci\u00f3n coa cortes\u00eda absoluta: \nCanta m\u00e1is descortes\u00eda intr\u00ednseca, m\u00e1is necesidade hai de empregar estratexias ling\u00fc\u00edsticas corteses, salvo nos casos nos que o emisor quere atentar contra esta cortes\u00eda. Leech prop\u00f3n un conxunto de m\u00e1ximas:\nA perspectiva de Brown e Levinson.\nQuizais a aportaz\u00f3n de Pen\u00e9lope Brown e Samuel Levinson sexa a m\u00e1is importante, ou polo menos a m\u00e1is co\u00f1ecida. Introducen o concepto, empregado anteriormente por Gofman, de \"face\", traducible polo de \"imaxe\". Falan de dous tipos de imaxe. Por un lado existe unha imaxe negativa, dende unha perspectiva persoal, que fai que todo individuo quere sentirse libre en actos e desexos. Por outro lado, dende un punto de vista social, intentamos ser valorados e apreciados pola xente que nos arrodea: f\u00e1lase ent\u00f3n de imaxe positiva. Brown e Levinson parten da idea de que todas as interacci\u00f3ns comunicativas constit\u00faen un potencial acto de ameaza \u00e1 imaxe (AAI), e aqu\u00ed tense en conta tanto a imaxe positiva como a negativa do emisor e dos diferentes destinatarios. Dependendo do tipo de acto, temos:\nEvidentemente, non todos os actos son igual de ameazantes, pero en case todos existe unha potencial ameaza. Se se realiza un AAI e se desexa evitar que este acto non interfira nas boas relaci\u00f3ns sociais, o normal \u00e9 introducir riscos de cortes\u00eda para suavizar a situaci\u00f3n. O grao de cortes\u00eda depende do risco de ameza do acto de fala, e este risco depende de: \nAs estratexias de cortes\u00eda relaci\u00f3nanse co risco de ameaza do acto de fala: canto menor risco de desprestixio haxa empregaremos estratexias de menor cortes\u00eda, e viceversa. Estes autores propo\u00f1en un esquema de posibilidades \u00e1 hora de realizar un AAI: \nEmpr\u00e9gase unha estratexia aberta sen acci\u00f3n compensatoria cando non c\u00f3mpre contrarrestar o dano potencial \u00e1 imaxe, xa que domina a claridade e a inmediatez. Estas estratexias \u00fasanse cando os tres casos m\u00e1is arriba expostos din que o acto non ameaza a imaxe dos interlocutores\nNoutros casos resulta conveniente unha estratexia compensatoria con cortes\u00eda positiva, cando empregamos riscos de cooperaci\u00f3n presuposta (presupo\u00f1emos que se vai dicir que si ante unha petici\u00f3n)ou estratexias de solidariedade, cando nos inclu\u00edmos na mensaxe (\"teremos que estudar m\u00e1is, non?\". , ou cando ofrecemos compensaci\u00f3ns \u00f3 interlocutor. P\u00f3dense inclu\u00edr aqu\u00ed todo tipo de marcas de identidade social do destinatario (uso de xergas para achegarse a el), apelativos cari\u00f1osos, diminutivos, bromas, reforzo de co\u00f1ecementos compartidos,etc. Estas estratexias intentan alagar a imaxe do destinatario.\nAs estratexias de cortes\u00eda negativa danse cando hai m\u00e1is distancia social. Tr\u00e1tase de expresi\u00f3ns un tanto indirectas que conxugan modalidade e expresi\u00f3ns \"correctas\", do tipo \"por favor\" ou o uso do imperfecto de indicativo.\nPara alg\u00fans autores, como Kebrat-Orecchioni, a visi\u00f3n de Brown e Levinson implica unha visi\u00f3n demasiado negativa das relaci\u00f3ns sociais. Esta autora fala de \"actos de reforzo da imaxe\", como felicitaci\u00f3ns, louvanzas, sa\u00fados etc. Son actos que xogan un papel moi positivo no mantemento das relaci\u00f3ns sociais. Son actos en si mesmo corteses e positivos, que non supo\u00f1en ningunha ameaza potencial, sen\u00f3n todo o contrario."}
{"id": "246087", "revid": "23204", "url": "https://gl.wikipedia.org/wiki?curid=246087", "title": "Dieter Quester", "text": "Dieter Quester, nado o 30 de maio de 1939 en Viena, Austria, \u00e9 un activo piloto de carreiras austr\u00edaco. Dieter participou en 53 carreiras de 24 horas. Competiu nunha soa carreira de F\u00f3rmula 1 na que terminou noveno. \nComezou en moton\u00e1utica na d\u00e9cada de 1950, converteuse en parte do equipo BMW de F\u00f3rmula 2, que pretend\u00eda participar no Gran Premio de Alema\u00f1a de 1969. O seu compa\u00f1eiro de equipo Gerhard Mitter morreu en N\u00fcrburgring mentres practicaba co \"BMW 269\". Ante a sospeita dun fallo na suspensi\u00f3n ou a direcci\u00f3n, o equipo BMW con Quester e Hubert Hahne retir\u00e1ronse da carreira, do mesmo xeito que o seu compa\u00f1eiro do equipo Mitter con Porsche, Hans Herrmann.\nQuester participou no Gran Premio de Austria de 1974 o 18 de agosto de 1974. Terminou noveno por diante de Hans-Joachim Stuck e o dobre campi\u00f3n do mundo Graham Hill na carreira, pero non anotou puntos no campionato.\nPosteriormente Quester centrouse de novo no Campionato Europeo de Turismos pilotando un BMW 3.0 CSL do equipo Schnitzer Motorsport. Quester xa ga\u00f1ara as 24 Horas de Spa de 1973. Posteriormente participou en carreiras no DTM.\nA s\u00faa carreira segue activo aos 70 anos, patrocinado por Red Bull. O 15 de xaneiro de 2006, ga\u00f1ou a carreira de 24 horas no Dubai Aut\u00f3dromo nun BMW M3 xunto con Hans-Joachim Stuck, Philipp Peter e Toto Wolff. Stuck e Quester volveron \u00e1s 24 Horas de N\u00fcrburgring, pero o seu BMW resultou destru\u00eddo nun accidente provocado por un derrrame de combustible que implicou a sete coches. Durante a fin de semana do 9-10 de setembro de 2006 ga\u00f1ou o Britcar 24 Horas de Silverstone nun BMW MZ4 e 14 de xaneiro de 2007 volveu ga\u00f1ar a carreira de 24 horas no Aut\u00f3dromo de Dubai no BMW Z4. En setembro de 2007 ga\u00f1ou as 24 Horas de Silverstone no BMW Z4, por unha marxe de 30 voltas.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "246088", "revid": "44859", "url": "https://gl.wikipedia.org/wiki?curid=246088", "title": "Cortes\u00eda", "text": ""}
{"id": "246090", "revid": "44859", "url": "https://gl.wikipedia.org/wiki?curid=246090", "title": "Interrogativa", "text": ""}
{"id": "246091", "revid": "44859", "url": "https://gl.wikipedia.org/wiki?curid=246091", "title": "Pragm\u00e1ticos", "text": ""}
{"id": "246093", "revid": "5132", "url": "https://gl.wikipedia.org/wiki?curid=246093", "title": "Asier Zengotitabengoa", "text": "Asier Zengotitabengoa Garc\u00eda, nado o 20 de abril de 1988 en Vitoria, Euscadi, \u00e9 un xogador profesional de baloncesto espa\u00f1ol que xoga para o Lille M\u00e9tropole da LNB Pro B. Cunha estatura de 2,01 metros xoga na posici\u00f3n de ala."}
{"id": "246106", "revid": "5312", "url": "https://gl.wikipedia.org/wiki?curid=246106", "title": "HMS Galatea (1914)", "text": "O HMS \"Galatea\" foi un cruceiro lixeiro da clase \"Arethusa\" pertencente \u00e1 Royal Navy brit\u00e1nica. Foi botado o d\u00eda 14 de maio de 1914 nos estaleiros William Beardmore and Company.\nFoi asignado como l\u00edder do 2 escuadr\u00f3n de destrutores da Harwich Force, protexendo as aproximaci\u00f3ns do leste da canle da Mancha. O 4 de maio de 1916 tomou parte do derribo do cepel\u00edn \"L 7\". Na batalla de Xutlandia foi o buque insignia do 1\u00ba escuadr\u00f3n de cruceiros lixeiros baixo o mando do comodoro E.S. Alexander-Sinclair. Foi o primeiro barco en informar da presenza de buques alem\u00e1ns, iniciando a batalla. O \"Galatea\" foi tam\u00e9n o primeiro en recibir un impacto no enfrontamento, por un disparo realizado dende o cruceiro lixeiro SMS \"Elbing\" que non produciu ning\u00fan estoupido.\nO \"Galatea\" foi parte da pantalla de barcos organizada ao redor da forza de cruceiros de batalla baixo o mando do almirante Beatty. Foi enviado na compa\u00f1\u00eda do seu irm\u00e1ns HMS \"Phaeton\" para investigar a un barco mercante parado, o dan\u00e9s \"N J Fiord\". Ao mesmo tempo, dous destrutores, os \"B-109\" e \"B-110\" dos grupos alem\u00e1ns de exploraci\u00f3n baixo o mando do almirante Franz von Hipper, foron enviados a investigar o barco. As d\u00faas pequenas frotas eran conscientes de que estaban a menos de 80 quil\u00f3metros de distancia.\nFoi vendido para o despezamento o 25 de outubro de 1921. O monte Galatea en Alberta, Canad\u00e1, foi chamado as\u00ed polo barco."}
{"id": "246107", "revid": "98629", "url": "https://gl.wikipedia.org/wiki?curid=246107", "title": "Rally Serra da Groba de 2013", "text": "O Rally Serra da Groba de 2013 foi a 2\u00aa e \u00faltima edici\u00f3n de dito rally e a primeira rolda da tempada 2013 do Campionato de Galicia de Rally. Celebrouse do 16 ao 17 de febreiro."}
{"id": "246108", "revid": "98629", "url": "https://gl.wikipedia.org/wiki?curid=246108", "title": "Embraer E-Jets", "text": "A familia Embraer E-Jet \u00e9 unha serie de reactores bimotores de pasaxeiros de fuselaxe estreita e alcance medio fabricados pola compa\u00f1\u00eda brasileira Embraer. Anunciada no Paris Air Show de 1999 e comezada a produci\u00f3n no ano 2002, a serie de avi\u00f3ns converteuse nun \u00e9xito comercial. O modelo \u00e9 usado tanto por aeroli\u00f1as principais como rexionais por todo o mundo. Cara decembro do ano 2012 hab\u00eda 185 petici\u00f3ns en firme para os E-Jets, 580 opci\u00f3ns e 908 unidades entregadas.\nDese\u00f1o.\nA li\u00f1a Embraer E-Jets est\u00e1 formada por d\u00faas familias de avi\u00f3ns comerciais e unha variante de reactor de negocios. Os m\u00e1is pequenos E-170 e E-175 conforman o modelo base. Os E-190 e E-195 son versi\u00f3ns alongadas, con motores diferentes e \u00e1s m\u00e1is longas, e cambios no estabilizador horizontal e na tren de aterraxe. O 170 e o 175 te\u00f1en o 95% dos elementos en com\u00fan, ao igual que o 190 e o 195. As d\u00faas familias comparten ao redor do 89% dos elementos entre si, coas secci\u00f3ns da fuselaxe id\u00e9nticas e a mesma avi\u00f3nica.\nTodos os E-Jets levan catro asentos por fila e te\u00f1en un dese\u00f1o de \"dobre-burbulla\", desenvolvido por Embraer para os seus reactores comerciais de pasaxeiros. A\u00ednda que \u00e9 referido comunmente cun sinxelo prefixo \"E\", os reactores son tecnicamente a\u00ednda Embraer Regional Jets (\"ERJ\"s), termo que se refire aos m\u00e1is pequenos membros da familia Embraer ERJ. Embraer fixo desaparecer o prefixo ERJ nos seus anuncios dos inicios da fabricaci\u00f3n do novo avi\u00f3n. As series E-190/195 te\u00f1en unhas capacidades semellantes \u00e1s versi\u00f3ns iniciais do McDonnell Douglas DC-9 e do Boeing 737, que sempre foron considerados avi\u00f3ns de pasaxeiros de primeira li\u00f1a.\nOs clientes de lanzamento do avi\u00f3n foron a aeroli\u00f1a francesa R\u00e9gional Compagnie A\u00e9rienne Europ\u00e9enne con 10 pedidos e 5 opci\u00f3ns do E-170; e a aeroli\u00f1a su\u00edza Crossair con 30 pedidos do E-170 e 30 do 30 E-190. O pedido m\u00e1is grande de E-Jets realizouno JetBlue, ao mercar 100 E-190, e ter opci\u00f3n a 100 m\u00e1is. JetBlue estableceu o r\u00e9cord do voo m\u00e1is longo da familia E-190 o 6 de novembro do 2008, cando un dos seus avi\u00f3ns voou dende Anchorage, Alasca ata Buffalo, Nova York, realizando un total de 4.989\u00a0km; trat\u00e1base dun avi\u00f3n baleiro nun voo non comercial. O avi\u00f3n finalmente regresou ao aeroporto JFK tras dous meses en servizo ch\u00e1rter coa candidata \u00e1 vicepresidencia dos Estados Unidos Sarah Palin.\nEn novembro do 2011 Embraer anunciou que remotorizar\u00eda a familia E-Jet e entregar\u00eda o primeiro exemplar cos novos motores antes do ano 2018. O 8 de xaneiro de 2013 a compa\u00f1\u00eda anunciou a elecci\u00f3n dun motor Pratt &amp; Whitney para estas novas versi\u00f3ns. En febreiro do 2012 Embraer anunciou que estaba estudando o desenvolvemento dunha nova variante con 130 asentos.\nVariantes.\nE-170 e 175.\nOs modelos E-170/E-175 no rango dos 80 asentos son os m\u00e1is pequenos da familia E-Jet. Est\u00e1n impulsados por motores General Electric CF34-8E de 62,28\u00a0kN de potencia cada un. Os E-170 e E-175 compiten directamente co Bombardier CRJ-700 e o Bombardier CRJ-900 respectivamente, e en parte co turboh\u00e9lice Bombardier Q400. Tam\u00e9n buscan substitu\u00edr no seu segmento de mercado a dese\u00f1os anteriores como o BAe 146 e o Fokker 70.\nO Embraer 170 foi a primeira versi\u00f3n producida. O prototipo 170-001 foi dado a co\u00f1ecer o 29 de outubro do ano 2001, realizando o primeiro voo o 19 de febreiro de 2002. Amosouse ao p\u00fablico en maio dese ano na convenci\u00f3n a Asociaci\u00f3n de Aeroli\u00f1as Rexionais. Despois dunha resposta positiva por parte da comunidade de aeroli\u00f1as, Embraer lanzou o E-175. O primeiro voo do alongado E-175 realizouse en xu\u00f1o do 2003. A certificaci\u00f3n para o 170 consegu\u00eduse dous anos despois da s\u00faa estrea ao p\u00fablico; a entrega do primeiro exemplar ao cliente de lanzamento, LOT Polish Airlines, foi en marzo do 2004. O primeiro cliente estadounidense do EMB 170 foi US Airways, tras a certificaci\u00f3n da FAA, e o avi\u00f3n entrou en servizo o 4 de abril do 2004 operado pola divisi\u00f3n MidAtlantic de US Airways, Inc. O primeiro E-175 foi entregado a Air Canada e entrou en servizo en xullo do 2005. O prototipo 170-001 realizou o seu derradeiro voo o 11 de abril do 2012. O seu destino foi o despezamento nos Estados Unidos para pezas de reposto.\nE-190 e 195.\nOs modelos E-190/195 son variantes alongadas dos E-170/175 equipados cunha \u00e1 e un estabilizador m\u00e1is longos e un novo motor, o GE CF34-10E, de 82,30\u00a0kN de potencia. Este avi\u00f3n compite co Bombardier CRJ-1000. Ademais, estando no rango dos 110 asentos, compiten con avi\u00f3ns de primeira li\u00f1a como os Boeing 717-200 e 737-500/-600, o Airbus A318, e alg\u00fans dos pr\u00f3ximos modelos da Bombardier CSeries.\nO primeiro voo do E-190 foi o 12 de marzo do 2004, e o do E-195 o 7 de decembro do mesmo ano. O primeiro cliente do E-190 foi a aeroli\u00f1a de baixo custo estadounidense JetBlue, cun pedido de 100 unidades e outras 100 opci\u00f3ns. A compa\u00f1\u00eda brit\u00e1nica Flybe lanzou o E-195, con 14 pedidos e 12 opci\u00f3ns.\nXa que os modelos 190/195 son do mesmo tama\u00f1o que avi\u00f3ns de primeira li\u00f1a, moitas aeroli\u00f1as op\u00e9ranos como tales, equipando unha clase \"business\" nos mesmos, en lugar de operalos cunha compa\u00f1\u00eda rexional asociada. Por exemplo, Air Canada opera 45 E-190 con 9 asendos de clase \"business\" e 88 de clase econ\u00f3mica como parte da s\u00faa frota principal.\nEmbraer Lineage 1000.\nO 2 de maio do 2006 Embraer anunciou os seus plans para unha variante de negocios do E-190. Esta ter\u00eda a mesma estrutura pero cun alcance aumentado por riba dos 8.000\u00a0km, e asentos de luxo para un m\u00e1ximo de 19 pasaxeiros. Foi certificado pola FAA estadounidense o 7 de xaneiro do 2009. Os dous primeiros exemplares de produci\u00f3n entreg\u00e1ronse en decembro do ano 2008.\nSegunda xeraci\u00f3n de E-Jets.\nNo ano 2011 Embraer anunciou que centrar\u00eda a s\u00faa atenci\u00f3n o desenvolvemento de versi\u00f3ns renovadas da familia E-Jet en vez de en ai\u00f3ns totalmente novos. As novas variantes estar\u00edan mellor posicionadas para competir coa Bombardier CSeries, e poder\u00edan estar impulsadas por novos motores de maior di\u00e1metro que ofrecer\u00edan melloras no consumo de combustible, ademais levar\u00edn un tren de aterraxe un pouco m\u00e1is alto e probablemente unha nova \u00e1 de aluminio ou fibra de carbono. Air Lease Corp nomeou provisionalmente ao renovado E-Jet como o E-198, e asesorou a Embraer para que alongue o E-190 cunha fila m\u00e1is (sentando as\u00ed a 118 pasaxeiros nunha \u00fanica clase) e ao E-195 con d\u00faas ou tres filas (levando de 130 a 134). Posteriormente, Embraer nomeouno \"second generation\". General Electric, Pratt &amp; Whitney e Rolls-Royce eran os posibles provedores dos motores. O motor turbofan de Pratt &amp; Whitney foi seleccionado en xaneiro do 2013 para equipar \u00e1s novas versi\u00f3ns de E-Jets. O Honeywell Primus Epic 2 foi elixido como o seu paquete de avi\u00f3nica."}
{"id": "246110", "revid": "98629", "url": "https://gl.wikipedia.org/wiki?curid=246110", "title": "Rally do Cocido de 2013", "text": "O Rally do Cocido de 2013 foi a 19\u00ba edici\u00f3n e a segunda rolda da tempada 2013 do Campionato de Galicia de Rally. Celebrouse do 15 ao 16 de marzo."}
{"id": "246112", "revid": "1093", "url": "https://gl.wikipedia.org/wiki?curid=246112", "title": "Guillerme Alexandre de Orange-Nassau", "text": ""}
{"id": "246113", "revid": "1093", "url": "https://gl.wikipedia.org/wiki?curid=246113", "title": "Guillerme Alexandre I", "text": ""}
{"id": "246117", "revid": "89787", "url": "https://gl.wikipedia.org/wiki?curid=246117", "title": "O\u00eddio", "text": "O\u00eddio, \u00e9 o nome dun fungo do filo dos ascomicetos, do que existen varias especies que poden ser parasitos da vide e outras plantas, sobre as que provocan unha enfermidade que as cobre dunha camada pulverulenta e cinsenta abrancazada de micelio en forma de estrela principalmente na parte axial. Os talos tam\u00e9n poden verse afectados. Nun ataque forte as follas t\u00f3rnanse amarelas e despois muchan.\nCaracter\u00edsticas.\nTr\u00e1tase dun fungo parasito que fica na membrana pluricelular na monofotos\u00edntese dos organelos das c\u00e9lulas mortas dunha planta como o \u00e9 a desinfecci\u00f3n dos di\u00f3xidos de carbono na familia das erisif\u00e1ceas (Erysiphales), que ataca as partes a\u00e9reas das plantas. O o\u00eddio m\u00e1is co\u00f1ecido \u00e9 o da videira, provocado pola especie \"Uncinula necator\", que en Galiza \u00e9 co\u00f1ecido vulgarmente cos nomes de cinza ou borralla da vide. \nO fungo manif\u00e9stase inicialmente en plantas illadas pudendo cubrir posteriormente todo o cultivo.\nAs follas baixas son as m\u00e1is afectadas, pero o o\u00eddo pode aparecer en calquera parte a\u00e9rea da planta. A medida que a infecci\u00f3n progresa as manchas vanse facendo m\u00e1is grandes e mestas a medida que se van formando m\u00e1is espora asexuais.\nO o\u00eddio desenv\u00f3lvese ben en ambientes con altos niveis de humidade e temperaturas moderadas como \u00e9 o caso de Galiza. Nun marco agr\u00edcola, o pat\u00f3xeno pode controlarse empregando medios qu\u00edmicos, mellora/resistencia xen\u00e9tica, e labores culturais. C\u00f3mpre sempre ter en conta o o\u00eddo, xa que o rendemento da colleita pode verse diminu\u00eddo por este fungo.\nReproduci\u00f3n.\nO o\u00eddio reprod\u00facese tanto por v\u00eda sexual coma asexual. A reproduci\u00f3n sexual \u00e9 por v\u00eda casmoteca (formalmente cleistoteca), un tipo de ascocarpo. Dentro de cada ascocarpo existen varios ascos. Co tempo, as ascosporas maduran e son ceibadas para iniciar novas infecci\u00f3ns. As condici\u00f3ns necesarias para a maduraci\u00f3n de esporas difiren entre as especies. \nO o\u00eddio nas diferentes plantas.\nO\u00eddio do trigo.\n\"Blumeria graminis f. sp. tritici\", \u00e9 o fungo que causa o o\u00eddio no trigo. O o\u00eddio no trigo \u00e9 relativamente doado de diagnosticar por mor das caracter\u00edsticas manchas abrancazadas e fari\u00f1entas que causa o micelio. Estas manchas poden aparecer na epiderme superior ou inferior das follas. A medida que a infecci\u00f3n progresa collen unha cor parda clara. \"Blumeria graminis f. sp. tritici\" \u00e9 un parasito que s\u00f3 medra en tecido vivo. Aparece en todas as rexi\u00f3ns onde se produce trigo, pero especialmente na costa leste dos Estados Unidos as\u00ed coma toda a faixa atl\u00e1ntica.\nO\u00eddio da vide.\n\"Erysiphe necator\" (ou \"Uncinula necator\") causa a borralla, cinza ou o\u00eddio da vi\u00f1a, moi com\u00fan en Galiza.. Pode ocasionar danos atacando todos os \u00f3rganos verdes da videira. Nas follas nos seus estadios iniciais pode semellarse \u00e1 infecci\u00f3n do mildio, por\u00e9n as manchas que aparecen acostuman ser sempre m\u00e1is mi\u00fadas e nunca amosan a t\u00edpica peluxe abrancazada no env\u00e9s, pola contra si se poden ollar manchi\u00f1as pardas.\nO\u00eddio das cebolas.\nO fungo que causa o o\u00eddio na cebola \u00e9 a \"Leveillula taurica\" (tam\u00e9n co\u00f1ecido polo nome do seu anamorfo, \"Oidiopsis taurica\"). Tam\u00e9n infecta a alcachofa.\nO\u00eddio en maceiras e pereiras.\n\"Podosphaera leucotricha\" \u00e9 un fungo que causa o o\u00eddio en maceiras e pereiras.\nO\u00eddio en cabazas e mel\u00f3ns (cucurbit\u00e1ceas).\n\"Podosphaera fusca\" \u00e9 o fungo que causa o o\u00eddio en curcurbit\u00e1ceas: cogombros, cabazas (inclu\u00edndo os calac\u00fas), buchas ou cabaza esponxa, mel\u00f3ns e sand\u00edas.\nO\u00eddio nas lilas.\n\"Microsphaera syringae\" \u00e9 o fungo que causa o o\u00eddio nas lilas (\"Syringa vulgaris\").\nO\u00eddio en amorodeiras.\n\"Podosphaera aphanis\" \u00e9 o fungo que causa o o\u00eddo nas amorodeiras e outras ros\u00e1ceas coma \"Geum rivale\".\nO\u00eddio nas follas das \u00e1rbores.\nO o\u00eddio do carballo \u00e9 causado polo fungo \"Microsphaera alphitoides\" ou \"Erysiphe alphitoides\"; \u00e9 unha infecci\u00f3n com\u00fan nos carballos galegos. \n\"Sawadaea tulasnei\" \u00e9 un fungo que causa o o\u00eddo nas follas doutras especies de \u00e1rbores coma o no pradairo real (\"Acer platanoides\") en Am\u00e9rica do Norte, ou no pradairo xapon\u00e9s (\"Acer palmatum\") na Europa atl\u00e1ntica.&lt;ref&gt;Sawadaea tulasnei (Fuckel) Homma 1937 en \"Encyclopedia of Life&lt;/\"ref&gt;"}
{"id": "246122", "revid": "1888", "url": "https://gl.wikipedia.org/wiki?curid=246122", "title": "Antonio Mu\u00f1iz Cruces", "text": "Antonio Mu\u00f1iz Cruces, nado na Estrada, foi un pol\u00edtico galego.\nTraxectoria.\nEmigrado en Cuba. Foi concelleiro na Estrada durante a ditadura de Primo de Rivera. Foi presidente do Recreo Cultural en 1931. Foi nomeado alcalde da Estrada o 5 de febreiro de 1937 e continuou no cargo ata decembro de 1937, cando foi nomeado alcalde Alfonso Constenla Otero. Volveu ser alcalde dende o 25 de novembro de 1940 a xu\u00f1o de 1942."}
{"id": "246123", "revid": "35560", "url": "https://gl.wikipedia.org/wiki?curid=246123", "title": "Comit\u00e9 Europeo para a Normalizaci\u00f3n Electromec\u00e1nica", "text": "O Comit\u00e9 Europeo para a Normalizaci\u00f3n Electromec\u00e1nica, (CENELEC , en franc\u00e9s: \"Comit\u00e9 Europ\u00e9en de Normalisation \u00c9lectrotechnique\"; en ingl\u00e9s: \"European Committee for Electrotechnical Standardization\") \u00e9 unha organizaci\u00f3n europea (non vinculada \u00e1 Uni\u00f3n Europea) que xunto co ETSI (telecomunicaci\u00f3ns) e o CEN noutras \u00e1reas t\u00e9cnicas enc\u00e1rgase da estandarizaci\u00f3n dos sistemas europeos en materia el\u00e9ctrica.\nCENELEC foi fundado en 1973 coa fusi\u00f3n de CENELCOM e CENEL, ten a s\u00faa sede en Bruxelas.\nAdemais de pa\u00edses europeos, son membros de CENELEC pa\u00edses de f\u00f3ra da CE e mant\u00e9n acordos de asociaci\u00f3n cos Estados Unidos, Xap\u00f3n ou China."}
{"id": "246125", "revid": "1131", "url": "https://gl.wikipedia.org/wiki?curid=246125", "title": "Le\u00f3nidas Trujillo", "text": ""}
{"id": "246126", "revid": "624", "url": "https://gl.wikipedia.org/wiki?curid=246126", "title": "Dionisos", "text": ""}
{"id": "246128", "revid": "1093", "url": "https://gl.wikipedia.org/wiki?curid=246128", "title": "Guillerme Alexandre I dos Pa\u00edses Baixos", "text": ""}
{"id": "246136", "revid": "85894", "url": "https://gl.wikipedia.org/wiki?curid=246136", "title": "Felipe Castro Valladares", "text": "Felipe Castro Valladares, nado en Sabucedo (A Estrada) en 1900, foi un pol\u00edtico galego.\nTraxectoria.\nFoi xefe de milicias (1938) e despois xefe local de Falange Espa\u00f1ola Tradicionalista y de las JONS da Estrada. Foi deputado provincial polo distrito A Ca\u00f1iza-Ponteareas en 1938. Foi nomeado alcalde da Estrada o 1 de febreiro de 1940 e renunciou o 16 de maio dese ano, por converterse en Recadador municipal. Foi concelleiro na Estrada en 1951 como representante do terzo sindical."}
{"id": "246144", "revid": "25871", "url": "https://gl.wikipedia.org/wiki?curid=246144", "title": "Macklemore", "text": "Ben Haggerty, nado o 19 de xu\u00f1o de 1983, m\u00e1is co\u00f1ecido polo seu nome art\u00edstico como Macklemore, e un rapeiro e m\u00fasico estadounidense. Comezou independentemente no ano 2000 e agora colabora co produtor Ryan Lewis, o violinista Andrew Joslyn e o trompetista Owuor Arunga. Alcanzou a s\u00faa popularidade coa canci\u00f3n Thrift Shop, o v\u00eddeo musical desta canci\u00f3n foi visto m\u00e1is de 250\u00a0000\u00a0000 veces en Youtube. Alcanzou o n\u00famero 1 no Billboard Hot 100, vendendo m\u00e1is de 2\u00a0200\u00a0000 copias da canci\u00f3n. Macklemore lanzou o seu \u00e1lbum debut The Heist o 9 de outubro de 2012. Outra das s\u00faas canci\u00f3ns que tam\u00e9n se volveu famosa \u00e9 Wings."}
{"id": "246146", "revid": "89787", "url": "https://gl.wikipedia.org/wiki?curid=246146", "title": "Casa Museo Casares Quiroga", "text": "A Casa Museo de Casares Quiroga \u00e9 unha casa museo situada na antiga residencia de Santiago Casares Quiroga na cidade da Coru\u00f1a. A casa museo do que fora presidente da II Rep\u00fablica Espa\u00f1ola do 13 de maio ao 19 de xullo de 1936 ten catro andares con exposici\u00f3ns e reproduci\u00f3ns das estancias da casa, inclu\u00eddo o xard\u00edn. O baixo da casa est\u00e1 adicado a sala de exposici\u00f3ns temporais.\nHistoria.\nO edificio da casa museo foi propiedade de Jos\u00e9 Cervig\u00f3n. O novo propietario, Santiago Casares Paz encargou a reconstruci\u00f3n a Faustino Dom\u00ednguez Coumes-Gay en 1886. En 1929 engadiuse unha bufarda dese\u00f1ada por Eduardo Rodr\u00edguez-Losada Rebell\u00f3n con vista ao xard\u00edn exterior.\nA casa dos Casares foi espoliada nos d\u00edas posteriores ao golpe fascista de 1936. Dos dez mil libros da s\u00faa biblioteca uns foron queimados, outros roubados, e outros conducidos ao Pazo de Xustiza."}
{"id": "246148", "revid": "39164", "url": "https://gl.wikipedia.org/wiki?curid=246148", "title": "Ben Haggerty", "text": ""}
{"id": "246149", "revid": "56817", "url": "https://gl.wikipedia.org/wiki?curid=246149", "title": "Gran Premio dos Pa\u00edses Baixos de 1971", "text": "O Gran Premio dos Pa\u00edses Baixos de 1971 foi unha carreira de automobilismo de F\u00f3rmula Un, celebrada o 20 de xu\u00f1o de 1971 no circu\u00edto de Zandvoort. Foi a cuarta carreira da tempada de F\u00f3rmula Un de .\nEsta foi a \u00faltima carreira de F\u00f3rmula Un nun circu\u00edto sen sistemas de seguridade. Debido a isto, o Gran Premio dos Pa\u00edses Baixos foi cancelado o ano seguinte, o circu\u00edto regresou en , cun dese\u00f1o modificado."}
{"id": "246150", "revid": "98629", "url": "https://gl.wikipedia.org/wiki?curid=246150", "title": "IRAS", "text": "IRAS (acr\u00f3nimo de \"Infrared Astronomical Satellite\") foi un observatorio espacial conxunto entre a NASA, os Pa\u00edses Baixos e o Reino Unido, lanzado o 26 de xaneiro de 1983 mediante un foguete Delta 3910 desde a Base Vandenberg da Forza A\u00e9rea.\nCaracter\u00edsticas.\nIRAS foi lanzado para facer un estudo completo do ceo no rango de lonxitudes de onda do infravermello entre os 8 e os 120 micr\u00f3metros. As observaci\u00f3n de IRAS aumentaron nun 70% o cat\u00e1logo de obxectos infravermellos co\u00f1ecidos no ceo, chegando a detectar 350.000 fontes infravermellas.\nIRAS levaba a bordo un telescopio de tipo Ritchey-Chretien refrixerado por helio a unha temperatura de 10 K e que conti\u00f1a 62 detectores que en conxunto pod\u00edan observar en bandas centradas en 12, 25, 60 e 100 micr\u00f3metros e cunha precisi\u00f3n na localizaci\u00f3n dos obxectos observados de 0,5 minutos de arco. Tam\u00e9n levaba un espectr\u00f3metro de baixa resoluci\u00f3n e un fot\u00f3metro para as lonxitudes de onda de 60 e 100 micr\u00f3metros.\nIRAS deixou de funcionar o 21 de novembro de 1983.\nOs seus datos fixeron posible a descuberta de Faet\u00f3n."}
{"id": "246151", "revid": "4817", "url": "https://gl.wikipedia.org/wiki?curid=246151", "title": "Infrared Astronomical Satellite", "text": ""}
{"id": "246152", "revid": "98629", "url": "https://gl.wikipedia.org/wiki?curid=246152", "title": "Aneuploid\u00eda", "text": "A aneuploid\u00eda \u00e9 unha anormalidade cromos\u00f3mica consistente en ter un n\u00famero anormal de cromosomas nun par cromos\u00f3mico determinado. Na aneuploid\u00eda alg\u00fan dos pares cromos\u00f3micos presenta un ou m\u00e1is cromosomas extra ou un cromosoma de menos con respecto ao normal. Cada especie ten un n\u00famero de cromosomas determinado e a aneuploid\u00eda orixina un n\u00famero anormal para esa especie.\nOs casos m\u00e1is com\u00fans son as trisom\u00edas (un cromosoma extra, \u00e9 dicir, 3 copias dun cromosoma en vez das d\u00faas normais), tetrasom\u00edas (4 copias dun cromosoma) e monosom\u00edas (un cromosoma de menos). As aneuploid\u00edas son causa de defectos xen\u00e9ticos de nacemento. Algunhas c\u00e9lulas cancerosas poden ter tam\u00e9n un n\u00famero anormal de cromosomas por causa da aneuploid\u00eda. A aneuploid\u00eda orix\u00ednase durante a divisi\u00f3n celular cando os cromosomas non se separan debidamente entre as d\u00faas c\u00e9lulas fillas. Isto xeralmente ocorre cando a citocinese empeza cando a cariocinese est\u00e1 a\u00ednda en curso. A maior\u00eda dos casos de aneuploid\u00eda dan lugar ao aborto natural do feto, pero nalg\u00fans caos poden nacer vivos; os cromosomas extras m\u00e1is com\u00fans que se observan nos nacementos vivos son o 21, 18 e 13. Est\u00edmase que ocorren anormalidades cromos\u00f3micas en 1 de cada 160 nacementos vivos.\nCromosomas.\nAs c\u00e9lulas som\u00e1ticas humanas normais te\u00f1en 23 pares de cromosomas (en total son 46 cromosomas) e dise que son diploides. Unha copia de cada par h\u00e9rdase do pai e a outra da nai. Os primeiros 22 pares denom\u00ednanse autosomas ou cromosomas autos\u00f3micos, e o par 23 est\u00e1 formado polos cromosomas sexuais, que poden ser X ou Y; normalmente, a muller ten dous cromosomas X e os homes un X e un Y.\nDurante a meiose, cando as c\u00e9lulas da li\u00f1a xerminal se dividen para crear os espermatozoides e os \u00f3vulos, cada un destes gametos deber\u00eda ter a metade de cromosomas ca as c\u00e9lulas diploides, 23 cada un, xa que os gametos s\u00f3 reciben un cromosoma de cada par, e dise que son haploides. Pero \u00e1s veces os dous cromosomas dun par pasan anormalmente a un gameto, e o outro gameto non recibe ning\u00fan cromosoma dese par. Se alg\u00fan destes gametos interv\u00e9n na fecundaci\u00f3n isto orixina unha aneuploid\u00eda completa en todas as c\u00e9lulas do individuo fillo.\nA maior\u00eda dos embri\u00f3ns non poden sobrevivir cun autosoma extra ou de menos e abortan espontaneamente. A aneuploid\u00eda m\u00e1is frecuente nos fetos humanos \u00e9 a trisom\u00eda 16, a\u00ednda que os fetos afectados por ter este cromosoma extra completo non sobreviven ata chegar ao termo do embarazo (\u00e9 posible que sobrevivan os que te\u00f1en aneuploid\u00eda en mosaico, na cal a trisom\u00eda 16 existe s\u00f3 nalgunhas c\u00e9lulas pero non en todas). A aneuploid\u00eda autos\u00f3mica humana m\u00e1is com\u00fan entre os nacidos que sobreviven \u00e9 a trisom\u00eda 21, que \u00e9 a que presentan os individuos con s\u00edndrome de Down, que afecta a 1 de cada 800 nacementos. Outras son a trisom\u00eda 18 (s\u00edndrome de Edwards) afecta a 1 de cada 6.000 nacementos, a trisomia 13 (s\u00edndrome de Patau) afecta a 1 de cada 10.000 nacementos, e a trisom\u00eda 9. O 10% dos meni\u00f1os con trisom\u00eda 18 ou 13 chegan a 1 ano de idade.\nOs cambios no n\u00famero de cromosomas non te\u00f1en que estar necesariamente presentes en todas as c\u00e9lulas dun individuo. Cando a aneuploid\u00eda se detecta s\u00f3 nunha fracci\u00f3n das c\u00e9lulas dun individuo, denom\u00ednase mosaicismo cromos\u00f3mico. Isto pode orixinarse por anormalidades na mitose. En xeral, os individuos que son mosaicos con respecto a unha aneuploid\u00eda cromos\u00f3mica tenden a presentar unha forma menos severa dos s\u00edndromes correspondentes en comparaci\u00f3n cos que te\u00f1en a trisom\u00eda completa en todas as c\u00e9lulas. Para moitas das trisom\u00edas autos\u00f3micas, s\u00f3 os caos de mosaico poden sobrevivir ata o termo do embarazo. Por\u00e9n, a aneuploid\u00eda mit\u00f3tica pode ser m\u00e1is com\u00fan do que previamente se cr\u00eda nos tecidos som\u00e1ticos, e a aneuploid\u00eda \u00e9 caracter\u00edstica de moitos tipos de tumores.\nTerminolox\u00eda.\nEn senso estrito, nos humanos un complemento cromos\u00f3mico que te\u00f1a un n\u00famero de cromosomas distinto de 46 consid\u00e9rase \"heteroploide\", mentres que un complemento co n\u00famero m\u00faltiplo exacto do complemento haploide denom\u00ednase euploide. \nMecanismos.\nA \"non disxunci\u00f3n\" \u00e9 un fen\u00f3meno que xeralmente ten lugar como resultado do debilitamento do punto de control da mitose (\"checkpoint\"), xa que estes puntos tenden a a deter ou atrasar a divisi\u00f3n celular ata que todos os compo\u00f1entes da c\u00e9lula est\u00e1n listos para entrar na seguinte fase. Se un punto de control est\u00e1 debilitado, a c\u00e9lula pode fallar \u00e1 hora de detectar que un par cromos\u00f3mico non est\u00e1 ben ali\u00f1ado na placa mit\u00f3tica, por exemplo. En tal caso, a maior\u00eda dos cromosomas separaranse normalmente (e unha crom\u00e1tide acabar\u00e1 en cada c\u00e9lula filla), pero outros cromosomas fallar\u00e1n \u00e1 hora de separar as s\u00faas crom\u00e1tides, que ir\u00e1n xuntas a unha c\u00e9lula filla. Isto xera unha c\u00e9lula filla que carece dunha copia dun cromosoma, mentres que a outra c\u00e9lula filla ten unha copia extra.\nOs puntos de control da mitose que son completamente inactivos poden causar a non disxunci\u00f3n en varios cromosomas, posiblemente en todos. Tal escenario pode dar lugar a que as c\u00e9lulas fillas te\u00f1an un conxunto disxunto de material xen\u00e9tico.\nA \"uni\u00f3n merot\u00e9lica\" prod\u00facese cando un cinetocoro est\u00e1 unido a ambos os polos do fuso mit\u00f3tico, o que \u00e9 unha das causas principais de aneuploid\u00eda.\nFusos multipolares: f\u00f3rmanse m\u00e1is de dous polos do fuso, como \u00e9 frecuente en c\u00e9lulas cancerosas. Neste tipo de divisi\u00f3ns mit\u00f3ticas orix\u00ednase unha c\u00e9lula filla en cada polo do fuso, e cada unha delas pode ter un complemento impredicible de cromosomas.\n\"Fuso monopolar\": s\u00f3 se forma un polo do fuso. Isto produce unha soa c\u00e9lula filla co n\u00famero normal de copias de cromosomas duplicado. Como o resultado final do mecanismo dos fusos monopolares pode orixinarse un \"intermediato tetraploide\". Neste caso, a c\u00e9lula ten o dobre de cromosomas ca unha c\u00e9lula normal, e produce o dobre de polos do fuso. Isto d\u00e1 como resultado catro c\u00e9lulas fillas cun complemento cromos\u00f3mico impredicible, pero co n\u00famero normal de copias ou dotaci\u00f3ns.\nMosaicismo som\u00e1tico no sistema nervioso.\nO mosaicismo con contido aneuploide de cromosomas pode ser algo normal no tecido cerebral dos mam\u00edferos. Nun estudo de mostras de cerebros humanos normais de seis individuos de entre 2 e 86 anos observouse mosaicismo para a aneuploid\u00eda do cromosoma 21 (como media aforon analizadas o 4% das neuronas). Este baixo nivel de aneuploid\u00eda parece que se orixina por defectos na segregaci\u00f3n cromos\u00f3mica durante a mitose en c\u00e9lulas precursoras neuronais, e as neuronas que conte\u00f1en dita dotaci\u00f3n aneuploide parecen estar ben integradas nos circu\u00edtos neuronais normais.\nMosaicismo som\u00e1tico no cancro.\nA aneuploid\u00eda obs\u00e9rvase regularmente en virtualmente case todos os tipos de cancro. \nO mosaicismo som\u00e1tico aparece en practicamente todas as c\u00e9lulas cancerosas, inclu\u00edndo a trisom\u00eda 12 na leucemia linfoc\u00edtica cr\u00f3nica e a trisom\u00eda 8 na leucemia mieloide aguda. Por\u00e9n, estas formas de mosaico aneuploide prod\u00facense por mecanismos distintos dos que est\u00e1n tipicamente asociados coas s\u00edndromes xen\u00e9ticas que implican aneuploid\u00eda completa ou en mosaico, como a inestabilidade cromos\u00f3mica (debida a defectos na segregaci\u00f3n mit\u00f3tica nas c\u00e9lulas cancerosas). Xa que logo, os procesos moleculares que orixinan esta aneuploid\u00eda son unha diana para posibles novas drogas anticancer\u00edxenas en desenvolvemento.\nA alteraci\u00f3n dos puntos de control da mitose normais son tam\u00e9n importantes nos eventos tumorox\u00e9nicos, e estes poden causar directamente aneuploid\u00eda. \nA perda do supresor de tumores p53 crea unha inestabilidade xen\u00f3mica que na maior parte dos casos orixina un xenotipo aneuploide.\nAdemais, as s\u00edndromes xen\u00e9ticas nas que o individuo est\u00e1 predisposto \u00e1 rotura dos cromosomas (s\u00edndromes de inestabilidade cromos\u00f3mica) est\u00e1n asociados frecuentemente cun incremento do risco de ter varios tipos de cancro, o que subli\u00f1a o papel da aneuploid\u00eda som\u00e1tica na carcinox\u00e9nese. Diversos estudos indican que a aneuploid\u00eda contrib\u00fae directamente \u00e1 carcinox\u00e9nese ao interromper a divisi\u00f3n asim\u00e9trica de c\u00e9lulas nai adultas.\nAneuploid\u00eda parcial.\nOs termos \"monosom\u00eda parcial\" e \"trisom\u00eda parcial\" util\u00edzanse para describir os desequilibrios na cantidade de material xen\u00e9tico causados pola perda ou ganancia de parte dun cromosoma (non de cromosomas completos). En concreto, estes termos util\u00edzanse cando hai unha translocaci\u00f3n desequilibrada (ou non balanceada), na que un individuo leva un derivado dun cromosoma formado pola rotura e fusi\u00f3n de dous cromosomas diferentes, \u00e9 dicir, un dos cromosomas leva unido un fragmento cromos\u00f3mico procedente do outro cromosoma. Nesta situaci\u00f3n, o individuo ter\u00eda tres copias dunha determinada parte dun cromosoma (d\u00faas copias normais e a porci\u00f3n extra que existe unida ao cromosoma derivado) e s\u00f3 unha copia de parte do outro cromosoma que estivo implicado na formaci\u00f3n do cromosoma derivado (a parte que cedeu durante a translocaci\u00f3n).\nAneuploid\u00f3xenos.\nOs axentes que poden causar aneuploid\u00eda denom\u00ednanse aneuploid\u00f3xenos. Moitos carcin\u00f3xenos mutax\u00e9nicos son aneuploid\u00f3xenos. Os raios X, por exemplo, poden causar aneuploid\u00eda ao fragmentar os cromosomas; e tam\u00e9n poden afectar ao aparato do fuso. Compostos qu\u00edmicos non mutax\u00e9nicos como a colchicina poden producir aneuploid\u00eda ao afectaren \u00e1 polimerizaci\u00f3n de microt\u00fabulos.\nDiagnose.\nA aneuploid\u00eda na li\u00f1a xerminal det\u00e9ctase normalmente por cariotipificaci\u00f3n, un proceso no que unha mostra de c\u00e9lulas se fixa e tingue para crear o patr\u00f3n t\u00edpico de bandas claras e escuras nos cromosomas e analizar unha imaxe dos cromosomas. Outras t\u00e9cnicas son: hibridaci\u00f3n in situ fluorescente (FISH), reacci\u00f3n en cadea da polimerase cuantitativa (qPCR) de repetici\u00f3ns en t\u00e1ndem curtas (STR), fluorescencia cuantitativa-PCR (QF-PCR), an\u00e1lise de dosaxe con qPCR, espectrometr\u00eda de masas cuantitativa de polimorfismos dun s\u00f3 nucle\u00f3tido, e hibridaci\u00f3n xen\u00f3mica comparativa (CGH).\nEstas probas poden realizarse tam\u00e9n antes do nacemento para detectar a aneuploid\u00eda durante o embarazo, por medio dunha amniocentese ou dunha mostraxe de \"villus\" cori\u00f3nico. Estas probas de diagnose prenatal est\u00e1n m\u00e1is recomendadas en mulleres embarazadas de 35 anos ou m\u00e1is porque a posibilidade de que se produzan aneuploid\u00edas cromos\u00f3micas aumenta a medida que se incrementa a idade da nai.\nGrazas a alg\u00fans avances recentes poden realizarse probas menos invasivas ca as tradicionais baseadas na presenza de material xen\u00e9tico fetal no sangue materno."}
{"id": "246153", "revid": "98629", "url": "https://gl.wikipedia.org/wiki?curid=246153", "title": "Manolo Sanch\u00eds", "text": "Manuel Sanch\u00eds Hontiyuelo, co\u00f1ecido como Manolo Sanch\u00eds, nado en Madrid o 23 de maio de 1965, \u00e9 un exfutbolista espa\u00f1ol. Xogaba de defensa e foi internacional coa selecci\u00f3n espa\u00f1ola."}
{"id": "246157", "revid": "27155", "url": "https://gl.wikipedia.org/wiki?curid=246157", "title": "Aneuploide", "text": ""}
{"id": "246158", "revid": "1131", "url": "https://gl.wikipedia.org/wiki?curid=246158", "title": "Adolfo Dom\u00ednguez SA", "text": "Adolfo Dom\u00ednguez \u00e9 unha empresa galega do sector t\u00e9xtil con sede en Ourense propiedade do empresario Adolfo Dom\u00ednguez Fern\u00e1ndez.\nHistoria.\nAs orixes da empresa est\u00e1n nun pequeno obradoiro de xastrer\u00eda en 1973. O crecemento da empresa in\u00edciase nos anos 1980 co lema \"La arruga es bella\". A marca adquiriu notoriedade grazas \u00e1 serie de televisi\u00f3n Miami Vice. Nos anos 1990 a empresa medra con franqu\u00edas e tendas propias. AD foi a primeira marca de roupa en comercializar unha colecci\u00f3n de perfumes. En 1997 comeza a cotizar na bolsa de Madrid.\nA empresa ti\u00f1a en 2012 un total de 695 establecementos no mundo, 446 en Espa\u00f1a e 249 f\u00f3ra."}
{"id": "246159", "revid": "98629", "url": "https://gl.wikipedia.org/wiki?curid=246159", "title": "John Jellicoe", "text": "O almirante da frota John Rushworth Jellicoe, nado o 5 de decembro de 1859 e finado 20 de novembro de 1935, foi un oficial brit\u00e1nico da Royal Navy. Loitou na Guerra anglo-exipcia de 1882 e no Levantamento dos b\u00f3xers e comandou a Grand Fleet na batalla de Xutlandia en maio de 1916, durante a primeira guerra mundial. O seu mando sobre a frota nesa batalla foi controvertido: non cometeu erros graves e a Hochseeflotte alem\u00e1 retirouse a porto (nun momento no que unha derrota ter\u00eda sido catastr\u00f3fica para o Reino Unido), pero no momento foi decepcionante para o p\u00fablico brit\u00e1nico que agardaba unha vitoria \u00e1 mesma escala que a batalla de Trafalgar. Jellicoe posteriormente serviu como Primeiro Lord do Mar pero foi retirado a finais de 1917 como resultado da s\u00faa pesimista visi\u00f3n, declarando que non pod\u00eda facerse nada para derrotar aos U-boats. Tam\u00e9n serviu como Gobernador Xeral de Nova Zelandia a principios dos anos 20."}
{"id": "246160", "revid": "865", "url": "https://gl.wikipedia.org/wiki?curid=246160", "title": "Sir John Jellicoe", "text": ""}
{"id": "246165", "revid": "98629", "url": "https://gl.wikipedia.org/wiki?curid=246165", "title": "Cronolox\u00eda da segunda guerra mundial", "text": "Esta \u00e9 unha cronolox\u00eda cos eventos m\u00e1is destacados da segunda guerra mundial:\n1939.\n31 de agosto Incidente de Gliwice: Soldados alem\u00e1ns finxindo ser polacos asaltan a torre de comunicaci\u00f3ns da cidade xermana de Gleweitz. O incidente util\u00edzase coma casus belli.\n1 de setembro Alema\u00f1a invade Polonia.\n3 de setembro Francia e o Reino Unido declaran a guerra a Alema\u00f1a. Neville Chamberlain nomea a Winston Churchill primeiro Lord do Almirantado.\n17 de setembro A Uni\u00f3n Sovi\u00e9tica invade Polonia e as rep\u00fablicas b\u00e1lticas (pacto Molotov-Ribbentrop).\n21 de setembro os xudeus de Polonia son obrigados a reclu\u00edrse en guetos.\n27 de setembro o ex\u00e9rcito polaco r\u00e9ndese en Varsovia. As tropas alem\u00e1s e as sovi\u00e9ticas x\u00fantanse en Brest-Litovsk, cidade no que se asinara a paz en 1918 entre os revolucionarios rusos e os Imperios Centrais.\n28 de setembro Pacto xermano-sovi\u00e9tico: Lituania, Letonia e Estonia quedan baixo o dominio da URSS, peche de escolas e universidades polacas, exterminio da intelectualidade e dos oficiais polacos.\n30 de novembro a URSS invade Finlandia.\n14 de decembro a URSS \u00e9 expelida da Liga de Naci\u00f3ns.\n1940.\n12 de marzo a URSS asina a paz con Finlandia. Esta cede parte de Carelia.\n8 de abril desembarco brit\u00e1nico en Namsos (Noruega). Buscan bloquear o transporte de mineral de ferro cara Alema\u00f1a.\n9 de abril invasi\u00f3n alem\u00e1 de Noruega e Dinamarca. Primeiros \u00e9xitos do Mariscal Hermann G\u00f6ring \u00e1 fronte da aviaci\u00f3n alem\u00e1 que contribuir\u00e1 \u00e1 eficacia da \"guerra l\u00f3strego\".\n10 de maio Invasi\u00f3n de Francia, Luxemburgo, B\u00e9lxica e Holanda. Chamberlain dimite e Winston Churchill substit\u00faeo.\n12 de maio O XIX Corpo Panzer do xeneral alem\u00e1n Heinz Guderian atravesa o bosque das Ardenas, cruza o r\u00edo Mosa abre unha brecha de 80\u00a0km. e rodea ao ex\u00e9rcito anglo-franc\u00e9s avanzado en B\u00e9lxica. Preto dun mill\u00f3n de soldados aliados fican cercados.\n14 de maio Tras o bombardeo de Rotterdam, Holanda r\u00e9ndese.\n18 de maio Erwin Rommel acada o Canal da Mancha.\n22 de maio o Parlamento brit\u00e1nico aproba amplos poderes para o executivo de cara a defensa de Gran Breta\u00f1a.\n27 de maio evacuaci\u00f3n de Dunquerque. Tropas francesas, belgas e brit\u00e1nicas abandonan Europa continental incapaces de combater a m\u00e1quina de guerra alem\u00e1. Foxen a Inglaterra. En total case 340.000 soldados, dos cales 140.000 son franceses que abandonan o seu mellor material b\u00e9lico \u00f3s alem\u00e1ns.\n28 de maio B\u00e9lxica r\u00e9ndese.\n4 de xu\u00f1o remata a evacuaci\u00f3n de Dunquerque.\n10 de xu\u00f1o a Italia fascista declara a guerra \u00f3s aliados.\n14 de xu\u00f1o o ex\u00e9rcito alem\u00e1n entra en Par\u00eds tras derrotar aos anglofranceses e romper a \"li\u00f1a Weygand\".\n15 de xu\u00f1o os EUA rexeitan a petici\u00f3n de axudar a Francia.\n19 de xu\u00f1o o ex\u00e9rcito alem\u00e1n alcanza a costa atl\u00e1ntica. Guderian ach\u00e9gase a li\u00f1a Maginot dende a propia Francia.\n22 de xu\u00f1o Francia asina o armisticio con Alema\u00f1a en Copiegne. Div\u00eddese o pa\u00eds en d\u00faas zonas: a norte con gobernadores alem\u00e1ns e a sur, a chamada Francia de Vichy, colaboracionista, baixo o mandato do xeral P\u00e9tain.\n28 de xu\u00f1o Churchill reco\u00f1ece \u00f3 xeneral Charles De Gaulle como o lex\u00edtimo representante da Francia Libre.\n3 de xullo a armada brit\u00e1nica afunde a frota francesa en M\u00e9rs el-Kebir.\n10 de xullo comeza a batalla de Inglaterra. A Luftwaffe bombardea d\u00eda e noite instalaci\u00f3ns militares e industriais inglesas.\n3 de agosto o ex\u00e9rcito italiano invade a Somalia Brit\u00e1nica.\n23 de agosto a Luftwaffe comeza a atacar directamente \u00e1 poboaci\u00f3n civil. Raid de Londres.\n25 de agosto a RAF bombardea Berl\u00edn.\n13 de setembro o ex\u00e9rcito colonial italiano entra en Exipto.\n27 de setembro o Xap\u00f3n asina o pacto tripartito.\n23 de outubro Hitler e Franco re\u00fanense en Hendaia (Francia).\n28 de outubro Italia invade Grecia.\n14 de novembro a Luftwaffe bombardea Coventry (Inglaterra).\n16 de novembro como represalia a RAF bombardea Hamburgo (Alema\u00f1a).\n18 de novembro primeiras probas con \u00e9xito do radar en Inglaterra.\n1941.\n22 de xaneiro os brit\u00e1nicos capturan Tobruk (\u00c1frica). Italia perde a Cirenaica.\n1 de marzo Bulgaria asina a alianza coas potencias do Eixe.\n7 de marzo os ingleses entran na Etiop\u00eda (italiana).\n6 de abril os italianos r\u00e9ndense en Etiop\u00eda.\n6 de abril a Luftwaffe bombardea Belgrado.\n10 de abril Alema\u00f1a, Italia e Bulgaria invaden Iugoslavia.\n12 de abril cae Belgrado.\n14 de abril pacto de non agresi\u00f3n entre o Xap\u00f3n e a URSS.\n16 de abril Iugoslavia r\u00e9ndese.\n21 de abril Grecia r\u00e9ndese \u00f3s alem\u00e1ns.\n24 de abril os brit\u00e1nicos son derrotados nas Term\u00f3pilas.\n25 de abril Rommel e o seu \"Afrika Korps\" (reforzos a\u00e9reos e tropas acoirazadas alem\u00e1s) entran en Exipto tras reconquistar a Cirenaica.\n10 de maio a Luftwaffe bombardea o Parlamento londiniense. Rudolf Hess aterra en Escocia.\n1 de xu\u00f1o comezan a repartirse cartillas de racionamento en toda Inglaterra. O ex\u00e9rcito ten prioridade na repartici\u00f3n de roupa e comida.\n1 de xu\u00f1o Forzas alem\u00e1s aerotransportadas conquistan Creta, tras derrotar aos brit\u00e1nicos.\n8 de xu\u00f1o Siria invadida por franceses e brit\u00e1nicos.\n21 de xu\u00f1o comeza a Operaci\u00f3n Barbarroxa. O III Reich invade a Uni\u00f3n Sovi\u00e9tica. Malia que o Ex\u00e9rcito Sovi\u00e9tico \u00e9 moi superior en n\u00famero e en tecnolox\u00eda de tanques, a mala preparaci\u00f3n dos soldados e a falla de oficiais superiores (ver Purgas), fan que se mova con dificultade e que perda calquera iniciativa de resposta fronte \u00e1s \"Panzerdivisionen\". Ademais, a Luftwaffe ti\u00f1a os mellores pilotos nese momento da contenda.\n25 de xu\u00f1o aproveitando a conxuntura, Finlandia declara a guerra \u00e1 URSS.\n27 de xu\u00f1o Hungr\u00eda declara a guerra \u00e1 URSS. Os rusos non han tardar moito en vingarse.\n12 de xullo A Uni\u00f3n Sovi\u00e9tica e o Reino Unido pactan un tratado de axuda mutua.\n12 de agosto as divisi\u00f3ns alem\u00e1s cercan Leningrado (San Petersburgo), tras tras traspasar as li\u00f1as sovi\u00e9ticas no lago Peipus.\n25 de agosto forzas anglo-sovi\u00e9ticas entran en Persia.\n27 de setembro tras esmagar \u00e1s unidades sovi\u00e9ticas nas bolsas de Byalistok (9 de xullo), Orsa-Vitebsk (5 de agosto) e Uman (7 de agosto), os alem\u00e1ns dir\u00edxense cara o sur en vez de atacar Moscova e vencen na batalla de K\u00ediv. Hitler acada o obxectivo de facerse coa conca industrial do Donez e Crimea.\n6 de outubro O ex\u00e9rcito alem\u00e1n chega \u00e1s portas de Moscova tras a dobre batalla de Viazma-Briansk. Ser\u00e1 o m\u00e1is preto que cheguen. Stalin permanece na capital e declara o estado de sitio. A combinaci\u00f3n de dous factores det\u00e9n o avance alem\u00e1n. Por un lado o inverno que chegou m\u00e1is cedo ese ano. As tropas alem\u00e1s non ti\u00f1an roupas de abrigo e por mor do mal tempo, moitos veh\u00edculos qued\u00e1banse atorados na lama, o III Reich estendeu o uso de mulas e cabalos para o transporte de material. Pola outra banda, o segundo factor foi a decisi\u00f3n de Stalin de mover 20 Divisi\u00f3ns siberianas do Extremo Oriente \u00e1s aforas de Moscova. Esas 20 divisi\u00f3ns ben adestradas e equipadas esperaban dende anos atr\u00e1s unha suposta invasi\u00f3n do Xap\u00f3n na Siberia. Comandadas polo xeneral Gueorgui Zhukov, deron unha sorpresa \u00f3s alem\u00e1ns que se dispu\u00f1an a asaltar Moscova.\n13 de outubro a RAF bombardea Nuremberg.\n13 de novembro o portaavi\u00f3ns \"Ark Royal\" \u00e9 afundido fronte a Xibraltar.\n5 de decembro o Reino Unido declara a guerra a Finlandia, Hungr\u00eda e Roman\u00eda.\n6 de decembro ofensiva sovi\u00e9tica de inverno que fai retroceder aos alem\u00e1ns no norte, no centro e no sur.\n7 de decembro ataque xapon\u00e9s en Pearl Harbor (Hawai) sen previa declaraci\u00f3n de guerra. 5 acoirazados, 3 cruceiros e 3 destrutores estadounidenses foron afundidos, ademais de 188 avi\u00f3ns destru\u00eddos e m\u00e1is de tres mil mortos, entre outros moitos danos. Previamente Estados Unidos decretara o embargo do petr\u00f3leo e a chatarra ao Xap\u00f3n e a conxelaci\u00f3n dos cr\u00e9ditos xaponeses.\n8 de decembro tropas expedicionarias nipoas invaden Malaisia, Tailandia e Filipinas. Os EUA declaran a guerra ao Xap\u00f3n.\n11 de decembro os xaponeses entran en Birmania (actual Myanmar).\n19 de decembro tras destitu\u00edr ao comandante en xefe Von Brauchitsch, Hitler asume persoalmente o mando do ex\u00e9rcito alem\u00e1n do leste.\n25 de decembro os ingleses perden 12.000 homes na in\u00fatil defensa de Hong Kong.\n1942.\n2 de xaneiro os xaponeses toman Manila.\n20 de xaneiro Reinhard Heydrich organiza a Conferencia Wannsee con outros dirixentes das SS (Eichmann... ). Apr\u00f3base a soluci\u00f3n final. Comezan as concentraci\u00f3ns e liquidaci\u00f3ns masivas de xudeus segundo un plan de exterminio sistem\u00e1tico (entre 4 e 6 mill\u00f3ns).\n29 de xaneiro os EUA abren campos de concentraci\u00f3n para os centos de miles de xaponeses que viven no pa\u00eds.\n15 de febreiro os xaponeses ocupan as bases brit\u00e1nicas de Singapur.\n19 de febreiro Xap\u00f3n bombardea Darwin, Australia.\n8 de marzo tras conquistar Sumatra, Borneo, C\u00e9lebes, Xava e Timor e derrotar \u00e1 frota aliada na batalla do mar de Xava, os xaponeses conseguen a capitulaci\u00f3n do ex\u00e9rcito holand\u00e9s\n18 de abril EUA bombardea Toquio. Entrementres os xaponeses avanzan en Birmania.\n6 de maio remata a conquista xaponesa de Filipinas tras a retirada do ex\u00e9rcito norteamericano de Mc Arthur. Comeza a batalla do mar do Coral.\n30 de maio tras desfacer a contraofensiva rusa e vencer na batalla de Jarkov, os alem\u00e1ns volven controlar a pen\u00ednsula de Kerc e Sebastopol e preparan a ofensiva de ver\u00e1n para facerse cos campos petrol\u00edferos do C\u00e1ucaso.\n27 de maio Reinhard Heydrich \u00e9 abatido a tiros por partisanos comunistas en Praga.\n30 de maio os aliados, con 1.000 bombardeiros reducen Colonia a cascallos.\n2 de xu\u00f1o Alema\u00f1a afunde dous barcos mexicanos. M\u00e9xico declara a guerra a Alema\u00f1a.\n3 de xu\u00f1o comeza a batalla de Midway onde os xaponeses perder\u00e1n 4 portaavi\u00f3ns e o almirante Nimitz frea definitivamente o seu avance no Pac\u00edfico.\n21 de xu\u00f1o Rommel captura Tobruk a Montgommery.\n7 de xullo desembarco xapon\u00e9s en Guadalcanal.\n7 de agosto desembarco americano en Guadalcanal. Usan o navaho para codifica-las s\u00faas mensaxes.\n24 de agosto o 6\u00ba ex\u00e9rcito alem\u00e1n entra en Stalingrado (actual Volgogrado).\n4 de novembro o Afrika Korps perde a iniciativa en El-Alamein.\n8 de novembro os aliados desembarcan no norte de \u00c1frica: Operaci\u00f3n Torch, duros combates coas tropas francesas leais a Vichy.\n11 de novembro os alem\u00e1ns entran na Francia de Vichy.\n12 de novembro o 8\u00ba ex\u00e9rcito de Montgommery retoma Tobruk.\n1943.\n23 de xaneiro os aliados capturan Tr\u00edpoli (Libia).\n2 de febreiro as tropas alem\u00e1s acurraladas en Stalingrado ao mando de Von Paulus entr\u00e9ganse. Caen 90 000 prisioneiros.\n9 de marzo Von Arnium substit\u00fae a Rommel \u00f3 mando do Afrika Korps.\n19 de abril levantamento do gueto de Varsovia.\n7 de maio os aliados conquistan Tunisia (130 000 prisioneiros).\n10 de xullo americanos e brit\u00e1nicos desembarcan en Sicilia a mafia facil\u00edtalles axuda.\n25 de xullo o rei V\u00edtor Manuel III de Italia dimite \u00f3 ditador Mussolini.\n5 de xullo o ex\u00e9rcito alem\u00e1n concentra o groso das s\u00faas forzas acoirazadas (2 700 tanques) e ataca o saliente de Kursk. A\u00ednda que sofren enormes baixas en homes e tanques, as defensas sovi\u00e9ticas (3 300 tanques) mant\u00e9\u00f1ense firmes.\n23 de agosto o Ex\u00e9rcito Vermello reconquista Kharkhov (Ucra\u00edna). Por primeira vez os sovi\u00e9ticos aparecen no campo de batalla con m\u00e1is material e m\u00e1is moderno que os alem\u00e1ns.\n3 de setembro Montgommery desembarca en Reggio di Calabria.\n7 de setembro para que non caia en mans aliadas, a frota alem\u00e1 do norte bombardea a s\u00faa base meteorol\u00f3xica m\u00e1is setentrional: Spitzbergen (Noruega, C\u00edrculo Polar \u00c1rtico).\n15 de setembro tras escapar do c\u00e1rcere, Mussolini funda a Rep\u00fablica Social Italiana no Lago di Garda.\n23 de setembro Italia asina a paz cos aliados.\n25 de setembro tropas mecanizadas sovi\u00e9ticas reconquistan Smolensk.\n12 de decembro A Rep\u00fablica Checa asina a paz con Stalin en Moscova.\n28 de decembro Churchill, Roosevelt e Stalin re\u00fanense en Teher\u00e1n (Persia).\n1944.\n31 de xaneiro os aliados desembarcan nas illas Marshall.\n15 de febreiro os aliados bombardean o mosteiro de Monte Cassino, as tropas xermanas acurraladas resisten a duras penas.\n19 de febreiro bombardeo a Londres de d\u00eda. Cuantiosas baixas.\n6 de marzo comezan os bombardeos m\u00e1is pesados a Berl\u00edn coa luz do d\u00eda.\n9 de maio os alem\u00e1ns abandonan Sebastopol.\n18 de maio os aliados entran en Monte Cassino.\n4 de xu\u00f1o os aliados son recibidos con ovaci\u00f3ns en Roma (Italia).\n6 de xu\u00f1o desembarco de Normand\u00eda. \u00c1brese unha terceira fronte.\n13 de xu\u00f1o a primeira V1 cae en Londres.\n3 de xullo o Ex\u00e9rcito Vermello captura Minsk (Belar\u00fas).\n9 de xullo cae Caen.\n18 de xullo Hideki T\u014dj\u014d dimite como primeiro ministro.\n20 de xullo un atentado para matar a Hitler falla. Dura represalia contra os oficiais da aristocracia prusiana.\n21 de agosto 50.000 soldados alem\u00e1ns son capturados tras resistir embolsados en Falaise.\n24 de agosto republicanos espa\u00f1ois da Divisi\u00f3n LeClerc capturan Par\u00eds coa axuda americana.\n25 de agosto Roman\u00eda declara a guerra a Alema\u00f1a.\n4 de setembro os brit\u00e1nicos entran en Bruxelas (B\u00e9lxica).\n8 de setembro a primeira V2 cae sobre Londres.\n11 de setembro o III Ex\u00e9rcito dos Estados Unidos (Patton) entra en Alema\u00f1a.\n12 de setembro Roman\u00eda asina un armisticio co Reino Unido, Estados Unidos e a URSS.\n17 de setembro comeza a operaci\u00f3n Market Garden para liberar os Pa\u00edses Baixos. Fracaso aliado fronte ao xeneral alem\u00e1n Walter Model\n19 de setembro Finlandia -por segunda vez nesta guerra- asina a paz coa Uni\u00f3n Sovi\u00e9tica.\n25 de setembro alistamento obrigatorio para todos os alem\u00e1ns entre 16 e 60 anos.\n28 de setembro tropas canadenses liberan o paso de Calais.\n4 de outubro os brit\u00e1nicos desembarcan na Grecia ocupada.\n6 de outubro o Ex\u00e9rcito Vermello entra en Eslovaquia.\n9 de outubro Churchill, Roosevelt e Stalin re\u00fanense en Moscova.\n14 de outubro Rommel \u00e9 obrigado a suicidarse.\n24 de outubro comeza a batalla do golfo de Leyte.\n28 de outubro Bulgaria asina a paz c\u00f3s aliados.\n16 de decembro a contraofensiva alem\u00e1 dende as Ardenas dirixida por Gerd von Rundstedt arroia \u00e1s tropas estadounidenses\n1945.\n17 de xaneiro o Ex\u00e9rcito Vermello libera Varsovia e Budapest (Hungr\u00eda).\n25 de xaneiro o avance alem\u00e1n dende as Ardenas \u00e9 detido a menos de 100 quil\u00f3metros de Antuerpen. As \u00faltimas reservas m\u00f3biles xermanas fican exhaustas.\n4 de febreiro Conferencia de Ialta.\n13 de febreiro Dresde \u00e9 reducida a cinzas. A Cruz Vermella protesta \u00f3 mando aliado.\n19 de febreiro combates en Iwo Jima. Resistencia xaponesa ata o derradeiro home (20.000 mortos). Os aliados sofren entre mortos e feridos m\u00e1is de 24.000 baixas.\n28 de febreiro os Estados Unidos liberan Manila (Filipinas).\n9 de marzo bombardeo de Toquio.\n22 de marzo\n27 de marzo derradeira V2 cae en Londres.\n29 de marzo os sovi\u00e9ticos entran en Austria.\n1 de abril os americanos entran en territorio xapon\u00e9s: Okinawa. M\u00e1is dun cuarto de mill\u00f3n de baixas sumados os dous bandos.\n7 de abril afundimento do destrutor \"Yamato\", a xoia da mari\u00f1a de guerra xaponesa, fronte as costas de Okinawa.\n12 de abril Franklin D. Roosevelt morre e \u00e9 substitu\u00eddo por Harry S. Truman.\n13 de abril liberaci\u00f3n de Belsen e Buchenwald.\n25 de abril liberaci\u00f3n de Dachau. Fundaci\u00f3n das Naci\u00f3ns Unidas en San Francisco (EUA).\n28 de abril Mussolini e maila s\u00faa compa\u00f1eira son aforcados sumariamente por partisanos antifascistas.\n29 de abril o ex\u00e9rcito alem\u00e1n en Italia dep\u00f3n as armas.\n30 de abril Hitler e Eva Braun suic\u00eddanse no asediado refuxio da Chanceler\u00eda do Reich (Berl\u00edn). O almirante Doenitz \u00e9 designado novo chanceler.\n2 de maio os resistentes en Berl\u00edn r\u00e9ndense a Gueorgui Zhukov.\n4 de maio o ex\u00e9rcito alem\u00e1n r\u00e9ndese en Alema\u00f1a.\n5 de maio os aliados entran en Dinamarca.\n8 de maio d\u00eda V.E. (Vitoria en Europa) rendici\u00f3n incondicional alem\u00e1 asinada por Alfred Jodl.\n9 de maio o ex\u00e9rcito alem\u00e1n en Checoslovaquia r\u00e9ndese \u00f3 Ex\u00e9rcito Vermello.\n22 de maio o dirixente das SS Himmler suic\u00eddase no seu tren militar.\n16 de xullo primeira proba con \u00e9xito do Proxecto Manhattan no Campamento Trinity en Alamogordo (Novo M\u00e9xico).\n6 de agosto o Enola Gay realiza o primeiro ataque nuclear sobre Hiroshima (Xap\u00f3n). M\u00e1is de 100.000 mortos e m\u00e1is de 100.000 feridos.\n9 de agosto segundo ataque nuclear sobre Nagasaki (Xap\u00f3n)\n2 de setembro Yamashita rende as tropas xaponesas de Filipinas. Douglas MacArthur acepta a rendici\u00f3n xapon\u00e9s. Fin da guerra.\nOutono: diversos buques e submarinos alem\u00e1ns contin\u00faan a facer operaci\u00f3ns de sabotaxe no Oc\u00e9ano Atl\u00e1ntico. A maior\u00eda vaise rendendo en portos suramericanos."}
{"id": "246166", "revid": "27155", "url": "https://gl.wikipedia.org/wiki?curid=246166", "title": "Euploid\u00eda", "text": ""}
{"id": "246168", "revid": "98629", "url": "https://gl.wikipedia.org/wiki?curid=246168", "title": "ISO (observatorio espacial)", "text": "ISO (acr\u00f3nimo de \"Infrared Space Observatory\") foi un observatorio espacial da Axencia Espacial Europea lanzado o 17 de novembro de 1995 mediante un foguete Ariane 44P desde o Centro Espacial de Kourou, na G\u00fciana Francesa.\nCaracter\u00edsticas.\nISO foi lanzado para facer observaci\u00f3ns astron\u00f3micas no infravermello cunha sensibilidade mil veces superior \u00f3 do observatorio espacial IRAS grazas \u00e1 s\u00faa capacidade de permanecer observando un mesmo obxecto durante horas. Entre as observaci\u00f3ns de interese cont\u00e1banse as ondas de densidade no medio interestelar e a s\u00faa contribuci\u00f3n \u00e1 formaci\u00f3n estelar e o estudo dos planetas xigantes, os asteroides e os cometas do sistema solar.\nO telescopio de ISO era de tipo Ritchey-Chretien, cunha apertura de 60\u00a0cm e un campo de visi\u00f3n de 20 minutos de arco, cunha precisi\u00f3n no apuntado de 5 segundos de arco. Pod\u00eda observar no rango de lonxitudes de onda entre 2 e 120 micr\u00f3metros e os instrumentos estaban refrixerados ata os 1,9 K mediante helio e hidr\u00f3xeno l\u00edquidos. Cada \u00f3rbita proporcionaba unhas dez horas de observaci\u00f3n. Os datos transmit\u00edanse a 44 kbps.\nISO foi inxectado nunha \u00f3rbita inicial de 70.998\u00a0km de apoxeo e 990\u00a0km de perixeo, cunha inclinaci\u00f3n orbital de 5,2 graos e un per\u00edodo de 1440 minutos. O helio e hidr\u00f3xeno refrixerantes agot\u00e1ronse o 8 de abril de 1998, tras do cal alg\u00fans instrumentos seguiron observando durante unhas 150 horas ata que a temperatura subeu demasiado. Durante o mes posterior ISO foi usado para facer probas dalg\u00fans dos seus elementos fora do rango normal de condici\u00f3ns de uso e m\u00e1is tarde baixouse o seu perihelio para asegurarse de que acabar\u00e1 reentrando na atmosfera entre 20 e 30 anos a partir da data en que deixou de funcionar. ISO foi apagado definitivamente o 16 de maio de 1998.\nInstrumentos.\nISO levaba os seguintes instrumentos a bordo:"}
{"id": "246169", "revid": "4817", "url": "https://gl.wikipedia.org/wiki?curid=246169", "title": "Ariane 44P", "text": ""}
{"id": "246170", "revid": "4817", "url": "https://gl.wikipedia.org/wiki?curid=246170", "title": "Infrared Space Observatory", "text": ""}
{"id": "246171", "revid": "1822", "url": "https://gl.wikipedia.org/wiki?curid=246171", "title": "Ericaceae", "text": ""}
{"id": "246174", "revid": "5863", "url": "https://gl.wikipedia.org/wiki?curid=246174", "title": "Ni\u00f1o y Pistola", "text": "Ni\u00f1o y Pistola \u00e9 unha banda galega de folk rock, creada en 2004 en Baiona. Est\u00e1 formada por Manuel H. Portol\u00e9s (voz e guitarra), Enrique Esmerode (bater\u00eda), Ra\u00fal Diz (guitarra e coros), Ram\u00f3n Mart\u00edn (teclados) Arcadio G. N\u00f3voa (guitarra ac\u00fastica) e \u00c1lvaro A. Rivera (baixo).\nTraxectoria.\nA formaci\u00f3n inicial estaba composta por Manuel H. Portol\u00e9s (voz e guitarra), Enrique Esmerode (bater\u00eda), Ram\u00f3n Mart\u00edn (guitarra e coros) e \u00c1lvaro A. Rivera (baixo). Logo de autoeditaren d\u00faas de maquetas, en 2006 o selo catal\u00e1n Mulberry Records sacou \u00e1 luz o seu primeiro longa duraci\u00f3n, \"Como un maldito guisante\", gravado nos Estudios Abrigueiro por Arturo Vaquero. Pouco despois o grupo pasou a ser representado por Ernie Producciones, a oficina de \"management\" de Josi\u00f1o Carballo. Nese mesmo ano Ni\u00f1o y Pistola formou parte do disco tributo a Andr\u00e9s do Barro, \"Manifesto Dobarrista\", para o que gravaron unha versi\u00f3n da canci\u00f3n \"O Tren\".\nEn 2008 ficharon por Astro Discos e editaron o seu segundo traballo, \"Culebra\", de novo gravado nos Estudios Abrigueiro baixo a supervisi\u00f3n de Arturo Vaquero. Ra\u00fal Diz substitu\u00edu na guitarra a Ram\u00f3n Mart\u00edn, e en 2010 a banda gravou o seu terceiro disco, \"As Arthur and th Writers\", no estudo Casa de Tolos por Segundo Grand\u00edo (ex Siniestro Total); e coa colaboraci\u00f3n de Charlie Bautista (Tulsa, Amigos Imaginarios, Jero Romero), \u00f3s teclados. Editado por Ernie Records, o selo creado pola s\u00faa oficina de \"management\", este disco supuxo un cambio de son para Ni\u00f1o y Pistola, pasando dun rexistro completamente ac\u00fastico e brit\u00e1nico a un el\u00e9ctrico e m\u00e1is estadounidense. O \u00e1lbum tam\u00e9n supuxo un paso adiante na s\u00faa carreira: a s\u00faa xira levounos a festivais como o Sonorama, o Primavera Sound ou a Radio Encendida de Radio 3.\nEn 2013 Ram\u00f3n Mart\u00edn regresou \u00e1 banda, tocando os teclados, e entrou Arcadio G. N\u00f3voa na guitarra ac\u00fastica. Nese ano editaron o seu cuarto disco, \"There\u2019s a Man with a Gun Over There\", gravado nos Estudios A Ponte por Tom\u00e1s Ageitos e editado polo selo galego Ernie Records. Tr\u00e1tase dun disco conceptual vinculado directamente \u00e1 crise actual do sistema. Conta coas colaboraci\u00f3ns de Charlie Bautista nos teclados e \u00c1lvaro Lamas (Los Limones na \"pedal steel guitar\".\nInfluencias.\nNos seus comezos o son de Ni\u00f1o y Pistola base\u00e1base nas guitarras ac\u00fasticas chegando ser moi similar \u00f3 son de Violent Femmes ou de Arizona Baby. O seu estilo era pop de corte eminentemente brit\u00e1nico. As s\u00faas influencias m\u00e1is evidentes eran bandas cl\u00e1sicas como The Beatles ou The Kinks.\nA partir do seu terceiro disco o son da banda electrificou e achegou m\u00e1is a un estilo folk-rock americano de corte cl\u00e1sico, tomando como principais influencias o son das bandas da costa oeste dos Estados Unidos como Crosby, Stills, Nash and Young, The Band o The Byrds."}
{"id": "246177", "revid": "1888", "url": "https://gl.wikipedia.org/wiki?curid=246177", "title": "Ricardo Frade Gir\u00e1ldez", "text": ""}
{"id": "246178", "revid": "89787", "url": "https://gl.wikipedia.org/wiki?curid=246178", "title": "Monte Enxameado", "text": "O monte Enxameado de 602 metros \u00e9 o punto m\u00e1is alto no concello de Curtis. Fai de fronteira e l\u00edmite entre os concellos de Curtis, Vilasantar e Sobrado \u2015parroquias de Curtis, San Vicenzo de Curtis e A Ciadella\u2015 e nel nace o r\u00edo Cabalar.\nNo alto hai un v\u00e9rtice xeod\u00e9sico e d\u00faas antenas de telefon\u00eda m\u00f3bil. Acc\u00e9dese pola estrada DP-3201, Curtis-Santaia.\nPatrimonio.\nEn 1980 foron localizadas d\u00faas m\u00e1moas no monte Enxameado. Unha a 20 metros do cumio e a outra a 250 metros."}
{"id": "246182", "revid": "27155", "url": "https://gl.wikipedia.org/wiki?curid=246182", "title": "Replicaci\u00f3n", "text": ""}
{"id": "246184", "revid": "89787", "url": "https://gl.wikipedia.org/wiki?curid=246184", "title": "Cebador", "text": "Un cebador, iniciador ou primer (esta \u00faltima \u00e9 a forma inglesa, moi utilizada na literatura noutros idiomas) \u00e9 unha pequena febra de \u00e1cido nucleico (ADN ou ARN) que serve como punto de iniciaci\u00f3n da replicaci\u00f3n do ADN. Util\u00edzase tanto na s\u00edntese natural do ADN como en certas t\u00e9cnicas como a reacci\u00f3n en cadea da polimerase (PCR). Os cebadores ou \"primers\" son necesarios para a replicaci\u00f3n do ADN porque os encimas que catalizan este proceso, que son ADN polimerases, s\u00f3 poden engadir novos nucle\u00f3tidos a unha cadea de \u00e1cido nucleico xa existente (que \u00e9 o cebador). O cebador hibr\u00eddase cun curto tramo da cadea a copiar, e a polimerase empeza a replicaci\u00f3n no extremo 3' do cebador, e fai unha copia complementaria da cadea de ADN que est\u00e1 en fronte.\nNa maior\u00eda dos casos de replicaci\u00f3n natural do ADN, o \"primer\" \u00e9 unha curta cadea de ARN, que unha vez que a replicaci\u00f3n avanza \u00e9 eliminado e substitu\u00eddo por ADN. O cebador ou \"primer\" pode sintetizarse \"de novo\" por acci\u00f3n de certas ARN polimerases (pero, como xa se dixo, a ADN polimerase non pode empezar a s\u00edntese de cero, precisa un cebador).\nMoitas t\u00e9cnicas bioqu\u00edmicas e de biolox\u00eda molecular de laboratorio nas que interv\u00e9n a ADN polimerase, como a secuenciaci\u00f3n do ADN e a reacci\u00f3n en cadea da polimerase (PCR), requiren \"primers\" feitos de ADN. Estes primerrs son xeralmente curtos oligonucle\u00f3tidos sintetizados, cunha lonxitude de arredor de vinte bases. Unha vez sintetizados son hibridados co ADN diana para que se coloquen en posici\u00f3n e a ADN polimerase poida empezar a copiar o ADN.\nMecanismo \"in vivo\".\nA febra retardada do ADN en replicaci\u00f3n \u00e9 a que se copia a partir da febra molde da dobre h\u00e9lice, que se abre formando a forquita de replicaci\u00f3n en direcci\u00f3n 5'\u21923', pero a ADN polimerase III non pode moverse sobre o molde nesa mesma direcci\u00f3n, sen\u00f3n na contraria. Por esta raz\u00f3n, a febra retardada ten que sintetizarse en curtos segmentos chamados fragmentos de Okazaki, conforme a dobre h\u00e9lice se vai abrindo. Ao longo da febra molde da febra retardada o encima primase constr\u00fae os \"primers\" de ADN. As ADN polimerases poden ent\u00f3n utilizar os grupos libres 3'-OH dos \"primers\" de ARN para sintetizar ADN en direcci\u00f3n 5'\u21923'.\nAs secci\u00f3ns de ARN que fixeron de \"primers\" e que forman parte dos fragmentos de Okazaki son despois eliminados pola ADN polimerase I nos procariotas ou pola ADN polimerase \u03b4 nos eucariotas (os mecanismos non son os mesmos en procariotas e eucariotas) e eng\u00e1dense os novos desoxirribonucle\u00f3tidos a partir do \"primer\" para encher os ocos entre un \"primer\" e o seguinte. Despois ser\u00e1n eliminados os \"primers\", e a ADN ligase une os distintos fragmentos de Okazaki facendo que a febra retardada ou descontinua pase a ser continua.\nEliminaci\u00f3n do cebador.\nNa eliminaci\u00f3n do cebador ou \"primer\" nos eucariotas, a ADN polimerase \u03b4 alonga o fragmento de Okazaki en direcci\u00f3n 5' a 3', e acaba por encontrarse co fragmento de Okazaki previo que est\u00e1 m\u00e1is adiante, desprazando o extremo 5' do \"primer\", formando unha solapa de ARN monocatenario, que \u00e9 eliminado por medio dun corte ou clivaxe por nuclease. A clivaxe destas solapas de ARN real\u00edzase ou ben por corte de solapas curtas pola endonuclease flap 1 (FEN1), ou por recubrimento de solapas longas pola prote\u00edna de uni\u00f3n ao ADN monocatenario chamada prote\u00edna de replicaci\u00f3n A (RPA) e a clivaxe secuencial pola ADN2 nuclease e FEN1.\nEste mecanismo serve como posible explicaci\u00f3n de como o VIH pode transformar o seu xenoma en ADN de dobre cadea a partir do h\u00edbrido ARN-ADN formado despois da reversotranscrici\u00f3n do seu ARN. Por\u00e9n, a reversotranscriptase codificada no VIH ten a s\u00faa propia actividade de ribonuclease coa que pode degradar o ARN viral durante a s\u00edntese do seu ADNc, xunto cunha actividade de ADN polimerase ADN dependente que copia a febra de ADNc con \"sentido\" nunha de ADN \"antisentido\" para formar un intermediato de ADN de dobre cadea.\nUsos dos cebadores sint\u00e9ticos.\nA secuenciaci\u00f3n de ADN util\u00edzase para determinar a orde dos nucle\u00f3tidos nunha febra de ADN; o m\u00e9todo de terminaci\u00f3n da cadea (secuenciaci\u00f3n didesoxi ou m\u00e9todo de Sanger) utiliza un cebador como marcador de inicio para a reacci\u00f3n en cadea.\nNa PCR, os cebadores util\u00edzanse para determinar o fragmento de ADN que vai ser amplificado no proceso da PCR. A lonxitude dos cebadores non \u00e9 xeralmente maior de 30 (xeralmente 18\u201324) nucle\u00f3tidos, e te\u00f1en que coincidir coa secuencia do principio e do final do fragmento de ADN que vai ser amplificado.\nOs primers non son absolutamente sempre necesarios para a s\u00edntese de ADN, e poden ser utilizados polas polimerases virais, como por exemplo, as do virus da gripe, para a s\u00edntese de ARN.\nDese\u00f1o de cebadores para PCR.\nNo dese\u00f1o de cebadores ou \"primers\" hai que ter en conta a temperatura \"de fusi\u00f3n\" (\"T\"m) do ADN considerado, que \u00e9 a temperatura \u00e1 que se separan as d\u00faas cadeas do ADN (ou dun h\u00edbrido ADN-ARN) no 50% da dobre h\u00e9lice (porque rompen as pontes de hidr\u00f3xeno entre as bases nitroxenadas). Hai que ter en conta tam\u00e9n a temperatura de ali\u00f1amento (\"annealing\") \u00e1 que ten lugar a hibridaci\u00f3n do pequeno cebador coa cadea molde de ADN. Isto d\u00e9bese a que na PCR hai que separar por calor as dobres cadeas e despois hibridar o cebador. Util\u00edzanse dous cebadores, un para cada extremo 3' de cada cadea da dobre h\u00e9lice de ADN. Os pares de \"primers\" deber\u00edan ter temperaturas \"de fusi\u00f3n\" similares, xa que o ali\u00f1amento na PCR ocorre para ambos os dous simultaneamente. Un cebador con \"T\"m significativamente m\u00e1is altas ca a temperatura da reacci\u00f3n de ali\u00f1amento pode hibridarse incorrectamente e estenderse nunha localizaci\u00f3n incorrecta ao longo da secuencia de ADN, mentres que con \"T\"m significativamente m\u00e1is baixas ca as temperaturas de aleneamento pode non conseguir facer o ali\u00f1amento e, por tanto, non estenderse en absoluto.\nAs secuencias dos cebadores deben ser as que seleccionen unicamente unha rexi\u00f3n do ADN, evitando a posibilidade de incorrectas hibridaci\u00f3ns con secuencias similares pr\u00f3ximas. Un m\u00e9todo utilizado correntemente \u00e9 a busca por BLAST na cal se ven todas as posibles rexi\u00f3ns \u00e1s que o cebador se pode unir. Tanto a secuencia de nucle\u00f3tidos coma a do propio cebador poden ser examinados por BLAST. A ferramenta do NCBI Primer-BLAST integra unha ferramenta para o dese\u00f1o de cebadores e a busca por BLAST na mesma aplicaci\u00f3n, como tam\u00e9n fai o produto de software comercial ePrime, Beacon Designer. Poden realizarse simulaci\u00f3ns por computador de resultados de PCRs te\u00f3ricas (chamadas PCR electr\u00f3nicas) para axudar a dese\u00f1ar os cebadores. Deber\u00edan evitarse as repetici\u00f3ns de mononucle\u00f3tidos, xa que pode producirse a formaci\u00f3n de bucles e contribu\u00edr a unha incorrecta hibridaci\u00f3n. Os cebadores non deber\u00edan anelarse doadamente con outros cebadores da mestura (outras copias do mesmo cebador ou cebadores con direcci\u00f3n inversa); este fen\u00f3meno pode levar \u00e1 produci\u00f3n de produtos \"d\u00edmeros de cebadores\", que contaminar\u00edan a mestura. Os cebadores deber\u00edan tam\u00e9n non anelarse fortemente a si mesmos, xa que os bucles e forquitas internas orixinadas poder\u00edan dificultar o ali\u00f1amento ou hibridaci\u00f3n co ADN molde.\nCando se dese\u00f1a un cebador para usalo en clonaci\u00f3n TA, pode incrementarse a eficiencia ao engadir colas AG aos extremos 5' e 3'.\nO cebador inverso ten que ser o complemento inverso dunha secuencia de ADNc. O complemento inverso pode determinarse facilmente, por exemplo, con calculadoras on line.\nCebadores dexenerados.\nAlgunhas veces util\u00edzanse \"cebadores dexenerados\", nos que se aplica a caracter\u00edstica de dexeneraci\u00f3n na correspondencia entre cod\u00f3ns e amino\u00e1cidos no c\u00f3digo xen\u00e9tico. Tr\u00e1tase de mesturas de cebadores similares pero non id\u00e9nticos. Poden ser convenientes se o mesmo xene debe ser amplificado en distintos organismos, xa que tam\u00e9n os propios xenes probablemente son similares pero non id\u00e9nticos. O outro uso dos cebadores dexenerados \u00e9 cando o dese\u00f1o de cebadores est\u00e1 baseado na secuencia de prote\u00ednas. Como varios cod\u00f3ns diferentes poden codificar un mesmo amino\u00e1cido (pola dexeneraci\u00f3n do c\u00f3digo xen\u00e9tico), \u00e9 a mi\u00fado dif\u00edcil deducir que cod\u00f3n \u00e9 o que se usa en cada caso particular. Por tanto, unha secuencia de cebador correspondente ao amino\u00e1cido isoleucina poder\u00eda ser \"ATH\", onde A significa adenina, T timina, e H pode ser adenina, timina, ou citosina. O uso de cebadores dexenerados pode reducir grandemente a especificidade da amplificaci\u00f3n da PCR. O problema pode ser resolto en parte utilizando touchdown PCR.\nOs \"cebadores dexenerados\" util\u00edzanse moito e son moi \u00fatiles no campo da ecolox\u00eda microbiana. Permiten a amplificaci\u00f3n de xenes de microorganismos que non se poden cultivar ou a recuperaci\u00f3n de xenes de organismos dos que non se disp\u00f3n de informaci\u00f3n xen\u00e9tica. Usualmente, os cebadores dexenerados des\u00e9\u00f1anse ali\u00f1ando a secuenciaci\u00f3n de xenes encontrada en GenBank. As diferenzas entre secuencias contabil\u00edzanse usando as dexeneraci\u00f3ns da IUPAC para cada base. Os cebadores de PCR son despois sintetizados como unha mestura de cebadores correspondentes a todas as permutaci\u00f3ns."}
{"id": "246188", "revid": "98629", "url": "https://gl.wikipedia.org/wiki?curid=246188", "title": "Giro de Italia 2013", "text": "A edici\u00f3n 2013 do Giro de Italia foi a n\u00famero 96. Disputouse entre o 4 e o 26 de maio de 2013 sobre 3.405 km. A carreira partiu de N\u00e1poles e rematou en Brescia, pasando por Francia en d\u00faas das etapas de monta\u00f1a.\nEntre os corredores participantes cabe salientar a Bradley Wiggins (vixente ga\u00f1ador do Tour), Ryder Hesjedal (vixente ga\u00f1ador do Giro), Vincenzo Nibali, Cadel Evans, Samuel S\u00e1nchez, Michele Scarponi, Stefano Garzelli, Robert Gesink, Juanjo Cobo e Mark Cavendish.\nO ga\u00f1ador final da carreira foi o italiano Vincenzo Nibali."}
{"id": "246189", "revid": "18868", "url": "https://gl.wikipedia.org/wiki?curid=246189", "title": "Mildiu", "text": ""}
{"id": "246190", "revid": "19415", "url": "https://gl.wikipedia.org/wiki?curid=246190", "title": "Gioacchino Rossini", "text": ""}
{"id": "246193", "revid": "27155", "url": "https://gl.wikipedia.org/wiki?curid=246193", "title": "Primer", "text": ""}
{"id": "246199", "revid": "56817", "url": "https://gl.wikipedia.org/wiki?curid=246199", "title": "Gran Premio de Francia de 1971", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard o 4 de xullo de 1971. Foi a quinta proba da tempada de F\u00f3rmula Un de .\nInforme Carreira.\nA carreira levouse a cabo por primeira vez no novo circu\u00edto de Paul Ricard nas monta\u00f1as das aforas de Marsella. Jackie Stewart ga\u00f1ou a pole position seguido de Clay Regazzoni, Jacky Ickx e Graham Hill. Stewart distanciouse de Regazzoni, Pedro Rodr\u00edguez e Jean-Pierre Beltoise, mentres que Ickx foi golpeado na primeira chicane e descolgouse. Stewart lideraba por diante, establecendo a volta r\u00e1pida na volta 2 e sacando unha vantaxe de 10 segundos na volta 7. O seu \u00fanico rival real Regazzoni, patinou nunha mancha de aceite e golpeou na varanda, rompendo unha roda na volta 20. Na volta 28 Rodr\u00edguez retirouse cunha bobina defectuosa, deixando \u00f3s Tyrrells nunha formaci\u00f3n 1-2, con Fran\u00e7ois Cevert demostrando a s\u00faa val\u00eda na s\u00faa terra natal. Hill deixou a quinta posici\u00f3n cun tubo de aceite roto, tras tocar previamente a varanda mentres evitaba a Regazzoni.\nIsto deixou a Jo Siffert no terceiro lugar, mantendo a raia a Emerson Fittipaldi, quen se atopaba dorido e vendado logo dun accidente de tr\u00e1fico. Malia iso, o brasileiro tomou a terceira posici\u00f3n na volta 39. Siffert retomou a posici\u00f3n brevemente, pero Fittipaldi mant\u00edvose para o podio final por diante do su\u00edzo. Chris Amon quedou quinto nunha actuaci\u00f3n pouco convincente do equipo de casa Matra, loitou con Tim Schenken ata que se lle acabou o combustible a 6 voltas do final.\nFoi un \u00e9xito 1-2 para os Tyrrells nun circu\u00edto complicado, o motor Ford proporcionou potencia extra pola longa recta Mistral.\nEsta \u00eda ser a \u00faltima carreira de F\u00f3rmula Un de Pedro Rodr\u00edguez. Morreu unha semana despois, mentres conduc\u00eda un Ferrari 512 privado nunha carreira en Norisring en Alema\u00f1a."}
{"id": "246201", "revid": "56817", "url": "https://gl.wikipedia.org/wiki?curid=246201", "title": "Jes\u00fas V\u00e1zquez", "text": "O nome de Jes\u00fas V\u00e1zquez pode referirse a:"}
{"id": "246202", "revid": "43749", "url": "https://gl.wikipedia.org/wiki?curid=246202", "title": "Cabezo", "text": ""}
{"id": "246204", "revid": "98629", "url": "https://gl.wikipedia.org/wiki?curid=246204", "title": "Etgar Keret", "text": "Etgar Keret (en hebreo \u05d0\u05b6\u05ea\u05b0\u05d2\u05b8\u05bc\u05e8 \u05e7\u05b6\u05e8\u05b6\u05ea), nado en Ramat Gan o 20 de agosto de 1967, \u00e9 un escritor israel\u00ed, co\u00f1ecido polos seus contos, novelas gr\u00e1ficas e gui\u00f3ns para cine e televisi\u00f3n. O seu estilo literario caracter\u00edzase por ser simple e directo e o emprego de termos coloquiais e vulgares.\nTraxectoria.\n\u00c9 o terceiro fillo de pais sobreviventes do Holocausto. Mora en Tel Aviv coa s\u00faa dona, Shira Geffen, e seu fillo Lev. \u00c9 profesor na Universidade Ben-Gurion do Negev en Beer Sheva, e na Universidade de Tel Aviv.\nO primeiro traballo publicado de Keret foi \"\u05e6\u05d9\u05e0\u05d5\u05e8\u05d5\u05ea\", \"Tzinorot\", en 1992, un conxunto de contos que non tivo repercusi\u00f3n no seu d\u00eda. O seu segundo libro, \"Saudades de Kissinger\" (\"\u05d2\u05e2\u05d2\u05d5\u05e2\u05d9\u05d9 \u05dc\u05e7\u05d9\u05e1\u05d9\u05e0\u05d2'\u05e8\", \"Ga'aguai le-Kissinger\", 1994), outra serie de contos, foi o que captou a atenci\u00f3n do p\u00fablico.\nKeret foi coautor de varios c\u00f3mics, entre eles \"\u05dc\u05d0 \u05d1\u05d0\u05e0\u05d5 \u05dc\u05d9\u05d4\u05e0\u05d5\u05ea\", \"Lo banu leihanot\", 1996, canda Rutu Modan e \"\u05e1\u05de\u05d8\u05d0\u05d5\u05ea \u05d4\u05d6\u05e2\u05dd\", \"Simtaot Hazaam\", 1997, con Asaf Hanuka. En 1999, cinco dos seus contos foron traducidos ao ingl\u00e9s, e adaptados a novelas gr\u00e1ficas baixo o t\u00edtulo de \"Jetlag\". Os ilustradores foron cinco membros do colectivo Actus Tragicus.\nEn 1998, Keret publicou \"O condutor de autob\u00fas que quer\u00eda ser Deus\" (\"\u05d4\u05e7\u05d9\u05d9\u05d8\u05e0\u05d4 \u05e9\u05dc \u05e7\u05e0\u05dc\u05e8\", \"Ha-kaitanah Shel Kneller\"), unha colecci\u00f3n de contos curtos. O conto do t\u00edtulo, o maior da colecci\u00f3n, relata a historia dun mozo que se mata e procura o amor na vida despois da morte. Este conto foi adaptado na novela gr\u00e1fica \"Pizzeria Kamikaze\" (2006), de Asaf Hanuka. As \u00faltimas colecci\u00f3ns de contos de Keret son \"Anihu\" (\u05d0\u05e0\u05d9\u05d4\u05d5, literalmente \"Eu son el\", 2002) e \"Pitom Defikah Ba-delet\" (\"\u05e4\u05ea\u05d0\u05d5\u05dd \u05d3\u05e4\u05d9\u05e7\u05d4 \u05d1\u05d3\u05dc\u05ea\").\nKeret tam\u00e9n escribiu un libro infantil, \"Dad Runs Away with the Circus\" (2004), ilustrado por Rutu Modan.\nKeret publicou alg\u00fans dos seus traballos na p\u00e1xina web en hebreo \"Bimah Hadashah\".\nCine, TV e radio.\nKeret traballou no cine e televisi\u00f3n israel\u00eds, como pode ser en tres temporadas como guionista do popular programa de sketchs \"The Cameri Quintet\". Tam\u00e9n escribiu o gui\u00f3n para a pel\u00edcula para TV de 2001 \"Aball'e\", protagonizada por Shmil Ben Ari.\nEn 2006, \"\", unha comedia negra ou de amor baseada na novela de Keret \"Kneller's Happy Campers\", estreouse no Festival de Cinema de Sundance, adaptada polo cineasta Goran Duki\u0107 nun filme protagonizado por Patrick Fugit, Shannyn Sossamon, Tom Waits e Will Arnett.\nEtgar e a s\u00faa muller Shira dirixiron no 2007 \"Jellyfish\", baseado nun conto de Shira.\n\"$9.99\", unha pel\u00edcula de animaci\u00f3n, usando o stop motion, estreouse no 2009. Escrita por Keret e dirixida por Tatia Rosenthal, \u00e9 unha coproduci\u00f3n australiana-israel\u00ed que presenta as voces de Geoffrey Rush, Anthony LaPaglia e outros actores australianos de renome.\nEn 2010 estreouse unha curtametraxe baseada nun conto de Keret, adaptado polo polaco Krzysztof Szot. O filme, \"Wy\u0142\u0105czno\u015b\u0107\", foi presentado no Festival de Cine de Cannes.\nA obra de Keret \u00e9 frecuentemente escoitada na National Public Radio, no programa \"This American Life\", onde se deu lectura a oito dos seus contos.\nEn outubro de 2011, o programa \"Selected Shorts\" adicou un d\u00eda a facer lecturas ao vivo de varios contos de Keret. O propio Keret introduciu varias das historias.\nEn agosto de 2012, a curtametraxe \"Glue\" baseada no conto de Etgar Keret \"Crazy Glue\", participou no Festival de Cine Internacional de Rhode Island.\nPremios.\nKeret recibiu o premio literario do primeiro ministro, as\u00ed como tam\u00e9n o premio cinematogr\u00e1fico do ministerio de cultura. No 2006 foi escollido como artista destacado da prestixiosa Fundaci\u00f3n de Excelencia Cultural Israel\u00ed.\nEn 1993 obtivo o primeiro premio do Festival de Teatro Alternativo de Akko por \"Entebbe: A Musical\", que escribiu con Jonathan Bar Giora.\nA curtametraxe \"Malka Lev Adom\" (1996), que Keret escribiu e dirixiu con Ran Tal, ga\u00f1ou un premio da Academia de Cine Israel\u00ed e o primeiro posto no Internationales Festival der Filmhochschulen M\u00fcnchen. O filme \"Jellyfish\", recibiu a Cam\u00e9ra d'Or no Festival de Cannes 2007. \"Saudades de Kissinger\" ga\u00f1ou en 2008 JQ Wingate Prize.\nKeret estivo no xurado no 2010 no Neustadt International Prize for Literature.\nEn 2010, Keret recebiu a distinci\u00f3n de Chevalier (cabaleiro) da Ordre des Arts et des Lettres francesa."}
{"id": "246205", "revid": "98629", "url": "https://gl.wikipedia.org/wiki?curid=246205", "title": "Acr\u00f3nimo recursivo", "text": "Un acr\u00f3nimo recursivo ou acr\u00f3nimo recorrente \u00e9 aquel que, a diferenza dos acr\u00f3nimos com\u00fans, non parece explicar de todo o seu significado completo. Mant\u00e9n a estrutura dos acr\u00f3nimos com\u00fans en relaci\u00f3n a que os seus nomes nacen como resultado da particular abreviatura dunha frase, da que se seleccionan s\u00f3 as iniciais dalgunhas palabras clave. Por\u00e9n, nun acr\u00f3nimo recursivo unha das s\u00faas letras representa ao propio acr\u00f3nimo. \u00c9 unha pr\u00e1ctica frecuente no nomeamento de proxectos de software de c\u00f3digo aberto; debido a s\u00faa filosof\u00eda poder\u00eda deberse simplemente a un xogo de palabras usada de forma caprichosa por quen nomea aos seus proxectos.\nAo igual que unha marca, un acr\u00f3nimo non \u00e9 unha palabra en si polo que o seu significado depende de quen o utilicen e en com\u00fan acordo entre os usuarios; non existir normas que establezan os criterios ao momento de crear un acr\u00f3nimo polo tanto non existe impedimentos pra que o creador do acr\u00f3nimo decida darlle un significado que o converta en \u00abacr\u00f3nimo recursivo\u00bb.\nExemplos de acr\u00f3nimos recursivos.\nO exemplo m\u00e1is co\u00f1ecido de acr\u00f3nimo recursivo \u00e9 GNU, que significa \"\u00abGNU's Not Unix\u00bb\", \u2018GNU non \u00e9 Unix\u2019. Como se pode apreciar, a \"G\" \u00e9 a sigla recorrente, pois fai referencia ao mesmo acr\u00f3nimo.\nOutros exemplos:\nNalg\u00fans casos pasouse dun acr\u00f3nimo regular a outro recursivo. \u00c9 o caso de:\nUn caso m\u00e1is complexo \u00e9 o de Hurd, formado por un par de acr\u00f3nimos mutuamente recursivos:\nTam\u00e9n existe o caso de acr\u00f3nimos recursivos \"non oficiais\", como \u00e9\no caso do motor de busca de Microsoft, Bing, do que a crenza popular di que son as siglas de \"\u00abBing Is Not Google\u00bb\".\nOutro caso singular \u00e9 o de UIRA que significa \"\u00abUIRA isn't (a) recursive acronym\u00bb\" (UIRA non \u00e9 un acr\u00f3nimo recursivo), que \u00e9 unha afirmaci\u00f3n falsa."}
{"id": "246206", "revid": "23204", "url": "https://gl.wikipedia.org/wiki?curid=246206", "title": "Microsoft SQL Server", "text": "Microsoft SQL Server \u00e9 un sistema para a xesti\u00f3n de bases de datos producido por Microsoft baseado no modelo relacional. As s\u00faas linguaxes para consultas son T-SQL e ANSI SQL. Microsoft SQL Server constit\u00fae a alternativa de Microsoft a outros sistemas xestores de bases de datos como son Oracle, PostgreSQL ou \"MySQL (tam\u00e9n de Oracle)\".\nCaracter\u00edsticas de Microsoft SQL Server.\n\u00c9 com\u00fan desenvolver completos proxectos complementando \"Microsoft SQL Server\" e Microsoft Access a trav\u00e9s dos chamados ADP (Access Data Project). Desta forma compl\u00e9tase a base de datos (\"Microsoft SQL Server\"), coa contorna de desenvolvemento (VBA Access), a trav\u00e9s da implementaci\u00f3n de aplicaci\u00f3ns de d\u00faas capas mediante o uso de formularios Windows.\nNo manexo de SQL mediante li\u00f1as de comando util\u00edzase o SQLCMD.\nPara o desenvolvemento de aplicaci\u00f3ns m\u00e1is complexas (tres ou m\u00e1is capas), \"Microsoft SQL Server\" incl\u00fae interfaces de acceso para varias plataformas de desenvolvemento, entre elas .NET, pero o servidor s\u00f3 est\u00e1 dispo\u00f1ible para sistemas operativos.\nProgramaci\u00f3n.\nT-SQL.\nTransact-SQL \u00e9 o principal medio de interacci\u00f3n co Servidor. Permite realizar as operaci\u00f3ns claves en SQL Server, inclu\u00edndo a creaci\u00f3n e modificaci\u00f3n de esquemas da base de datos, a introduci\u00f3n e edici\u00f3n dos datos na base de datos, as\u00ed como a administraci\u00f3n do servidor como tal. Isto real\u00edzase mediante o env\u00edo de sentenzas de T-SQL e declaraci\u00f3ns que son procesadas polo servidor e os resultados (ou erros) regresan \u00e1 aplicaci\u00f3n cliente.\nCliente Nativo de SQL.\nCliente Nativo de SQL \u00e9 a biblioteca de acceso a datos para os clientes de Microsoft SQL Server versi\u00f3n 2005 en diante. Implementa nativamente soporte para as caracter\u00edsticas de SQL Server, inclu\u00edndo a execuci\u00f3n da secuencia de datos tabular, soporte para bases de datos en espello de SQL Server, soporte completo para todos os tipos de datos compatibles con SQL Server, conxuntos de operaci\u00f3ns as\u00edncronas, as notificaci\u00f3ns de consulta, soporte para cifrado, as\u00ed como recibir varios conxuntos de resultados nunha soa sesi\u00f3n de base de datos. Cliente Nativo de SQL util\u00edzase como extensi\u00f3n de SQL Server plug-ins para outras tecnolox\u00edas de acceso de datos, inclu\u00edndo ADO ou OLE DB. Cliente Nativo de SQL pode tam\u00e9n usarse directamente, pasando por alto as capas de acceso de datos.\nEdici\u00f3ns.\nMicrosoft SQL Server est\u00e1 dispo\u00f1ible en varias edici\u00f3ns, con distintas funcionalidades e condici\u00f3ns de uso segundo a licenza escollida."}
{"id": "246207", "revid": "98629", "url": "https://gl.wikipedia.org/wiki?curid=246207", "title": "Heidi (anime)", "text": " \u00e9 unha serie de anime xaponesa do x\u00e9nero Kodomo estreada o 6 de xaneiro do 1974, inspirada no libro hom\u00f3nimo da escritora su\u00edza Johanna Spyri. A serie foi producida pola xaponesa Zuiyo Eizo, que logo pasar\u00eda a ser Nippon Animation, e a cadea alem\u00e1 Zweites Deutsches Fernsehen (ZDF).\nA serie de 52 episodios, estreouse en Galiza en 1975 coa dobraxe en castel\u00e1n e foi emitida por Televisi\u00f3n Espa\u00f1ola, acadando un \u00e9xito sen precedentes entre os espazos de animaci\u00f3n emitidos neste pa\u00eds. Tam\u00e9n conta coa dobraxe en galego levada a cabo pola TVG.\nSinopse.\nHeidi \u00e9 unha meni\u00f1a de cinco anos de idade, orfa de pai e nai, \u00e9 levada pola s\u00faa t\u00eda Dete \u00e1s monta\u00f1as su\u00edzas a vivir co seu av\u00f3 unha vez que esta cre que xa cumpriu co seu deber. \u00d3 principio, o \"Vello do Alpes\", como \u00e9 co\u00f1ecido nas aldeas veci\u00f1as, non est\u00e1 moi polo labor de ter que coidar da nena. Por\u00e9n, a inefable tenrura e alegr\u00eda da s\u00faa neta, fai que \u00f3s poucos vaia mudando de car\u00e1cter, non s\u00f3 con ela sen\u00f3n que tam\u00f1\u00e9n co resto da veci\u00f1anza.\nHeidi descubriu unha encantadora vida nas monta\u00f1as e non desexa liscar. Axi\u00f1a fai amizade cun pastorci\u00f1o chamado Pedro, e xuntos toman agradables paseos nas monta\u00f1as coas cabras. Heidi rapidamente ga\u00f1a o cari\u00f1o de todos, mesmo da avoa de Pedro, unha anci\u00e1 d\u00e9bil e cega. Desgraciadamente, unha gran tristura af\u00e9ctaos a todos o d\u00eda en que Dete retorna para levar a Heidi canda ela, xa que asegura ter atppado un bo traballo na cidade de Frankfurt (Alema\u00f1a) e al\u00e1 Heidi servir\u00e1 como compa\u00f1eira para Clara Sesemann, a filla do se\u00f1or Sesemann. Na cidade, Heidi descobre que Clara est\u00e1 enferma e non pode cami\u00f1ar, dependendo dunha cadeira de rodas para se poder mover, al\u00e9n diso, decatarase que \u00e9 unha nena de moi bo coraz\u00f3n, pronto far\u00e1n unha grande amizade. Neste novo fogar Heidi ter\u00e1 que soportar \u00e1 estrita Se\u00f1orita Rottenmeier, con quen nunca lograr\u00e1 levarse ben. Cando Heidi volte por fin onda seu av\u00f3 e os seus amigos nas monta\u00f1as dos Alpes, recibir\u00e1 a visita de Clara e maila s\u00faa avoa, e al\u00f3, nas monta\u00f1as, realizarase un milagre que ser\u00e1 unha grande alegr\u00eda para todos."}
{"id": "246208", "revid": "865", "url": "https://gl.wikipedia.org/wiki?curid=246208", "title": "Embraer ERJ-170", "text": ""}
{"id": "246209", "revid": "865", "url": "https://gl.wikipedia.org/wiki?curid=246209", "title": "Embraer ERJ-195", "text": ""}
{"id": "246212", "revid": "98629", "url": "https://gl.wikipedia.org/wiki?curid=246212", "title": "Candies", "text": "Candies foi un grupo de m\u00fasica xapon\u00e9s, activo entre 1973 e 1978, formado por Ran Ito (Ran), Yoshiko Tanaka (Sue) e Miki Fujimura (Miki). A pesar da s\u00faa gran popularidade entre a xuventude xaponesa, Candies anunciou a s\u00faa disoluci\u00f3n en 1977. O seu \u00faltimo concerto foi noticia no Xap\u00f3n por ser retransmitido por televisi\u00f3n, cun 32% de audiencia. Tras a disoluci\u00f3n, Sue e Ran convert\u00e9ronse en actrices. En 2011, Sue faleceu de cancro.\nDiscograf\u00eda.\nSinxelos.\nVocalista: Sue (1,2,3,4) Ran (5,6,7,8,9,10,11,12,13,14,15,17,18) Miki (16)"}
{"id": "246213", "revid": "89787", "url": "https://gl.wikipedia.org/wiki?curid=246213", "title": "Comercio internacional", "text": "Def\u00ednese comercio internacional ou mundial, ao intercambio de bens, produtos e servizos entre dous ou m\u00e1is pa\u00edses ou rexi\u00f3ns econ\u00f3micas.\nAs econom\u00edas que participan do comercio exterior denom\u00ednanse \"econom\u00edas abertas\". Este proceso de apertura externa iniciouse fundamentalmente na segunda metade do s\u00e9culo XX, e de xeito espectacular na d\u00e9cada de 1990, ao se incorporar as econom\u00edas latinoamericanas, de Europa do Leste e o oriente asi\u00e1tico. Cada vez existe maior relaci\u00f3n entre o que ocorre nos mercados internacionais e o que sucede na econom\u00eda dun pa\u00eds determinado.\nGaliza exporta o 8,2% do total estatal, principalmente a outros pa\u00edses da Uni\u00f3n Europea.\nGaliza.\nAs exportaci\u00f3ns consol\u00eddanse como a locomotora da econom\u00eda galega. Malia diminu\u00edr un chico en 2012, en 2011 incrementou as s\u00faas exportaci\u00f3ns un 15,7% a respecto do 2010, lixeiramente por riba da media estatal, o que converte a Galiza na comunidade aut\u00f3noma espa\u00f1ola cun mellor saldo comercial (diferenza entre o que se vende e o que se compra f\u00f3ra), un super\u00e1vit de 3.502 mill\u00f3ns de euros, m\u00e1is do dobre que o acadado un ano antes (2010).\nA marca hist\u00f3rica acadouse en 2011, export\u00e1ndose mercador\u00edas por valor de 17.532 mill\u00f3ns de euros, unha marca que supera o m\u00e1ximo acadado en 2007 (16.699 mill\u00f3ns), antes de que a crise afectase a Galiza.\nGaliza exporta logo o 8,2% das vendas totais de Espa\u00f1a f\u00f3ra das s\u00faas fronteiras, que en 2011 ascendeu a 214.485 mill\u00f3ns de euros, mais tam\u00e9n importa o 5,4% do total estatal, o que sit\u00faa ao pa\u00eds galego en sexto lugar, tam\u00e9n en importaci\u00f3ns, con 14.029 mill\u00f3ns de euros.\nO que m\u00e1is exporta Galiza (datos de 2011-2012) son bens relacionados cos autom\u00f3biles (21,9%), t\u00e9xtiles (21,84%), pesca (10,4%), produtos enerx\u00e9ticos (4,3%), materias primas animais e vexetais (3,89%), e material de transporte. O que m\u00e1is importa son produtos enerx\u00e9ticos (30%), equipamento (8,37%), e t\u00e9xtiles (11%). O 77,18% exp\u00f3rtase a outros pa\u00edses europeos, supondo a Uni\u00f3n Europea o 72%, especialmente Francia (27%), Portugal (14%), Italia (8%), Alema\u00f1a (4,9%) e Reino Unido (4,2%). Outros pa\u00edses son Marrocos (2,9%), Alxeria (2,6%), Estados Unidos (2,5%), Pa\u00edses Baixos (2,10%) e Turqu\u00eda (1,81%).\n\u00c1 s\u00faa vez Galiza importa principalmente de Francia (17%), Portugal (12%), Alema\u00f1a (5%), Rusia (4,89%), M\u00e9xico (4,49%), Estados Unidos (4,44%), Libia (3,91%), China (3,71%), Italia ou Nixeria.\nModelos do comercio internacional.\nAs diferentes teor\u00edas que explican o proceso de funcionamento do comercio internacional, tratan de atopar cales son as causas deste comercio, por que comercian os pa\u00edses e estudan os efectos do comercio internacional sobre a produci\u00f3n e o consumo dos pa\u00edses.\nTeor\u00edas tradicionais.\nModelo da vantaxe absoluta de Adam Smith.\nA teor\u00eda cl\u00e1sica do comercio internacional ten as s\u00faas ra\u00edces na obra de Adam Smith, este pensaba que as mercador\u00edas producir\u00edanse no pa\u00eds onde o custo de produci\u00f3n (que no marco da s\u00faa teor\u00eda do valor-traballo se valora en traballo) fora m\u00e1is baixo e dende al\u00ed exportar\u00edanse ao resto de pa\u00edses. Defend\u00eda un comercio libre e sen trabas para acadar e dinamizar o proceso de crecemento, era partidario do comercio baseado na vantaxe absoluta e cr\u00eda na mobilidade internacional dos factores produtivos. Segundo as s\u00faas teor\u00edas, a vantaxe absoluta t\u00e9\u00f1ena aqueles pa\u00edses que son quen de producir un ben utilizando menos factores produtivos ca outros, e polo tanto, cun custo de produci\u00f3n inferior.\nModelo de David Ricardo. Teor\u00eda da vantaxe comparativa.\nEsta teor\u00eda sup\u00f3n unha evoluci\u00f3n a respecto da teor\u00eda de Adam Smith; para David Ricardo, o decisivo non son os custos absolutos de produci\u00f3n, sen\u00f3n os custos relativos, resultado da comparaci\u00f3n cos outros pa\u00edses. De acordo con esta teor\u00eda un pa\u00eds sempre obter\u00eda vantaxes do comercio internacional, a\u00ednda cando os seus custos de produci\u00f3n fosen m\u00e1is elevados para todo tipo de produtos fabricado, porque este pa\u00eds tender\u00e1 a se especializar naquela produci\u00f3n na que comparativamente fose m\u00e1is eficiente.\nModelo Heckscher-Ohlin.\nEste modelo parte da teor\u00eda de David Ricardo da vantaxe comparativa e afirma que os pa\u00edses se especializan na exportaci\u00f3n dos bens que requiren grandes cantidades dos factores de produci\u00f3n nos que son comparativamente m\u00e1is abundantes; e que tende a importar aqueles bens que utilizan factores de produci\u00f3n nos que son m\u00e1is escasos...\nA nova teor\u00eda do comercio internacional e a pol\u00edtica comercial estrat\u00e9xica.\nO sustento b\u00e1sico das teor\u00edas antes expostas era a existencia de competencia perfecta, que permit\u00eda, pola v\u00eda do libre comercio, aumentar o benestar dos pa\u00edses. A finais dos anos 1970 e principios da d\u00e9cada de 1980, xurdiron alg\u00fans economistas como Paul Krugman, Avinash Dixit, James Brander e Barbara J. Spencer que esbozaron unhas novas elaboraci\u00f3ns te\u00f3ricas fundadas na existencia de fallos de mercado que pu\u00f1an en cuesti\u00f3n, non en todos os casos, a teor\u00eda cl\u00e1sica do comercio internacional de que os intercambios internacionais se fundamentan exclusivamente na teor\u00eda da vantaxe comparativa e que a defensa baixo calquera circunstancia do libre comercio e, da non intervenci\u00f3n estatal nesta \u00e1rea econ\u00f3mica puidese non ser a pr\u00e1ctica \u00f3ptima. En palabras de Krugman: \"a reconsideraci\u00f3n da base anal\u00edtica da pol\u00edtica comercial \u00e9 unha resposta ao cambio real ocorrido no ambiente e ao progreso intelectual logrado no eido da econom\u00eda\".\nEstas novas teor\u00edas utilizan as ferramentas da teor\u00eda econ\u00f3mica e mais da formalizaci\u00f3n matem\u00e1tica e supo\u00f1en unha cr\u00edtica de maior profundidade \u00e1s teor\u00edas neocl\u00e1sicas que as provenientes doutros eidos da econom\u00eda como a sociolox\u00eda ou a estrutura econ\u00f3mica. As\u00ed mesmo, tratan de responder a d\u00faas cuesti\u00f3ns: a primeira \u00e9 por que se comercia e a segunda, como debe ser a pol\u00edtica segundo estas novas explicaci\u00f3ns.\nA base argumental desta teor\u00eda radica en cando non \u00e9 pos\u00edbel acadar un \u00f3ptimo de Pareto a nivel mundial por mor de fallos de mercado, hai que optar por elixir situaci\u00f3ns denominada \"second best\" ou segundo \u00f3ptimo. Entre as infinitas situaci\u00f3ns de segundo \u00f3ptimo, os Estados poden preferir unhas a outras e tomar as medidas que leven a se colocar nun segundo \u00f3ptimo distinto do establecido. Os fallos de mercado que xustifican a pol\u00edtica comercial estrat\u00e9xica son basicamente a existencia de beneficios extraordinarios nun sector econ\u00f3mico e a existencia de externalidades tecnol\u00f3xicas de car\u00e1cter positivo.\nEstudos econ\u00f3micos.\nPara promover as exportaci\u00f3ns, moitos organismos gobernamentais publican os estudos de mercado por sector industrial e pa\u00eds. Listaxe dos organismos gobernamentais por estado:\nAFII (implantaci\u00f3n de empresas for\u00e1neas)\nRegulaci\u00f3n do comercio internacional.\nTradicionalmente, o comercio era regulado mediante acordos bilaterais entre dous pa\u00edses. Baixo a crenza no mercantilismo, durante moitos s\u00e9culos os pa\u00edses impu\u00f1an altos aranceis e outras restrici\u00f3ns severas ao comercio internacional. No s\u00e9culo XIX, especialmente na Gran Breta\u00f1a, a crenza no libre comercio tomou forza, e esta perspectiva veu dominando o c\u00e1lculo pol\u00edtico entre os pa\u00edses occidentais at\u00e9 hoxe en d\u00eda. Dende o final da segunda Guerra Mundial, varios tratados multilaterais intentaron crear unha estrutura global de regulaci\u00f3n comercial.\nA maior parte dos pa\u00edses comunistas e socialistas cren na autarqu\u00eda, a cal sup\u00f3n a ausencia completa de comercio internacional e a satisfacci\u00f3n das necesidades econ\u00f3micas mediante a autosuficiencia. Malia a existencia destas crenzas, todos os pa\u00edses involucr\u00e1ronse nalg\u00fan tipo de comercio internacional, xa que \u00e9 moi dif\u00edcil para un s\u00f3 pa\u00eds satisfacer todas as s\u00faas necesidades econ\u00f3micas.\nUtiliz\u00e1ronse varios instrumentos para manipular o comercio internacional. Estes incl\u00faen a taxa alfandegueira, as salvagardas, as cotas de exportaci\u00f3n e importaci\u00f3n e as barreiras non arancelarias. Un compo\u00f1ente esencial do comercio internacional \u00e9 o \"transporte internacional de mercador\u00edas\". As condici\u00f3ns e termos do mesmo est\u00e1n regulados polos Incoterms.\nTermos internacionais do comercio (Incoterms).\nA Comisi\u00f3n de Pr\u00e1cticas Comerciais da C\u00e1mara de Comercio Internacional desenvolveu o que se chamou \"Incoterms\", acr\u00f3nimo procedente da expresi\u00f3n inglesa \"International Commercial Terms\". Pretend\u00edase con isto que, con independencia da nacionalidade das partes ou do lugar xeogr\u00e1fico do seu uso, os implicados puidesen en todo momento saber cales eran cadanseus dereitos e obrigas nun contrato determinado.\nOs Incoterms carecen de toda forza normativa ou legal, e obte\u00f1en o seu reco\u00f1ecemento do seu coti\u00e1n e constante uso a nivel mundial, polo que, para que sexan de aplicaci\u00f3n a un contrato determinado, este deber\u00e1 especificalo as\u00ed.\nOs Incoterms conte\u00f1en un total de trece posici\u00f3ns, ou tipos de cl\u00e1usulas diferentes, que poden logo, mediante o uso de determinadas adici\u00f3ns, modificarse parcialmente. Ademais, ao longo da s\u00faa existencia te\u00f1en sufrido sucesivos cambios e modificaci\u00f3ns, para os axeitar aos cambios nos usos comerciais, t\u00e9cnicas, avances tecnol\u00f3xicos etc. A \u00faltima edici\u00f3n corresponde ao ano 2010, que a\u00ednda se atopa en vigor:\nComercio internacional e novas tecnolox\u00edas.\nAs novas tecnolox\u00edas est\u00e1n a facilitar en gran medida a operativa do comercio exterior. Os sistemas inform\u00e1ticos e de xesti\u00f3n permiten facer seguimento dos env\u00edos, acceder a todos os datos relevantes dun contedor ou grupaxe en destino e partillar e administrar a documentaci\u00f3n necesaria de xeito doado. Existen plataformas inform\u00e1ticas que permiten facer todos os tr\u00e1mites de xesti\u00f3n por parte dos exportadores, importadores e organismos p\u00fablicos. Un bo exemplo desta integraci\u00f3n de sistemas \u00e9 o Siscomex SISCOMEX do Brasil, centrado na xesti\u00f3n das exportaci\u00f3ns.\nO comercio internacional estase tam\u00e9n vendo fomentado pola maior facilidade de atopar clientes no exterior, grazas ao maior alcance dos portais corporativos en Internet. Tam\u00e9n axuda a maior difusi\u00f3n da informaci\u00f3n en Internet coa consolidaci\u00f3n e crecemento de buscadores de Internet e directorios especializados.\nA Internet est\u00e1 a ser un elemento dinamizador na internacionalizaci\u00f3n das empresas. Tam\u00e9n axuda na elaboraci\u00f3n de an\u00e1lises de mercados, non s\u00f3 polo acceso \u00e1 informaci\u00f3n editada relevante, sen\u00f3n polas posibilidades que brinda de estudo directo do mercado a trav\u00e9s de novas plataformas como as redes sociais. Portais coma o Facebook ou o Orkut te\u00f1en mill\u00f3ns de usuarios, e comezan a estudar o xeito de utilizar estatisticamente toda a informaci\u00f3n que os usuarios engaden aos seus portais e taboleiros. Esta informaci\u00f3n fala moito de vari\u00e1beis sociol\u00f3xicas, pois se te\u00f1en datos estat\u00edsticos normais e opini\u00f3ns e mensaxes directas, as\u00ed como interpelaci\u00f3ns entre usuarios. As posibilidades que brinda toda esta informaci\u00f3n son moi interesantes dende o punto de vista estat\u00edstico, de intenci\u00f3n de compra e econom\u00e9trico.\nA balanza de pagamentos.\nA balanza de pagamentos \u00e9 o instrumento cont\u00e1bel que informa das transacci\u00f3ns exteriores dun pa\u00eds. Def\u00ednese coma o documento cont\u00e1bel que rexistra sistematicamente o importe, de todas as operaci\u00f3ns comerciais e financeiras que te\u00f1en lugar durante un certo per\u00edodo de tempo entre os residentes do pa\u00eds e os do resto do mundo.\nCando na balanza de pagamentos os ingresos superan os gastos dise que est\u00e1 en excedente.\nCando na balanza de pagamentos os ingresos son menores ca os gastos dise que \u00e9 deficitaria.\nUn pa\u00eds pode ter unha balanza comercial negativa, mais unha balanza de pagamentos positiva coma ocorre en Espa\u00f1a, na que a s\u00faa balanza comercial \u00e9 deficitaria, por\u00e9n a s\u00faa balanza de pagamentos \u00e9 positiva grazas \u00e1s divisas que fornece o turismo."}
{"id": "246221", "revid": "89787", "url": "https://gl.wikipedia.org/wiki?curid=246221", "title": "Francisco Marhuenda", "text": "Francisco Marhuenda Garc\u00eda, nado en Barcelona o 12 de xaneiro de 1961, \u00e9 un avogado espa\u00f1ol, actual director do diario \"La Raz\u00f3n\".\nBiograf\u00eda.\nFrancisco Marhuenda \u00e9 Doutor en Dereito e licenciado en Periodismo, adic\u00e1ndose tam\u00e9n \u00e1 vida pol\u00edtica.\nEn febreiro de 2008 foi nomeado director de \"La Raz\u00f3n\" por acordo do Consello de Administraci\u00f3n. Tam\u00e9n \u00e9 persoal docente na Universidade Rei Xo\u00e1n Carlos de Madrid.\nPeriodista.\nTraballou no \"ABC\", ademais de colaborar en \"Economist &amp; Jurist\" e \"El noticiero universal\". Tras un per\u00edodo traballando no Goberno, volveu exercer como xornalista e incorporouse en 2001 a \"La Raz\u00f3n\" como subdirector en Catalu\u00f1a. En febreiro de 2008, sete anos m\u00e1is tarde, foi elixido Director do peri\u00f3dico, substitu\u00edndo a Jos\u00e9 Alejandro Vara.\n\u00c9 colaborador en diferentes programas de radio e televisi\u00f3n, como \"Julia en la Onda\" (Onda Cero, 2010-2011), \"La linterna\" (Cadena COPE, desde 2010), \"La Ma\u00f1ana\" (Cadena COPE, desde 2010), \"El m\u00f3n a Rac 1\" (Rac 1 ), \"59 segundos\" (TVE, 2008-2012), \"Los desayunos de TVE\" (desde 2009), \"El debate de La 1\" (TVE), \"Espejo P\u00fablico\" (Antena 3) ou \"Al rojo vivo\" (laSexta, desde 2012).\nO 1 de febreiro de 2013, a ra\u00edz da publicaci\u00f3n dun comentario editorial seu, exculpatorio do Presidente do Goberno sobre o \"Caso B\u00e1rcenas\" no xornal que dirixe, \"La Raz\u00f3n\" (http://www.larazon.es/detalle_opinion/noticias/919610/opinion+columnistas/causa-general-contra-el-pp ), suscitou unha enorme pol\u00e9mica, ao considerar moitas das opini\u00f3ns posteriores, que o seu artigo carec\u00eda de falta de obxectividade.\nProfesor universitario.\nDesde 1993 exerce como profesor en distintas universidades espa\u00f1olas. Foi profesor de Comunicaci\u00f3n e Dereito da Informaci\u00f3n na Universitat Abat Oliva e profesor de Dereito Constitucional na Universidade Aut\u00f3noma de Barcelona. En outubro de 2018 foi nomeado profesor titular na Universidade Rei Xo\u00e1n Carlos.\nPol\u00edtica.\nNos anos 1970 formou parte do Comit\u00e9 Executivo das Xuventudes de UCD. En 1995 afiliouse ao Partido Popular e resultou elixido deputado deste partido no Parlamento de Catalu\u00f1a o 19 de novembro dese mesmo ano. O 10 de maio de 1996, cando o PP ga\u00f1ou as elecci\u00f3ns xerais, o Consello de Ministros nomeouno Director do gabinete do ministro de Administraci\u00f3ns P\u00fablicas, baixo as ordes do que, anos despois, ser\u00eda presidente do Goberno, Mariano Rajoy. Continuou no mesmo cargo xunto a Rajoy cando este, en 1999, foi nomeado Ministro de Educaci\u00f3n e Cultura. Cando Rajoy era Ministro da Presidencia, Marhuenda foi nomeado, o 5 de maio de 2000, Director Xeral de Relaci\u00f3ns coas Cortes en dito Departamento. Exerceu o cargo durante algo menos dun ano."}
{"id": "246224", "revid": "25871", "url": "https://gl.wikipedia.org/wiki?curid=246224", "title": "\u00c1rbore do nim", "text": "A \u00e1rbore do nim (Azadirachta indica) (a trav\u00e9s do ingl\u00e9s neem de \u0928\u0940\u092e \"Neem\" (hindi), Nimm (sindhi), \u0646\u06cc\u0645 \"Neem\" (urdu), \u09a8\u09bf\u09ae \"Nim\" (bengal\u00ed), \u0915\u0921\u0942\u0928\u093f\u0902\u092c \"kadunimb\" (marathi), \u0cac\u0cc7\u0cb5\u0cc1 \"Bevu\" (kanar\u00e9s), \u0bb5\u0bc7\u0bae\u0bcd\u0baa\u0bc1 \"Vembu\" (t\u00e1mil), \u0c35\u0c47\u0c2a Vepa (telugu)), \u0ab2\u0ac0\u0aae\u0aa1\u0abe Limda (gujarati)) tam\u00e9n co\u00f1ecida como amargosa, \u00e9 unha \u00e1rbore pertencente \u00e1 familia Meliaceae orixinaria da India e de Birmania, que s\u00f3 medra en rexi\u00f3ns tropicais e subtropicais.\nDescrici\u00f3n.\n\u00c1rbore de r\u00e1pido crecemento que pode acadar 15 a 20 metros de altura e raramente 35 a 40 m. Ten abundante follaxe todas as temporadas do ano, mais en condici\u00f3ns severas pode perder as follas, incluso case completamente. A ramaxe \u00e9 ampla, e pode acadar de 15 a 20 m de di\u00e1metro xa desenvolvida.\nOtoro \u00e9 curto, recto e pode acadar 120\u00a0cm de di\u00e1metro. A casca \u00e9 dura, gretada e dende unha cor cinsenta clara at\u00e9 unha casta\u00f1a avermellada. O zume \u00e9 abrancazado cinsento e a cerna do toro t\u00f3rnase arroibada cando se exp\u00f3n ao ar libre. As raiceira consiste nunha ra\u00edz rexa principal e unha laterais moi desenvolvidas. \nO talo das follas mide de 20 a 40\u00a0cm de lonxitude, con 20 a 31 follas verdes escuras de 3 a 8\u00a0cm de lonxitude. A folla terminal \u00e9 a mi\u00fado fallante. O pec\u00edolo \u00e9 curto. As follas novi\u00f1as son de cor vermella ou p\u00farpura. A forma das follas maduras \u00e9 menos asim\u00e9trica e as s\u00faas marxes est\u00e1n dentadas.\nAs flores, brancas e recendentes, fican dispostas axialmente, normalmente coma pan\u00edculas p\u00e9nsiles que miden m\u00e1is de 25\u00a0cm de lonxitude. As inflorescencias, que ramifican en terceiro grao te\u00f1en de 150 a 250 flores, cada unha mide 5 a 6 mil\u00edmetros de lonxitude e 8-11 de largo. Caracter\u00edzanse pola s\u00faa dicogamia, \u00e9 dicir, pode haber flores femininas e masculinas na mesma \u00e1rbore mais en per\u00edodos diferentes. \nO seu froito \u00e9 unha drupa semellante \u00e1 oliva en forma que var\u00eda dende un ovalo alongado at\u00e9 un lixeiramente redondo, e cando madura mide 14 a 28\u00a0mm de lonxitude e 10 a 15\u00a0mm de largo. O seu epicarpo \u00e9 magro, o mesocarpo \u00e9 branco amarelento, fibroso e de doce sabor, mais desagrad\u00e1bel ao gusto. O endocarpo \u00e9 branco, duro e agocha unha semente, en raras ocasi\u00f3ns d\u00faas ou tres sementes alongadas cunha pela de cor casta\u00f1a.\nEcolox\u00eda.\nA \u00e1rbore do nim ten unha not\u00e1bel resistencia \u00e1 seca. Adoita medrar en condici\u00f3ns sub\u00e1ridas a subh\u00famidas, cunha pluviometr\u00eda entre 400 e 1200\u00a0mm. P\u00f3dese desenvolver en rexi\u00f3ns cunha precipitaci\u00f3n inferior aos 400 mm, mais en ambos os dous casos o desenvolvemento depende da cantidade de auga subterr\u00e1nea. O nim p\u00f3dese desenvolver en diferentes tipos de solo, por\u00e9n sobrevive mellor en substratos ben drenados, profundos e areentos (cun pH de 6,2 a 7). Vive en rexi\u00f3ns cunha temperatura anual de entre 21 e 32\u00a0\u00b0C, pode tolerar moi altas temperaturas, mais non atura temperaturas menores de 4\u00a0\u00b0C, porque perde a folla e pode chegar a morrer. Acepta tam\u00e9n certo grao de salinidade.\nCultivo e aplicaci\u00f3ns.\nIntroduciuse para cultivo noutros pa\u00edses de Asia, a \u00c1frica, Am\u00e9rica, Australia e as illas do Pac\u00edfico sur, sempre en zonas tropicais e semellantes, evitando as plantaci\u00f3ns monta\u00f1osas. \nRepelente e fertilizante.\nO extracto de nim empr\u00e9gase coma \u2018insecticida\u2019 ou repelente ecol\u00f3xico, especialmente contra certos insectos como os t\u00e9rmites e os dani\u00f1os nematodos. Act\u00faa nos insectos, como antialimentario, inhibidor do crecemento, e como prolongador das etapas inmaturas do insecto, Isto pode ocasionar a morte do mesmo , diminu\u00edr a fecundidade e a oviposici\u00f3n, diminu\u00edr os niveis de prote\u00ednas e amino\u00e1cidos na hemolinfa e/ou interferir na s\u00edntese de quitina.\nEstas caracter\u00edsticas fan que as substancias obtidas do nim non funcionen coma t\u00f3xico sen\u00f3n que interve\u00f1en nos procesos qu\u00edmicos e fisiol\u00f3xicos dos insectos. O nim xa se usaba de xeito tradicional na agricultura e hoxe en d\u00eda o aceite de nim estase a empregar de novo como repelente en moitas empresas qu\u00edmicas e de fertilizantes. Moitos dos metabolitos secundarios da \u00e1rbore te\u00f1en actividade biol\u00f3xica, por\u00e9n a azadiractina \u00e9 considerada de maior importancia ecol\u00f3xica. Os estudos demostraron que afecta as actividades de numerosas especies interrompendo o ciclo vital del insecto. As pescudas aumentaron co arelo de conseguir un pesticida efectivo e seguro e semella que o nim ter\u00e1 importancia no control de pragas.\nAs follas verdes constit\u00faen un fertilizante excelente e barato. A planta como fertilizante org\u00e1nico \u00e9 superior ao esterco vac\u00fan, porcino ou doutra fonte. Mesturada con urea coma fertilizante do solo, d\u00e1 bos resultados e act\u00faa como biocida.\nXab\u00f3ns.\nNa industria de xab\u00f3ns substit\u00fae os aceites de coco, palma africana e cacahuete. Coma cont\u00e9n \u00e1cidos mir\u00edstico e l\u00e1urico, os xabonetes fabricados con dito \u00f3leo ter\u00e1n m\u00e1is escuma e m\u00e1is deterxencia que aqueles fabricados con aceites comest\u00edbeis. Tam\u00e9n \u00e9 superior ao aceite de r\u00edcino.\nCosm\u00e9tica e menci\u00f1as.\nO aceite de nim empr\u00e9gase na medicina ayurv\u00e9dica. Todas as partes da \u00e1rbore son utilizadas para preparar diferentes remedios, O aceite do nim \u00e9 usado para preparar cosm\u00e9ticos (xamp\u00fas, b\u00e1lsamos, xabonetes e cremas).\nExiste evidencia cient\u00edfica preliminar que demostra que o nim \u00e9 moi efectivo no tratamento da ra\u00f1a, mais esa evidencia a\u00ednda non se corroborou. O nim recom\u00e9ndase a quen \u00e9 sens\u00edbel \u00e1 permetrina, un insecticida que pode ser irritante. \u00c1 s\u00faa vez, tam\u00e9n existe evidencia da s\u00faa efectividade na eliminaci\u00f3n de piollos (nas s\u00faas tres variantes), a\u00ednda que non no seus ovos (lendias ou mi\u00fados), e en nematodos e vermes filiformes tanto ecto como endoparasitos do home. A s\u00faa aplicaci\u00f3n estase estendendo cada d\u00eda m\u00e1is por mor \u00e1 crecente resistencia destes insectos aos produtos qu\u00edmicos tradicionais.\nOutros usos.\nA polpa ten sona na India coma xeradora de gas metano.\nAdemais do uso medicinal, as \u00e1rbores de nim cult\u00edvanse para diminu\u00edr a desertizaci\u00f3n e coma bo absorbente do di\u00f3xido de carbono.\nPropiedades.\nPrincipios activos: Numerosos constitu\u00edntes terp\u00e9nicos: diterpenos (derivados do abietano) e m\u00e1is de cincuenta tetranortriterpenoides: azadiractina, nimb\u00f3lido, \u00e1cido nimbid\u00ednico, azadirona, nimbina etc. O m\u00e1is interesante, a azadiractina se comporta como un antinutriente para os insectos.\nIndicaci\u00f3ns: A casca \u00e9 un t\u00f3nico amargo, estimulante, adstrinxente, febr\u00edfugo, detersivo, verm\u00edfugo. O froito \u00e9 purgante, discutinte, t\u00f3xico. As follas e o aceite das sementes son antihelm\u00edntico, antis\u00e9ptico, antiparasitario. \u00dasase a casca, as follas e mais os froitos. \nComo planta medicinal empr\u00e9gase para:\nUso culinario.\nNalgunhas partes do sueste de Asia, particularmente en Camboxa e no Vietnam, os rebentos mac\u00edos do nim cons\u00f3mense. Malia teren un sabor agre, os consumidores cren que \u00e9 saud\u00e1bel.\nControversia da patente.\nEn 1995 a Oficina Europea de Patentes (EPO) outorgou a patente dun produto funxicida, derivado do nim ao Departamento de Agricultura dos Estados Unidos e mais \u00e1 compa\u00f1\u00eda multinacional estadounidense WR Grace. O goberno da India reprobou a decisi\u00f3n da EPO, reclamando que na India tense utilizado o nim dende hai 2 milenios.\nNo ano 2000 a EPO inclinou a lle outorga a patente \u00e1 India, por\u00e9n a WR Grace apelou reclamando que o seu uso tradicional nunca se publicara en obra cient\u00edfica ningunha. O 8 de marzo de 2005, a apelaci\u00f3n foi rexeitada, e se liberou o aproveitamento do nim ao dominio p\u00fablico.\nTaxonom\u00eda.\n\"Azadirachta indica\" foi descrita por Adrien-Henri de Jussieu e publicado en \"M\u00e9moires du Mus\u00e9um d'Histoire Naturelle\" 19: 221, pl. 2, f. 5. 1830."}
{"id": "246225", "revid": "18868", "url": "https://gl.wikipedia.org/wiki?curid=246225", "title": "Neem", "text": " #REDIRECCI\u00d3N \u00c1rbore do nim"}
{"id": "246226", "revid": "18868", "url": "https://gl.wikipedia.org/wiki?curid=246226", "title": "Azadirachta indica", "text": ""}
{"id": "246227", "revid": "18868", "url": "https://gl.wikipedia.org/wiki?curid=246227", "title": "Nim", "text": ""}
{"id": "246230", "revid": "88215", "url": "https://gl.wikipedia.org/wiki?curid=246230", "title": "Manuel Neuer", "text": "Manuel Neuer, nado en Gelsenkirchen (Renania do Norte-Westfalia, Alema\u00f1a do Oeste) o 27 de marzo de 1986, \u00e9 un futbolista alem\u00e1n. Xoga de porteiro e o seu equipo actual \u00e9 o FC Bayern M\u00fcnchen."}
{"id": "246232", "revid": "22570", "url": "https://gl.wikipedia.org/wiki?curid=246232", "title": "Celje Pivovarna Lasko", "text": "O RK Celje Pivovarna La\u0161ko \u00e9 un club de balonm\u00e1n da cidade eslovena de Celje, fundado en 1947, e co\u00f1ecido polos seus \u00e9xitos en competici\u00f3ns europeas. O equipo xoga os seus encontros como local no Zlatorog Arena con capacidade para 6000 seareiros. As cores principais do club son o amarelo (camisola) e o verde (pantal\u00f3ns).\nNa liga eslovena domina con autoridade o palmar\u00e9s, con 17 t\u00edtulos de liga en 21 edici\u00f3ns. Os seus principais rivais na competici\u00f3n local son o RK Cimos Koper e o RK Gorenje Velenje. Na m\u00e1xima competici\u00f3n continental \u00e9 habitual que chegue \u00e1s fases finais, met\u00e9ndose en 7 ocasi\u00f3ns entre os 4 mellores equipos, e acadando o t\u00edtulo de campi\u00f3n de Europa en 2004, batendo na final \u00f3 conxunto alem\u00e1n do SG Flensburg.\nXogadores tan salientables como Dragan \u0160krbi\u0107, Uro\u0161 Zorman, Eduard Kokscharow, Siarhei Rutenka, Dejan Peri\u0107, Petar Metli\u010di\u0107 ou Renato Vugrinec te\u00f1en defendido as cores deste club."}
{"id": "246233", "revid": "23562", "url": "https://gl.wikipedia.org/wiki?curid=246233", "title": "RK Celje Pivovarna Lasko", "text": ""}
{"id": "246235", "revid": "89787", "url": "https://gl.wikipedia.org/wiki?curid=246235", "title": "Dmytro Chygrynskiy", "text": "Dmytro Anatoliyovych Chygrynsky, nado en Iziaslav (RSS de Ucra\u00edna) o 7 de novembro de 1986, \u00e9 un futbolista ucra\u00edno. Xoga de defensa e o seu equipo actual \u00e9 o FC Shakhtar Donetsk."}
{"id": "246237", "revid": "83174", "url": "https://gl.wikipedia.org/wiki?curid=246237", "title": "Ergonom\u00eda", "text": "A ergonom\u00eda \u00e9 unha disciplina tecnol\u00f3xica que se encarga de aplicar o co\u00f1ecemento cient\u00edfico sobre o ser humano para dese\u00f1ar obxectos, sistemas e contornas de uso humano. Tr\u00e1tase dun campo multidisciplinar que incorpora achegas da psicolox\u00eda, da enxe\u00f1ar\u00eda, da biomec\u00e1nica, do dese\u00f1o industrial, do dese\u00f1o gr\u00e1fico, da estat\u00edstica e da antropometr\u00eda. Tam\u00e9n se co\u00f1ece popularmente como a forma na que as empresas dese\u00f1an tarefas e \u00e1reas de traballo para maximizar a eficiencia e a produtividade dos seus empregados. "}
{"id": "246238", "revid": "85894", "url": "https://gl.wikipedia.org/wiki?curid=246238", "title": "Vilaverde, Roo, Noia", "text": "Vilaverde \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 35 habitantes (17 homes e 18 mulleres)."}
{"id": "246240", "revid": "1131", "url": "https://gl.wikipedia.org/wiki?curid=246240", "title": "O Tambre, Roo, Noia", "text": "O Tambre \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) non ten ning\u00fan habitante."}
{"id": "246241", "revid": "895", "url": "https://gl.wikipedia.org/wiki?curid=246241", "title": "Roo de Abaixo, Roo, Noia", "text": "Roo de Abaixo \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 25 habitantes (14 homes e 11 mulleres)."}
{"id": "246242", "revid": "85894", "url": "https://gl.wikipedia.org/wiki?curid=246242", "title": "A Ponte Nafonso, Roo, Noia", "text": "A Ponte Nafonso \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 158 habitantes (78 homes e 80 mulleres).\nO lugar recibe o nome da Ponte Nafonso, sobre o r\u00edo Tambre."}
{"id": "246243", "revid": "85894", "url": "https://gl.wikipedia.org/wiki?curid=246243", "title": "Paradela, Roo, Noia", "text": "Paradela \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 11 habitantes (7 homes e 4 mulleres)."}
{"id": "246244", "revid": "85894", "url": "https://gl.wikipedia.org/wiki?curid=246244", "title": "Mu\u00ed\u00f1o, Roo, Noia", "text": "Mu\u00ed\u00f1o \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 22 habitantes (10 homes e 12 mulleres)."}
{"id": "246245", "revid": "895", "url": "https://gl.wikipedia.org/wiki?curid=246245", "title": "Mirou, Roo, Noia", "text": "Mirou \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 36 habitantes (20 homes e 16 mulleres)."}
{"id": "246246", "revid": "85894", "url": "https://gl.wikipedia.org/wiki?curid=246246", "title": "Li\u00f1aio, Roo, Noia", "text": "Li\u00f1aio \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 9 habitantes (5 homes e 4 mulleres)."}
{"id": "246247", "revid": "85894", "url": "https://gl.wikipedia.org/wiki?curid=246247", "title": "A Igrexa, Roo, Noia", "text": "A Igrexa \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 12 habitantes (6 homes e 6 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "246248", "revid": "85894", "url": "https://gl.wikipedia.org/wiki?curid=246248", "title": "O Castro, Roo, Noia", "text": "O Castro \u00e9 un lugar da parroquia de Roo no concello coru\u00f1\u00e9s de Noia, na comarca de Noia. Segundo o padr\u00f3n municipal (INE 2020) ten 15 habitantes (7 homes e 8 mulleres)."}
{"id": "246257", "revid": "1131", "url": "https://gl.wikipedia.org/wiki?curid=246257", "title": "Pedro de Betancur", "text": "Pedro de San Jos\u00e9 Betancur, nado en Vilaflor de Chasna, Tenerife, o 21 de marzo de 1626 e finado en Antigua Guatemala, Guatemala, o 25 de abril de 1667, co\u00f1ecido como Santo Hermano Pedro, foi un monxe franciscano e misioneiro espa\u00f1ol, fundador da Orde dos Betlemitas.\nBiograf\u00eda.\nNaceu en Vilaflor, no sur da illa de Tenerife, no seo dunha familia de campesi\u00f1os. Segundo as cr\u00f3nicas, mostrou desde pequeno unha profunda relixiosidade.\nCon 23 anos marchou a Guatemala como misioneiro. Al\u00e1 fundou hospitais e centros de sa\u00fade para os sen teito, espallando a s\u00faa caridade por toda Am\u00e9rica Central.\nFoi fundador do primeiro hospital convalecente e da primeira escola popular para nenos e adultos na que, no marco da Am\u00e9rica hispana do s\u00e9culo XVII, non houbo aceptaci\u00f3n de persoas por raza ou sexo: os nenos poder\u00edan participar igualmente e mozas, brancos, ind\u00edxenas, negros e mestizos. Foi tam\u00e9n o iniciador dun movemento hospitalario para estranxeiros, sacerdotes e estudantes.\nDescribiuse como unha personalidade dotada, con gran facilidade para comunicarse con todo tipo de persoas, disciplinado consigo mesmo e compasivo cos demais. Utilizou m\u00e9todos de ensinanza eficaces e, en certa medida, innovadores (premios, reforzos, copilemas, canci\u00f3ns), ao introducir o concepto de convalecencia no campo da sa\u00fade.\nO 25 de abril de 1667 morreu en Antigua Guatemala.\nO papa Xo\u00e1n Paulo II declarouno Santo o 30 de xullo de 2002 na Cidade de Guatemala, durante a s\u00faa terceira visita ao pa\u00eds. As\u00ed, o Hermano Pedro tornouse o primeiro santo das Illas Canarias, de Guatemala e Am\u00e9rica Central.\nSantuarios.\nA tumba de San Pedro de Betancur at\u00f3pase na \"Igrexa de San Francisco O Grande\" en Antigua Guatemala e \u00e9 un lugar de peregrinaci\u00f3n. En Tenerife, a \"Cova do Santo Hermano Pedro\" est\u00e1 situada no sur da illa, nun deserto f\u00f3ra do pobo de El M\u00e9dano. Neste lugar o santo se refuxiou no inverno co seu gando e tam\u00e9n foi o seu lugar de oraci\u00f3n. Tam\u00e9n un importante lugar de veneraci\u00f3n \u00e9 o \"Santuario do Santo Hermano Pedro\", que est\u00e1 constru\u00eddo no seu lugar de nacemento en Vilaflor.\nRutas tradicionais dedicadas ao Santo.\nEn Tenerife cel\u00e9brase o chamado \"Cami\u00f1o do Hermano Pedro\" cada ano, que \u00e9 unha ruta pastoral que o santo viaxou para pasar co seu raba\u00f1o ao longo da rexi\u00f3n de Chasna. Esta ruta parte desde Vilaflor ata a cova do Santo. Actualmente, durante a festa do santo de abril, centos de peregrinos percorren este percorrido que ten un grande interese relixioso-hist\u00f3rico.\nEn Guatemala hai outro cami\u00f1o similar. Neste caso \u00e9 unha ruta tur\u00edstica que conmemora a canonizaci\u00f3n de San Pedro de San Jos\u00e9 de Betancourt, que permite un percorrido polos monumentos da Antiga Guatemala vinculados ao santo."}
{"id": "246258", "revid": "23204", "url": "https://gl.wikipedia.org/wiki?curid=246258", "title": "Tadanobu Asano", "text": ", nado en Iocoama o 7 de novembro de 1973, m\u00e1is co\u00f1ecido polo nome art\u00edstico , \u00e9 un actor xapon\u00e9s."}
{"id": "246259", "revid": "23204", "url": "https://gl.wikipedia.org/wiki?curid=246259", "title": "Sun Honglei", "text": "Sun Honglei, (en chin\u00e9s tradicional \u5b6b\u7d05\u96f7, e chin\u00e9s simplificado \u5b59\u7ea2\u96f7), nado o 16 de agosto de 1970 en Harbin, China \u00e9 un actor chin\u00e9s."}
{"id": "246260", "revid": "23204", "url": "https://gl.wikipedia.org/wiki?curid=246260", "title": "Chuluuny Khulan", "text": "Chuluuny Khulan (en ), nada o 30 de maio de 1985 en Kharkhorin, \u00e9 unha actriz mongol que acadou o reco\u00f1ecemento internacional co papel de B\u00f6rte, a muller de Xenxis Kan, no filme de 2007 nomeado \u00f3 \u00d3scar \"Mongol\".\nTraxectoria.\nKhulan era unha estudante en 2006 coa esperanza de unirse \u00e1s forzas armadas do pa\u00eds e matricularse nunha escola militar, cando foi descuberta por Guka Omarova, a axente de casting de \"Mongol\", mentres se atopaba nunha li\u00f1a de visado na embaixada chinesa en Ul\u00e1n B\u00e1tor. Bodrov e Omarova quer\u00edan elixir a unha muller mongol como esposa de Xenxis Kan, mais cando faltaban d\u00faas semanas para a rodaxe, non estaban seguros das s\u00faas elecci\u00f3ns. Despois de reunirse con ela, Bodrov decidiu arriscar coa actriz non profesional e, posteriormente, elixiuna no papel de B\u00f6rte.\nKhulan foi asistente do director no filme casaco de 2009 \"Lave\" (en ) e nos filmes casacos de 2012 \"Shal\" (en ) e \"Mech Pobedy\" (en ). Protagonizou a ra\u00ed\u00f1a dos Oirats na produci\u00f3n de televisi\u00f3n casaca de 2017 \"The Kazakh Khanate\".\nTam\u00e9n interpretou unha guerreira escita nun documental para o Instituto Smithsoniano.\nVida persoal.\nKhulan co\u00f1eceu a Naryn Igilik, asistente casaco de Bodrov, mentres estaba no set de \"Mongol\". M\u00e1is tarde, a parella casou como parte das celebraci\u00f3ns da noite de estrea do filme en Casaquist\u00e1n. Ela e o seu marido residen agora en Casaquist\u00e1n, preto de Almati."}
{"id": "246261", "revid": "23204", "url": "https://gl.wikipedia.org/wiki?curid=246261", "title": "Khulan Chuluun", "text": ""}
{"id": "246266", "revid": "1131", "url": "https://gl.wikipedia.org/wiki?curid=246266", "title": "Miguel Fern\u00e1ndez", "text": "Miguel Fern\u00e1ndez V\u00e1zquez, nado en Baralla, \u00e9 un autor de banda dese\u00f1ada galego.\nTraxectoria.\nEstudou dese\u00f1o gr\u00e1fico na Escola de Artes Aplicadas Ram\u00f3n Falc\u00f3n en Lugo, ademais de realizaci\u00f3n de audiovisuais na Escola Superior de Imaxe e Son CES de Madrid, e cinema de animaci\u00f3n e debuxos animados na Escola de Cinematograf\u00eda e do Audiovisual da Comunidade de Madrid (ECAM). Colaborou na realizaci\u00f3n da curtametraxe de animaci\u00f3n en 2D \"Teatro m\u00e1gico\" e traballou para Animagic Studio nos filmes \"Los tres Reyes Magos\", \"O Cid\" e \"Jester Till\". No ano 2004 acadou o premio ao mellor c\u00f3mic de x\u00e9nero negro na sexta edici\u00f3n do Festival Internacional de Cinema Negre de Manresa (Fecinema), pola obra \"Yo no trabajo gratis\". Colaborou nunha curta de ciencia ficci\u00f3n para a revista de fantas\u00eda \"Cthulhu\"."}
{"id": "246267", "revid": "56817", "url": "https://gl.wikipedia.org/wiki?curid=246267", "title": "N-aciletanolamina", "text": "Unha \"N\"-aciletanolamina \u00e9 un tipo de amida de \u00e1cido graxo formada por unha mol\u00e9cula de varios posibles tipos de grupos acilo enlazada co \u00e1tomo de nitr\u00f3xeno da etanolamina. Estas amidas conceptualmente poden formarse a partir dun \u00e1cido graxo e unha etanolamina, que se enlazar\u00edan liberando unha mol\u00e9cula de auga, pero, en realidade, a s\u00edntese biol\u00f3xica co\u00f1ecida destas substancias real\u00edzaa o encima fosfolipase espec\u00edfica D clivando a unidade fosfol\u00edpido dunha \"N\"-acilfosfatidiletanolamina. Outra ruta depende da transesterificaci\u00f3n de grupos acilo da fosfatidilcolina pola actividade dunha \"N\"-aciltransferase (NAT), que d\u00e1 lugar a N-acilfosfatiletanolaminas precursoras das N-aciletanolaminas.\nOs sufixos \"-amina\" e \"-amida\" nos nomes destes compostos ref\u00edrense ao \u00fanico \u00e1tomo de nitr\u00f3xeno da etanolamina por onde se unen os dous compo\u00f1entes do composto: denom\u00ednase \"amina\" na etanolamina porque consid\u00e9rase como un nitr\u00f3xeno terminal libre nesa subunidade, mentres que se denomina \"amida\" cando se considera que est\u00e1 asociado co grupo carbonilo da subunidade acilo. Os nomes destes compostos poden atoparse tanto coa denominaci\u00f3n \"amida\" coma \"amina\" dependendo do autor.\nExemplos de \"N\"-aciletanolaminas son:"}
{"id": "246268", "revid": "25871", "url": "https://gl.wikipedia.org/wiki?curid=246268", "title": "Miguel Fern\u00e1ndez V\u00e1zquez", "text": ""}
{"id": "246269", "revid": "56817", "url": "https://gl.wikipedia.org/wiki?curid=246269", "title": "Manuel L\u00f3pez Poy", "text": "Manuel L\u00f3pez Poy, nado en Sarria en 1958, \u00e9 un xornalista, guionista e autor de banda dese\u00f1ada galego, tam\u00e9n co\u00f1ecido como Manolo L\u00f3pez.\nTraxectoria.\nMarchou a Madrid a estudar xornalismo, e al\u00ed exerceu durante moitos anos ese oficio. Despois traballou en xornais, radios e televisi\u00f3ns en Andaluc\u00eda, Galicia e Catalu\u00f1a. Ultimamente traballa como periodista freelance para revistas de m\u00fasica, viaxes e motor. \u00c9 director do documental \"La frontera de papel: cinco historias de nostalgia y esperanza\". Publicou o libro \"Camino a la libertad: historia social del blues\", codirixe o programa de radio Bad Music Blues. Tam\u00e9n d\u00e1 conferencias sobre novela negra, banda dese\u00f1ada e cultura da discapacidade. Colaborou nunha curta de ciencia ficci\u00f3n para a revista de fantas\u00eda \"Cthulhu\"."}
{"id": "246270", "revid": "25871", "url": "https://gl.wikipedia.org/wiki?curid=246270", "title": "Manolo L\u00f3pez", "text": ""}
{"id": "246271", "revid": "25871", "url": "https://gl.wikipedia.org/wiki?curid=246271", "title": "Manolo L\u00f3pez Poy", "text": ""}
{"id": "246272", "revid": "98629", "url": "https://gl.wikipedia.org/wiki?curid=246272", "title": "Cable de pares trenzado", "text": "O cable de pares trenzado (UTP, en ingl\u00e9s: \"Unshielded Twisted Pair\") \u00e9 un tipo de cable de telecomunicaci\u00f3ns composto por 8 f\u00edos de cores illados e trenzados en pares. O par de fios trenzado foi primeiramente empregado en telefon\u00eda e inventado por Alexander Graham Bell en 1881.\nHistoria.\nAs orixes deste tipo de cable est\u00e1n nos anos 1880 coas primeiras cidades nos Estados Unidos nas que foron instaladas redes de telecomunicaci\u00f3ns e distribuci\u00f3n el\u00e9ctrica. As novas redes el\u00e9ctricas trif\u00e1sicas produc\u00edan interferencias nos f\u00edos de comunicaci\u00f3ns polo que houbo que atopar soluci\u00f3ns. Alexander Graham Bell en 1881 inventou o par de cobre trenzado mellorando as comunicaci\u00f3ns.\nDescrici\u00f3n.\nOs dous cables do par trenzado levan sinais iguais e opostas, A(t) nun dos cables e no outro -A(t) m\u00e1is o ru\u00eddo e interferencias. No destino det\u00e9ctanse as diferenzas entre as d\u00faas sinais. Isto co\u00f1\u00e9cese como modo de transmisi\u00f3n diferencial. Polo ru\u00eddo e as interferencias introd\u00facense sinais nos cables por acoplamento dos campos el\u00e9ctricos e/ou magn\u00e9ticos e tenden a acoplarse aos dous cables por igual. O ru\u00eddo produce un sinal de modo com\u00fan que se cancela no receptor cando se toma a diferenza de sinal: A(t) +n(t) nun dos f\u00edos do par e no outro -A(t)+n(t) quedando 2A(t) xa sen ru\u00eddo.\nEste xeito comeza a fallar cando a fonte de ru\u00eddo se atopa preto dos cables do sinal, o cable m\u00e1is pr\u00f3ximo ac\u00f3plase co ru\u00eddo m\u00e1is forte e o rexeitamento en modo com\u00fan do receptor non poder\u00e1 eliminalo. Este problema \u00e9 especialmente evidente nos cables de telecomunicaci\u00f3ns en pares no mesmo cable que se atopan un ao lado do outro durante moitos quil\u00f3metros. Un par pode inducir a diafon\u00eda no outro e \u00e9 aditivo ao longo da lonxitude do cable. Ao trenzar os f\u00edos dos pares, este efecto no arame m\u00e1is pr\u00f3ximo fai que o nivel de ru\u00eddo no sinal dimin\u00faa.\nProporcionando a fonte de interferencia mantense uniforme, ou case, sobre a distancia dun s\u00f3 toque, o ru\u00eddo inducido permanecer\u00e1 en modo com\u00fan. A sinalizaci\u00f3n diferencial tam\u00e9n reduce a radiaci\u00f3n electromagn\u00e9tica dende o cable, xunto coa atenuaci\u00f3n asociada que permite unha maior distancia entre os equipos.\nA taxa de xiro (tam\u00e9n chamado paso de volta, polo xeral definida en voltas por metro) forma parte da especificaci\u00f3n dun determinado tipo de cable. Cando pares pr\u00f3ximos te\u00f1en taxas iguais de torsi\u00f3n, os mesmos condutores dos diferentes pares poden estar repetidamente un xunto ao outro, desfacendo parcialmente os beneficios do modo diferencial. Por esta raz\u00f3n, comunmente se especifica que, ao menos para os cables que conte\u00f1en un pequeno n\u00famero de pares, as taxas de torsi\u00f3n deben diferir. Isto significa que a lonxitude de cada un dos catro pares do cable son diferentes.\nA diferenza de FTP (par trenzado con l\u00e1mina) e STP (par trenzado con blindaxe) de cablaxe, o cable UTP (par trenzado sen blindaxe) non est\u00e1 rodeado de todo blindaxe. \u00c9 o tipo de cable principal para o uso telef\u00f3nico e \u00e9 moi com\u00fan nas redes de computadoras, especialmente nos cables de conexi\u00f3n ou conexi\u00f3ns de red temporais debido \u00e1 gran flexibilidade dos cables.\nTipos de cables trenzados.\nOs cables UTP empr\u00e9ganse en redes Ethernet e nalgunhas aplicaci\u00f3ns de telefon\u00eda fixa (voz sobre IP) en oficinas e redes de telecomunicaci\u00f3ns.\nOs cables UTP est\u00e1n formados por unha cuberta exterior de pl\u00e1stico na que se rotula a categor\u00eda do cable, a s\u00faa lonxitude (p\u00e9s e/ou metros), nome do fabricante e outras especificaci\u00f3ns t\u00e9cnicas como a normativa. Os cables ve\u00f1en en bobinas de miles de metros ou para aplicaci\u00f3ns m\u00e1is pequenas en caixas de lonxitude est\u00e1ndar: 1000 p\u00e9s (305 metros).\nSegundo o tipo de illamento que levan poden ser:\nCable cruzado.\nPara a comunicaci\u00f3n de dispositivos empregarase enviando polos pins 1 e 2, e recibirase polos 3 e 6, ao contrario de como o far\u00e1 o \"switch\" ou \"hub\" ao que estea conectado, que recibir\u00e1 nos pins 1 e 2, e emitir\u00e1 por 3 e 6. Para conectar dous ordenadores directamente entre eles ser\u00e1 necesario o uso dun cable cruzado. Os conectores RJ-45 empregados cos cables de catro pares p\u00f3dense conexionar en modo A ou B, segundo se indica na seguinte t\u00e1boa:\nConexionado.\nUnha das vantaxes do cable UTP \u00e9 a facilidade para a s\u00faa conexi\u00f3n empregando conectores RJ-45. Para o conexionado qu\u00edtaselle ao cable dous ou tres cent\u00edmetros de cuberta exterior deixando \u00e1 vista os 4 pares. P\u00f3\u00f1ense destrenzados os 8 f\u00edos e ordenando as cores segundo se conectar\u00e1n no RJ-45 (a orde dos f\u00edos en funci\u00f3n da conexi\u00f3n en modo A ou B). \u00c9 importante que o desfiado do cable sexa o m\u00e1is curto posible para evitar perdas de sinal. Non \u00e9 necesario quitar a cuberta dos 8 f\u00edos xa que o conexionado faise por presi\u00f3n cunha m\u00e1quina crimpadora. A m\u00e1quina crimpadora son uns alicates cun oco coa forma e tama\u00f1o do conector RJ-45. Por presi\u00f3n pecha o conector, aperta ata un punto no que solta o conector de xeito aut\u00f3matico. Se o conector non quedase ben feito debe cortarse o cable e facer outro conector, xa que non \u00e9 posible desfacelo. Despois debe comprobarse o conexionado correcto. Que os pins estean na orde correcta. Hai equipamento electr\u00f3nico para medir a calidade da conexi\u00f3n e certificar a instalaci\u00f3n.\nCategor\u00edas.\nEn funci\u00f3n do tipo de instalaci\u00f3n e do uso que se faga dela empr\u00e9ganse cables de distinta categor\u00eda. O custo destes cables var\u00eda moito. Do uso da categor\u00eda axeitada e a s\u00faa boa instalaci\u00f3n depende a calidade e o funcionamento."}
{"id": "246274", "revid": "98629", "url": "https://gl.wikipedia.org/wiki?curid=246274", "title": "Gran Premio do Reino Unido de 1971", "text": "O Gran Premio do Reino Unido de 1971 foi unha carreira de automobilismo de F\u00f3rmula Un, celebrada o 17 de xullo de 1971 no circu\u00edto de Silverstone, Northamptonshire e Buckinghamshire, Inglaterra. Foi a sexta carreira do Campionato do Mundo da tempada de .\nInforme da carreira.\nNun dos circu\u00edtos m\u00e1is r\u00e1pidos do calendario, no que a potencia era fundamental, Clay Regazzoni, pilotando un Ferrari, ga\u00f1ou a pole cunha rapid\u00edsima volta de 1 min 18\u00b41 segundos, superando a Jackie Stewart co Tyrrell e Jo Siffert co BRM por s\u00f3 un par de cent\u00e9simas de segundo. BRM estaba de loito pola perda de Pedro Rodr\u00edguez nunha carreira uns d\u00edas antes.\nA sa\u00edda en si foi un caos, unha baixada de bandeira errada causou unha colisi\u00f3n entre Jackie Oliver e Graham Hill, pola que Oliver foi multado con 50 libras. Regazzoni lideraba seguido de Jacky Ickx e Stewart, pero logo de s\u00f3 unha volta Stewart pasou a Ickx, con Siffert segu\u00edndoo. Na volta 4, Stewart pasou a Regazzoni e desapareceu na distancia. Na volta 10 ti\u00f1a m\u00e1is de 3 segundos de vantaxe. Nas posici\u00f3ns de puntos, Emerson Fittipaldi, Ronnie Peterson e Tim Schenken estaban tendo unha pelexa memorable. Regazzoni volveu a pasar a Siffert que sufr\u00eda de problemas de vibraci\u00f3ns na volta 15, pero o piloto de BRM logrou aferrarse \u00e1 parte traseira do Ferrari durante varias voltas. Stewart aumentou a s\u00faa vantaxe a 14 segundos e na volta 20 incrementouna a 18 segundos. Ickx deixou a cuarta posici\u00f3n cando lle rebentou o seu pneum\u00e1tico dianteiro esquerdo, e Siffert perdeu posici\u00f3ns cun soporte de bobina roto. A batalla entre Peterson, Schenken e Fittipaldi era polos lugares terceiro, cuarto e quinto.\nNa volta 48, Regazzoni tivo problemas cos pneum\u00e1ticos aos que sum\u00e1ronse outros problemas cando tratou de sa\u00edr dos pits logo do seu cambio de pneum\u00e1ticos xa que o seu motor non ti\u00f1a presi\u00f3n de aceite. Schenken tam\u00e9n perdeu posici\u00f3ns con problemas no cambio e retirouse por completo cando se atascou a 4 voltas do final.\nHenri Pescarolo e Rolf Stommelen loitaron pola cuarta e quinta praza, ata a mesma li\u00f1a de meta, Pescarolo ga\u00f1ou por tan s\u00f3 0\u00b45 segundos. John Surtees quedou no sexto lugar.\nStewart logrou unha vitoria impo\u00f1ente e ampliou a s\u00faa vantaxe no campionato a 23 puntos."}
{"id": "246275", "revid": "25871", "url": "https://gl.wikipedia.org/wiki?curid=246275", "title": "Gran Premio de Alema\u00f1a de 1971", "text": "O Gran Premio de Alema\u00f1a de F\u00f3rmula 1 de (formalmente o XXXIII Gro\u00dfer Preis von Deutschland) foi unha carreira de F\u00f3rmula 1 que se celebrou en N\u00fcrburgring o 1 de agosto de 1971. A carreira, disputada sobre 12 voltas, foi a s\u00e9tima rolda da tempada de F\u00f3rmula Un de 1971.\nA carreira volveu ao circu\u00edto de N\u00fcrburgring logo dun ano na Hockenheim logo da seguridade mellorou na pista. A distancia da carreira acurtouse a 12 voltas. Cambios de pilotos notables incl\u00faen Vic Elford, quen substitu\u00edu a finais do Pedro Rodr\u00edguez. Jackie Stewart logrou a pole e dominou a carreira, o que leva a casa un Tyrrell 1-2. Clay Regazzoni terminou terceiro con Mario Andretti, Ronnie Peterson e Tim Schenken completando os puntos. Mike Beuttler foi descualificado na terceira volta logo de entrar nos boxes polo cami\u00f1o equivocado."}
{"id": "246281", "revid": "23204", "url": "https://gl.wikipedia.org/wiki?curid=246281", "title": "Pradairo campestre", "text": "O pradairo campestre (Acer campestre), \u00e9 unha especie de arbori\u00f1a pertencente ao x\u00e9nero \"Acer\", da familia Sapindaceae. Est\u00e1 moi estendida por Europa, chega \u00e1s provincias orientais de Galiza.\nH\u00e1bitat.\n\u00c9 unha \u00e1rbore de sol ou sombra, moi adapt\u00e1bel, prefire solos ben drenados, aturando os solos secos e compactos, as\u00ed coma o ar polu\u00eddo, polo que se axeita ben coma especie nas cidades e beirarr\u00faas. P\u00f3dese cultivar facilmente como bonsai.\nDescrici\u00f3n.\nArbori\u00f1a de folla caediza de 7\u201310 m de altura, coa casca cinsenta acasta\u00f1ada, cortizosa, torn\u00e1ndose escamosa e gretada cos anos. As follas son 3-5 palmatilobadas, de 10-12 x 10\u201312\u00a0cm, algo glaucas, co env\u00e9s lixeiramente tomentoso; marxe enteira, algo ondulada. Pec\u00edolo de 8\u201310\u00a0cm de lonxitude, con l\u00e1tex. Flores de cor verde amarelenta, aparecendo antes que as follas en inflorescencias corimbosas terminais. Froito mi\u00fado, en s\u00e1mara dupla de 3\u20135\u00a0cm de lonxitude, pubescentes, de \u00e1s opostas. \nPropiedades.\n\u00c9 tam\u00e9n unha especie mel\u00edfera, usada na apicultura. En cosm\u00e9tica, \u00fasase para as peles arrubiadas. En Alsacia penduran as p\u00f3las do pradairo campestre por riba da porta de entrada das vivendas para escorregar os morcegos.\nTaxonom\u00eda.\n\"Acer campestre\" foi descrita por Carl von Linn\u00e9 e publicado en \"Species Plantarum 2: 1055\u20131056\", no ano 1753.\nN\u00famero de cromosomas de \"Acer campestre\" (Fam. Aceraceae) e t\u00e1xones infraespec\u00edficos: n=13; 2n=26"}
{"id": "246282", "revid": "18868", "url": "https://gl.wikipedia.org/wiki?curid=246282", "title": "Acer campestre", "text": ""}
{"id": "246287", "revid": "1987", "url": "https://gl.wikipedia.org/wiki?curid=246287", "title": "Pradairo xapon\u00e9s", "text": "O pradairo xapon\u00e9s, ou pradairo palmado xapon\u00e9s (Acer palmatum) (en xapon\u00e9s:\u30a4\u30ed\u30cf\u30ab\u30a8\u30c7 \"irohakaede\"), \u00e9 unha especie de pradairo nativa do Xap\u00f3n e de Corea do Sur. Algunhas autoridades consideran que tam\u00e9n \u00e9 nativa da China, mais en \"Flora da China\" trata os pradairos semellantes chineses coma especies separadas. En Galiza \u00e9 com\u00fan coma ornamental na xardinaxe urbana principalmente en parques, e cada vez m\u00e1is en xard\u00edns privados pola beleza da follaxe e do porte.\nDescrici\u00f3n.\n\u00c9 un arbusto ou \u00e1rbori\u00f1a de folla caediza mi\u00fada que acada alturas de 6 a 10 m, raramente 16 m; con frecuencia medra coma planta accesoria en forestas e fragas sombrizas. Pode ter m\u00faltiples toros dende o chan. En h\u00e1bito de crecemento, toma formas de pir\u00e1mide (especialmente cando \u00e9 novo) ou de c\u00fapula, cando maduro. As follas de 4-12 cm de longo e ancho, palmadas lobuladas con 5-7-9 l\u00f3bulos agudos rematados en punta; de cores verdes ou purp\u00fareas avermelladas torn\u00e1ndose vermellas brillantes polo outono. Algunhas especies son moi decorativas polas s\u00faas follas encarnadas p\u00farpura transparentes na primavera, m\u00e1is tenues polo ver\u00e1n, volv\u00e9ndose vermello viol\u00e1ceas polo outono. As flores est\u00e1n en pequenas cimas, son individuais, con 5-s\u00e9palos vermellos ou p\u00farpuras e 5-p\u00e9talos abrancazados. O froito consiste nun par de s\u00e1maras con \u00e1s, cada unha de 2-3 cm de longo con sementes de 6-8 mm. As s\u00faas sementes e as de especies semellantes requiren se estratificar para xermolaren.\nNa natureza, \"Acer palmatum\" presenta consider\u00e1bel variaci\u00f3n xen\u00e9tica, pois as sementeiras da mesma \u00e1rbore paterna poden mostrar diferenzas en caracter\u00edsticas como o tama\u00f1o e a forma da folla, ou a cor.\nReco\u00f1\u00e9cense tres subespecies:\nCultivo e usos.\nPode medrar en \u00e1reas temperadas de todo o mundo, dende que fora exportada no s. XIX dende o Xap\u00f3n, onde xa era cultivada dende hai moitos s\u00e9culos.\nNumerosos cultivares est\u00e1n dispo\u00f1\u00edbeis comercialmente e son un \u00edtem popular na xardinaxe de Europa e de Am\u00e9rica do Norte. Os cultivares de follas vermellas son os m\u00e1is sonados, seguidos polos arbustos verdes con follas profundamente disectadas. \u00c9 tam\u00e9n unha elecci\u00f3n popular e axeitada para entusiastas do bonsai e ten sido usada para esta arte a trav\u00e9s da s\u00faa historia.\nCondici\u00f3ns de crecemento.\nComo moitos pradairos, ax\u00e9itase ebn a calquera condici\u00f3n, mais medra mellor en solos fondos, ben drenados e f\u00e9rtiles. Medra ben coma \u00e1rbore secundaria, aturando recunchos sombrizos. Por\u00e9n, tam\u00e9n provocan moita sombra, facendo en extremo dificultosa o avance doutras especies. Nalg\u00fans bosques p\u00f3dese converter en especie invasora.\nCultivares.\nSobre 1.000 cultivares foron elixidos por caracter\u00edsticas particulares, e poden s\u00f3 ser propagados por enxerto. Alg\u00fans deses non est\u00e1n en cultivo no Hemisferio Occidental ou se perderon por xeraci\u00f3ns, mais moitos novos cultivares se desenvolven cada d\u00e9cada. Os cultivares el\u00edxense por aspectos fenot\u00edpicos como forma e tama\u00f1o de follas (suave a profundamente lobuladas, alg\u00fans palmados), cor da folla (de clar\u00edsima a verde escura ou de vermella a p\u00farpura negra, ou variegadas con diversos patr\u00f3ns de branco e rosa), textura e cor da casca, e patr\u00f3ns de crecemento. Alg\u00fans cultivares son \u00e1rbores fortes e m\u00e1is grandes e s\u00f3lidas ou vizosas que a propia propia especie. Moitos son arbustos que raramente acadan 5 dm en altura. Uns poucos e moi delicados cultivares medran tipicamente en vasos e non chegan a m\u00e1is de 3 dm. Alg\u00fans dos cultivares m\u00e1is deformes ou ananos son froito de mutaci\u00f3ns ou foron artificialmente seleccionadas sobre moitas xeraci\u00f3ns.\nMoitos cultivares te\u00f1en caracter\u00edsticas prominentes durante diferentes estaci\u00f3ns do ano, inclu\u00edndo cor de novas ou vellas follas, cor no ver\u00e1n extraordinaria, cor e forma de samaras, ou incluso da casca, que se converte en m\u00e1is brillante durante o inverno.\nCultivares de exemplo.\nA seguir aparece unha escolma cultivares not\u00e1beis ou populares, con breves notas acerca das caracter\u00edsticas que pos\u00faen durante polo menos unha estaci\u00f3n do ano:\nAdemais dos cultivares descritos arriba, un n\u00famero de grupos de cultivares foron naturalmente seleccionados co tempo estendendo as sementeiras. Moitos deses cultivares v\u00e9ndense co mesmo nome, polo que hai moita ambig\u00fcidade para os distinguir. En particular, un n\u00famero de pradairos xaponeses vermellos negruzcos v\u00e9ndense coma \"Atropurpureum\" e \"Bloodgood\". Moitos pradairos con follaxes delicadas en fitas comercial\u00edzanse cos nomes de \"Dissectum\", \"Filigree\" ou \"Laceleaf\".\nEspecies semellantes.\nO termo \"pradairo xapon\u00e9s\" tam\u00e9n se usa para describir outras especies dentro de series \"Palmata\", similar a \"A. palmatum\" e son nativas do Xap\u00f3n, Corea, China inclu\u00edndo:\nEstes pradairos fenotipicamente vari\u00e1beis dentro de cada especie, poden hibridar con outros, distingu\u00edndose entre eles podendo ser materia de gradiente de especiaci\u00f3n. En propagaci\u00f3n comercial, \"A. palmatum\" \u00e9 frecuentemente usado como portaenxertos desas outras especies."}
{"id": "246288", "revid": "18868", "url": "https://gl.wikipedia.org/wiki?curid=246288", "title": "Acer palmatum", "text": ""}
{"id": "246289", "revid": "18868", "url": "https://gl.wikipedia.org/wiki?curid=246289", "title": "Foresta", "text": " #REDIRECCI\u00d3N Bosque"}
{"id": "246290", "revid": "89787", "url": "https://gl.wikipedia.org/wiki?curid=246290", "title": "Martin Karplus", "text": "Martin Karplus, nado o 15 de marzo de 1930 en Viena, \u00e9 un qu\u00edmico te\u00f3rico estadounidense.\nTraxectoria.\n\u00c9 profesor de qu\u00edmica na Universidade Harvard dende 1979. Tam\u00e9n \u00e9 director do Laboratorio de Qu\u00edmica Biof\u00edsica, un laboratorio conxunto entre o Centre national de la recherche scientifique e a Universidade de Estrasburgo, en Francia. O seu irm\u00e1n, Robert Karplus, foi un f\u00edsico e educador internacionalmente reco\u00f1ecido da Universidade de California en Berkeley.\nEn 2013 obtivo o Premio Nobel de Qu\u00edmica.\nContribuci\u00f3ns.\nMartin Karplus ten contribu\u00eddo de forma significativa en moitos campos da fisicoqu\u00edmica, inclu\u00edndo a espectroscopia de resonancia magn\u00e9tica nuclear, a din\u00e1mica qu\u00edmica, a qu\u00edmica cu\u00e1ntica, e sobre todo, as simulaci\u00f3ns de din\u00e1mica molecular de macromol\u00e9culas biol\u00f3xicas."}
{"id": "246291", "revid": "5312", "url": "https://gl.wikipedia.org/wiki?curid=246291", "title": "Porbaixa", "text": "Unha porbaixa ou un mergullo \u00e9 un tipo de multiplicaci\u00f3n vexetativa que consiste en dobrar a p\u00f3la dunha planta nai at\u00e9 enterrala no solo. A parte enterrada ir\u00e1 ga\u00f1ando ra\u00edces e cando estea enraizada poder\u00e1 separarse da planta nai, obt\u00e9ndose, as\u00ed, unha planta independente.\nEspecificando, o mergullo consiste en facer un corte parcial nunha p\u00f3la, dobrala, prendela no chan cunha grampa de metal e cubrila de terra.\nO contacto da rexi\u00f3n do corte co solo estimula o enraizamento e, cando este xa \u00e9 suficiente para manter a nova planta, a p\u00f3la \u00e9 cortada da planta nai. Unha variaci\u00f3n da porbaixa \u00e9consiste en facer un corte parcial na p\u00f3la e envolver a rexi\u00f3n cortada con terra h\u00famida, que \u00e9 mantida no lugar cun cacho de tecido ou plastico amarrado na p\u00f3la.\nNese caso, igualmente, o corte e o contacto coa terra h\u00famida inducen o enraizamento, mentres a p\u00f3la contin\u00faa a recibir nutrientes minerais da planta nai a trav\u00e9s da parte intacta do caule."}
{"id": "246295", "revid": "72012", "url": "https://gl.wikipedia.org/wiki?curid=246295", "title": "Robert Karplus", "text": "Robert Karplus, nado en Viena o 23 de febreiro de 1927 e finado en Seattle o 20 de marzo de 1990, foi un f\u00edsico te\u00f3rico e educador estadounidense. O seu irm\u00e1n, Martin Karplus, \u00e9 qu\u00edmico e mestre da Universidade Harvard."}
{"id": "246296", "revid": "27155", "url": "https://gl.wikipedia.org/wiki?curid=246296", "title": "Base esfingoide", "text": ""}
{"id": "246299", "revid": "6515739", "url": "https://gl.wikipedia.org/wiki?curid=246299", "title": "Coursera", "text": "codice_1\nCoursera (/k\u0254rs\u02c8\u025br\u0259/) \u00e9 unha plataforma educativa na que se imparten cursos online gratu\u00edtos e abertos a todo o mundo, na que participan algunhas das m\u00e1is prestixiosas universidades a nivel internacional.\nHistoria.\nFoi fundada en abril de 2012 por dous profesores de Ciencias da computaci\u00f3n da Universidade de Stanford, Daphne Koller e Andrew Ng, co fin de desenvolver dentro do \u00e1mbito do e-learning unha ampla oferta educativa. Xunto coa outra gran plataforma: edX , fundada pola asociaci\u00f3n da Universidade de Harvard e o MIT, constit\u00faen as d\u00faas entidades MOOCs (Cursos en li\u00f1a abertos e masivos) m\u00e1is relevantes ata o momento.\nCoursera supera os tres mill\u00f3ns de estudantes, repartidos por todo o mundo, que cursan alg\u00fan dos m\u00e1is de 200 cursos impartidos maioritariamente en lingua inglesa, pero tam\u00e9n en espa\u00f1ol, franc\u00e9s, chin\u00e9s e italiano.\nAlg\u00fans destes cursos permiten obter un certificado que avala a realizaci\u00f3n do curso, previo pago dunha cantidade, sempre que o estudante expedise previamente un certificado de identidade verificada.\nUniversidades asociadas.\nCoursera comezou as s\u00faas actividades en abril de 2012 baixo o patrocinio da Universidade de Stanford e en compa\u00f1\u00eda das universidades de M\u00edchigan, Princeton e Pennsylvania. En xullo dese mesmo ano s\u00famanse outras 12 universidades e 17 m\u00e1is en setembro, ata acadar as 62 actuais.\nCursos.\nEn novembro de 2012 anunciouse a colaboraci\u00f3n co Consello de Educaci\u00f3n Americana para validar os cr\u00e9ditos dos cursos desta plataforma.\nNa p\u00e1xina web of\u00e9rtase unha ampla variedade de cursos do \u00e1mbito da biolox\u00eda, medicina, matem\u00e1ticas, inform\u00e1tica e ciencias sociais entre outros.\nO material publicado nestes cursos adoita conter v\u00eddeos explicativos e material impreso adicional, as\u00ed coma calquera bibliograf\u00eda \u201cad hoc\u201d recomendada polos responsables do curso. Tam\u00e9n existe a posibilidade de encontros online entre profesores e alumnos por medio de aplicaci\u00f3ns tecnol\u00f3xicas axeitadas como o Hangouts2 de Google+.\nCoursera tam\u00e9n ofrece cursos de grao en colaboraci\u00f3n con Universidades. Por exemplo, a plataforma \u00e9 socio de HEC Paris para o Executive Master Innovation &amp; Emprendemento. 100% en li\u00f1a, este programa pretende formar altos directivos especializados nestas d\u00faas \u00e1reas en 18 meses. Foi inaugurado en marzo de 2017."}
{"id": "246300", "revid": "1131", "url": "https://gl.wikipedia.org/wiki?curid=246300", "title": "Portaenxertos", "text": "Portaenxertos ou padr\u00f3n \u00e9 o nome dado \u00e1 planta cuxa parte de baixo (ra\u00edz e base do talo) \u00e9 aproveitada nun enxerto. A parte de arriba \u00e9 o enxerto propiamente dito.\nO enxerto \u00e9 unha forma de creaci\u00f3n de mudas de plantas, bastante utilizada nalgunhas especies, principalmente de froiteiras e plantas ornamentais. Neste procedemento, o gomo dunha planta, normalmente extra\u00eddo da punta dunha p\u00f3la, \u00e9 implantado na base da muda dunha segunda planta, normalmente doutra especie de igual x\u00e9nero ou familia.\nO enxerto pode ser utilizado para xerar mudas de plantas de dif\u00edcil reproduci\u00f3n ou para aproveitar caracter\u00edsticas das d\u00faas especies, como un enxerto que xere bos froitos enxertado nun padr\u00f3n vizoso."}
{"id": "246301", "revid": "98629", "url": "https://gl.wikipedia.org/wiki?curid=246301", "title": "Enxerto (agricultura)", "text": "Un enxerto \u00e9 un m\u00e9todo de multiplicaci\u00f3n vexetativa artificial dos vexetais que consiste en enxerir unha parte do tecido dunha planta ou \u00e1rbore (o esgallo, escallo, puga ou tano) no tronco ou p\u00f3la doutra (o padr\u00f3n, p\u00e9 ou portaenxertos ), para que se desenvolva al\u00ed\nO enxerto empr\u00e9gase especialmente para propagar vexetais l\u00edgneos de uso comercial, sexan froiteiras ou ornamentais.\nO enxerto empr\u00e9gase para permitir o crecemento de variedade de valor comercial en terreos ou circunstancias que lles son desfavor\u00e1beis, aproveitando a maior resistencia do p\u00e9 usado, ou para asegurarse que as caracter\u00edsticas produtivas dun exemplar se mante\u00f1en inalteradas, fronte \u00e1 dispersi\u00f3n xen\u00e9tica que introduce a reproduci\u00f3n sexual. No caso de h\u00edbridos de n\u00famero cromos\u00f3mico impar, que son est\u00e9riles por natureza, a propagaci\u00f3n vexetativa \u00e9 o \u00fanico xeito de reproduci\u00f3n pos\u00edbel. M\u00e1is raramente, o enxerto \u00fasase para unir m\u00e1is dunhas variedade dun mesmo padr\u00f3n, obtendo as\u00ed un \u00fanico exemplar que produce froitos ou flores de varias caracter\u00edsticas diferentes. \nO enxerto s\u00f3 \u00e9 pos\u00edbel entre especies m\u00e1is ou menos estreitamente relacionadas, posto que doutro xeito os tecidos resultan incompat\u00edbeis e a conexi\u00f3n vascular necesaria para a supervivencia da variedade non se realiza. Normalmente o l\u00edmite est\u00e1 dado pola pertenza a un mesmo x\u00e9nero, a\u00ednda que existen excepci\u00f3ns; x\u00e9neros estreitamente emparentados, como alg\u00fans das rut\u00e1ceas, das cucurbit\u00e1ceas, ou das ros\u00e1ceas, que poden funcionar como p\u00e9 para especies af\u00edns. Un exemplo moi empregado en Galiza \u00e9 o do estripeiro como padr\u00f3n para outras froiteiras, todas elas ros\u00e1ceas.\nNa meirande parte dos casos, unha das variedades selecci\u00f3nase coma ra\u00edz pola s\u00faa resistencia, e o talo da especie elixida como variedade enx\u00edrese sobre esta base. Noutros casos, unha xema da variedade inx\u00edrese lateralmente no toro do padr\u00f3n, e s\u00f3 logo de se asegurar a fusi\u00f3n positiva se corta este \u00faltimo.\nHistoria.\nO enxerto \u00e9 unha t\u00e9cnica co\u00f1ecida dende a Antig\u00fcidade. Est\u00e1 documentado na China dende comezos do I milenio\u00a0a.\u00a0C., e en Occidente xa a Grecia cl\u00e1sica o co\u00f1ec\u00eda. Arist\u00f3teles describe bastante polo mi\u00fado as t\u00e9cnicas empregadas na s\u00faa \u00e9poca, e os escritores agr\u00edcolas romanos docum\u00e9ntanas as\u00ed mesmo. Malia continuar e estimularse o interese na Renacemento, non ser\u00eda at\u00e9 o s\u00e9culo XVII cando Henri Louis Duhamel estudase a funci\u00f3n dos tecidos no proceso de enxerto; pescudas continuadas por Hermann Vochting sentaron as bases dos co\u00f1ecementos modernos sobre o enxerto. A partir dos anos 1920 c\u00f3ntase con descrici\u00f3ns cient\u00edficas do enxerto en p\u00faa, e a partir dos '50 popularizouse nas cucurbit\u00e1ceas (cabazas, mel\u00f3ns etc) e solan\u00e1ceas (tomates e pementos). A extensi\u00f3n do \"cambium\" nestas \u00e9 a que favorece a s\u00faa aplicaci\u00f3n.\nObxecto do enxerto.\nO procedemento de enxerto p\u00f3dese aplicar a varios obxectivos distintos:\nResistencia.\nNas especies de interese comercial, a finalidade m\u00e1is com\u00fan \u00e9 a resistencias a enfermidades presentes no solo que imposibilitar\u00edan o normal desenvolvemento da variedade se esta se plantase directamente. Deste xeito, o vexetal que poder\u00eda resultar afectado non entra realmente en contacto cos pat\u00f3xenos, mentres que o padr\u00f3n que \u00e9 resistente cumpre a funci\u00f3n de estrato intermedio illante. Nestes casos, o padr\u00f3n red\u00facese polo com\u00fan ao sistema radical. As pragas controladas deste xeito adoitan ser fungos ou nematodos; no caso da vide (\"Vitis vinifera\"), por exemplo, os cultivares europeos producen un froito de maior calidade, mais son sens\u00edbeis ao hem\u00edptero \"Dactylosphaera vitifoliae\", a filoxera, mentres que os de orixe americana son resistentes a este. A case totalidade dos vi\u00f1edos da actualidade empregan enxertos dos primeiros sobre ra\u00edz americana para evitar a afecci\u00f3n.\nNutrici\u00f3n.\nDo mesmo xeito, os enxertos poden utilizarse para cultivar variedades con requirimentos relativamente estritos en materia de nutrici\u00f3n sobre p\u00e9s m\u00e1is r\u00fasticos. Esta pr\u00e1ctica \u00e9 com\u00fan no caso dos c\u00edtricos, en que se utilizan p\u00e9s capaces de sobrevivir en solos pobres \u2014como a laranxeira espi\u00f1enta \"Poncirus trifoliata\", e a laranxeira amarga, \"Citrus x aurantium\"\u2014 para enxertar outras especies de maior interese comercial.\nReproduci\u00f3n.\nNo caso de h\u00edbridos obtidos artificial ou naturalmente que pos\u00faen caracter\u00edsticas desex\u00e1beis, a reproduci\u00f3n por enxertos \u00e9 a \u00fanica maneira de obter exemplares que as conserven. Este \u00e9 o caso da maior\u00eda de variedades de froiteiras sen semente, que se producen \"in vitro\" e se enxertan sobre p\u00e9s xa asentados.\nAceleraci\u00f3n do ciclo.\nO uso de enxertos permite acelerar a madureza reprodutora de pl\u00e1ntulas seleccionadas, aproveitando a madureza do p\u00e9. Tam\u00e9n permite iniciar novas plantaci\u00f3ns enxertando p\u00f3las adultas en p\u00e9s xa establecidos. Os p\u00f3las adultas conservan a s\u00faa idade e poden producir froitos ao ano seguinte. \nNanismo.\nO uso de certos p\u00e9s permite obter variedades de tama\u00f1o reducido, que facilitan a colleita no caso das especies de valor comercial, ou pos\u00faen interese como ornamentais. Os p\u00e9s ananizadores, ou \"de baixa vizosidade\", permiten ter maior cantidade de plantas nunha superficie dada sen que a reduci\u00f3n do rendemento de cada unha delas sexa proporcional \u00e1 s\u00faa reduci\u00f3n de tama\u00f1o. Deste xeito, p\u00f3dense acadar maiores produci\u00f3ns, especialmente cando o nanismo \u00e9 potenciado con precocidade.\nProcedemento.\nPara realizar un enxerto, os tecidos de ambas as d\u00faas plantas deben entrar en contacto. En ning\u00fan momento as c\u00e9lulas se mesturan; os tecidos por riba e por baixo do punto de enxerto fican por completo diferentes. A uni\u00f3n v\u00e9n dada pola formaci\u00f3n dun calo parenquim\u00e1tico a ra\u00edz do corte. Algunhas das c\u00e9lulas do calo transf\u00f3rmanse, en condici\u00f3ns axeitadas, en meristema cambial que pode volver a producir tecido vascular, establecendo as\u00ed a comunicaci\u00f3n simpl\u00e1stica entre ambas partes. A temperatura e humidade do enxerto debe manterse controlada para favorecer esta uni\u00f3n. Nos enxertos en plantas herb\u00e1ceas, as comunicaci\u00f3ns vasculares do xilema e floema f\u00f3rmanse directamente a partir do par\u00e9nquima o calo.\nNa primeira fase do proceso de enxerto, as c\u00e9lulas postas en contacto reaccionan ante o tecido estra\u00f1o. S\u00f3 despois da uni\u00f3n se completa mediante a divisi\u00f3n dos tecidos adxacentes nas superficies opostas, e a firmeza da fixaci\u00f3n aumenta amodo. A efectividade depende da formaci\u00f3n de condutos vasculares entre as partes e o dep\u00f3sito de polisac\u00e1ridos no tecido de uni\u00f3n. Nos catro primeiros d\u00edas, aproximadamente, a divisi\u00f3n celular \u00e9 activa, e o n\u00famero de traqueidas experimenta un r\u00e1pido aumento; durante un per\u00edodo posterior a diferenciaci\u00f3n contin\u00faa, pero non aumenta o n\u00famero de traqueidas; e nos 3 d\u00edas a seguir as traqueidas contin\u00faan diferenci\u00e1ndose pero non aumentan en n\u00famero. A resistencia do enxerto \u00e9 proporcional \u00e1 cantidade de polisac\u00e1ridos depositados na uni\u00f3n. A restauraci\u00f3n da continuidade vascular prod\u00facese ao final da primeira e durante a segunda fase, polo aumento do n\u00famero de elementos traqueidais.\nClases de enxertos.\nPor achegamento.\nConsiste en soldar d\u00faas p\u00f3las. \nDe fenda.\n\u00c9 un m\u00e9todo no que se substit\u00fae o extremo do talo do padr\u00f3n por un esgallo que conte\u00f1a algunhas xemas. Ambos os dous deben ser dun di\u00e1metro semellante para que as s\u00faas cascas poidan entrar en contacto. Ao padr\u00f3n t\u00e1llaselle o talo principal e se lle practica unha fenda en forma de V. O esgallo ou puga, ser\u00e1 unha poli\u00f1a mi\u00fada que conte\u00f1a unha, dous ou tres xemas. T\u00e1llase en bisel, de xeito que poida inserirse no suco do padr\u00f3n. Para evitar que se separen, acost\u00famase envolver a uni\u00f3n con algunha cinta de rafia, algod\u00f3n ou outra materia org\u00e1nica, ou con alg\u00fan adhesivo ou cera.\nExisten varios m\u00e9todos para realizar enxertos de fenda: \nO enxerto de achegamento adoita empregarse en \u00e1rbores que son dif\u00edciles de enxertar doutro xeito.\nDe xema, de gomo ou de burbulla.\nNeste sistema de enxerto co\u00f1\u00e9cense varios tipos, por\u00e9n os m\u00e1is utilizados son:\nEste sistema, tam\u00e9n chamado enxerto ingl\u00e9s, usa un anaco de casca do esgallo que se introduce baixo a casca do toro do padr\u00f3n. O esgallo obtense dunha p\u00f3la nova, tirando unha secci\u00f3n rectangular da zona que arrodea unha xema foliar, semellante a un escudo romano. Este \"escudo\" enx\u00e9rtase baixo a casca do padr\u00f3n a trav\u00e9s dunha fenda en forma de T, de xeito que fique protexido e aprisionado. Faise cando a casca se desprende doadamente da madeira. Aproximadamente aos 15 ou 20 d\u00edas despois de enxertar t\u00edranse as cintas de amarre por perigo estrangulamento (polo engrosamento da planta). Cando agroman as xemas enxertadas, c\u00f3rtase a parte superior do padr\u00f3n para lles permitir ser a p\u00f3la dominante. \u00c9 un enxerto universal."}
{"id": "246302", "revid": "12452", "url": "https://gl.wikipedia.org/wiki?curid=246302", "title": "Vitis vinifera", "text": ""}
{"id": "246307", "revid": "895", "url": "https://gl.wikipedia.org/wiki?curid=246307", "title": "Anseres, O Freixo de Sabardes, Outes", "text": "Anseres \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 9 habitantes (4 homes e 5 mulleres)."}
{"id": "246308", "revid": "895", "url": "https://gl.wikipedia.org/wiki?curid=246308", "title": "Aresti\u00f1o, O Freixo de Sabardes, Outes", "text": "Aresti\u00f1o \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 8 habitantes (2 homes e 6 mulleres)."}
{"id": "246309", "revid": "85894", "url": "https://gl.wikipedia.org/wiki?curid=246309", "title": "Bra\u00f1o, O Freixo de Sabardes, Outes", "text": "Bra\u00f1o \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 158 habitantes (70 homes e 88 mulleres)."}
{"id": "246310", "revid": "895", "url": "https://gl.wikipedia.org/wiki?curid=246310", "title": "O Catadoiro, O Freixo de Sabardes, Outes", "text": "O Catadoiro \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 7 habitantes (3 homes e 4 mulleres)."}
{"id": "246311", "revid": "85894", "url": "https://gl.wikipedia.org/wiki?curid=246311", "title": "Catasueiro, O Freixo de Sabardes, Outes", "text": "Catasueiro \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 64 habitantes (33 homes e 31 mulleres)."}
{"id": "246312", "revid": "23204", "url": "https://gl.wikipedia.org/wiki?curid=246312", "title": "Cernadas, O Freixo de Sabardes, Outes", "text": "Cernadas \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 3 habitantes (3 homes e ningunha muller).\nToponimia.\nO top\u00f3nimo galego Cernadas (da voz medieval *\"cinerata\", do lat\u00edn ) indica unha terra queimada para o seu poboamento."}
{"id": "246313", "revid": "22570", "url": "https://gl.wikipedia.org/wiki?curid=246313", "title": "Cerz\u00f3n, O Freixo de Sabardes, Outes", "text": "Cerz\u00f3n \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia."}
{"id": "246314", "revid": "85894", "url": "https://gl.wikipedia.org/wiki?curid=246314", "title": "A Corga, O Freixo de Sabardes, Outes", "text": "A Corga \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 13 habitantes (6 homes e 7 mulleres)."}
{"id": "246315", "revid": "85894", "url": "https://gl.wikipedia.org/wiki?curid=246315", "title": "Figueiroa, O Freixo de Sabardes, Outes", "text": "Figueiroa \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 3 habitantes (2 homes e 1 muller)."}
{"id": "246316", "revid": "85894", "url": "https://gl.wikipedia.org/wiki?curid=246316", "title": "Lestelle, O Freixo de Sabardes, Outes", "text": "Lestelle \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 18 habitantes (9 homes e 9 mulleres)."}
{"id": "246317", "revid": "895", "url": "https://gl.wikipedia.org/wiki?curid=246317", "title": "Magor, O Freixo de Sabardes, Outes", "text": "Magor \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 6 habitantes (4 homes e 2 mulleres)."}
{"id": "246318", "revid": "85894", "url": "https://gl.wikipedia.org/wiki?curid=246318", "title": "Mosteiro, O Freixo de Sabardes, Outes", "text": "Mosteiro \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 51 habitantes (28 homes e 23 mulleres)."}
{"id": "246319", "revid": "895", "url": "https://gl.wikipedia.org/wiki?curid=246319", "title": "A Penseira, O Freixo de Sabardes, Outes", "text": "A Penseira \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 10 habitantes (4 homes e 6 mulleres)."}
{"id": "246320", "revid": "85894", "url": "https://gl.wikipedia.org/wiki?curid=246320", "title": "Pi\u00f1eiro, O Freixo de Sabardes, Outes", "text": "Pi\u00f1eiro \u00e9 un lugar da parroquia do Freixo de Sabardes, no concello coru\u00f1\u00e9s de Outes, na comarca de Noia. Segundo o padr\u00f3n municipal (INE 2020) ten 54 habitantes (27 homes e 27 mulleres)."}
{"id": "246321", "revid": "89787", "url": "https://gl.wikipedia.org/wiki?curid=246321", "title": "Batdorj-in Baasanjab", "text": "Batdorj-in Baasanjab (mongol: \u0411\u0430\u0442\u0434\u043e\u0440\u0436\u044b\u043d \u0411\u0430\u0430\u0441\u0430\u043d\u0436\u0430\u0432; nado en 1954), tam\u00e9n co\u00f1ecido polo seu nome chin\u00e9s Basenzhabu ou simplemente Ba Sen, \u00e9 un actor chin\u00e9s natural da Prefectura Aut\u00f3noma Mongol de Bortala. \u00c9 descendente de Xenxis Kan a trav\u00e9s da li\u00f1axe Chagatai e \u00e9 co\u00f1ecido por protagonizar \u00f3 seu antergo na serie de televisi\u00f3n mongol-chinesa de 2004 \"Genghis Khan\"."}
{"id": "246322", "revid": "23204", "url": "https://gl.wikipedia.org/wiki?curid=246322", "title": "Basenzhabu", "text": ""}
{"id": "246323", "revid": "23204", "url": "https://gl.wikipedia.org/wiki?curid=246323", "title": "Ba Sen", "text": ""}
{"id": "246326", "revid": "27155", "url": "https://gl.wikipedia.org/wiki?curid=246326", "title": "Prenol", "text": "O prenol ou 3-metil-2-buten-1-ol \u00e9 un alcohol natural. \u00c9 un dos terpenos m\u00e1is simples. Tr\u00e1tase dun aceite claro incoloro que \u00e9 razoablemente soluble en auga (solubiidade: 17 g/100 mL a 20\u00a0\u00b0C) e miscible na maior\u00eda dos solventes org\u00e1nicos. Ten un olor frutal e util\u00edzase ocasionalmente en perfumar\u00eda.\nO prenol aparece de forma natural en froitos c\u00edtricos, arandos vermellos, arandos, grosellas, uvas, framboesas, amoras, tomates, pan branco, aceite de l\u00fapulo, caf\u00e9, maracux\u00e1 (\"Passiflora edulis\") e outras plantas.\nTam\u00e9n se manufactura industrialmente por BASF (en Alema\u00f1a) e por Kuraray (en Asia) como un intermediato para a fabricaci\u00f3n de f\u00e1rmacos e compostos olorosos.\nProduci\u00f3n industrial.\nO prenol prod\u00facese industrialmente pola reacci\u00f3n do formaldehido co isobuteno, seguida da isomerizaci\u00f3n do isoprenol resultante (3-metil-3-buten-1-ol) a prenol (3-metil-2-buten-1-ol).\nPoliprenois.\nO prenol \u00e9 a unidade b\u00e1sica para a formaci\u00f3n de alcohois isoprenoides, que te\u00f1en a f\u00f3rmula xeral seguinte:\nA unidade que se repite C5H8 entre corchetes denom\u00ednase isopreno, e estes compostos ch\u00e1manse \u00e1s veces \"isoprenois\" (en plural). Non deben confundirse co isoprenol, que \u00e9 un is\u00f3mero do prenol cun dobre enlace terminal. O isoprenoide m\u00e1is simple \u00e9 o alcohol xeraniol (\"n\"\u00a0= 2); olig\u00f3meros maiores son o farnesol (\"n\"\u00a0= 3) e o xeranilxeraniol (\"n\"\u00a0= 4).\nCando a unidade de isopreno unida ao alcohol est\u00e1 saturada, o composto denom\u00ednase dolicol. Os dolicois son importantes como transportadores de glicosilos na s\u00edntese de certos polisac\u00e1ridos. Tam\u00e9n xogan un papel importante na protecci\u00f3n das membranas celulares, estabilizando as prote\u00ednas celulares e apoiando ao sistema inmunitario.\nO prenol polimer\u00edzase por reacci\u00f3ns de deshidrataci\u00f3n. Cando ten polo menos cinco unidades de isopreno (\u00e9 dicir, \"n\" na f\u00f3rmula superior \u00e9 maior de catro), o pol\u00edmero ch\u00e1mase poliprenol. Os poliprenois poden conter ata 100 unidades de isopreno (\"n\"\u00a0= 100) unidas extremo con extremo mantendo os grupos hidroxilo (OH) no final. Estes alcohois isoprenoides de cadea longa tam\u00e9n se chaman terpenois.\nOs poliprenois tam\u00e9n desempe\u00f1an funci\u00f3ns vitais no metabolismo celular. Os poliprenois inxeridos son metabolizados polo f\u00edgado de humanos e animais a dolicois, que despois toman parte no ciclo do dolicol fosfato e son, por tanto, doadamente asimilados polos humanos e animais. A actividade farmacol\u00f3xica dos poliprenois bas\u00e9ase no seu efecto substitutivo en caso de d\u00e9ficits de dolicol como os observados en doenzas inflamatorias cr\u00f3nicas, dexenerativas e oncol\u00f3xicas.\nAs follas de con\u00edferas vivas son unha das fontes m\u00e1is ricas e dispo\u00f1ibles para a extracci\u00f3n de poliprenois no mundo. A extracci\u00f3n comercial de poliprenois implica un procedemento de extracci\u00f3n suave que permita extraelos sen destru\u00edr a s\u00faa actividade biol\u00f3xica."}
{"id": "246327", "revid": "89787", "url": "https://gl.wikipedia.org/wiki?curid=246327", "title": "Eduardo Rolland", "text": "Eduardo Rolland Etchevers, nado en Vigo o 4 de novembro de 1969, \u00e9 un xornalista e escritor galego.\nTraxectoria.\nLicenciado en Xornalismo na Facultade de Ciencias da Informaci\u00f3n da Universidade Complutense de Madrid. Traballou como redactor nos xornais \"Expansi\u00f3n\" e \"Faro de Vigo\". Actualmente traballa de forma independente, a\u00ednda que colabora co diario \"La Voz de Galicia\" e codirixe a p\u00e1xina web de ciencia en galego \"GCiencia\"."}
{"id": "246333", "revid": "75439", "url": "https://gl.wikipedia.org/wiki?curid=246333", "title": "Hyloscirtus jahni", "text": "A ra andina de Jahn (Hyloscirtus jahni) \u00e9 unha especie de anfibios da familia Hylidae. \u00c9 end\u00e9mica de Venezuela.\nOs seus h\u00e1bitats naturais incl\u00faen montanos secos e r\u00edos. Est\u00e1 ameazada de extinci\u00f3n pola destruci\u00f3n do seu h\u00e1bitat natural."}
{"id": "246334", "revid": "98629", "url": "https://gl.wikipedia.org/wiki?curid=246334", "title": "Ca\u00edda din\u00e1mica", "text": "Ca\u00edda din\u00e1mica \u00e9 como se co\u00f1ece no \u00e1mbito cinematogr\u00e1fico a calquera ca\u00edda dun corpo humano no proceso da cal o executante ten m\u00ednimo ou ning\u00fan control sobre a s\u00faa traxectoria e inercia. A ca\u00edda por unha escaleira \u00e9 unha ca\u00edda din\u00e1mica porque unha vez iniciada non sabemos como vai terminar. Outro exemplo de ca\u00edda din\u00e1mica \u00e9 o atropelo."}
{"id": "246344", "revid": "22570", "url": "https://gl.wikipedia.org/wiki?curid=246344", "title": "Gran Premio de Austria de 1971", "text": "O Gran Premio de Austria de 1971 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 15 de agosto de 1971. Foi a oitava carreira da tempada de F\u00f3rmula Un de .\nInforme da Carreira.\nJo Siffert ga\u00f1ou a pole por sorpresa a Jackie Stewart e liderou por diante de Clay Regazzoni e Jacky Ickx. Os dous primeiros afast\u00e1ronse do resto, onde Regazzoni loitaba con Fran\u00e7ois Cevert e Ickx perd\u00eda posici\u00f3ns con problemas mec\u00e1nicos. Na volta 32, Ickx retirouse cun problema de bux\u00edas.\nNa volta 36, a carreira de Stewart terminou cun violento accidente, o eixe de transmisi\u00f3n traseiro esquerdo rompeuse e a roda foi arrincada. Sa\u00edu ileso para rematar como campi\u00f3n do mundo trala retirada de Ickx. Cevert estaba perseguindo a Siffert, pero a 12 voltas para o final a s\u00faa caixa de cambios rebentou.\nFittipaldi Reduc\u00eda rapidamente a distancia co l\u00edder do BRM, debido a unha picada na roda traseira esquerda do su\u00edzo. Pero ama\u00f1ouse para coidar o coche e lograr a vitoria por 4 segundos. Schenken foi terceiro, con Wisell impo\u00f1endose a Hill no cuarto lugar, o ingl\u00e9s sufriu unha picada nos \u00faltimos instantes e Pescarolo terminou sexto."}
{"id": "246347", "revid": "98629", "url": "https://gl.wikipedia.org/wiki?curid=246347", "title": "The Black Eyed Peas", "text": "The Black Eyed Peas \u00e9 un grupo de hip hop, rap, R&amp;B, Pop e m\u00fasica electr\u00f3nica americano, fundada no 1995 nos \u00c1nxeles (California). Seis veces ga\u00f1adores do Grammy, o grupo est\u00e1 formado por will.i.am, Fergie, Apl.de.ap e Taboo, os catro como vocalistas.\nTraxectoria.\nDende o lanzamento do seu terceiro \u00e1lbum, Elephunk, en 2003, o grupo chegou a ser unha das bandas m\u00e1is con m\u00e1is da d\u00e9cada e un dos grupos m\u00e1is influentes dos \u00faltimos anos. O seu primeiro hit mundial, \"Where is the Love?\" (2003), alcanzou as primeiras posici\u00f3ns nas listas de \u00e9xitos, conseguindo ser unha das canci\u00f3ns con m\u00e1is \u00e9xito destes anos. Outro dos seus sinxelos foi \"Shut Up\", que liderou as posici\u00f3ns en todo o mundo, especialmente no continente e \"Let's Get It Started\", co cal ga\u00f1ou un Grammy e foi \u00e1 categor\u00eda musical. O seu seguinte disco, \"Monkey Business\", lanzado en 2005, tam\u00e9n tivo \u00e9xito, conseguindo catro discos de platino nos Estados Unidos, e o segundo posto no Billboard. O \u00e1lbum tam\u00e9n conten os \u00e9xitos \"My Humps\" e \"Don't Phunk With My Heart\", o seu segundo e terceiro Grammy respectivamente, tam\u00e9n conseguiu entrar no Top 10 da Billboard Hot 100.\nEn 2009, co lanzamento do \u00e1lbum \"The E\u00b7N\u00b7D\u00b7\", o grupo cambiou de estilo musical, combinando unha m\u00fasica m\u00e1is electr\u00f3nica e adher\u00edndose ao dixital e electro. O seu primeiro sinxelo, \"Boom Boom Pow\" alcanzou o n\u00famero primeiro posto na Billboard, mant\u00e9ndose al\u00ed por 12 semanas consecutivas. Pero o maior \u00e9xito da banda foi o seu segundo sinxelo, \"I Gotta Feeling\", que substitu\u00edu a Boom Boom Pow no Billboard Hot 100, mant\u00e9ndose durante 14 semanas consecutivas. En 2010, co seguinte sinxelo \"Meet Me Halfway\" conseguiron unha aceptaci\u00f3n semellante \u00e1 dos dous anteriores. \"I Gotta Feeling\" converteuse na canci\u00f3n m\u00e1is baixada no mundo. En novembro de 2010 o grupo lanzou o seu \u00faltimo disco: \"The Beginning\", que, se estreou na Billboard 200 e en segundo lugar no mundo, sendo un dos discos con m\u00e1is \u00e9xito de 2011. A partir extra\u00e9ronse os sinxelos \"The Time (Dirty Bit)\" e \"Just Cant Get Enough\"."}
{"id": "246348", "revid": "18868", "url": "https://gl.wikipedia.org/wiki?curid=246348", "title": "Allium cepa", "text": ""}
{"id": "246349", "revid": "18868", "url": "https://gl.wikipedia.org/wiki?curid=246349", "title": "Allium sativum", "text": ""}
